<doc id="2358754" url="https://pl.wikipedia.org/wiki?curid=2358754" title="Historia okrętów podwodnych">
Historia okrętów podwodnych

Historia okrętów podwodnych – począwszy od konstrukcji Korneliusza Drebbela z XVII wieku, poprzez projekty Johna Hollanda, późniejsze konstrukcje niemieckie, aż po współczesne jednostki z napędem jądrowym i AIP, okręty podwodne zawsze były w awangardzie postępu technicznego. Od momentu wprowadzenia ich do użytku operacyjnego w marynarkach wojennych, szybko udowodniły, że są jedną z podstawowych klas okrętów w wojnie morskiej, odgrywającą jedną z wiodących ról w strategiach wojskowych głównych potęg morskich świata.
Pierwsze konstrukcje okrętów podwodnych były dziełem entuzjastów, innowatorów, tworzących swoje projekty w oparciu o prywatne fundusze. Wkrótce jednak udało im się przekonać do idei okrętów zdolnych do prowadzenia walki morskiej pod wodą władze państwowe. Zaangażowanie organizacji państwowych, wiążące się przede wszystkim ze skierowaniem znacznych środków na rozwój konstrukcji podwodnych, szybko przełożyło się na intensywny rozwój tej klasy okrętów na świecie. Już kilkanaście lat po wejściu pierwszych okrętów podwodnych do służby, po wybuchu pierwszej wojny światowej, okręty te stały się jednym z kluczowych oręży wojny morskiej i podstawowym środkiem zwalczania celów morskich przeciwnika. Ta znacząca rola w wojnie morskiej uległa jeszcze wzmocnieniu w trakcie drugiej wojny światowej, w której okręty podwodne stały się najważniejszą – obok lotniskowców – kategorią jednostek morskich, decydującą o wygranej, bądź przegranej w wojnie.
Powojenny rozwój okrętów podwodnych ściśle związany był z uwarunkowaniami zimnej wojny, która w formie wyścigu technologicznego zdeterminowała rozwój jednostek tej klasy w czasie pokoju. Wiodącą rolę odegrała w nim rywalizacja Stanów Zjednoczonych i Związku Radzieckiego, które przygotowując się do ewentualnego konfliktu zbrojnego, przygotowywały swoje floty do planowanych sposobów użycia własnych okrętów podwodnych oraz odpowiedzi na przewidywany sposób ich użycia przez potencjalnego przeciwnika. Zwiastunem nowego etapu rozwoju okrętów podwodnych stał się prawdopodobnie konflikt falklandzki, w którym argentyńskie okręty podwodne z napędem diesel-elektrycznym nie odniosły wprawdzie wymiernych sukcesów bojowych, jednakże udowodniły, że małe okręty podwodne, nawet z tradycyjnym napędem, są w stanie nie ulec nawet wielokrotnie liczniejszemu przeciwnikowi, wiążąc przy tym jego znaczne siły morskie i lotnicze. Spowodowało to wzrost zamówień na budowę jednostek podwodnych z jednej strony, z drugiej zaś wzmożenie wysiłków zmierzających do całkowitego uniezależnienia napędów niejądrowych jednostek tej klasy od dostępu powietrza atmosferycznego.
Od powstania pierwszych konstrukcji rola okrętów podwodnych wciąż się zmienia. Od początku XX wieku niezmiennym natomiast pozostaje fakt, że wobec skrytości i autonomiczności działania oraz nieproporcjonalnie dużej w stosunku do ich rozmiarów siły ognia, a także wobec trudności w ich zwalczaniu, okręty podwodne stanowią trzon liczących się marynarek wojennych na całym świecie.
Najwcześniejsze konstrukcje.
Ludzkość co najmniej już od czasów Aleksandra Macedońskiego zafascynowana była możliwością pływania podwodnego. Szybko też pojawiły się propozycje wykorzystania zdolnych do zanurzenia jednostek do ataku na wrogie okręty bądź porty. Wczesne konstrukcje jednostek tego rodzaju były jednak efektem talentu innowacyjnego indywidualnych entuzjastów, nie zaś przemyślanego zapotrzebowania władców i państw. Prawdopodobnie pierwszym człowiekiem, którego konstrukcja udanie przepłynęła pod wodą, był Korneliusz Drebbel. W 1623 roku jego napędzana przez 12 wioślarzy jednostka odbyła podwodną podróż wzdłuż Tamizy w Londynie. Jakkolwiek świadkowie opisali wydarzenie, nie zachowały się żadne opisy konstrukcji jednostki.
W osiemnastym i dziewiętnastym stuleciu najbardziej płodni w zakresie konstrukcji pojazdów podwodnych byli wynalazcy z Rosji, jednakże bardzo niewiele z ich konstrukcji przeszło z etapu koncepcyjnego do realizacji. Car Piotr I Wielki wsparł propozycję Jefima Nikonowa, który zaoferował budowę „łodzi podwodnej” uzbrojonej w „ogniste rury” stanowiące wczesną europejską formę pocisków rakietowych. Prototyp jednostki został ukończony w 1720 roku, jednakże mimo sukcesu podczas demonstracji nie został ukończony, przede wszystkim z powodu problemów ze szczelnością oraz śmierci władcy w 1725 roku. Prawdopodobnie pierwszym człowiekiem, który użył jednostki podwodnej w walce, był Amerykanin David Bushnell. Dowiódł on możliwości podwodnej eksplozji prochu oraz skonstruował bombę zegarową. Z zamiarem zastosowania obu wynalazków przeciwko brytyjskim okrętom utrzymującym blokadę morską portu Nowy Jork w trakcie amerykańskiej wojny o niepodległość w 1776 roku zbudował swój pierwszy okręt podwodny o nazwie „Turtle”. Utrzymywany w wodzie w pozycji pionowej pojazd wykonany był z drewna, a jego wielkość umożliwiała zmieszczenie jednoosobowej załogi oraz przekładni do poruszania pojazdu. Napędzany siłą mięśni „Turtle” mógł poruszać się z prędkością około 3 węzłów i magazynował zapas powietrza wystarczający na rejs podwodny trwający około 30 minut. Odczepiany ładunek wybuchowy skonstruowany został w taki sposób, aby było możliwe jego przyśrubowanie do kadłuba wrogiego okrętu, a dzięki mechanizmowi zegarowemu eksplozja następować miała po oddaleniu się „Turtle” na bezpieczną odległość.
W celu obsługi okrętu oraz przeprowadzenia ataku Bushnell wyszkolił ochotnika, żołnierza Ezrę Lee. Wykonał on atak na flagowy okręt admirała Richarda Howe’a HMS „Eagle”. Atak „Turtle” został powstrzymany przez wzmocnione miedzią poszycie kadłuba brytyjskiego okrętu. Mimo że obecność „Turtle” została odkryta, jednostka nie odniosła uszkodzeń.
Następne próby skonstruowania sprawnego okrętu podwodnego związane były z osobą Roberta Fultona. Mimo sukcesów prezentacji modelu konstrukcji dla ministerstwa marynarki, Francja nie zdecydowała się złożyć zamówienia na budowę. Przez następne trzy lata Fulton podróżował po Europie, oferując swoje okręty podwodne wielu rządom. W roku 1800 Fulton powrócił do Francji, gdzie nowy Pierwszy Konsul Napoleon Bonaparte udzielił mu grantu na budowę okrętu. Nowy okręt podwodny Fultona, nazwany „Nautilus”, został ukończony w maju 1801 roku.
Okręt napędzany był na powierzchni za pomocą żagla rozpinanego na składanym maszcie, pod wodą zaś siłą ludzkich mięśni. Kadłub zbudowany był z miedzi wzmocnionej żelazną ramą, zanurzał się natomiast dzięki zalaniu zbiornika balastowego oraz poziomym sterom głębokości, które zapewniały też stabilność okrętu w zanurzeniu. Zgromadzone w nim powietrze wystarczało na 3 godziny w zanurzeniu dla czteroosobowej załogi oraz dwóch świec. W późniejszym czasie dodano zbiornik ze skompresowanym powietrzem. Okręt został skonstruowany do przeprowadzania ataku w podobny sposób, jak „Turtle”. Przeprowadzony w pobliżu Brestu test na starym szkunerze zakończył się sukcesem – cel został wysadzony w powietrze. Fulton podjął następnie próbę ataku na brytyjskie okręty prowadzące blokadę wybrzeża, jednakże nieprzyjacielskie jednostki uniemożliwiły „Nautilusowi” zbliżenie się na niezbędną odległość. Spowodowało to utratę zainteresowania Napoleona tą bronią, wobec czego zawiedziony Fulton udał się ponownie do Anglii, gdzie zaoferował swój okręt Brytyjczykom. W 1805 roku „Nautilus” zademonstrował swoje możliwości, topiąc w ramach testu bryg „Dorothy”, jednakże brytyjska flota nie przejawiała większego zainteresowania wynalazkiem. Fulton ostatecznie powrócił do Stanów Zjednoczonych, gdzie udało mu się namówić Kongres do zapewnienia mu środków na budowę kolejnego okrętu. Podjęta tym razem próba była bardziej ambitna – Fulton zbudował okręt z załogą liczącą aż 100 osób napędzany silnikiem parowym samodzielnie zaprojektowanym przez Fultona. Konstruktor zmarł jednak w trakcie testów jednostki, a okręt nazwany „Mute” cumował zapomniany przy nabrzeżu, gdzie ostatecznie zatonął.
W trakcie wojny brytyjsko-amerykańskiej w 1812 roku, twórca „Turtle”, David Bushnell, zbudował kolejną „łódź podwodną”, która na kotwicowisku New London w stanie Connecticut zaatakowała HMS „Ramillies”. Tym razem operator pojazdu podwodnego zdołał wywiercić dziurę w kadłubie okrętu, jednak śruba przytwierdzająca ładunek wybuchowy do brytyjskiej jednostki odłamała się. Atak ponownie więc nie powiódł się, jednakże i tym razem okręt podwodny zdołał odpłynąć. Jednym z najbardziej znaczących konstruktorów okrętów podwodnych drugiej połowy dziewiętnastego wieku był Niemiec Wilhelm Bauer, który między rokiem 1850 a 1875 zaprojektował kilka jednostek podwodnych, których projekty usiłował sprzedać rządom wielu krajów. Prototyp okrętu „Brandtaucher” Bauer zbudował w 1850 roku w należącej do Augusta Howaldta stoczni w Kilonii. Okręt wziął udział w I wojnie o Szlezwik, gdzie w znacznym stopniu przyczynił się do odsunięcia od brzegu duńskiej floty prowadzącej blokadę Kilonii. Jednostka zatonęła bez ofiar w ludziach 1 lutego 1851 roku. Bauer do końca życia bezskutecznie promował swoje projekty, w tym ulepszoną i powiększoną wersję okrętu.
Rosyjsko-osmańska wojna krymska była stymulatorem rozwoju rodzimych projektów podwodnych w Rosji. Wielu oficerów marynarki tego kraju forsowało idee „łodzi podwodnych” w celu obrony Sewastopola, brak jest jednak dowodów na to, że zbudowano w tym celu jakąkolwiek jednostkę. Proponowano również serię projektów „łodzi podwodnych” mających służyć obronie portów bałtyckich. Po udanej próbie prototypu jednostki korzystającej z napędu parowego, rosyjski rząd stracił zainteresowanie projektem. W 1866 roku stocznia w Sankt Petersburgu zbudowała jednak 355-tonowy okręt napędzany dwoma silnikami na skompresowane powietrze o mocy 70 KM. Skompresowane powietrze używane było także do opróżniania zbiornika balastowego, zastosowano także śluzę powietrzną, przez którą nurek mógł opuszczać okręt celem przyczepienia do celu miny. Do 1871 roku przeprowadzano intensywne testy pojazdu, wówczas jednak okręt przekroczył swoją maksymalną głębokość zanurzenia i jego kadłub uległ implozji.
Pierwszym na świecie okrętem podwodnym, który przeprowadził skuteczną akcję bojową, był konfederacki okręt „Hunley”. W trakcie amerykańskiej wojny secesyjnej, 17 lutego 1864 roku, zatopił on należący do Unii USS „Housatonic”. Jednostka Konfederacji zdetonowała przy kadłubie „Housatonica” podczepioną na drzewcu minę (zwaną ówcześnie torpedą), która spowodowała eksplozję magazynu amunicji okrętu Unii, która zniszczyła go, natomiast „Hunley” zatonął wkrótce potem z do dziś nieznanych przyczyn. Na pokładzie „Housatonic” zginęło dwóch ludzi, natomiast wraz z „Hunleyem” śmierć poniosło ośmiu marynarzy Konfederacji. Również stany północne zainteresowane były budową okrętów tej klasy; w 1864 roku rząd rozpoczął finansowanie budowy małego, całkowicie metalowego okrętu i napędzanego siłą mięśni okrętu „Intelligent Whale”. Mimo przeznaczenia na ten cel sporej wówczas sumy 50 000 dolarów, konstrukcja okazała się całkowicie nieudana i w 1872 roku projekt zarzucono.
Wybuch wojny rosyjsko-tureckiej w 1877 roku spowodował wsparcie przez wielkiego księcia Konstantego projektów polskiego inżyniera Stefana Drzewieckiego, który wybudował i przetestował dwie udane konstrukcje małych „łodzi podwodnych” napędzanych siłą mięśni ludzkich, co doprowadziło do budowy w Sankt Petersburgu serii 50 jednostek dla rosyjskiego ministerstwa wojny. Armia rosyjska skierowała je do obrony Kronsztadu oraz Sewastopola, zaś w roku 1885 przejęła je marynarka wojenna Rosji. Ta ostatnia jednak wkrótce uznała je za nieefektywne, sam zaś Drzewiecki w 1887 roku wyemigrował do Francji, gdzie stworzył kilka projektów okrętów półzanurzalnych. Jednostki te nie spotkały się jednak z zainteresowaniem francuskiej floty.
Wczesne jednostki z napędem silnikowym.
W drugiej połowie XIX wieku prace nad konstrukcjami okrętów podwodnych prowadziło wielu innowatorów w różnych krajach, zwłaszcza Thorsten Nordenfelt w Szwecji, Wilhelm Bauer w Niemczech, Maxime Laubeuf we Francji oraz John Holland i Simon Lake w Stanach Zjednoczonych. Pionierami w konstrukcji nowoczesnych okrętów podwodnych z napędem silnikowym byli Amerykanie. W pierwszej kolejności należy zaliczyć do nich Johna Hollanda – amerykańskiego konstruktora i wynalazcę pochodzenia irlandzkiego, który w 1878 roku zwodował swój pierwszy okręt podwodny o długości 14 stóp (4,26 m) korzystając ze wsparcia finansowego antybrytyjskiego Bractwa Feniańskiego. Organizacja zamierzała wykorzystać konstrukcję Hollanda do ataku na flotę imperium brytyjskiego. Według przyświecającej im idei, niepozornie wyglądający statek handlowy miał przenosić flotyllę małych „łodzi podwodnych”, które spuszczone na wodę, miały niespodziewanie zaatakować brytyjskie okręty. Jego drugi okręt, „Finian Ram”, o długości 31 stóp (9,44 m) miał być jego pierwszym okrętem bojowym. Wyposażony był w benzynowy silnik o mocy 15 KM, zaś zanurzał się, utrzymywał głębokość oraz wynurzał nie dzięki balastowi, lecz z użyciem sterów głębokości, z zachowaniem niewielkiej rezerwy wyporu hydrostatycznego. Uzbrojony był w pneumatyczną armatę, która mogła wystrzelić podwodną torpedę o długości 6 stóp (1,8 m). Jeszcze w trakcie testów „Finian Ram”, Holland wraz z Edmundem Zalińskim – wynalazcą polskiego pochodzenia – utworzył przedsiębiorstwo Nautilus Submarine Boat Company, które rozpoczęło budowę kolejnej jednostki „Holland III”, a następnie „Holland IV”. W wyniku nieudanego wodowania 4 września 1885 roku okręt zatonął, został jednak wydobyty, naprawiony i przetestowany. Wspólnikom nie udało się jednak znaleźć nabywcy jednostki i przedsiębiorstwo przestało istnieć jesienią 1886 roku.
W 1888 roku John Holland wygrał ogłoszony przez rząd Stanów Zjednoczonych konkurs na opracowanie projektu okrętu podwodnego i w 1895 roku należące do niego przedsiębiorstwo Torpedo Boat Company otrzymało kontrakt na budowę. Pojazd podwodny, który otrzymał nazwę „Plunger”, napędzany był za pomocą pary na powierzchni oraz przez energię elektryczną w zanurzeniu, w układzie trzyśrubowym. Holland nie zgadzał się jednak z dostarczoną przez amerykańską marynarkę wojenną specyfikacją techniczną okrętu, twierdząc, że okręt o takiej charakterystyce nie może odnieść sukcesu. Po wielu zmianach projektu przewidywania Hollanda sprawdziły się, zaś projekt został zarzucony. Holland zwrócił jednak pieniądze, które otrzymał od marynarki, i na własny koszt rozpoczął opracowywanie nowego projektu.
17 maja 1897 roku John Holland zwodował pojazd podwodny napędzany silnikiem benzynowym na powierzchni oraz czerpaną z akumulatorów energią elektryczną w zanurzeniu. Okręt, oznaczany pierwotnie jako „Holand VI”, był pierwszym na świecie okrętem podwodnym o „klasycznym” napędzie opartym o wykorzystanie silnika spalinowego na powierzchni morza oraz elektrycznego w głębinie. Jednostka o wyporności 64 ton na powierzchni oraz wyporności podwodnej wynoszącej 76 ton, uzbrojona była w jedną wyrzutnię torpedową kalibru 457 mm na dziobie okrętu i trzy torpedy, a także dwa działa dynamitowe – jedno zwrócone do przodu, drugie do tyłu. Działa naprowadzano na cel przez obrót całego okrętu. „Holland VI” został zakupiony przez United States Navy 11 kwietnia 1900 roku, a 12 października 1900 roku oficjalnie wszedł do służby w US Navy jako USS „Holland”. „Holland” miał niewielki zasięg, a pod wodą rozwijał prędkość 5-8 węzłów. Z powodu niedojrzałości technologicznej nowej konstrukcji, ta obsługiwana przez 7-osobową załogę jednostka pełniła jedynie rolę szkoleniową i już w 1905 roku została wycofana z eksploatacji, a przed wybuchem I wojny światowej została pocięta na złom. Niewątpliwie jednak stanowiła wyznacznik trwałego – jak się miało później okazać – trendu. Następny projekt – „Holland VII” odniósł spektakularny sukces – w liczbie 24 egzemplarzy służył we flotach Stanów Zjednoczonych, Wielkiej Brytanii, Rosji, Japonii oraz Holandii, stając się punktem wyjścia do dalszego rozwoju konstrukcji podwodnych tych krajów.
John Holland miał bardzo poważnego rywala w walce o względy amerykańskiej marynarki wojennej – Simona Lake’a. Pierwszy eksperymentalny okręt tego genialnego wynalazcy – przedstawianego oryginalnie jako „pionier odkrywców okrętów podwodnych”, dzisiaj zaś jako „ojciec nowoczesnych okrętów podwodnych” – „Argonaut Junior” (czasem opisywany jako „Argonaut I”), był bardzo udaną jednostką zbudowaną prywatnie w 1894 roku. Okręt był napędzany silnikiem benzynowym i energią elektryczną, zaopatrzono go także w koła umożliwiające mu jazdę po dnie morskim. Możliwe było też opuszczanie okrętu pod wodą przez nurków w celu przecinania podmorskich kabli czy też niszczenia min. Sukces tej konstrukcji spowodował, że Lake założył przedsiębiorstwo Lake Submarine Company, które zbudowało kolejny okręt „Argonaut”, operujący jako pierwszy w historii na otwartym morzu. Największym jednak wkładem Lake’a było opracowanie praktycznie działających sterów głębokości, które zostały wprzęgnięte w proces zanurzania okrętu, utrzymywania głębokości oraz wynurzania. Stanowiło to istotną innowację wobec innych konstrukcji – w tym przede wszystkim konstrukcji Hollanda – opierających operowanie podwodne przede wszystkim na systemie balastów. W konstrukcjach Lake’a, podobnie jak we współczesnych okrętach podwodnych, stery głębokości odgrywały równie istotną rolę co zbiornik balastowy. Jego konstrukcje wykorzystywały system dostosowania wypełnienia balastu za pomocą wielu zbiorników i pomp do kontroli wyporności oraz zestaw sterów głębokości do kontroli zanurzenia. System Lake’a czynił okręty potencjalnie mniej bezpiecznymi i mniej doskonałymi hydrodynamicznie, jednak jednostki te zmieniały zanurzenie znacznie szybciej. Dwa pierwsze okręty Simona Lake’a: „Argonaut I” oraz „Argonaut II” nie zyskały uznania w oczach US Navy, zostały jednakże wyeksportowane do Rosji i Austro-Węgier, z racji zaś słabej ochrony patentowej zastosowane w nich rozwiązania zostały w całości przejęte przez największą i najważniejszą niemiecką stocznię okrętową Friedrich Krupp Germaniawerft w Kilonii i jej głównego konstruktora okrętów podwodnych Raimondo Lorenzo D'Equevilley-Montjustina do produkcji jej pierwszych jednostek podwodnych sprzedawanych Rosji, Austro-Węgrom, Norwegii oraz niemieckiej marynarce wojennej.
Niezwykle istotne znaczenie dla rozwoju okrętów podwodnych miały prace konstrukcyjne francuskiego inżyniera Maxima Laubeufa. Po wejściu do służby we francuskiej marynarce wojennej w 1867 roku skonstruowanego przez Charlesa Bruna i Siméona Bourgoisa pierwszego okrętu z napędem mechanicznym (zamiast użycia siły mięśni) („Plongeur”), okazało się, że system napędu oparty o sprężone powietrze jest wysoce nieefektywny, toteż „Plongeur” szybko został wyłączony ze służby, a marynarka francuska zaczęła przechodzić na bardziej obiecujący napęd elektryczny. W 1898 roku "Marine Nationale" ogłosiła międzynarodowy konkurs na projekt okrętu podwodnego, którego zwycięzcą została konstrukcja Maxima Laubeufa o nazwie „Narval”. Mimo że wiele rozwiązań konstrukcyjnych tego okrętu nie przeżyło samej jednostki, Laubeuf po raz pierwszy zastosował w nim fundamentalne dla rozwoju tej klasy okrętów rozwiązanie – podwójny kadłub złożony z wewnętrznego kadłuba sztywnego (ciśnieniowego) oraz zewnętrznego kadłuba lekkiego. Zadaniem pierwszego z nich było wytrzymanie ciśnienia wody, podczas gdy zadaniem zewnętrznego kadłuba lekkiego było polepszenie możliwości w zakresie pływania na powierzchni wody. Pomiędzy kadłubami znajdowały się zbiorniki balastowe i trymujące. Taka konfiguracja kadłuba dominowała w budownictwie okrętów podwodnych aż do zakończenia II wojny światowej. Podobnie jak wszystkie okręty podwodne świata w ciągu następnych niemal 50 lat, „Narval” był jednak w rzeczywistości okrętem nawodnym zaopatrzonym w możliwość zanurzenia na bardzo krótki czas w celu wykonania ataku torpedowego lub ucieczki. Jak wiele francuskich okrętów w okresie następnych 25 lat, „Narval” był wyposażony w silnik parowy – marynarka francuska niechętnie bowiem podchodziła do wykorzystania silników spalinowych z uwagi na ryzyko eksplozji paliwa. Nadto marynarka francuska nie dysponowała w tym okresie wystarczająco mocnym silnikiem Diesla.
Brytyjska marynarka wojenna późno włączyła w swoje działania operacje podwodne. Royal Navy, której trzonem były wielkie okręty liniowe, postrzegała małe, zdolne do zanurzenia jednostki torpedowe bardziej jako zagrożenie, niż szansę. Większość jej prototypów opierała się na doświadczeniach Hollanda, niemniej jednak Wielka Brytania miała kilka rodzimych konstrukcji. W 1878 roku George Garrett zbudował mały, napędzany ręczną korbą okręt „Resurgam”, a następnie napędzany w zanurzeniu przez przegrzaną parę „Resurgam II”. Garrett nie potrafił zapewnić okrętowi wystarczającej stabilności pionowej, jednak konstrukcja zwróciła uwagę szwedzkiego przemysłowca Thorstena Nordenfelta, który w stoczni AB Palmcrants and Company w Sztokholmie zakontraktował budowę powiększonej wersji „Resurgama”. Jednostka, nazwana „Nordenfelt I”, w roku 1886 została nabyta przez grecką marynarkę wojenną w czasie znaczącego wzrostu napięcia na tle statusu Macedonii. W odpowiedzi rząd Turcji zamówił dwie większe jednostki podobnego typu, które zostały dostarczone w roku 1887, a jedna z nich – wybudowany w brytyjskim Barrow-in-Furness – „Abdül Hamid” – był pierwszym okrętem zdolnym do odpalania torped o własnym napędzie. Ostatnia z jednostek opartych o konstrukcje Garretta – „Nordenfelt IV”, została w 1887 roku wybudowana dla Rosji. W czasie podróży do Rosji uderzyła jednak o dno w pobliżu Danii i zatonęła.
Wprowadzenie do użytku w 1908 roku brytyjskich jednostek typu "D", stanowiło decydujące zerwanie z koncepcją Hollanda. W okrętach tych po raz pierwszy wprowadzono do użytku zewnętrzne zbiorniki balastowe ("saddle tanks"), znajdujące się na zewnątrz kadłuba. Zbiorniki balastowe tego rodzaju stanowiły od tej pory standard w konstrukcjach okrętów podwodnych aż do zakończenia II wojny światowej. Jednostki typu "D" stanowiły jednocześnie cezurę wyznaczającą przejście Wielkiej Brytanii do budowy oceanicznych okrętów podwodnych zdolnych do żeglugi na dalekich dystansach.
Mimo prac Wilhelma Bauera, aż do późnych lat dziewiętnastego stulecia, Niemcy nie przejawiały większego zainteresowania okrętami tej klasy. Pierwszym bardziej rozwiniętym projektem była konstrukcja pracującego dla zakładów Kruppa hiszpańskiego inżyniera Raimonda Lorenza D'Equevilley-Montjustina, który opracował jednostkę o nazwie „Forelle”. Okazała się ona umiarkowanym sukcesem z technicznego punktu widzenia, nie spotkała się również z większym zainteresowaniem rządu Niemiec. Krupp bez zgody Lake’a wykorzystał uzyskane od niego informacje do opracowania udanych konstrukcji własnych okrętów z zamiarem ich sprzedaży Rosji, Norwegii, Austro-Węgrom, a ostatecznie także cesarskiej flocie niemieckiej. Aktywność Kruppa i pracującego dla niego D'Equevilleya doprowadziły ostatecznie do utworzenia w 1904 roku przez departament torpedowy floty niemieckiej "Unterseebootkonstruktionbüro" kierowanego przez Gustava Berlinga. Nowe biuro konstrukcyjne opracowało własne podobne konstrukcje, które skierowano do produkcji w 1907 roku.
Zerwanie przez Kruppa współpracy z obcokrajowcem D'Equevilleyem i zatrudnienie 1 lipca 1907 roku w jego miejsce Hansa Techela, otworzyło Friedrichowi Kruppowi drogę do współpracy z marynarką wojenną Niemiec oraz umożliwiło, poprzedzający wybuch I wojny światowej, szybki rozwój technologiczny. Rezultatem był rozwój techniczny oraz wzrost w zakresie wielkości i zdolności bojowych nowych konstrukcji, choć zaznaczyć należy bardzo powolne przekonywanie się decydentów niemieckiej marynarki do zastąpienia silników benzynowych dieslowskimi jednostkami napędowymi. Pierwszy niemiecki U-Boot otrzymał oznaczenie U-1, a wybudowany został w stoczni Friedrich Krupp Germaniawerft. Okręt wyposażony był w dwa silniki dwusuwowe o łącznej mocy 400 KM oraz dwa silniki elektryczne o identycznej mocy, które pełniły zarazem rolę prądnic ładujących akumulatory. Na powierzchni U-1 dysponował zasięgiem ok. 1500 mil morskich przy prędkości 10 węzłów, natomiast w zanurzeniu zasięg wynosił około 50 mil morskich przy prędkości 5 węzłów. Miał możliwość pływania w zanurzeniu około 10 godzin. Uzbrojenie jednostki stanowiła pojedyncza wyrzutnia torpedowa kalibru 450 mm. Załogę okrętu miało pierwotnie stanowić dwóch oficerów i 10 marynarzy, w wyniku doświadczeń służby w warunkach wojny liczebność załogi zwiększono jednak do 3 oficerów i 19 marynarzy.
Zarówno Włochy, jak i Szwecja rozpoczęły prace nad swoimi rodzimymi projektami w zasadzie równocześnie z Niemcami. Rozwój włoskich jednostek tej klasy zdominowany był przez koncepcje Cesare'a Laurentiego, którego projekty odpowiadały propozycjom zanurzalnych jednostek torpedowych Laubeufa. Szwedzka marynarka wojenna wysłała swojego konstruktora Carla Richardsona z misją poznania zagranicznych konstrukcji, toteż wkrótce jego własne projekty zaczęły w dużym stopniu odzwierciedlać podstawowe założenia projektowe Johna Hollanda.
Dalszy rozwój techniczny konstrukcji okrętów podwodnych spowodował, że w przededniu wybuchu I wojny światowej liczące się floty dysponowały bronią, która w sprzyjających warunkach mogłaby pokusić się o doprowadzenie przeciwnika, jeśli nie do przegrania wojny, to do co najmniej do załamania gospodarczego.
I wojna światowa.
W momencie wybuchu I wojny światowej brytyjska Royal Navy i francuska Marine Nationale były największymi na świecie użytkownikami okrętów podwodnych; każda z tych flot miała dwukrotnie więcej okrętów podwodnych niż flota cesarskich Niemiec. Ówczesna flota rosyjska miała stosunkowo długą tradycję operacji podwodnych, jej siły były jednak podzielone między Bałtyk i Morze Czarne. Żadna z flot nie posiadała klarownej doktryny użycia swoich sił podwodnych, ani rzeczywistej świadomości, w jakim kierunku mogą rozwinąć się przyszłe wojenne operacje podwodne.
Główne brytyjskie siły podwodne z najnowocześniejszymi okrętami dalekiego zasięgu skupione były w 8. Flotylli Okrętów Podwodnych bazującej w Harwich. Podstawowym zadaniem tych okrętów były ofensywne patrole wzdłuż wybrzeży Niemiec. Starsze okręty o krótszym zasięgu rozmieszczone były w Grimsby, Dover i w Portsmouth, zaś ich zadaniem były patrole o charakterze defensywnym wzdłuż wschodniego i południowego wybrzeża. Francuskie okręty podwodne operowały początkowo w kanale La Manche, w celu tworzenia bariery ochraniającej transporty wojsk z Afryki Północnej do metropolii francuskiej. Flota brytyjska podjęła kilka prób współdziałania okrętów podwodnych z jednostkami nawodnymi w celu zastawienia pułapki i zniszczenia niemieckiej Hochseeflotte, operacje te nie były zbyt udane, jednak Morze Północne z niemieckimi liniami transportowymi stało się w trakcie wojny regularnym miejscem patroli brytyjskich okrętów podwodnych. Jednostki te odniosły pewne sukcesy, zmuszając Niemców do ostrożności w swoich operacjach, jednakże ogólnie nie były zbyt efektywne. Rosja miała na Bałtyku 8 jednostek, z których jednak jedynie jedna zdolna była do prowadzenia działań o większym zasięgu, stąd też Wielka Brytania wysłała na Bałtyk swoje okręty: E1 i E9 celem atakowania linii komunikacyjnych między Szwecją a Niemcami. W roku 1915 liczba okrętów brytyjskich na Bałtyku zwiększyła się o cztery kolejne jednostki. 19 sierpnia 1915 roku E1 uszkodził krążownik liniowy „Von der Tann”, a 23 października E8 zniszczył krążownik pancerny „Prinz Adalbert”. Dodatkowo, brytyjskie i rosyjskie okręty podwodne zatopiły bądź zajęły 17 frachtowców, zaś 4 inne zmusiły do wejścia na mieliznę. To wszystko skłoniło marynarki wojenne Szwecji i Niemiec do podjęcia wysiłku konwojowania statków, co spowodowało radykalne zmniejszenie strat.
Angielsko-francuski atak na Dardanele w kwietniu 1915 roku spowodował wysłanie okrętów na Morze Marmara w celu atakowania tureckiego transportu morskiego i okrętów wspierających. Próbę przejścia podjęło 13 okrętów, udało się to jedynie czterem jednostkom, a po cztery okręty z każdej floty zostały zatopione. Okręty podwodne zatopiły jednak turecki pancernik „Hayreddin Barbarossa”, okręt obrony wybrzeża „Messudiyeh”, 6 mniejszych okrętów, 55 statków handlowych i 148 żaglowców, choć niektóre z tych następnie zostały uratowane. Aż do wybuchu rewolucji w Rosji działania przeciw flocie tureckiej prowadziła także rosyjska marynarka wojenna, której działalność na Morzu Czarnym spowodowała poważne zakłócenia dostaw węgla dla floty w Stambule, co znacznie obniżyło jej sprawność bojową.
W 1914 roku Francja wysłała okręty podwodne na Adriatyk, tracąc przy tym usiłujący 8 grudnia przeniknąć do austriackiej bazy w Pola okręt „Curie” typu "Brumaire". Po przystąpieniu do wojny Włoch do 6 jednostek francuskich dołączyło około 20 okrętów włoskich. Obie strony konfliktu prowadziły na Adriatyku operacje polegające na ataku z zaskoczenia i ucieczce, w których operacje okrętów podwodnych odegrały niepoślednią rolę, choć nie odniosły wielkich sukcesów – łącznie zatopiły 6 małych okrętów wojennych i mniej niż 50 statków, tracąc przy tym 12 własnych jednostek.
Alianckie jednostki podwodne wzięły udział także w działaniach przeciwpodwodnych. Między majem a październikiem 1915 roku Wielka Brytania rozpoczęła działania przy pomocy okrętów podwodnych holowanych przez uzbrojone trawlery. Po wykryciu niemieckiego U-Boota, holowany okręt podwodny miał przeprowadzać atak na jednostkę niemiecką. Brytyjczycy szybko jednak zarzucili tę taktykę, gdyż Niemcy zorientowali się w jej założeniach. W ostatnich dwóch latach wojny walka przeciwpodwodna stała się jednak podstawowym zadaniem brytyjskich okrętów podwodnych, w marcu 1918 roku wzmocnionych przez jednostki US Navy. Wspólna kampania wokół Wysp Brytyjskich przyniosła efekt w postaci 13 zatopionych U-Bootów – na 390 prób ataku. Niska skuteczność była w pierwszym rzędzie konsekwencją niewielkiej prędkości podwodnej. Doprowadziło to do rozwoju nowego typu jednostek typu "R", których prędkość podwodna niemal dwukrotnie przekraczała prędkość na powierzchni. Okręty te weszły jednak do służby zbyt późno, aby wywrzeć wpływ na przebieg wojny.
W momencie wybuchu wojny w 1914 roku zarówno Niemcy, jak i Austro-Węgry miały małe, ale relatywnie nowoczesne floty podwodne (31 operacyjnie czynnych U-Bootów we flocie niemieckiej i 5 jednostek Austro-Węgier). Podobnie jak alianci, państwa te nie miały jasnej doktryny wykorzystania tej klasy okrętów. Niemcy przyjęły jednak strategię "kleinkriegu", starając się postawić jednostki Grand Fleet w niekorzystnej sytuacji i zmniejszyć brytyjską flotę za pomocą min i okrętów podwodnych. W 1914 roku niemieckie U-Booty zademonstrowały większą zdolność bojową niż wskazywały na to przedwojenne ćwiczenia, odnosząc znaczące sukcesy. 5 września 1914 roku niemiecki U-21 zatopił lekki krążownik HMS „Pathfinder”, co stanowiło pierwsze w historii zatopienie wrogiego okrętu za pomocą torpedy wystrzelonej spod wody. Najbardziej spektakularnym sukcesem tego okresu było zatopienie 22 września trzech brytyjskich krążowników pancernych HMS „Aboukir”, „Hogue” i „Cressy”. Dowodzony przez Ottona Weddigena U-9 zatopił je w ciągu mniej niż godziny. Royal Navy szybko doszła do przekonania, że niemieckie okręty podwodne są największym zagrożeniem dla jej prymatu. Niezależnie od tego sukcesu, już w 1915 roku stało się jasnym, że strategia "kleinkriegu" nie jest skuteczna. Przyjęta przez Royal Navy strategia dalekiej blokady efektywnie zamykała Niemcom dostęp do większości zagranicznych linii komunikacyjnych, podczas gdy Grand Fleet – trzymając się daleko od pułapek zastawianych przez niemieckie okręty – skutecznie odcinała Hochseeflotte, poważnie jej szkodząc.
Niemieckie okręty podwodne nie przeprowadziły żadnej skoordynowanej kampanii przeciw statkom handlowym aliantów: transport do Francji Brytyjskiego Korpusu Ekspedycyjnego, a następnie zaopatrzenia dla niego, został przeprowadzony praktycznie bez przeszkód ze strony niemieckiej floty. Niemieckie okręty podwodne zademonstrowały jednak, że U-Booty mogą być efektywne w tej roli, nawet uwzględniając ograniczenia wynikające z Deklaracji Londyńskiej z 1909 roku, która nakładała na okręty wojenne obowiązek brania na pokład załóg statków i pasażerów, bądź zapewnienia im bezpieczeństwa w inny sposób przed zatopieniem. Wzrastająca liczba oficerów niemieckiej marynarki, podobnie jak polityków i biznesmenów, zaczęła postulować „kontrblokadę” Wielkiej Brytanii, z użyciem okrętów podwodnych do ataku i zatapiania wszystkich brytyjskich i neutralnych statków dowożących towary na wyspy. Rząd niemiecki zdawał sobie sprawę z reperkusji wiążących się z atakowaniem jednostek państw naturalnych, zwłaszcza Stanów Zjednoczonych, uznał jednak w końcu, że sprawa warta jest podjęcia ryzyka. 4 lutego 1915 roku wody wokół Wielkiej Brytanii i Irlandii, włączając w to cały kanał La Manche i zachodnią część Morza Północnego, ogłoszone zostały „strefą wojny”, wewnątrz której zatopiony zostanie każdy statek transportowy, brytyjski bądź neutralny, bez zastosowania środków niezbędnych do zapewnienia bezpieczeństwa załogom i pasażerom. W ten sposób, dysponując bardzo ograniczonymi zasobami, marynarka niemiecka rozpoczęła swoją pierwszą nieograniczoną wojnę podwodną przeciw żegludze handlowej.
Niemiecka flota dysponowała zasadniczo nie więcej niż 25 operacyjnymi okrętami podwodnymi, z których jedynie około 1/3 była w każdym czasie na swoich pozycjach bojowych. Kampania rozpoczęła się 28 lutego i niezależnie od małej liczby dostępnych okrętów przebiegała bardzo dobrze. Tylko w marcu Niemcy zatopili 29 statków o łącznym tonażu 89 500 BRT, 33 statki (38 600 BRT) w kwietniu, 53 (126 900 BRT) w maju, 114 (115 291 BRT) w czerwcu, 86 (98 005 BRT) w lipcu, 107 (182 772 BRT) w sierpniu i 58 statków (136 048 BRT) we wrześniu. Brytyjska flota zatopiła wprawdzie 15 U-Bootów, w tym samym czasie jednak Niemcy wprowadzili do służby 25 nowych okrętów. Niemieckie poczynania wywołały ostre reperkusje w stosunkach z państwami neutralnymi, toteż Niemcy zaproponowały krajom neutralnym odszkodowania, a następnie zakazały ataków na ich jednostki. Największym jednak ciosem dla niemieckiej nieograniczonej wojny podwodnej było zatopienie bez ostrzeżenia liniowca „Lusitania”. Dowodzony przez Waltera Schwiegera U-20, 7 maja 1915 roku zatopił pasażerski transatlantyk, w wyniku czego śmierć poniosło 1201 pasażerów i członków załogi, w tym 128 obywateli USA, co spowodowało wielki zatarg dyplomatyczny z USA, wzmocniony jeszcze przez storpedowanie bez ostrzeżenia amerykańskiego statku „Nebraskan”. W efekcie kanclerz Bethmann-Hollweg zakazał wszelkich ataków na duże statki pasażerskie bez względu na banderę, pod jaką płyną. Kiedy dowódcą niemieckiej marynarki został Henning von Holtzendorff, 18 września 1915 roku zatrzymał on większość operacji niemieckich U-Bootów przeciwko statkom. Ograniczył on także wszelkie inne operacje do zasad wynikających z Deklaracji Londyńskiej, kończąc nieograniczoną wojnę podwodną. Do września 1915 roku Brytyjczycy stracili statki o łącznym tonażu 1 294 000 BRT, jednak tonaż nowo wybudowanych do tego czasu statków wyniósł 1 233 000 BRT, a zajęte statki nieprzyjacielskie dodały do tego bilansu dodatkowe 682 000 ton. W ograniczonej kampanii podwodnej między październikiem 1915 a lutym 1916 roku, U-Booty zatopiły 209 statków o łącznym tonażu 506 026 BRT. 29 lutego zezwolono niemieckim okrętom na ataki bez ostrzeżenia na uzbrojone statki handlowe, przez co wojna morska ponownie uległa zaostrzeniu. Zatopienie bez ostrzeżenia francuskiego parowca „Sussex”, w wyniku czego śmierć poniosło 50 pasażerów i członków załogi, ponownie zaostrzyło stosunki ze Stanami Zjednoczonymi, w związku z czym 24 kwietnia Holtzendorff przywrócił swój rozkaz nakazujący niemieckim okrętom działanie zgodnie z postanowieniami Deklaracji Londyńskiej.
Decyzja o ponownym rozpoczęciu kampanii nieograniczonej zapadła 9 stycznia 1917 roku, po brytyjskiej odmowie zawarcia pokoju w Europie Zachodniej. Tym razem w kampanii wzięło udział już około 120 okrętów podwodnych, a straty brytyjskie natychmiast wzrosły dramatycznie, do 564 497 BRT w marcu i 860 334 BRT w kwietniu, przy stracie zaledwie 9 niemieckich okrętów podwodnych. Wprowadzenie przez Wielką Brytanię systemu konwojów spowodowało znaczny spadek strat, z 696 725 ton w czerwcu do 302 599 BRT w listopadzie 1917 roku. Rosły niemieckie straty – w 1918 roku, aż do zawieszenia broni 11 listopada, niemieckie okręty zatopiły łącznie 2 753 882 BRT przy stratach własnych wynoszących 120 jednostek. Sytuacja ta doprowadziła do załamania się niemieckiej kampanii nieograniczonej wojny podwodnej.
Okres międzywojenny.
W okresie między pierwszą a drugą wojną światową liczące się marynarki wojenne skupiły się na rozwoju okrętów zdolnych do wypełniania misji rozpoznawczych, ofensywnych patroli przeciwko okrętom oraz współpracy z własnymi ciężkimi zespołami floty nawodnej. Motywacją w tym względzie były doświadczenia niemieckiej imperialnej marynarki wojennej – zwłaszcza w późniejszym okresie I wojny światowej zmuszonej do działania w warunkach silnego przeciwdziałania ze strony sił przeciwpodwodnych Aliantów. Zasadniczo ówczesne floty zmierzały do budowy okrętów szybszych, silniejszych, potężniej uzbrojonych oraz o dużym zasięgu. Opracowywane w tym czasie okręty wciąż jednak były jedynie zanurzalnymi jednostkami nawodnymi o niewielkich możliwościach podwodnych, których konstrukcja była zoptymalizowana do prowadzenia działań na powierzchni. Pod wodą uzależnione były od silników elektrycznych zasilanych energią z akumulatorów, które z kolei musiały być ładowane na powierzchni dzięki pracującym silnikom Diesla. Największy też wpływ – z wyjątkiem Wielkiej Brytanii i w pewnym stopniu Związku Radzieckiego – na rozwój flot podwodnych, miały konstrukcje niemieckie. Wszystkie zwycięskie w I wojnie światowej mocarstwa – Wielka Brytania, Francja, Włochy, Japonia i USA – na mocy zawieszenia broni oraz traktatu wersalskiego otrzymały po wojnie egzemplarze najnowszych niemieckich U-Bootów. Okręty zostały dokładnie przebadane w celu ustalenia możliwości zastosowania ich rozwiązań konstrukcyjnych w okrętach zwycięskich państw. Najbardziej zainspirowani konstrukcjami niemieckimi byli konstruktorzy włoscy i francuscy, którzy studiowali późne jednostki typów "Mittel-U" oraz "UB III", zanim zaczęli opracowywać swoje pierwsze powojenne konstrukcje. Największy wpływ miały duże „U-krążowniki” – pierwszy francuski typ oceaniczny "Requin", czerpał w znaczącym stopniu ze swoich niemieckich pierwowzorów.
Również niektóre okręty amerykańskie wiele zawdzięczały konstrukcjom niemieckim, a Japonia wprost zatrudniła niemieckich inżynierów do rozwoju konstrukcji typów "Kaidai" oraz "Junsen". Niemcy mieli wpływ na zagraniczne konstrukcje, także w bardziej bezpośredni sposób. W lipcu 1922 roku, w celu obejścia postanowień traktatu wersalskiego zabraniającego Niemcom konstrukcji i budowy własnych okrętów podwodnych, konsorcjum koncernu Kruppa i stoczni Vulcan utworzyło w Holandii przedsiębiorstwo IvS. Przedsiębiorstwo, pracując pod kierunkiem czołowych niemieckich konstruktorów i korzystając ze wsparcia finansowego niemieckiej marynarki wojennej, miało za zadanie zachowanie niemieckiej zdolności do opracowywania okrętów podwodnych. IvS opracowywało konstrukcje, które były budowane dla Turcji, Finlandii, ZSRR, Hiszpanii oraz Szwecji, w tajemnicy opracowało także prototypy przybrzeżnego typu "IIA", dalekiego zasięgu "IA" oraz oceanicznego typu "VII" dla marynarki wojennej Niemiec.
W dwudziestoleciu międzywojennym największe marynarki budowały małe serie okrętów mających za zadanie spełniać bieżące potrzeby oraz dostarczyć dane techniczne do budowy przyszłych, lepszych modeli. Do połowy lat 30. większość z tych flot dysponowała jednym bądź dwoma podstawowymi typami okrętów. W Stanach Zjednoczonych podjęto próbę standaryzacji okrętów, mającą też dostosować je do wymogów traktatu waszyngtońskiego. Dopiero w 1934 roku USA wprowadziły nową serię okrętów dość innowacyjnego typu "Porpoise", którego następcy – jednostki typu "Gato" – byli reprezentantami pierwszego produkowanego na masową skalę amerykańskiego typu okrętów II wojny światowej.
Japonia intensywnie rozwijała duże konstrukcje o zasięgu oceanicznym, które miały operować jako integralna część wielkich morskich zespołów bojowych. Opracowany z udziałem konstruktorów niemieckich na podstawie niemieckich krążowników podwodnych z poprzedniej wojny typ "Kaidai" ewoluował w serie 24 okrętów pięciu typów, zbudowanych w latach 1921–1935. Okręty te miały wyporność od 1390 do 1635 ton standardowych i dysponowały zasięgiem od 10 do 14 tysięcy mil morskich, przy prędkości 10 węzłów, z możliwością operowania podwodnego przez 36 godzin przy prędkości 2 węzłów. „Kraj Wschodzącego Słońca”, przy pomocy niemieckich inżynierów, w latach 1924–1938 wybudował także 8 wielkich krążowników podwodnych typu "Junsen", o wyporności 1970-2231 ton i zasięgu operacyjnym 24 000 mil morskich przy prędkości 10 węzłów. W 1939 roku Japonia rozpoczęła standaryzację swojej floty dużych okrętów, rozpoczynając budowę okrętów trzech typów – okrętów dowodzenia z ulepszonymi systemami komunikacji i dowodzenia, typu myśliwskiego ze wzmocnionym uzbrojeniem torpedowym oraz typu rozpoznawczego, któremu dodano hangar i katapultę dla małego wodnosamolotu rozpoznawczego. Ogólnie wyprodukowano 46 tych wielkich okrętów o wyporności około 2100 ton, które ewoluowały w konstrukcję gigantycznych w swoich czasach jednostek typu "Sen-toku" o wyporności 3530 ton standardowych. W przeciwieństwie do USA Japonia rozwijała także konstrukcję okrętów średniej wielkości, przeznaczonych do operowania na wodach przybrzeżnych, a także obsługiwanych przez dwuosobową załogę miniaturowych łodzi podwodnych, przeznaczonych do skrytych ataków w portach i redach, po tym gdy zostaną przetransportowane w pobliże celów ataku przez większe jednostki.
Niemcy potajemnie opracowywali swoje konstrukcje, omijając postanowienia traktatu wersalskiego, zarówno w IvS jak i w Blohm und Voss. W pierwszym rzędzie odbywało się to za pomocą kontraktów dla zagranicznych marynarek, które były wykonywane w zagranicznych stoczniach pod niemieckim nadzorem. Okręty służyły jako prototypy dla krajowej produkcji, co pozwoliło na ukończenie pierwszego niemieckiego międzywojennego okrętu podwodnego już 29 czerwca 1935 roku – zaledwie 5 miesięcy po odrzuceniu przez Hitlera traktatu wersalskiego. Większość z 1150 niemieckich jednostek podwodnych wcielonych do służby w latach 1935–1945, należała do dwóch grup: 500-tonowych okrętów typu "VII" (z wariantami) oraz 740-tonowego typu dalekiego zasięgu "IX" (ukończono budowę niemal 200 okrętów tego typu – z wariantami).
Także rozwój brytyjskich konstrukcji podwodnych w dwudziestoleciu międzywojennym zdominowany został przez koncepcję krążowników podwodnych i jednostek współpracujących z ciężkimi okrętami floty, które ewoluowały z konstrukcji z czasów I wojny światowej. W 1930 roku zapoczątkowane zostało nowe podejście, wraz z początkiem budowy HMS „Swordfish” typu "S". Były to jednostki o wyporności 640 ton przeznaczone do ofensywnych patroli na niewielkich akwenach (Kanał La Manche), o zasięgu 3800 mil morskich przy prędkości 9 węzłów, z sześcioma wyrzutniami torpedowymi, 12 torpedami i działem kalibru 76 mm. Większe okręty typu "Triton", o zasięgu 4500 mil przy 11 węzłach, pojawiły się w roku 1937.
W okresie międzywojennym Francja skonstruowała trzy typy okrętów: duże jednostki o zasięgu oceanicznym przeznaczone do operacji z flotą, mniejsze okręty do operacji na wodach europejskich oraz grupę jednostek do operacji minowych. 31 dużych okrętów podwodnych typu "Redoutable" miało wyporność na powierzchni 1384 tony standardowe, przy maksymalnym zasięgu 10 000 mil przy 10 węzłach na powierzchni oraz 60 godzinach w zanurzeniu przy prędkości 2 węzłów. Seria mniejszych jednostek patrolowych liczyła 12 okrętów o wyporności 600 ton, których następcami było 30 ulepszonych jednostek 630-tonowych, z których pewna liczba do upadku Francji w 1940 roku nie została jeszcze ukończona. Francuska marynarka była w posiadaniu także największego w tym czasie okrętu podwodnego świata – „Surcouf”, przeznaczonego do prowadzenia wojny handlowej. Jednostka ta miała wyporność 2880 ton standardowych na powierzchni i dysponowała zasięgiem 10 000 mil morskich przy prędkości 10 węzłów. „Surcouf” wyposażony był w 12 wyrzutni torpedowych i 22 torpedy, 2 działa kalibru 203 mm oraz przechowywany w hangarze i startujący z katapulty wodnosamolot. Jego konstrukcja uwzględniała także niewielkie pomieszczenie przeznaczone do przetrzymywania więźniów z przechwyconych statków oraz łódź motorową do transportu zespołu pryzowego.
Radziecka produkcja okrętów podwodnych rozpoczęta została w roku 1927. Potajemna współpraca z Niemcami dała Sowietom dostęp do danych konstrukcyjnych niemieckich jednostek podwodnych typów "UB III" i "Mittel-U". ZSRR wydobył także i wcielił do służby zatopiony brytyjski okręt L-55, co dało dostęp także do brytyjskich informacji konstrukcyjnych. ZSRR korzystał także z informacji na temat jeszcze carskich konstrukcji Iwana Bubnowa oraz ostatnich jednostek amerykańskiego typu "H" dostarczonych carskiej Rosji. Synteza tych danych pozwoliła Sowietom na masową produkcję szerokiego wachlarza okrętów podwodnych, wśród których znajdowały się dwie podstawowe serie okrętów przybrzeżnych typu "M", dwie serie średniej wielkości okrętów typu "Szczuka" (konstrukcja oryginalna, lecz pod wpływem praktyki brytyjskiej) oraz późniejszy typ "Sriednaja" (bądź typ "S"), będący pochodną niemieckiego typu "IA", podwodne stawiacze min typu "Leniniec" (bądź typ "L") opracowane na podstawie L-55 oraz jednostki dalekiego zasięgu typu "K". W efekcie intensywnej rozbudowy floty podwodnej, we wrześniu 1939 roku Związek Radziecki dysponował największą flotą podwodną świata.
II wojna światowa.
Na każdym teatrze działań morskich w trakcie drugiej wojny światowej, okręty podwodne odgrywały pierwszoplanową rolę, zwłaszcza zaś radzieckie i niemieckie okręty podwodne na wodach dalekiej północy, niemieckie na Atlantyku, brytyjskie, niemieckie i włoskie na Morzu Śródziemnym oraz japońskie i amerykańskie okręty podwodne na Pacyfiku.
Głównymi niemieckimi morskimi liniami transportowymi były szlaki łączące Niemcy ze Szwecją i Norwegią, a ich ochrona była najważniejszym zadaniem defensywnym niemieckiej floty. Po sukcesie niemieckiej inwazji na Norwegię, Kriegsmarine rozpoczęła operacje konwojowe wzdłuż norweskiego wybrzeża. Zazwyczaj były to małe konwoje złożone z trzech do sześciu statków eskortowanych przez kilka torpedowców, trawlerów i samolotów. Operacje przeciw tym konwojom stanowiły znaczny wysiłek brytyjskiej floty podwodnej, usiłującej zerwać komunikację między Niemcami i źródłami zaopatrzenia, zarówno za pomocą ataków torpedowych, jak i stawiania pól minowych. Po niemieckiej inwazji na ZSRR, jednostki podwodne radzieckiej Floty Północnej rozpoczęły operacje przeciw niemieckiej żegludze w północnej Norwegii, wkrótce zaś do radzieckich okrętów w tym rejonie dołączyły jednostki brytyjskie operujące z radzieckiej bazy w Zatoce Kolskiej. Wspólne działania kontynuowane były aż do 1944 roku, kiedy załogi brytyjskie zostały przewiezione do Wielkiej Brytanii, a ich okręty przekazane ZSRR. Alianckie operacje przeciw żegludze na dalekiej północy kosztowały Niemców stratę około 500 000 ton ładunku – wielkość relatywnie niewielką, jeśli zważyć fakt, że roczny transport ładunków przekraczał 6 mln ton. Radziecki wysiłek w wojnie podwodnej skupiony był dużej mierze także na zwalczaniu transportu między Szwecją a Niemcami. W latach 1942–1944 sowieckie okręty podwodne zatopiły na Bałtyku tylko około 20 statków, o łącznym tonażu około 40 000 BRT, przy około 1900 konwojowanych w tym czasie statków o ładowności 5,6 miliona ton. Lądowe postępy Armii Czerwonej w 1944 roku i pokonanie Finlandii, spowodowały, że większa rolę w zwalczaniu żeglugi niemieckiej zaczęło odgrywać lotnictwo. Mimo tego niemieckie straty w tym zakresie były stosunkowo niewielkie. Utrata niemieckich pozycji nad Bałtykiem na początku 1945 roku spowodowała konieczność ewakuacji ponad 2 milionów żołnierzy i uchodźców. Niezależnie od kilku (kontrowersyjnych) sukcesów – zatopienia „Wilhelma Gustloffa” (9300 ofiar), „General von Steuben” (niemal 4000 ofiar) oraz „Goya” – radzieckie operacje podwodne były bardzo nieefektywne: Niemcy straciły jedynie około 30 statków o ładowności około 100 000 ton. Patrząc ogólnie, kampania alianckich okrętów podwodnych przeciwko niemieckiemu transportowi wojennemu była zarówno nieefektywna jak i kosztowna (Związek Radziecki stracił ponad 40 okrętów podwodnych, alianci zachodni zaś 16). Niemcy przeciwstawili siłom aliantów bardzo skuteczny system namierzania radiowego i dość silną eskortę konwojowanych statków. Innym ważnym teatrem działań sił podwodnych było Morze Śródziemne. Operacje lądowe państw Osi w Afryce spowodowały, że niemieckie potrzeby w zakresie zaopatrzenia wynosiły około 100 000 ton miesięcznie. W marcu 1942 roku niemiecki Afrika Korps otrzymał drogą morską 47 588 ton zaopatrzenia, a w kwietniu tego samego roku 150 389 ton. Flotom Niemiec i Włoch udawało się skutecznie eskortować około 80% konwojowanych statków, tracąc przy tym w wyniku ataków okrętów podwodnych dwa krążowniki i siedem niszczycieli, podczas gdy siły zwalczania okrętów podwodnych państw Osi oraz miny zatopiły w tej kampanii ponad 45 alianckich okrętów podwodnych.
Zupełnie inny przebieg miała wojna podwodna na pacyficznym teatrze wojny. Tutaj też okręty podwodne – głównie amerykańskie – były najbardziej skuteczne w zwalczaniu nieprzyjacielskiej żeglugi. Krótko po tym, gdy 7 grudnia 1941 roku japońskie lotniskowce zdziesiątkowały amerykańską flotę na Hawajach, wpychając Stany Zjednoczone do wojny, szef operacji morskich US Navy adm. Harold Stark wysłał do podległych sobie sił rozkaz o treści „Execute unrestricted air and submarine warfare against Japan” (Wszcząć nieograniczone powietrzne i podwodne działania wojenne przeciwko Japonii). Stany Zjednoczone oficjalnie weszły do drugiej wojny światowej ze 111 okrętami podwodnymi w służbie i 73 w budowie. Z jednostek operacyjnych, 7 grudnia 1941 roku, 51 znajdowało się na obszarze Pacyfiku – 29 z nich w składzie bazującej na Filipinach Floty Azjatyckiej oraz 22 przydzielone do Floty Pacyfiku z bazą na Hawajach. W momencie japońskiego ataku na Pearl Harbor, w Naval Base Pearl Harbor znajdowało się pięć okrętów podwodnych, które rozmieszczone były na północny wschód od tzw. rzędu pancerników ("battleship row"). Inne zaangażowane były w tym czasie w operacje w pobliżu wysp, jeszcze kilka innych znajdowało się na zachodnim wybrzeżu kontynentalnych Stanów Zjednoczonych, przechodząc remonty, operacje szkoleniowe lub też znajdując się w trakcie przejścia między Pearl Harbor a Ameryką. Wydany po ataku na amerykańską flotę rozkaz rozpoczęcia nieograniczonej wojny podwodnej oznaczał, że każda jednostka – wojenna bądź transportowa – płynąca pod banderą Japonii powinna zostać zaatakowana. W tym samym dniu rozpoczęły działania również japońska flota podwodna, prowadząc wsparcie operacji morsko-powietrznego zespołu uderzeniowego za pomocą małych okrętów podwodnych typu "Ko-hyoteki", które usiłowały wpłynąć do wnętrza bazy, aby spod wody zaatakować amerykańskie okręty. Operacja ta zakończyła się całkowitym niepowodzeniem.
Przedwojenne plany amerykańskie zakładały wykorzystanie okrętów podwodnych przede wszystkim do celów rozpoznania przed ciężkimi okrętami floty, w którego ramach miały raportować o ruchach floty przeciwnika i spowalniać ją za pomocą ataków torpedowych. W związku z osadzeniem większości ciężkich okrętów amerykańskiej floty na płytkim dnie Pearl Harbor, rola okrętów podwodnych uległa zmianie. Jednostki amerykańskie miały odtąd zwalczać japońską żeglugę, dążąc do odcięcia Wysp Japońskich od zaopatrzenia w surowce z podbitych przez Japonię krajów oraz do zadania jak największych strat japońskiej flocie wojennej. Przez niemal dwa lata wojny amerykańska flota podwodna nękana była problemami technicznymi torped, które masowo nie eksplodowały. Amerykańskie okręty podwodne uzbrojone były w tym czasie w relatywnie nowe torpedy Mark 14 oraz Mark 10, które przed rozpoczęciem działań wojennych doskonale sprawdzały się w testach i podczas ćwiczeń z wykorzystaniem atrap głowic bojowych. Z prawdziwymi głowicami bojowymi w rzeczywistej walce jednak zawodziły, dotyczyło to zwłaszcza torped wyposażonych w zapalnik magnetyczny Mark 6 Mod 1. Jeden po drugim, dowódcy okrętów podwodnych meldowali dowództwu, że mimo wystrzelenia nawet kilkunastu torped do jednego celu i często perfekcyjnych trafień, torpedy nie eksplodowały, bądź też często przechodziły zbyt głęboko pod celem. Dowództwo amerykańskiej floty nie dowierzało tym raportom, ufając raczej opiniom odpowiedzialnego za ich przygotowanie Naval Torpedo Station, twierdzącego, że przyczyną braku zatopień są błędy załóg okrętów podwodnych przy wykonywaniu strzałów. Raportów dowódców było jednak zbyt wiele i inżynierowie Naval Torpedo Station musieli w końcu przyjąć do wiadomości, że powodem niedziałania amerykańskich torped są błędy w konstrukcji zapalników. Dowództwo amerykańskiej floty musiało natomiast uznać błędność swojej przedwojennej „oszczędnościowej” polityki przeprowadzania prób za pomocą jedynie atrap głowic bojowych – które nadawały torpedom zupełnie odmienne charakterystyki i nie oddawały realnej sytuacji w walce – a także tajemnicy, jaka aż do rozpoczęcia wojny otaczała zapalniki magnetyczne Mk 6, na skutek której załogi okrętów podwodnych nie tylko nie mogły się zapoznać z nowym rodzajem zapalnika i przećwiczyć korzystania z niego, ale wręcz aż do rozpoczęcia działań wojennych nigdy o nim nie słyszały.
W lipcu 1943 roku USS „Tinosa” typu "Gato" napotkał doskonały cel: 19 262-tonowy japoński statek wielorybniczy przerobiony na tankowiec „Tonan Maru Nr. 3” – największy japoński statek transportowy. Dowodzący w tym czasie „Tinosą” Randall „Dan” Daspit – późniejszy wiceadmirał – raportował, że zaatakował japoński statek w sumie 15 torpedami, i tylko jedna z nich eksplodowała w pobliżu rufy statku, niszcząc jego śrubę. "They were all good, solid hits, and all duds"! (To były same dobre, solidne trafienia i wszystkie do niczego!). Wkrótce jednak błędy w konstrukcji torped zostały naprawione i japońskie okręty oraz statki zaczęły tonąć (sama „Tinosa” zatopiła później 16 statków transportowych). „Pierwsza krew” została przelana przez amerykańskie okręty podwodne już 16 grudnia 1941 roku przez USS „Swordfish”, który u wybrzeży Indochin storpedował i zatopił japoński frachtowiec o ładowności 8662 ton. W połowie 1942 roku marynarka USA zaczęła wprowadzać na pokłady swoich okrętów podwodnych radary przeszukiwania powierzchni morza, które były w stanie wykryć jednostki wroga w nocy i we mgle, zapewniając automatycznie pełny zestaw danych dla pokładowego komputera kontroli ognia ("Torpedo Data Computer" – TDC), co zapewniało możliwość przeprowadzenia ataku przeciwko jednostkom nieznajdującym się w zasięgu widoczności. Krótko potem US Navy wprowadziła na okrętach podwodnych radary przeszukiwania przestrzeni powietrznej wraz z urządzeniami ostrzegającymi o emisji elektromagnetycznej wrogiego radaru, co zwiększyć miało szansę odpowiednio wczesnego wykrycia wrogich samolotów, aby okręt podwodny był w stanie ukryć się przed nimi poprzez zanurzenie. W międzyczasie, 26 stycznia 1942 roku, USS „Gudgeon” otrzymał od dowódcy sił podwodnych obszaru Pacyfiku ("Commander Submarine Pacific Fleet – ComsSubPac") wiadomość o japońskim okręcie podwodnym, który wkrótce powinien przeciąć trasę amerykańskiego okrętu, wracając z patrolu do bazy w Japonii. Już następnego ranka operator sonaru „Gudgeona” wykrył okręt przeciwnika, poruszający się na powierzchni z prędkością ok. 15 węzłów. Dowódca jednostki wydał rozkaz odpalenia 3 torped w kierunku okrętu Cesarstwa, topiąc w ten sposób 1785-tonowy I-73. Był to pierwszy w historii okręt wojenny zatopiony przez amerykańskie okręty podwodne. W miarę upływu wojny, mimo ponoszonych strat, liczba amerykańskich okrętów podwodnych zaczęła wzrastać, co umożliwiło zmianę taktyki i przyjęcie wzorowanej na niemieckiej koncepcji „wilczych stad”, w których kilka okrętów podwodnych operowało razem w jednym rejonie prawdopodobnego przejścia japońskich jednostek, koordynując swoje ataki w celu zwiększenia ich efektywności.
Ogółem, mimo prawie dwuletnich problemów z funkcjonowaniem torped, amerykańska flota podwodna osiągnęła znakomite rezultaty działań, zatapiając 55% całkowitego japońskiego tonażu statków transportowych oraz 29% okrętów wojennych, które Japonia utraciła w ciągu wojny, co jest znakomitym rezultatem, biorąc pod uwagę, że liczba marynarzy pływających na amerykańskich okrętach podwodnych stanowiła zaledwie 1,6% składu osobowego całej US Navy. Japonia zaatakowała Stany Zjednoczone głównie w celu odsunięcia amerykańskiej floty od japońskich działań zmierzających do uzyskania dostępu do surowców naturalnych w Chinach i południowo-wschodniej Azji – w wyniku działań amerykańskich okrętów podwodnych utraciła 1178 statków transportowych o łącznym tonażu ponad 5 mln BRT, co znacząco wpłynęło na zdolność japońskiej gospodarki, uzależnionej od dostaw surowców, do prowadzenia wojny. Straty te w rzeczywistości uniemożliwiły Japonii efektywne prowadzenie wojny. Dodatkowo, te same amerykańskie okręty podwodne zatopiły 214 okrętów wojennych Japonii, w tym: jeden pancernik, cztery wielkie lotniskowce oraz cztery lotniskowce eskortowe, 12 krążowników, 42 niszczyciele i 23 okręty podwodne. Trzy japońskie okręty podwodne zostały zatopione przez USS „Batfish”, w czterodniowym okresie. Również w ciągu czterech dni inny amerykański okręt podwodny USS „Harder” zatopił 3 niszczyciele. „Sealion” zatopił pancernik „Kongo” i niszczyciel w pojedynczym ataku, a USS „Archerfish” posłał na dno największy – aż do czasu powojennych amerykańskich atomowych super-lotniskowców – okręt świata, japoński lotniskowiec „Shinano” o wyporności 62 000 ton, który akurat znajdował się w swoim dziewiczym rejsie, 10 dni po wcieleniu do służby. Działania amerykańskich jednostek w wojnie podwodnej na Pacyfiku były jedną z podwalin amerykańskiego sukcesu w wojnie z Japonią, jednakże sukces ten został okupiony stratą 52 okrętów podwodnych.
Rozpatrzyć należy jednak, że Japonia przyjęła zupełnie odmienną od amerykańskiej strategię użycia okrętów podwodnych. Z racji ogromu przestrzeni Oceanu Spokojnego wyposażyła swoje okręty podwodne w bardzo duży zasięg i prędkość. Wiele z nich zdolnych było do przepłynięcia ponad 20 000 mil i pozostawania w morzu przez ponad 100 dni. Japońska flota jako jedyna z flot II wojny światowej posiadała też operacyjne okręty podwodne przenoszące samoloty. Wprowadzała też do służby okręty dysponujące bardzo dużymi prędkościami w zanurzeniu – przekraczającymi nawet prędkości niemieckich okrętów typu "XXI". W połączeniu z doskonałymi – prawdopodobnie najlepszymi ówcześnie na świecie – torpedami typu 95, poziom technologiczny japońskiej floty podwodnej był bardzo wysoki. Biorąc pod uwagę rozmiar floty, zasięg i prędkość okrętów oraz jakość torped, japońskie okręty podwodne osiągnęły w II wojnie światowej zaskakująco niewiele. Powodem tego było prawdopodobnie zaangażowanie japońskich jednostek podwodnych głównie przeciw okrętom wojennym, które w porównaniu do statków transportowych były szybkie, manewrowe i dobrze bronione. Japońska doktryna morska zbudowana była wokół koncepcji walki w pojedynczej rozstrzygającej bitwie, jak to Japonia uczyniła 40 lat wcześniej pod Cuszimą.
Podobnie jak w przedwojennych planach amerykańskich, w japońskiej strategii morskiej okręty podwodne służyć miały jako skauci poprzedzający wielkie jednostki liniowe, których podstawowym zadaniem miało być lokalizowanie, śledzenie oraz atakowanie grup uderzeniowych flot alianckich. Takie podejście przyniosło wprawdzie znaczący sukces w 1942 roku, kiedy japońskie okręty podwodne zatopiły dwa duże lotniskowce, krążownik, kilka niszczycieli i innych okrętów oraz uszkodziły dwa pancerniki, jeden lotniskowiec i krążownik. Aliancki wywiad, technologie, metody i liczby ulegały stałemu polepszeniu, toteż japońskie okręty podwodne nigdy już nie powtórzyły tej skali sukcesów. Z tego powodu przyjmuje się, że japońskie siły podwodne mogły być wykorzystane lepiej, gdyby zostały użyte do zwalczania alianckich statków i patrolowania alianckich linii zaopatrzeniowych, zamiast czaić się na zewnątrz alianckich baz morskich. Ogółem, japońskie okręty podwodne zatopiły 184 statki o łącznej ładowności 907 000 BRT, czyli znacznie mniej niż okręty niemieckie, amerykańskie czy nawet brytyjskie. Jest wielce prawdopodobne, że ewentualna szeroko zakrojona kampania podwodna przeciwko amerykańskiej żegludze wzdłuż zachodniego wybrzeża USA, przy wylocie Kanału Panamskiego, na podejściach do Hawajów, Nowej Zelandii, Australii i w pobliżu Indii, kosztowałaby aliantów znacznie więcej strat od rzeczywiście poniesionych. Utrata znaczącej liczby statków transportowych oraz konieczność rozproszenia sił przeciwpodwodnych na ogromnym obszarze Pacyfiku południowego i centralnego w celu obrony szlaków komunikacyjnych, miałaby prawdopodobnie znacznie bardziej niekorzystne dla Stanów Zjednoczonych konsekwencje – zwłaszcza w 1942 roku – niż miało to miejsce przy przyjętej przez japońskie dowództwo strategii. Z drugiej strony, Japonia prowadziła wojnę ze Stanami Zjednoczonymi i Zjednoczonym Królestwem – dwoma narodami w zaciekłym konflikcie z setkami niemieckich U-Bootów na Atlantyku; państwami, które skierowały ogromne zasoby do prac badawczych i konstrukcyjnych w zakresie broni przeciwpodwodnej. W efekcie, w czerwcu 1944 roku US Navy zatopiła japoński I-52, używając odczytywania japońskich depesz w celu ustalenia jego marszruty, radaru lotniczego zainstalowanego w startującym z lotniskowca samolocie do odnalezienia japońskiego okrętu w nocy, zrzuconej z samolotu boi sonarowej do śledzenia oraz zrzuconych z tego samego samolotu akustycznie naprowadzanych torped do jego zniszczenia.
Niczego takiego japońska flota nie była w stanie w tym czasie pozyskać. Na dodatek, japońskie okręty wykonały setki rejsów, służąc jako okręty zaopatrzeniowe, zamiast wykonywać w tym czasie misje ofensywne przeciwko alianckiej flocie i żegludze. Wszystko to spowodowało, że japońska flota podwodna osiągnęła w trakcie wojny rezultaty dalekie od tych, które można by uznać za zadowalające. Co więcej, zapłaciła za to wysoką cenę. Japonia przystąpiła do wojny z 63 oceanicznymi okrętami podwodnymi (nie licząc na przykład łodzi miniaturowych), 111 okrętów wybudowała podczas wojny, co łącznie dało marynarce japońskiej 174 jednostki. Trzy czwarte z tej liczby (128 okrętów) zostało utraconych w wyniku działań wojennych, co stanowi proporcję zbliżoną do strat hitlerowskich Niemiec. Większość jednak okrętów, które przetrwały wojnę, stanowiły jednostki przeznaczone do działań szkolnych oraz niedawno ukończone, które nie miały jeszcze okazji wziąć udziału w walce. Spośród okrętów, które brały udział w realnej walce, straty były bardzo duże – przykładowo, do końca wojny nie dotrwał żaden z 30 okrętów podwodnych wspierających atak na Pearl Harbor.
Patrząc z dzisiejszej perspektywy, okręty podwodne hitlerowskich Niemiec nigdy w rzeczywistości nie były bliskie doprowadzenia Wielkiej Brytanii do wycofania się z wojny na skutek odcięcia przez nie niezbędnego wyspom brytyjskim do przeżycia zaopatrzenia, jednakże Winston Churchill, ówcześnie premier Wielkiej Brytanii, stwierdził:
W rzeczywistości Hitler i Trzecia Rzesza byli nieprzygotowani do prowadzenia wojny morskiej z aliantami, z tego też powodu musieli już po raz drugi w XX wieku uciekać się do walki za pomocą tanich, masowo produkowanych okrętów podwodnych. Niemieckie okręty podwodne były naprawdę niczym więcej niż nieco jedynie zmodernizowanymi okrętami z czasu I wojny światowej. Podstawowym U-Bootem II wojny światowej był typ "VIIC" o wyporności 770 ton, stanowiący ulepszoną i powiększoną wersję okrętów typu "UB III", które weszły do służby w 1917 roku.
Niemcy prowadzili wojnę przeciwko żegludze handlowej znajdującej się pod kontrolą brytyjską, mającą na celu wprowadzenie tak szczelnej blokady Wysp Brytyjskich, aby wygłodzić kraj i zmusić jego rząd do złożenia broni. Naczelny dowódca niemieckiej floty podwodnej, adm. Karl Dönitz, określił ją jako „wojnę tonażową”. Celem strategicznym było zatapianie możliwie jak największego tonażu w szybszym tempie, niż Brytyjczycy mogli zastępować go nowymi statkami, aby doprowadzić do kryzysu transportowego.
„Wojna tonażowa” z flotą brytyjską w latach 1939–1941 okazała się z różnych powodów fiaskiem. Brak było dostatecznej liczby okrętów podwodnych, a te, które posiadano, miały tyle wad i usterek, że nie nadawały się do wykonania powierzonego im zadania. U-Booty zatopiły w tym okresie 1125 statków o pojemności około 4,5 mln BRT, jednak Wspólnota Brytyjska nadrobiła z nawiązką te straty, dzięki pracy własnych stoczni, zakupom w Stanach Zjednoczonych, objęciu kontrolą flot państw okupowanych przez Niemcy, takich jak: Norwegia, Francja, Belgia, Polska, Jugosławia, Holandia i Grecja oraz zasekwestrowaniu i zdobyciu wielu statków należących do państw Osi. W końcu 1941 roku brytyjska i kontrolowana przez Brytyjczyków flota handlowa, włączając zbiornikowce, była o 3 mln BRT większa niż w 1939 roku. Przystąpienie z końcem 1941 roku Stanów Zjednoczonych do wojny umożliwiło Niemcom otwarte atakowanie słabo lub wcale niebronionych statków na wodach południowo-wschodniego wybrzeża Ameryki, gdzie od grudnia 1941 do sierpnia 1942 roku niemieckie okręty podwodne zatopiły statki o łącznym tonażu 3 mln BRT. Z drugiej jednak strony, rozpoczęło to zakrojony na gigantyczną skalę i prowadzony w niespotykanym tempie amerykański program budowy statków transportowych typu "Liberty" i uruchomiło ogromny amerykański potencjał w zakresie sił i środków zwalczania okrętów podwodnych. Ogromnego znaczenia nabrał też rozwój technologiczny w zakresie środków zwalczania broni podwodnej. Atakowani zewsząd Brytyjczycy, stojąc w obliczu niezwykle ciężkiej sytuacji, zaczęli wykorzystywać w walce z niemieckimi U-Bootami złamanie szyfrów morskiej wersji Enigmy, precyzyjną naziemną sieć radionamierników w wysokiej częstotliwości (Huff Duff) i zminiaturyzowali te urządzenia, aby mogły być instalowane na okrętach i statkach, zminiaturyzowali też radar, aby można było instalować go na pokładach samolotów w celu wykrywania przebywających przez większość czasu na powierzchni niemieckich okrętów podwodnych. Stany Zjednoczone wprowadziły do służby dalekodystansowe łodzie latające Consolidated Catalina i doskonałe na owe czasy przeciwpodwodne torpedy lotnicze Mark 24 „Fido”. Alianckie sposoby wykrywania i namierzania przyczajonych niemieckich okrętów umożliwiły nie tylko fizyczne zwalczanie U-Bootów, ale też ich omijanie przez konwoje.
Jakkolwiek Niemcy również dopracowywali swoją taktykę zwalczania alianckiej żeglugi, zwłaszcza opracowaną na wiele lat przed wojną taktykę grupowego działania okrętów podwodnych znaną pod nazwą operacji „wilczych stad” oraz opracowali wiele nowinek technicznych, w tym torpedy zygzakujące i naprowadzane akustycznie, nie byli jednak w stanie przeciwstawić się prowadzonym z olbrzymim rozmachem alianckim działaniom przeciwpodwodnym, zwłaszcza wobec mizernego wsparcia działań okrętów podwodnych przez lotnictwo rozpoznawcze oraz słabego tempa unowocześniania floty. W efekcie, gdy w połowie 1944 roku niemieckie stocznie zaczęły budować stanowiące diametralnie nową jakość w dziedzinie okrętów podwodnych jednostki typu "XXI", było już zbyt późno, aby po raz pierwszy rzeczywiście „podwodne” okręty, które wyznaczyły powojenny kierunek rozwoju broni tej klasy, mogły wpłynąć na ostateczny rezultat działań wojennych. Dopiero tuż przed kapitulacją hitlerowskich Niemiec pierwszy okręt typu "XXI" U-2511, wypłynął na prawdziwy patrol bojowy w celu zwalczania alianckiej żeglugi. 4 maja 1945 roku wobec nakazującego przerwanie działań rozkazu adm. Dönitz, zawrócił do bazy w norweskim Bergen. Mimo wszystko, od sierpnia 1942 do maja 1945 roku, "U-Bootwaffe" była w stanie zatopić jeszcze około tysiąca alianckich statków o pojemności 5,7 milionów BRT. Ostateczny więc wynik prowadzonej przez Niemcy „wojny tonażowej” wyniósł około 3 tysięcy zatopionych statków wszystkich typów o ogólnym tonażu około 14 milionów BRT.
Z punktu widzenia dalszego, powojennego rozwoju technologii oraz koncepcji zastosowania okrętów podwodnych, na uwagę zasługują dwa zjawiska, które pojawiły się w trakcie drugiej wojny światowej. Pierwszym z nich jest pojawienie się na szerszą skalę zwalczania okrętów podwodnych za pomocą samych okrętów podwodnych. W trakcie tej wojny, kilkadziesiąt okrętów podwodnych zostało zatopionych przez inne okręty podwodne (w tym 58 okrętów należących do Osi: amerykańskie okręty podwodne zatopiły 23 jednostki japońskie; brytyjskie zaś: 15 niemieckich, 18 włoskich oraz dwa japońskie.). Co prawda, niemal wszystkie zostały zatopione w chwili, gdy płynęły na powierzchni, a więc okręt podwodny przeciwnika atakując je działał w normalnej dla siebie roli przeciwokrętowej, jednakże sam fakt podjęcia działań z zakresu zwalczania okrętów podwodnych przez jednostki tej samej klasy, stanowił zwiastun przyszłej podstawowej roli tych okrętów, która na dobre wykształciła się podczas zimnej wojny. W trakcie drugiej wojny światowej zanotowano tylko jeden przypadek skutecznego ataku okrętu podwodnego na inny okręt podwodny płynący w zanurzeniu – 9 lutego 1945 roku brytyjski HMS „Venturer” zatopił U-864.
Typ "XXI".
Inną cezurą było pojawienie się w trakcie II wojny światowej niemieckich okrętów typu "XXI", zwanych też „Elektrobootami”. Olbrzymie niemieckie straty w okrętach podwodnych od 1943 roku, w toku toczącej się wojny o Atlantyk, w których liczba zatapianych U-Bootów zaczęła dorównywać liczbie zatapianych przez nie alianckich jednostek morskich, skłoniły niemieckie dowództwo do podjęcia prac nad nowym typem okrętu o znacznie lepszych własnościach morskich, przede wszystkim zaś szybszego oraz mniej zależnego od dopływu powietrza atmosferycznego. W efekcie tego 19 kwietnia 1944 roku w Gdańsku zwodowano U-3501 typu "XXI" – pierwszy okręt zdolny do długotrwałego pływania w zanurzeniu, którego prędkość podwodna (17,2 w.) przewyższała prędkość na powierzchni (15,6 w.), a z prędkością 5,5 węzła mógł płynąć w zanurzeniu na dystansie 320 mil morskich (595 km), co stanowiło bezprecedensowe osiągnięcie w zakresie zdolności do długotrwałego pływania podwodnego. Co nawet ważniejsze, wejście do służby okrętów typu "XXI" stanowiło prawdziwy przełom – po raz pierwszy bowiem w historii, okręty tej klasy mogły stać się prawdziwymi okrętami podwodnymi, długotrwale pływającymi pod wodą, a nie zaś jedynie zwykłymi okrętami nawodnymi, które niemal cały czas spędzają na powierzchni morza, z możliwością krótkotrwałego jedynie „nurkowania” w celu wykonania ataku torpedowego lub ucieczki przed atakującym przeciwnikiem. Program budowy okrętów tego typu podjęty został niejako w charakterze substytutu programu budowy okrętów opracowywanych przez Hellmutha Waltera, wyposażonych w napęd w obiegu zamkniętym, z wykorzystaniem turbiny jego konstrukcji. W związku z faktem, że technologii napędu tego rodzaju daleko było jeszcze do dojrzałości, przygotowany już dla okrętów z tym napędem projekt bardziej opływowego kadłuba postanowiono wykorzystać dla nowego typu jednostek z napędem klasycznym, w którym jednak komorę mającą służyć za zbiornik perhydrolu, wykorzystano do zwiększenia liczby akumulatorów elektrycznych. Okręty tego typu nie zdążyły wpłynąć na przebieg działań wojennych, stały się jednak wzorcem dla wszystkich powojennych konstrukcji okrętów podwodnych.
Zimna wojna.
Okres zimnej wojny zdominowany był przez rywalizację dwóch supermocarstw – Stanów Zjednoczonych i Związku Radzieckiego. Jak w niemal każdej innej dziedzinie wojskowości, także w zakresie budowy oraz operacji okrętów podwodnych rywalizacja tych dwóch państw nadawała ton rozwojowi technicznemu. 9 lutego 1946 roku Stalin wygłosił przemówienie, które William Douglas, sędzia amerykańskiego Sądu Najwyższego, nazwał „deklaracją trzeciej wojny światowej”. Radziecki dyktator stwierdził, że komunizm i kapitalizm nie mogą razem współistnieć i pewnego dnia musi nastąpić ich bezpośrednie starcie, stąd też zdecydował o zatrzymaniu wszelkiego handlu z Zachodem oraz o rozpoczęciu budowy nowoczesnej broni, bez względu na to, jak wiele kosztowałoby to Związek Radziecki.
W rzeczywistości, po drugiej wojnie światowej Związek Radziecki kontynuował rozpoczęty jeszcze przed jej wybuchem, zakrojony na szeroka skalę, program budowy okrętów podwodnych. Program ten został w dużej mierze zahamowany przez niemiecką ofensywę i okupację znacznej części radzieckiego terytorium, łącznie z Ukrainą, na którym znajdował się trzon radzieckiego przemysłu stoczniowego. Tak szybko, jak to było możliwe, ZSRR wznowił program wykorzystując – podobnie jak Stany Zjednoczone – doświadczenia i wiedzę pozyskaną dzięki zdobyczom intelektualnym w Niemczech. O ile, po przebadaniu zdobytych niemieckich okrętów podwodnych specjaliści amerykańscy doznali pewnego rozczarowania typem "XXI", o tyle konstruktorzy radzieccy postanowili kontynuować tę linię rozwojową. US Navy przypuszczała, że ZSRR rozpoczął masową produkcję odpowiednika typu "XXI", a w 1948 roku jeden z sowieckich admirałów ogłosił zamiar budowy 1200 okrętów podwodnych. W 1950 roku w stanowiącym studium bezpieczeństwa transportu międzynarodowego w przyszłej wojnie „Raporcie Hartwella” oceniano, że ZSRR będzie budował około stu okrętów podwodnych rocznie, a także − podobnie jak Stany Zjednoczone − rozwijał broń nuklearną do ataku na okręty i bazy morskie.
Inne dane wywiadowcze z tego okresu sugerowały, że masowej produkcji jeszcze w Związku Radzieckim nie rozpoczęto, co jednak było interpretowane jako oczekiwanie w tym kraju na opanowanie lepszej od typu "XXI" technologii okrętów typu "XXVI". W rzeczywistości sowiecki odpowiednik typu "XXI" − prototyp okrętu projektu 613 (kod NATO: "Whiskey") pojawił się w 1949 roku, trzy lata później natomiast do służby zaczęły wchodzić okręty projektu 611 (NATO: "Zulu") o większym zasięgu. Według oficjalnych amerykańskich szacunków z 1954 roku Związek Radziecki miał 345 okrętów, z czego jednak tylko 47 stanowiących ekwiwalent amerykańskich okrętów standardu GUPPY ("Whiskey" i "Zulu") i 83 konwencjonalnych okrętów podwodnych (dziewięć z chrapami). Od tego momentu tempo radzieckiej produkcji rosło, nigdy jednak nie osiągnęło przewidywanej stopy produkcji stu i więcej jednostek rocznie. W 1956 roku Stany Zjednoczone szacowały, że ZSRR wybudował 160 okrętów podwodnych, jednakże jedynie 76 jednostek ukończono w tym szczytowym dla tempa produkcji roku. Po zamówieniu 236 okrętów typu "Whiskey" Nikita Chruszczow drastycznie obciął program, kontynuując budowę jedynie następców jednostek "Zulu" − okrętów dalekiego zasięgu projektu 641 (NATO: "Foxtrot"), o czym jednak nie wiedziano na Zachodzie. Do tego momentu radziecki program konstrukcji okrętów myśliwskich z napędem atomowym był już w zaawansowanym stadium, co mogło stanowić prawdziwe zagrożenie.
Rewolucja „Albacore”.
Projektanci okrętów III Rzeszy dumni byli z możliwości testowania zaawansowanych kadłubów okrętów podwodnych w tunelu aerodynamicznym, wkrótce po wojnie Amerykanie stwierdzili jednak, że wiedza niemieckich inżynierów i konstruktorów na temat hydrodynamiki okrętów tej klasy była w najlepszym wypadku powierzchowna. Kształt kadłuba niemieckich szybkich okrętów zdeterminowany był przez wewnętrzny układ „ósemki” w celu pomieszczenia w dolnej części zapasu nadtlenku wodoru (perhydrolu), skutkiem czego był znacznie bardziej głęboki niż szeroki, w istocie był jedynie racjonalizacją, a nie optymalizacją. Na dodatek Niemcy natknęli się na problem niestabilności okrętu przy wysokich prędkościach podwodnych, z którym do końca wojny nie byli w stanie sobie poradzić. Bez rozwiązania tego problemu, bez względu na zastosowany układ napędowy, nie jest możliwe zbudowanie dającego się operacyjnie wykorzystać szybkiego okrętu. Aby zaradzić wszystkim problemom związanym z potrzebą zapewnienia amerykańskiej marynarce wojennej okrętów zdolnych rozwijać pod wodą bardzo duże prędkości, US Navy podjęła szereg zakrojonych na szeroką skalę programów rozwojowych w różnych dziedzinach nauki i inżynierii.
W ramach serii programów GUPPY ("Greater Underwater Propulsion Power Program") rozważano napęd za pomocą różnych rodzajów siłowni, w tym systemu Waltera z wewnętrzną komorą cyklu kondensacji ("Alton"), zewnętrznej komory cyklu kondensacji ("Elis"), turbiny gazowej w cyklu półzamkniętym ("Gentry" i "Wolverine"), turbiny gazowej i silnika Diesla w obiegu zamkniętym ("Gumbo"). Równolegle od kilku już lat trwał program konstrukcji i budowy napędowego reaktora nuklearnego ("Genie"). Amerykańskie badania dowiodły, że nie jest możliwe wybudowanie okrętów rozwijających naprawdę duże prędkości podwodne bez rozwiązania wielu problemów związanych z hydrodynamiką kadłuba. Postanowiono więc przeprowadzić serię empirycznych badań na prawdziwej jednostce pływającej zbudowanej w naturalnej skali. Służyć temu miał program badawczy przeprowadzony na specjalnie w tym celu zbudowanej eksperymentalnej jednostce morskiej USS „Albacore”, w którym po raz pierwszy w historii zastosowano niemal całkowicie opływowy kadłub przypominający kształt kropli, zoptymalizowany nie do pływania na powierzchni morza – jak kadłuby dotychczas budowanych okrętów – lecz do pływania podwodnego. Po zwodowaniu okrętu w 1953 roku rozpoczęto serie intensywnych badań, połączonych z wielokrotną przebudową jednostki w celu dostosowania jej do różnorodnych konfiguracji pionowych i poziomych sterów, kiosku, i innych części kadłuba, które poddawano następnie wszechstronnym badaniom. W okręcie całkowicie zrezygnowano z wszelkich wystających z kadłuba elementów, typu: relingi, poręcze, drabinki, etc., zaślepiono też i wygładzono wszelkie otwory w kadłubie, co miało służyć minimalizacji turbulencji i oporów przepływającej wokół kadłuba wody.
„Albacore” był okrętem całkowicie rewolucyjnym: kadłub miał zoptymalizowany do prowadzenia operacji podwodnych kształt, pojedynczą śrubę oraz baterie elektryczne o bardzo dużej pojemności, pozwalające na osiąganie bardzo dużej prędkości podwodnej (aczkolwiek krótkotrwałej). Okręt z nową formą kadłuba zademonstrował też znakomitą manewrowość. Kolejne badania doprowadziły do szeregu usprawnień w zakresie systemów kontroli okrętu, czyniąc okręt bardziej podobnym do samolotu niż jednostki pływającej w dotychczasowym rozumieniu. „Albacore” wielokrotnie podlegał przebudowom, zwłaszcza w części rufowej, która otrzymała całkowicie nowatorski, eksperymentalny rodzaj usterzenia w kształcie litery „X”. Przetestowano także kilka różnych typów śrub napędowych i sterów, różne kształty kiosku, hamulce hydrodynamiczne oraz nowy rodzaj sonaru. Zastosowane rozwiązanie kształtu kadłuba, uczyniło okręt znacznie bardziej stabilnym dynamicznie w każdym zakresie prędkości, ułatwiło zanurzanie oraz znacznie też zwiększyło manewrowość względem okrętów o konwencjonalnym dotychczas kształcie. Dla porównania: powszechnie wcześniej stosowane na świecie okręty podwodne z płaskim pokładem były zazwyczaj niestabilne już powyżej prędkości 8 węzłów. Ich płaski pokład bowiem działał jak niezamierzona powierzchnia sterowa. Dzięki okrągłemu przekrojowi kadłuba, „Albacore” był w dużej mierze pozbawiony tego problemu, co pozwoliło konstruktorom skupić się na innych zagadnieniach, jak sztywność w ruchu pionowym – w celu określenia optymalnego zachowania np. w razie potrzeby uniknięcia ataku. Analizowano m.in., czy dla tego typu sytuacji należy umożliwić jednostce zupełnie swobodne manewry, czy też raczej zabezpieczać ją przed niekontrolowanym zwiększaniem zanurzenia. Temu celowi służyć miała instalacja, a następnie testy hamulców zanurzania. Wyniki prac badawczych były na tyle obiecujące, że dużą część ich rezultatów natychmiast zastosowano w nowo budowanych jednostkach – jednak nie wszystkie. Dla ówczesnego dowództwa marynarki amerykańskiej część nowych koncepcji była zbyt radykalna, inne zaś dowództwo uważało za w niewystarczającym jeszcze stopniu dojrzałe technologicznie. Nie zdecydowano się na zastosowanie w okrętach operacyjnych m.in. systemu zraszania kadłuba roztworem polimerów w celu zmniejszenia oporów opływającej okręt wody, czy też usterzenia ogonowego w konfiguracji „X”. Opracowany jednak w programie badawczym „Albacore” hydrodynamicznie zoptymalizowany kadłub w kształcie łzy, stał się standardem stosowanym – w mniej lub bardziej zbliżonej formie – nie tylko w marynarce amerykańskiej, lecz wkrótce także we wszystkich flotach świata. W tym samym czasie na ukończeniu były już prace nad budową pierwszego na świecie okrętu podwodnego z napędem jądrowym.
Era atomowa.
Początki amerykańskiego programu napędu jądrowego sięgają roku 1939, kiedy jeden z wiodących amerykańskich fizyków dr George Pegram z Uniwersytetu Columbia zwrócił się do adm. Harolda G. Bowena, szefa Biura Inżynieryjnego Pary marynarki wojennej Stanów Zjednoczonych, kontrolującego laboratorium badawcze Naval Research Laboratory (NRL), z prośbą o spotkanie z naukowcami marynarki w celu przedyskutowania możliwości praktycznego wykorzystania fuzji uranowej. Skutkiem tego spotkania było powstanie pierwszych planów budowy napędu nuklearnego dla okrętów United States Navy. Wybuch drugiej wojny światowej, a zwłaszcza uruchomienie zmierzającego do opracowania bomby atomowej programu Manhattan Engineering District, znanego pod kryptonimem „projekt Manhattan”, na kilka lat zatrzymał program badawczy nad wykorzystaniem energii jądrowej do celów niedestrukcyjnych, jednak już pod koniec wojny marynarka amerykańska wydzieliła do projektu Manhattan kilku naukowców i inżynierów, których zadaniem miała być praca nad napędem jądrowym. Jedną z pięciu przydzielonych przez marynarkę do programu nuklearnego osób był urodzony w Makowie Mazowieckim inżynier Hyman Rickover, który wkrótce objął pod swoje kierownictwo całość amerykańskiego programu napędu jądrowego i kierując nim przez 4 dziesięciolecia faktycznie kierował całym rozwojem amerykańskiej floty podwodnej – stąd też zwany jest dzisiaj „ojcem marynarki atomowej”. Kierowany przez Rickovera departament reaktorów napędowych amerykańskiego Biura Okrętów (Naval Reactors Branch of Bureau of Ships) opracował m.in. reaktor jądrowy S2W, który zainstalowano w zwodowanym w 1954 roku pierwszym okręcie z tego rodzaju napędem USS „Nautilus”.
30 grudnia 1954 roku została po raz pierwszy uruchomiona nuklearna siłownia okrętu, a 17 stycznia 1955 roku okręt odpłynął od nabrzeża. Mimo wystąpienia drobnych problemów, które zostały szybko usunięte, okręt płynął w dół rzeki Thames pod dowództwem kmdr. Eugene’a P. Wilkinsona, który lampą sygnałową nadał historyczny sygnał: „Underway on nuclear power” (w drodze na energii nuklearnej).
3 sierpnia 1958 roku „Nautilus” jako pierwszy okręt przepłynął pod biegunem północnym, a testy okrętu oraz przeprowadzone z jego udziałem gry wojenne szybko dowiodły ogromnej przewagi okrętów z napędem jądrowym nad jednostkami z napędem klasycznym. Przeprowadzone zarówno przez marynarkę amerykańską, jak i brytyjską ćwiczenia w zwalczaniu okrętów podwodnych z udziałem „Nautilusa” ujawniły, że wprawione w zwalczaniu okrętów podwodnych siły anglo-amerykańskie są bezradne wobec jednostek tak szybkich pod wodą. Tylko podczas ćwiczeń „Strikeback” w 1957 roku „Nautilus” „zatopił” 16 biorących udział w ćwiczeniach jednostek nawodnych. Paradoksalnie, stało się to powodem dużego zaniepokojenia dowództw marynarki amerykańskiej, które zdawały sobie sprawę z faktu, że Związek Radziecki kończy już prace nad własnym okrętem podwodnym z napędem jądrowym. Marynarka amerykańska świadoma była faktu, że gospodarka kraju w warunkach pokojowych nie jest w stanie dorównać pracującej w trybie wojennym gospodarce radzieckiej w tempie budowy okrętów podwodnych, a amerykańska flota może wkrótce stanąć w obliczu wyposażonej w wielką liczbę okrętów o takim napędzie radzieckiej marynarki wojennej. W sierpniu 1957 roku w radzieckim „zakładzie nr 402” (stocznia „Siewmasz”) w Siewierodwińsku zwodowano pierwszy radziecki atomowy okręt podwodny K-3 „Leninskij Komsomoł” projektu "627". Konstrukcja okazała się niezbyt udana, toteż konstruktorzy z radzieckiego biura konstrukcyjnego SKB-143 szybko wprowadzili poprawki do projektu, zaś przeprojektowane okręty skierowano do produkcji pod oznaczeniem projekt "627A", który w kodzie NATO otrzymał oznaczenie "November".
Radzieckie prace nad okrętowym napędem jądrowym sięgają roku 1946, kiedy to wybitny radziecki fizyk Piotr Leonidowicz Kapica zaproponował napęd nuklearny dla okrętów. Kapica, dyrektor Instytutu Problemów Fizycznych, odmówił jednak udziału w radzieckim programie budowy broni jądrowej podobnie jak w programie budowy napędu jądrowego dla okrętów. Został za to usunięty ze stanowiska i zastąpiony przez Anatolija Aleksandrowa (Kapica powrócił na to stanowisko po śmierci Stalina). Z powodu sprzeciwu Ławrientija Berii Aleksandrow nie był jednak w stanie podjąć prac nad napędem nuklearnym aż do zakończenia radzieckich prac nad bombą atomową, kiedy to Związek Radziecki zaczął poszukiwać możliwości dostarczenia broni jądrowej do celu. W 1952 roku Stalin formalnie aprobował uruchomienie projektu rozwoju okrętu podwodnego napędzanego energią jądrową. Opracowana w końcu konstrukcja okrętów projektu "627A" nie była – jak amerykańska – oparta na dotychczasowych konstrukcjach okrętów podwodnych o napędzie diesel-elektrycznym, lecz zastosowano całkowicie nowy opływowy kadłub, mający w pełni pozwolić na wykorzystanie mocy siłowni nuklearnej. Wykorzystano w tym celu doświadczenia zebrane przy badaniu w tunelu aerodynamicznym torped, a częściowo także informacje o amerykańskich pracach badawczych nad USS „Albacore”. Ostatecznie, 4 czerwca 1958 roku K-3 odbył pierwszy rejs, korzystając z napędu nuklearnego; 17 stycznia 1959 roku zapadła decyzja o przeznaczeniu tej jednostki jedynie do użytku eksperymentalnego.
Stany Zjednoczone stały na stanowisku, że ZSRR jest w stanie budować okręty podwodne w tempie, jakie jest niemożliwe do osiągnięcia w USA. Uznano, że jedyną możliwą drogą do zapewnienia amerykańskim siłom podwodnym możliwości przeciwstawienia się flocie Związku Radzieckiego jest zachowanie amerykańskiej przewagi technologicznej, która pozwoli na zrównoważenie radzieckiej przewagi liczebnej. Środkiem ku temu miało być opracowanie bardzo szybkich w zanurzeniu okrętów, przy jednoczesnym zapewnieniu im bardzo dużej zdolności wykrywania i śledzenia okrętów przeciwnika. W 1959 roku wszedł do służby pierwszy okręt całkowicie nowego typu, łączący w sobie kroplowy kadłub typu "Albacore" z napędem jądrowym. Osiągające pod wodą prędkość 33 węzłów jednostki typu "Skipjack" były wówczas najszybszymi okrętami podwodnymi na świecie, okazały się jednakże zbyt hałaśliwe jak na wymagania US Navy, toteż już po wybudowaniu 6 jednostek tego typu, amerykańska marynarka wojenna zmieniała plany i pierwotnie siódmy okręt tego typu został znacznie przeprojektowany. W efekcie zmian projektowych powstał całkowicie nowy typ okrętu, od nazwy pierwszej jednostki określany mianem typu "Thresher". Były to pierwsze okręty, które "de facto" stanowiły jedynie dodatek do swojego sonaru, „wokół którego zostały zbudowane”. Zastosowanie przy konstrukcji jego kadłuba sztywnego wytrzymałej stali HY-80 pozwoliło na konstrukcyjne zwiększenie testowej głębokości zanurzenia tych jednostek do 400 metrów, dodatkowe wyposażenie tych okrętów i ich znacznie lepsze wyciszenie sprawiło, że okręty typu "Thresher" były nieznacznie wolniejsze od jednostek "Skipjack".
Podobnie jak dla marynarki amerykańskiej, ważnym dla radzieckiej marynarki wojennej parametrem okrętów podwodnych była prędkość podwodna. Jednym z najważniejszych zadań radzieckich okrętów podwodnych miało być zwalczanie amerykańskich i brytyjskich lotniskowców, toteż okręty, które miały wykonać to zadanie, musiały dysponować prędkościami podwodnymi, które umożliwiłyby im doścignięcie zachodnich zespołów uderzeniowych floty. Już w 1958 roku, kiedy wypłynął w morze pierwszy radziecki okręt podwodny z napędem atomowym, Rada Ministrów ZSRR zatwierdziła wstępne wymagania wobec nowych szybkich okrętów następnej generacji. Podstawowymi założeniami nowego projektu miały być dwukrotne zwiększenie prędkości (względem okrętów projektu "627A"), półtorakrotne zwiększenie głębokości zanurzenia, wyposażenie w mały reaktor jądrowy oraz małą turbinę, wyposażenie w odpalany z zanurzenia system rakietowy o niewielkich rozmiarach, przy jednocześnie dużym zasięgu, kontrola okrętu za pomocą systemów w pełni zautomatyzowanych oraz możliwość użycia systemów bojowych okrętu przy pełnej prędkości, zwiększenie ochrony okrętu przeciwko minom, torpedom oraz pociskom rakietowym, zmniejszenie ogólnej wyporności okrętu oraz jego wymiarów, ulepszone warunki bytowe załogi oraz użycie nowych rodzajów materiałów.
Według tych założeń powstać miały okręty projektu "661" (kod NATO: "Papa"), a następnie "705" (NATO: "Alfa"). Po zakończeniu skomplikowanego procesu konstrukcji i budowy pierwszy okręt projektu "661" z oznaczeniem taktycznym K-162 wszedł do służby w 1969 roku. Testy jednostki wykazały jej niezwykłą charakterystykę. Już w trakcie testów osiągnęła prędkość podwodną 42 węzłów przy wykorzystaniu 90% mocy, podczas gdy specyfikacja projektowa „gwarantowała” prędkość 37 do 38 węzłów. W roku 1970, przy wykorzystaniu maksymalnej mocy siłowni, okręt ten osiągnął prędkość 44,7 węzła – największą kiedykolwiek osiągniętą przez załogowy pojazd podwodny. Jednostka ta miała jednak istotne wady, które zadecydowały nie tylko o jej losie, lecz także o niekontynuowaniu produkcji następnych okrętów tego projektu. Jedną z nich była bardzo duża hałaśliwość (już przy prędkości 35 węzłów natężenie generowanego przez maszynownię dźwięku przekraczało 100 dB, co było wartością nieakceptowalną w jednostkach operacyjnych). Okręt został więc ostatecznie wycofany ze służby, po czym w latach 1993–1994 pocięty na złom. Znaczenie projektu "Papy" dla oceny rozwoju konstrukcji okrętów podwodnych polega głównie na tym, iż była ona swego rodzaju wyznacznikiem przyjętej przez Związek Radziecki filozofii ewolucji okrętów tej klasy. Mimo zakończenia niepowodzeniem całego programu okrętów "661", K-162 demonstrował, w jakim kierunku podąży radziecka marynarka w przyszłości. Wprowadzenie do budowy kadłubów sztywnych stopów tytanu, co miało na celu zwiększenie ich wytrzymałości przy jednoczesnym zmniejszeniu wagi, umożliwiło osiąganie przez okręt niezwykle wysokich prędkości. Jednocześnie K-162 był jednocześnie zwiastunem przyjętej przez marynarkę radziecką zasady ograniczania liczebności załogi, wynikającej z poglądu, iż automatyzacja okrętu – czyli minimalizacja czynnika ludzkiego – zmniejsza ryzyko błędów na pokładzie, a zatem zwiększa stopień bezpieczeństwa okrętu. Była to filozofia biegunowo odmienna od tej prezentowanej przez marynarkę amerykańską w tym względzie, przez admirała Rickovera w pierwszym rzędzie, który, mimo wielu nacisków ze strony oficerów marynarki, nieugięcie stał na stanowisku, że to właśnie człowiek z jego wiedzą, intelektem, doświadczeniem, a nawet intuicją, jest bezpieczniejszy dla okrętu niż maszyna. Stanowczo wykluczał automatyzację obsługi konstruowanych przez „Naval Reactors” siłowni, dopuszczając automatyzację jedynie w zakresie urządzeń kontrolnych – podejmowanie decyzji pozostawiając wyłącznie w gestii człowieka. Zwłaszcza w latach 60. XX wieku, US Navy przeżywała bardzo duże problemy personalne związane z koniecznością obsady dużej liczby wprowadzanych do użytku okrętów. Nigdy jednakże nie szukała rozwiązania problemów personalnych na drodze znacznego zwiększenia stopnia automatyzacji okrętów. Ostatnie, skomputeryzowane typy amerykańskich okrętów podwodnych – wprowadzane do służby z końcem XX i już w XXI wieku, zredukowały liczbę członków załóg zaledwie o pięć procent względem liczebności załóg sprzed dwudziestu pięciu lat. W rzeczywistości taka sytuacja jest dla amerykańskiej marynarki satysfakcjonująca, nie zmieniają tego stanu nawet najnowocześniejsze myśliwskie okręty typu "Seawolf" oraz "Virginia". W tym samym okresie liczebność załóg na okrętach radzieckich zmalała radykalnie. Radzieckie okręty myśliwskie projektu "945" (NATO: "Sierra") obsługiwane były przez 60 osób – mniej niż połowę liczby osób obsługujących odpowiadające im okręty amerykańskie. Prawdopodobnie jeszcze ciekawszym jest porównanie amerykańskich okrętów przenoszących międzykontynentalne pociski balistyczne UGM-133 "Trident II" D-5 typu "Ohio" z radzieckimi okrętami projektu "949" (NATO: "Oscar"). Okręty amerykańskie wyposażone są w tym przypadku w pojedynczy reaktor, "Oscar" natomiast ma dwie siłownie nuklearne. Okręty radzieckie – przy dwóch reaktorach – wymagają w morzu mniejszego zakresu obsługi przez człowieka niż amerykańskie przy jednym; podczas pobytu w porcie wymagają znacznie większego zakresu wsparcia i bieżącej obsługi konserwacyjno-remontowej. Z drugiej strony koszty utrzymania załogi okrętu (płace, szkolenie i trening oraz zaopatrzenie) są znacznie wyższe niż koszty utrzymania pracowników na lądzie.
Rekordowo w tym względzie jawiły się radzieckie jednostki projektu "705" (NATO: "Alfa"), które przy wyporności w zanurzeniu nieco mniejszej niż 3200 ton, obsługiwane były przez jedynie 30 osób załogi.
W lutym 1968 roku znajdujący się w drodze do Wietnamu amerykański lotniskowiec USS „Enterprise” został przechwycony przez sowiecką jednostkę typu "November" (proj. "627A"). "November", choć nieco wolniejszy od lotniskowca, okazał się zdolny do przeprowadzenia radzieckich procedur przechwycenia w oparciu o dane z systemu obserwacji oceanicznej. Incydent z „Enterprise” pokazał, że radzieckie okręty są szybsze, niż przypuszczano, w związku z tym uzasadnione było przypuszczenie, że nowe jednostki projektu "671" (NATO: "Victor") i "670" (NATO: "Charlie") będą jeszcze szybsze – nawet niż amerykańskie okręty "Sturgeon" i "Thresher". Pojawiły się opinie, że ZSRR zdolny jest do budowy 20 takich jednostek rocznie. Remedium w tej sytuacji jawiło się opracowanie nowego, bardzo szybkiego okrętu podwodnego, który byłby w stanie podjąć walkę z szybkimi radzieckimi okrętami, a także wejść w skład eskorty amerykańskich lotniskowców. 6 kwietnia 1974 roku, w należącej do Northropa Grummana stoczni Newport News zwodowano pierwszy okręt nowego typu – "Los Angeles", USS „Los Angeles”. Był to duży okręt, o wyporności podwodnej 6927 ton i z wprowadzonym po raz pierwszy od 1959 roku zupełnie nowym reaktorem S6G. „Los Angeles” był pierwszym amerykańskim okrętem od czasów jednostek typu "Skate", w których zastosowano inny niż bardzo udany reaktor S5W, który służył w amerykańskiej flocie bezawaryjnie przez niemal 20 lat na około 100 okrętach.
W trakcie zimnej wojny marynarka wojenna Stanów Zjednoczonych utraciła przewagę nad flotą Związku Radzieckiego w zakresie prędkości oraz dopuszczalnej głębokości zanurzenia okrętów podwodnych. Przez cały jednak czas priorytetem US Navy były jak najlepsze parametry stealth, w szczególności stopień wyciszenia jednostek, a prymatu w tej dziedzinie nigdy nie utraciła. Dowództwo US Navy wychodziło z założenia, iż torpeda zawsze wyprzedzi okręt podwodny, zawsze też będzie w stanie zejść w ataku głębiej niż jej cel, nie będzie jednak w stanie zniszczyć go, jeśli nie będzie w stanie go zlokalizować bądź śledzić. Mniejszy poziom szumów własnych okrętu daje podwójną korzyść – okręt jest trudniejszy do wykrycia, a własne sensory akustyczne są bardziej wrażliwe na szumy okrętów przeciwnika. Zgodnie z dotychczasową praktyką szczególny nacisk w programie badawczo rozwojowym oraz projektowym okrętów typu "Los Angeles", położono więc na zapewnienie im jak najmniejszego poziomu emitowanego do otoczenia dźwięku. Ostateczny rezultat osiągnięto dzięki najbardziej zaawansowanym w tamtych czasach technologiach izolowania wibracji, wygłuszania kadłuba itp., sukcesywnie też unowocześnianym w czasie służby już wybudowanych okrętów. W efekcie osiągnięto wyciszenie konstrukcyjnie znacznie przewyższające analogiczne konstrukcje radzieckie tamtego czasu. W połączeniu ze znacznie wyższą w Stanach Zjednoczonych jakością wykonania poszczególnych elementów jednostek, osiągnięte rezultaty w zakresie wyciszenia wyprzedzały poziom akustycznego stealth ówczesnych okrętów radzieckich o 5 do 10 lat rozwoju. Sytuacji tej nie zmieniło nawet wprowadzenie przez ZSRR do służby następców jednostek "Alfa" – pierwszych okrętów projektu "971" (Kod NATO: "Akuła"), ani nawet produkowanych około roku 1990 – okrętów ulepszonego projektu "671RTM" (NATO: "Improved Victor III").
Z biegiem lat w amerykańskiej marynarce wojennej zaczęły podnosić się głosy twierdzące o pewnym skostnieniu następcy Biura Okrętów, czyli Dowództwa Systemów Morskich US Navy (Naval Sea Systems Command), jego zbytnim konserwatyzmie i niewystarczającej innowacyjności. Na dodatek, na początku lat 80. XX wieku władzę w Stanach Zjednoczonych objął prezydent Ronald Reagan, który zmienił dotychczasową pasywną strategię uniemożliwiania flocie radzieckiej swobodnego operowania na obszarach Atlantyku i Pacyfiku, na bardziej agresywne podejście w postaci gotowości do ataku na radzieckie jednostki w samym sercu jej obszaru operacyjnego, tj. na wodach radzieckich; zwłaszcza w tzw. bastionach – wyznaczonych i szczególnie bronionych obszarach operowania strategicznych radzieckich okrętów podwodnych przenoszących pociski balistyczne z głowicami jądrowymi, w pobliżu brzegów ZSRR. Po raz pierwszy wówczas w Stanach Zjednoczonych podjęto próbę opracowania konstrukcji nowego okrętu, którego specyfikacja została ustalona na podstawie wyników przeprowadzonych gier wojennych, nie zaś jak do tej pory przeprowadzano gry wojenne z uwzględnieniem możliwości posiadanych okrętów. Na ich podstawie opracowano projekt okrętu zdolnego do długotrwałego przebywania w wodach bezpośrednio okalających Związek Radziecki, wyposażonego też w bardzo dużą liczbę jednostek broni, co zapewniało mu dużą niezależność od zaopatrzenia w bazie, wystarczająco cichego, aby uniknąć wykrycia swojej obecności w tych wodach oraz dysponującego możliwością wykonywania uderzeń na morskie cele podwodne przeciwnika spoza zasięgu jego broni. Trwające przez kilkanaście lat prace nad okrętem o takiej charakterystyce, doprowadziły w końcu do powstania okrętów typu "Seawolf" – najdroższych jednostek podwodnych świata, których łączny koszt programu badawczego i produkcji ustępował jedynie kosztowi budowy super-lotniskowców typu "Nimitz". Za taką cenę otrzymano jednak okręt o niezwykłej w latach 90. charakterystyce akustycznej, który przy prędkości 20 węzłów generował mniejszy hałas niż okręty typu "Los Angeles" stojąc przy nabrzeżu, zaś wielkość jego prędkości taktycznej przekracza 25 węzłów. Po raz pierwszy w amerykańskiej marynarce wykorzystano w tym celu pędnik wodnoodrzutowy zamiast tradycyjnej śruby okrętowej oraz nową siłownię z zaawansowanym reaktorem S6W wykorzystującym naturalną cyrkulację chłodziwa (bez użycia hałaśliwej pompy cieczy chłodzącej rdzeń reaktora).
Specjalnie dla okrętów tego typu opracowywano też nowy odpalany z wyrzutni torpedowej pocisk przeciwpodwodny wyposażony w startowy silnik rakietowy oraz głowicę jądrową o mocy 200 kT UUM-125 Sea Lance, służący do niszczenia zanurzonych okrętów podwodnych (zwłaszcza strategicznych) na dystansie do 185 kilometrów od punktu startu. Okręt wiodący tego typu USS „Seawolf” przyjęto do służby 19 lipca 1997 roku, ostatecznie jednak z powodu zakończenia zimnej wojny, planowany początkowo na 30 jednostek program anulowano po wyprodukowaniu zaledwie trzech okrętów tego typu.
Pracujący dla ZSRR w latach 1968–1985 oficer marynarki USA John Walker, wśród wielu informacji o krytycznym znaczeniu dla US Navy, ujawnił wywiadowi radzieckiemu na jak szeroką skalę dowództwo amerykańskiej floty było w stanie śledzić radzieckie okręty podwodne na obszarach Atlantyku i Pacyfiku, zarówno za pomocą systemu obserwacji oceanicznej SOSUS jak i sonarów okrętów podwodnych. Uświadomiło to radzieckiemu dowództwu, jak istotne znaczenie ma wyciszenie.
Strategiczne okręty rakietowe.
Na początku 1944 roku Klaus Riedel – pracownik niemieckiego ośrodka rakietowego w Peenemünde – zaproponował wystrzeliwanie pocisków V-2 na Wielką Brytanię z Morza Północnego, dokąd miały być holowane w kontenerach startowych przez okręty podwodne. Projektowi nadano kryptonim "Prufstand XII" (Stanowisko badawcze XII). Kontenery V-2 miały około 32 metrów długości, 5,7 metra średnicy oraz wyporność 500 ton, obok jednego pocisku mieściły m.in. pomieszczenie osób obsługujących, pomieszczenie centrum bojowego, zbiornik paliwa rakietowego oraz zbiorniki balastowe. Jeden okręt podwodny mógł holować do trzech pojemników. Planowane było także holowanie kontenerów przez Atlantyk, co miało umożliwić atak na – stanowiący główny cel na kontynencie amerykańskim – Nowy Jork. W ramach tej misji obsługa pocisku podróżować miała na pokładzie okrętu, po czym w celu odpalenia pocisku przejść miała do kontenera, dokonać tankowania pocisku i odpalić go. Projekt kontenerów ukończony został w sierpniu 1944 roku w stoczni Vulkan w Szczecinie, tam też rozpoczęte zostały prace nad ich budową. W momencie zakończenia wojny, trzy kontenery były ukończone w 65–70 procentach, natomiast model prototypowy został przetestowany na wodach przybrzeżnych w pobliżu Peenemünde. Począwszy od października 1945 roku Wielka Brytania, USA oraz ZSRR rozpoczęły serię testów zdobytych lub skompletowanych pocisków V-2. 6 września 1947 roku „amerykański” V-2 został wystrzelony z pokładu lotniczego lotniskowca USS „Midway” (CV-41), co uznawane jest za pierwszy start pocisku balistycznego z platformy mobilnej. W 1949 roku w ZSRR przygotowano wstępny projekt rakietowego okrętu podwodnego pod sygnaturą Projekt P-2, którego planowanym zadaniem było wykonywanie uderzeń na cele lądowe. Projekt opracowany został przez CKB-18 (późniejsze biuro konstrukcyjne Rubin). Okręt miał zakładaną wyporność nawodną niemal 5400 ton, a przenosić miał 12 pocisków R-1 (radzieckich wersji V-2) oraz pocisków manewrujących "Łastoczka". W realizacji programu tego okrętu napotkano jednak dużą liczbę problemów, których konstruktorzy nie zdołali pokonać, w tym m.in. problemy ze stabilizacją pocisku przed jego odpaleniem. W pierwszej fazie rozwoju morskich systemów rakietowych woda-ziemia zarówno ZSRR, jak i USA traktowały ten rodzaj broni jako broń wyłącznie taktyczną bez znaczenia strategicznego.
Pierwszym na świecie okrętem podwodnym przenoszącym pociski balistyczne był radziecki zmodyfikowany okręt projektu "611" (kod NATO "Zulu") – B-67. Na okręcie tym, dwie pionowe wyrzutnie pocisków R-11FM umieszczono w powiększonym kiosku okrętu, rezygnując przy tym z części baterii elektrycznych w przedziałach znajdujących się pod kioskiem, a także kilku pomieszczeń oficerów, których przeniesiono do magazynu torpedowego. Pierwszy w historii start pocisku balistycznego z pokładu okrętu podwodnego miał miejsce 16 września 1955 roku. Wystrzelony ze znajdującego się na Morzu Białym wynurzonego B-67 pocisk R-11FM trafił w poligon testowy na Nowej Ziemi. W tym też roku rozpoczęto prace nad zmodyfikowaną wersją projektu "611", oznaczoną "AW611". W 1959 roku pierwsze pociski R-11FM osiągnęły gotowość operacyjną, dając tym samym ZSRR miano pierwszego państwa uzbrojonego w wystrzeliwane z okrętu podwodnego pociski balistyczne. W trakcie regularnych patroli, pociski te nie były wyposażone w przeznaczone dla nich głowice nuklearne RDS-4 o mocy 10 kt, które przechowywane były na lądzie z możliwością zainstalowania w pociskach w razie zagrożenia atakiem. Po przeniesieniu programu pocisków dla okrętów podwodnych do SKB-385, biuro to rozpoczęło prace nad systemem rakietowym D-2, składającym się z nowego pocisku R-13 oraz nowej serii okrętów podwodnych projektu "629" (NATO: "Golf"). R-13, o zasięgu 650 km, napędzany był silnikiem na paliwo ciekłe i podobnie jak R-11 wystrzeliwany z powierzchni. Okręty, dla których były przeznaczone, miały taki sam napęd spalinowo-elektryczny jak współczesne im okręty projektu "641" (kod NATO: "Foxtrot"). Skonstruowane w CKB-16 pod kierunkiem Isanina okręty projektu "629" miały wyporność 2850 ton na powierzchni i mogły przenosić trzy pociski R-13.
Wyrzutnie startowe tych pocisków przechodziły przez całą wysokość kadłuba wewnętrznego, wchodząc aż do kiosku, start zaś pocisków odbywał się na powierzchni, po ich podniesieniu ponad kiosk okrętu. Pierwsze pięć okrętów tego typu przenosiło pociski R-11FM, późniejsze – R-13. W czasie budowy pierwszych jednostek, CKB-16 rozpoczęło rozwój systemu z małym reaktorem, który w okrętach projektu "629" zapewniać miał energię dla ładowania akumulatorów, eliminując konieczność użycia w tym celu silników spalinowych, program ten został jednak przerwany. Wiodącym okrętem projektu "629" był B-41 (oznaczony później K-79), który wybudowany został w Siewierodwińsku i dostarczony marynarce wojennej w roku 1959. W ciągu następnych trzech lat stocznie w Siewierodwińsku i Komsomolsku zbudowały 22 okręty tego projektu. Wybudowane w ostatniej z tych stoczni sekcje dwóch dodatkowych jednostek zostały przekazane Chinom, gdzie następnie jedna z nich została złożona w Darien, przyjmując oznaczenie "035". Druga jednostka nigdy jednak nie została skompletowana.
Sposób odpalania pocisków R-11FM i R-13 był skomplikowany i czasochłonny – trwający do półtorej godziny. Nawet jeśli część procedur przedstartowych na okrętach projektu "629" mogła odbywać się pod wodą, w celu zakończenia procedury i odpalenia pocisku okręt musiał się wynurzyć, co potęgowało możliwość i ryzyko wykrycia nawet jeszcze przed wynurzeniem. 20 października 1961 roku przeprowadzono pierwszy na świecie test pocisku balistycznego SLBM uzbrojonego w głowicę termojądrową. Okręt projektu "629" wystrzelił pocisk R-13 z jedną głowicą o mocy 1 Mt, która eksplodowała na poligonie „Tęcza” na Nowej Ziemi. We wrześniu 1956 r. biuro CKB-18, rozpoczęło intensywne prace nad nowym typem okrętu projektu "658" (kod NATO: "Hotel"). Z uwagi na napięty terminarz, program ten przebiegał bez wcześniejszego opracowania projektu wstępnego. W jego rezultacie, już w pierwszym kwartale następnego roku zakończono opracowywanie projektu okrętów o wyporności nawodnej 4080 ton i długości 114 metrów. Jednostki te zostały pierwotnie wyposażone w trzy pociski R-13 (NATO: SS-N-4), a także w wyrzutnie torpedowe 533 mm oraz 400 mm – podobnie jak okręty projektu "675" (kod NATO: "Echo II") – celem zwalczania niszczycieli ZOP. Siłownia tych okrętów podobna była do zainstalowanej w jednostkach projektu "627A" (NATO: "November") oraz projektów "659" i "675" (NATO: "Echo"), z dwoma reaktorami WM-A. Wszystkie jednostki tego projektu miały problemy techniczne. Najważniejszą z przyczyn tych problemów była niska jakość wykonania oraz brak, czy też niedostatek kontroli jakości w stoczniach i u dostawców komponentów. W opinii szefa zespołu konstruktorów – Siergieja Kowalowa: "To była prawdziwa katastrofa – przeciekające generatory pary, przeciekające kondensatory i, praktycznie, wojskowa użyteczność tych jednostek była wątpliwa". W latach 1960–1962 w Siewierodwińsku ukończono osiem jednostek projektu "658" ("Hotel"); budowa kolejnych okrętów rakietowych tego typu była planowana, lecz została zatrzymana w roku 1959 w związku z utworzeniem Strategicznych Sił Rakietowych i anulowaniem programów morskich strategicznych sił uderzeniowych.
Inaczej przebiegały początki realizacji idei okrętów podwodnych wystrzeliwujących pociski rakietowe w Stanach Zjednoczonych, w których po początkowych próbach pocisku V-2, pomysł wystrzeliwania pocisków balistycznych z okrętów został nie tylko zarzucony, lecz oficjalnie wręcz zwalczany. Doszło bowiem do tego, że szef operacji morskich w latach 1953–1955, admirał Robert Carney, nałożył restrykcje na oficerów marynarki promujących program balistyczny. Sytuację w tym względzie zmieniło dopiero objęcie w 1955 roku funkcji szefa operacji morskich przez admirała Arleigha Burkego, dla którego wsparcie, wbrew opozycji w marynarce, najwyższego priorytetu programu balistycznego US Navy, było najbardziej znaczącą inicjatywą w trakcie sprawowania przez niego po raz pierwszy tej funkcji, w latach 1955–1957. Burke utworzył specjalne biuro marynarki "Special Projects Office" (SPO), którego wyłącznym zadaniem miały być prace nad morskimi pociskami balistycznymi i przenoszącymi je okrętami. W celu umożliwienia szybkiej budowy podwodnych nosicieli pocisków balistycznych, US Navy zmieniła plany dotyczące zamówionych już okrętów myśliwskich o napędzie nuklearnym, których budowa została już rozpoczęta. Z tego też względu pierwsze pięć jednostek przenoszących pociski "Polaris" A-1 (SSBN 598–602), było pochodnymi okrętów myśliwskich typu "Skipjack". W programie tym zaplanowano budowę 41 okrętów z napędem jądrowym, z których każdy przenosić miał 16 umieszczonych w pionowych silosach pocisków. Pierwszą serię „41 for Freedom” jak popularnie nazwano 41 jednostek tworzących system rakietowy Polaris-Poseidon, tworzyło 5 okrętów typu "George Washington". Wszystkie 41 okrętów, na które składały się także jednostki typów "Ethan Allen", "Lafayette", "James Madison" i "Benjamin Franklin", wybudowano w rekordowym czasie zaledwie kilku lat.
Okręty te miały opływowy kadłub z jedną śrubą oraz siłownią jądrową z reaktorem S5W, zapewniającą moc 15 000 koni mechanicznych. Dla celów pomieszczenia pocisków balistycznych okręty tego typu zostały przedłużone o 39,6 metra, w tym 13,7 m dla urządzeń specjalnej nawigacji oraz kontroli pocisków, 3 metry dla urządzeń pomocniczych oraz 22,9 m dla dwóch rzędów (po osiem w każdym) pojemników startowych. Znacznie większe niż oryginalny typ "Skipjack" okręty rakietowe miały tę samą siłownię, co czyniło je okrętami zdecydowanie wolniejszymi. Pierwszy okręt SSBN USS „George Washington” powstał z połączenia elementów okrętu „Scorpion”, którego budowę rozpoczęto 1 listopada 1957 r. oraz „Skipjack”. W celu budowy USS „George Washington”, dokonano ponownego zamówienia, tym razem na okręt nowego typu. W związku z rozwojem radzieckiego programu rakietowego produkcja okrętów SSBN otrzymała najwyższy narodowy priorytet. W związku z nim, z uwagi na moce produkcyjne stoczni oraz zaopatrzenie w materiały i urządzenia, produkcja wszystkich innych jednostek – zwłaszcza okrętów myśliwskich – została spowolniona bądź wstrzymana. Do lipca 1960 roku w produkcji było pięć jednostek typu "George Washington" (598), pięć ulepszonych okrętów typu "Ethan Allen" (608) oraz cztery jednostki typu "Lafayette" (616).
Pierwszych pięć okrętów bazowało na konstrukcji typu "Skipjack", z testową głębokością zanurzenia 215 metrów, z wyjątkiem pierwszego okrętu „George Washington”, którego przedział rakietowy nie został – jak kadłuby pozostałych jednostek – zbudowany ze stali HY-80, lecz z mniej wytrzymałej High-Tensile Steel, z powodu której zanurzenie testowe tego okrętu wynosiło 183 metry. Pięć jednostek typu "Ethan Allen" było większymi okrętami opartymi na kadłubie i maszynach okrętów typu "Thresher/Permit" z testową głębokością zanurzenia 400 metrów i wypornością podwodną 7800 ton. Okręty typu "Lafayette" były ostatnimi jednostkami "Polaris", wymiarami i wypornością (8250 t w zanurzeniu) przewyższały pozostałe jednostki, miały przy tym ulepszony system wyciszenia okrętu. Pierwszy okręt "Polaris" – „George Washington” – został przyjęty do służby 20 grudnia 1959 roku, a 18 czerwca następnego roku wypłynął na pierwszy patrol, podczas którego dokonał pierwszego odpalenia nieuzbrojonego pocisku "Polaris" A-1. Na pokładzie okrętu znajdował się w tym czasie kontradmirał William F. Raborn – szef SPO – oraz obydwie załogi, a także pewna liczba techników – razem około 250 osób. W trakcie odpalenia wystąpiły niewielkie problemy procedury odliczania przed startem, co spowodowało, iż okręt powrócił do portu, rezygnując z odpalenia dwóch pozostałych zaplanowanych do wystrzelenia pocisków.
Po usunięciu usterek okręt ponownie wyszedł w morze, dokonując dwóch pozostałych odpaleń. Po drugim z nich kontradmirał Raborn wysłał z pokładu okrętu bezpośrednią depeszę do prezydenta Dwighta Eisenhowera o treści "POLARIS – FROM OUT OF THE DEEP TO TARGET. PERFECT" (Polaris – z głębin do celu. Perfekcyjnie). Jednostki te wprowadziły do służby nowy standard operacyjny, w którym każdy okręt ma dwie pełne załogi, w tym wypadku 135 oficerów i marynarzy. Załogi te nazywane są „złotą” i „niebieską”. Jedna z załóg wypływa okrętem na sześćdziesięciodniowy patrol, po czym dostarcza okręt do portu celem uzupełnienia zapasów i przeprowadzenia drobnych napraw, a następnie jednostka wypływa na kolejny sześćdziesięciodniowy patrol z drugą załogą, podczas gdy pierwsza z nich poświęca czas na odpoczynek i trening. W ten sposób, dwie trzecie wszystkich okrętów "Polaris" było w każdym momencie na morzu. Cały program „polaris-poseidon” do dziś uważany jest za bardzo udany. Jednostki "Polaris" przewyższały radzieckie podwodne okręty rakietowe pierwszej generacji pod każdym względem. W odróżnieniu od okrętów radzieckich, mogły odpalać pociski w zanurzeniu, przenosiły aż 16 pocisków (w odróżnieniu od 2-3 pocisków w okrętach radzieckich), bardziej precyzyjnie ustalały swoją pozycję i co najważniejsze, były całkowicie niewrażliwe na radzieckie środki zwalczania okrętów podwodnych. W roku 1961, jeden z najwyższych oficerów radzieckich pisał w tajnym wówczas raporcie: „Ściśle rzecz biorąc, nie mamy jeszcze dopracowanych metod zwalczania okrętów podwodnych przenoszących pociski rakietowe. Nie zdefiniowaliśmy jeszcze nawet sił jakie byłyby niezbędne do wykonania tego zadania”. W odpowiedzi na pojawienie się w Stanach Zjednoczonych morskiego systemu rakietowego, Związek Radziecki rozpoczął szereg programów rozwojowych broni przeciwpodwodnej, jednakże aż do późnych lat 70., nie stanowiła ona poważnego zagrożenia dla amerykańskich okrętów przenoszących pociski strategiczne.
Do 1967 roku ukończono budowę 41 okrętów SSBN, przenoszących łącznie 656 pocisków. ZSRR wybudował wcześniej 8 okrętów z napędem jądrowym oraz 29 jednostek diesel-elektrycznych przenoszących w sumie 104 pociski. Na dodatek, pociski amerykańskie pociski przenoszone były w „nowoczesnych” napędzanych energią jądrową okrętach, miały większy zasięg, były celniejsze oraz możliwe do odpalenia spod wody. W 1971 roku do służby w US Navy weszły pierwsze na świecie pociski wyposażone w głowice niezależnie wycelowywane – "Poseidon" C-3, których do 14 głowic MIRV mogło być skierowane każda w odrębny cel w określonym rejonie geograficznym. Radzieckie okręty SSBN drugiej generacji miały zmienić tę amerykańską przewagę. Pierwszym programem radzieckiego okrętu drugiej generacji była konstrukcja jednostki projektu "667", która zrodziła tyle problemów i wad, że ich korekta doprowadziła do skonstruowania całkowicie odrębnego projektu "667A" o wyporności podwodnej 9600 ton.
Jednostki "667A" (NATO: "Yankee I") zapoczątkowały rodzinę okrętów, która przez następne dziesięciolecia stanowiła trzon radzieckich, a następnie rosyjskich strategicznych morskich sił jądrowych. Następne po jednostkach "667A" systemów rakietowych D-5 i D-5U, okręty projektów "667B" (NATO: "Delta I"), "667BD" ("Delta II"), "667BDR" ("Delta III") i "667BDRM" ("Delta IV"), podobnie jak okręty amerykańskiej pierwszej generacji stanowiły konstrukcje tej samej linii rozwojowej. Podobnie jak jednostki amerykańskie, okręty projektu 667A i ich następcy, przenosiły 16 pocisków SLBM (R-27 w przypadku pierwszych jednostek "667A") rozmieszczonych w dwóch rzędach za kioskiem. W przeciwieństwie jednak do swoich amerykańskich kontrpartnerów, w których pociski umieszczono w jednej dodatkowej sekcji, pociski radzieckie umieszczone były w dwóch odrębnych sekcjach (nr 4 i 5). Po raz pierwszy w okrętach radzieckich, stery głębokości umieszczone zostały w kiosku okrętu, co dzięki umieszczeniu ich bliżej środka ciężkości pomagało utrzymać okręt na właściwej głębokości w trakcie odpalania rakiet. Jednostki radzieckie wyposażone zostały w siłownię z dwoma reaktorami WM-2-4 (w odróżnieniu od jednego w okrętach amerykańskich) zapewniających parę dla dwóch turbin OK-700, napędzających dwie śruby. Okręty radzieckie mogły zanurzać się głębiej niż jednostki amerykańskie, mogły szybciej odpalać pociski z większej głębokości przy większej też prędkości okrętu niż jednostki "Polaris". Jednostki "667A/Yankee" miały możliwość odpalania pocisków z głębokości do 50 metrów, co stanowiło wartość o ponad połowę większą niż w przypadku okrętów amerykańskich. Okręty te generowały jednak duży poziom hałasu, znacząco ustępując w tym względzie jednostkom amerykańskim. Jak twierdził główny konstruktor biura konstrukcyjnego CKB-18 Siergiej Kowalow:
 Pierwszy okręt projektu "667A" został zwodowany 28 sierpnia 1966 roku, zaś przyjęty do służby jako K-137 „Leniniec” 5 listopada 1967 roku. Pierwszy okręt tego projektu wyszedł na patrol atlantycki w czerwcu 1969 roku, a 16 miesięcy później, w październiku 1970 roku "667A" rozpoczęły patrole na Pacyfiku.
W 1965 roku, po odrzuceniu przez marynarkę wojenną całkowicie nowego projektu, biuro CKB-18 pod kierunkiem Kowalowa rozpoczęło prace nad projektem "667B" (NATO: "Delta I"), będącym powiększoną wersją projektu "667A". W kolejnych latach powstały następne unowocześnienia projektu, które doprowadziły do powstania ostatniego projektu "667BDRM" (NATO: "Delta IV"). Okręty tego ostatniego typu były pierwszymi rzeczywiście dobrze wyciszonymi radzieckimi jednostkami strategicznymi, co osiągnięto w bardzo dużej mierze dzięki znacznej poprawie jakości i precyzji wykonania elementów układu napędowego (wałów napędowych, śrub, przekładni, turbin, etc.). Innymi metodami, które pozwoliły na ulepszenie akustycznego stealth, były zastosowane techniki wyciszania – w tym po raz pierwszy w radzieckiej marynarce użyte metody aktywnego wytłumiania hałasu.
W 1966 roku amerykański sekretarz obrony Robert McNamara zarządził przeprowadzenie studiów strategicznych pod kryptonimem "Strat-X", których zadaniem było określenie możliwych alternatyw przeciwdziałania sowieckiemu systemowi antybalistycznemu i zwiększenie możliwości przetrwania pierwszego radzieckiego uderzenia atomowego. Rezultatem prac "Start-X" było m.in. uruchomienie przez Stany Zjednoczone programu "Undersea Long Range Missile System" (ULMS), którego zadaniem było opracowanie całkowicie nowego podwodnego systemu rakietowego, który otrzymał wkrótce nazwę „Trident”. Program zmierzał do konstrukcji okrętu podwodnego i przeznaczonego dla niego pocisku balistycznego o zasięgu międzykontynentalnym, którego celność nie ustępowałaby celności lądowego systemu ICBM. O ile ówczesne technologie rakietowe pozwalały już na konstrukcje pocisków o odpowiednim zasięgu, o tyle zapewnienie pociskom wystrzeliwanym z morskich platform mobilnych równie wysokiej celności, jak w przypadku pocisków wystrzeliwanych ze stacjonarnych wyrzutni lądowych, wymagało zakrojonych wielka skalę prac naukowo-badawczych oraz bardzo skomplikowanego procesu konstrukcyjnego, związanego z niezwykle precyzyjnym określaniem pozycji okrętu w morzu. Według dominującej pierwotnie koncepcji, pociski balistyczne przenoszone miały być w pozycji poziomej (a nie pionowej) na zewnątrz kadłuba sztywnego w ochronnych kapsułach. Według tych założeń pociski mogły być uwalniane z okrętu przy każdej możliwej do osiągnięcia przez okręt prędkości oraz głębokości zanurzenia. Aby uniknąć ujawnienia pozycji okrętu przez śledzoną wstecz trajektorię pocisku, jego odpalenie następować miało z opóźnieniem – co miało w wielkim stopniu zwiększyć szanse przetrwania jednostki.
Ostatecznie amerykańska marynarka zdecydowała się na zastosowanie klasycznego, pionowego umieszczenia pocisków. Rezultatem programu „Trident” było powstanie okrętów typu "Ohio" zdolnych do przenoszenia 24 pocisków balistycznych w dwóch rzędach po 12 silosów każdy. Jednakże, kiedy przygotowano projekt okrętów ULMS i rozpoczynano budowę pierwszych jednostek, program konstrukcyjny przeznaczonych dla nich pocisków nie został jeszcze ukończony. Co gorsza, przewidywano, iż zajmie to jeszcze wiele lat. W tej sytuacji odpowiedzialne za ten program biuro "Strategic Systems Project Office" (SSPO) zaproponowało tymczasową alternatywę dla tego pocisku w postaci opartego na konstrukcji "Poseidona C-3" pocisku zwanego EXPO ("Extended Range Poseidon") lub C3D.
Koncepcję pocisku tymczasowego, który miał być używany niejako w zastępstwie do czasu zakończenia programu R&amp;D pocisku docelowego przyjęto, i tak zdefiniowany pocisk oznaczono jako UGM-93A "Trident I" C-4. System docelowy jednak wymagał o wiele bardziej zaawansowanego układu nawigacji i naprowadzania, i to zarówno na poziomie okrętu, jak i pocisku. Przeprowadzone badania wykazały bowiem, że nawet drobne błędy w określeniu pozycji okrętu w chwili startu skutkują znacznymi błędami precyzji pocisku na poziomie celu. Dla wymaganego poziomu precyzji ustalenia pozycji okrętu, nie jest wystarczający okrętowy system nawigacji bezwładnościowej, który musi być resetowany z zewnętrznego źródła w trakcie rejsu okrętu, co wymaga kontaktu zanurzonej jednostki ze światem zewnętrznym, a co za tym idzie, ułatwia jej lokalizację przez przeciwnika. Jako sposób rozwiązania problemu, przyjęto system resetowania układu bezwładnościowego za pomocą pomiaru lokalnych zmian ziemskiego pola magnetycznego i jego porównania z mapą ziemskich pół magnetycznych zapisanych w pamięci komputerowego układu nawigacyjnego okrętu. 11 listopada 1981 roku wszedł do służby pierwszy okręt systemu rakietowego „Trident” USS „Ohio”, o wyporności podwodnej 18700 ton, który stał się jednostką wiodącą typu – zgodnie z amerykańską praktyką – o jego nazwie. Okręt ten przenosił pierwotnie 24 pociski "Trident C-4". Docelowe pociski „Trident” UGM-133 "Trident II" D-5 weszły do służby dopiero po wejściu w skład amerykańskiej floty dziewiątego okrętu typu "Ohio" – USS „Tennessee”) w grudniu 1988 roku. Po zakończeniu zimnej wojny, na mocy postanowień traktatu START I, cztery najstarsze wówczas jednostki typu "Ohio" zostały wycofane ze służby w siłach strategicznych USA, i po odpowiedniej przebudowie zostały skierowane do służby w charakterze nosicieli niestrategicznych pocisków manewrujących. Amerykański program budowy okrętów „Trident” przyspieszył budowę okrętów trzeciej generacji w ZSRR. W trakcie spotkania Leonida Breżniewa z prezydentem Geraldem Fordem w listopadzie 1974 r. we Władywostoku, obaj przywódcy uzgodnili formułę traktatu SALT II nakładającego dalej idące ograniczenia strategicznych broni ofensywnych. Sekretarz generalny KC KPZR zadeklarował jednak, iż jeśli Stany Zjednoczone rozmieszczą system „Trident”, Związek Radziecki będzie zmuszony rozwinąć program nowego strategicznego okrętu. W rzeczywistości program nowego okrętu balistycznego projektu "941" rozpoczęto już dwa lata wcześniej – w 1972 r. w biurze konstrukcyjnym Rubin. W wyniku tego programu powstały okręty projektu "941" „Akuła”, (NATO: "Tajfun") – największe okręty podwodne spośród kiedykolwiek zbudowanych. Była to konstrukcja „ciężkiego podwodnego krążownika strategicznego”. Niezwykłą cechą tego okrętu – obok jego wielkości – jest wykonany ze stopów tytanu podwójny kadłub sztywny w układzie katamaranu, składający się z dwóch równoległych kadłubów sztywnych, połączonych ze sobą centralą bojową okrętu, sekcją rakietową oraz sekcją torpedową, całość zaś „owinięta” jest zewnętrznym kadłubem lekkim.
Kowalow i pracownicy jego zespołu przeanalizowali liczne koncepcje projektu, w tym gigantycznego okrętu o długości 235 m – ta koncepcja została zarzucona z powodu braku w Związku Radzieckim suchych doków i innych obiektów o długości odpowiedniej dla tak dużych jednostek. W trakcie opracowywania konstrukcji okrętu w leningradzkiej Stoczni Admiralicji przygotowano zautomatyzowany model badawczy – według niedopracowanego jeszcze projektu – w skali 1:10, wyposażony w instrumenty pomiarowe. Ostatecznie biuro Rubin opracowało unikatowy i niezwykle innowacyjny projekt, według 441. koncepcji przeanalizowanej przez konstruktorów. W rzeczywistości okręty typu "Akuła" mają długość porównywalną z amerykańskimi okrętami typu "Ohio" – 172 m przy 170 m długości tych ostatnich. O ile jednak amerykańskie okręty mają – określaną jako "beam" – szerokość 11,7 m, szerokość okrętów radzieckich wynosi 23,2 m, a wyporność podwodna 48 000 ton – trzykrotnie większa od wyporności okrętów typu "Ohio". Okręty typu 941 miały rezerwę wyporu hydrostatycznego wynosząca około 48%, podczas gdy okręty "Ohio" – jedynie około 15% rezerwy. Rezerwa ta pomaga w zmniejszeniu zanurzenia jednostki, a także znacznie ułatwia przebicie się okrętu przez lód, a zwłaszcza pak lodowy w celu wystrzelenia pocisków (25 sierpnia 1995 roku jeden z okrętów projektu 941 wynurzył się na biegunie północnym, przebijając przed wystrzeleniem pocisku R-39 około 2,5-metrową warstwę lodu).
Wielka Brytania, Francja i Chiny także używają rakietowych okrętów podwodnych o charakterze strategicznym. Brytyjski program zapoczątkowany został dzięki zakupowi w Stanach Zjednoczonych pocisków "Polaris" A-3, wyrzutni startowych i systemów kontroli ognia, Brytyjczycy opracowali jednak swoje własne głowice bojowe. Program rozwoju czterech pierwszych brytyjskich rakietowych okrętów typu "Resolution" przebiegał podobnie jak w USA – do ich budowy Wielka Brytania wykorzystała konstrukcję jednostek myśliwskich typu "Valiant", umieszczając w nich dodatkową (amerykańską) sekcję startową. Pierwsza jednostka tego typu wypłynęła na swój pierwszy patrol operacyjny 15 czerwca 1968 roku. Kiedy w USA został opracowany nowy strategiczny system rakietowy „Trident”, Zjednoczone Królestwo wynegocjowało zakup nowej broni i niezbędnego wyposażenia dla swoich własnych okrętów. Cztery jednostki nowego typu "Vanguard", stanowią znacznie powiększoną wersję okrętów typu "Resolution" – w przeciwieństwie jednak do swojego amerykańskiego odpowiednika „Trident”, okręty te przenoszą jedynie 16 pocisków.
Pod wpływem prezydenta Charles’a de Gaulle’a Francja postanowiła wystąpić ze struktur dowodzenia wojskowego NATO i opracować swój własny system morskiego odstraszania nuklearnego. Decyzja ta uniemożliwiła jej jednak skorzystanie z pomocy i kooperacji USA. W tym czasie Francja nie była jednak zdolna do wzbogacania uranu, toteż usiłowała opracować siłownię jądrową opartą na ciężkiej wodzie, która jednak okazała się za duża, by ją zastosować na okrętach podwodnych. Ostatecznie powstał projekt 6 okrętów typu "Redoutable", które były jednocześnie pierwszymi francuskimi okrętami z napędem jądrowym, a ich siłownia opierała się na paliwie w postaci nisko wzbogaconego uranu (20%, w porównaniu z 95% wzbogacenia w przypadku okrętów amerykańskich i brytyjskich). Opracowała w tym celu także pocisk M1. Okręty te rozpoczęły działalność operacyjną w 1971 roku. Po roku 1984 jednostki te przeszły modernizację wprowadzającą system rakietowy MIRV M4. Podobnie jak USA, ZSRR i Wielka Brytania, także Francja pracowała nad nowymi, większymi jednostkami zdolnymi do przenoszenia potężniejszej broni. Cztery okręty typu "Triomphant" przenoszą aktualnie 16 pocisków M45, wyposażonych w 6 głowic MIRV każdy, o zasięgu 3750 mil morskich. Co jest nietypowe, jednostki "Triomphant" wyposażone zostały w zasilany energią jądrową napęd turboelektryczny. W przyszłości, okręty te przeznaczone są do instalacji nowego systemu rakietowego M51 o zasięgu 5000 mil morskich.
Krótko po przystąpieniu Chin do „klubu atomowego”, kraj ten zaczął zmierzać do wyposażenia swoich sił zbrojnych w okręty podwodne zdolne do wystrzeliwania pocisków balistycznych. Z braku własnych zdolności do opracowania tego rodzaju systemu rakietowego, Chiny zwróciły się o pomoc do Związku Radzieckiego, który na potrzeby Chin wybudował kadłuby dwóch okrętów podwodnych projektu "629" (NATO: "Golf") i przekazał je Krajowi Środka wraz z maszynowniami i systemami startowymi. Urządzenia te miały być razem zmontowane w Chinach w początku lat 60., jednakże zbudowano w ten sposób tylko jeden okręt, który otrzymał oznaczenie typu "035". Nowa jednostka została następnie skierowana do testów z użyciem radzieckiego pocisku R-11F, a następnie została wyposażona w chińskiej konstrukcji rakiety stanowiące jego pochodną. W 1981 roku Chiny zwodowały pojedynczy okręt typu "092" (NATO: "Xia"), stanowiący powiększoną wersję pierwszego chińskiego okrętu z napędem nuklearnym, myśliwskiego typu "091" (NATO: "Han"). Okręt ten został przedłużony w celu umieszczenia w jego kadłubie 12 pocisków JL-1 o zasięgu 1100 mil morskich, wyposażonych w jedną głowicę o mocy 200 do 300 kt, i wszedł do służby w 1983 roku. Jednak aż do roku 1988, Chiny nie były w stanie rozwiązać problemów z systemami kontroli startu pocisków. W latach 1995–1998 okręt przeszedł modernizację wprowadzającą pociski JL-2 z 4 głowicami MIRV, o zasięgu 5000 mil. W roku 2010 do służby wszedł pierwszy okręt nowego typu jednostek strategicznych "094" (NATO: "Jin"), jednakże publicznie brak jest wiarygodnych informacji na temat tej konstrukcji.
W 2015 roku do grona państw posiadających rakietowe okręty podwodne o charakterze strategicznym dołączyły Indie, ze swoją pierwszą jednostką typu "Arihant", wyposażoną w rodzime pociski typu K-4 lub K-15 Sagarika.
Okręty diesel-elektryczne.
USS „Albacore” nie był okrętem operacyjnym, nie był uzbrojony i nie był przeznaczony do prowadzenia normalnych działań podwodnych (był tylko pływającym laboratorium). Pierwsze zastosowanie opracowanej przy jego udziale koncepcji kadłuba, miało miejsce w 3 okrętach z napędem konwencjonalnym typu "Barbel", które były formą bezpośredniego zastosowania rezultatów badań z „Albacore” w jednostkach operacyjnych. Już jednak w połowie lat 50. admirał Arleigh Burke (szef operacji morskich) podjął decyzję o całkowitej rezygnacji US Navy z budowy jednostek o napędzie innym niż jądrowy, co pociągnęło za sobą rezygnację z budowy wszystkich zaplanowanych, a nie rozpoczętych okrętów z napędem konwencjonalnym. Zaprezentowane przez pierwsze okręty podwodne z napędem jądrowym możliwości były tak deklasujące współczesne im okręty z napędem diesel-elektrycznym, że decyzja ta nie budziła większych kontrowersji. Co więcej, Wielka Brytania zakupiła w Stanach Zjednoczonych część projektu okrętów typu "Skipjack", stosując siłownię okrętów "Skipjack" z reaktorem S5W do budowy pierwszego brytyjskiego okrętu podwodnego z napędem jądrowym HMS „Dreadnought”. W rezultacie pierwszy brytyjski okręt podwodny z napędem atomowym był jednostką hybrydową, z brytyjskim dziobem okrętu i amerykańską rufą. Fizyczne połączenie tych dwóch elementów otrzymało nazwę "Check-Point Charlie". Rząd Stanów Zjednoczonych wykonał w ten sposób znaczący gest, podkreślając specjalne stosunki łączące USA i Wielką Brytanię, oraz umożliwiając Royal Navy przejście na napęd nuklearny znacznie szybciej, niż byłoby to możliwe w innym przypadku. Chęć zakupu jednostek typu "Skipjack" wyrażała także Holenderska Królewska Marynarka Wojenna oraz Kanada. W tych dwóch ostatnich przypadkach na przeszkodzie zakupom stanęła zmiana spojrzenia Hymana Rickovera i całego dowództwa technicznego US Navy na konieczność zachowania tajemnicy w zakresie technologii nuklearnych. Hyman Rickover uważał bowiem dotychczas, że nie jest możliwe utrzymanie tajemnicy w tym zakresie. Poglądy Rickovera uległy jednak zmianie po jego wizycie na pokładzie radzieckiego lodołamacza „Lenin” − szczegóły budowy jego siłowni jądrowej bowiem przeraziły go. Uważał odtąd, że warto utrzymywać technologie napędu jądrowego w ścisłej tajemnicy. Inne państwa, które budowały okręty podwodne z napędem jądrowym, Wielka Brytania i Francja, także zdecydowały się zaprzestać używania okrętów z napędem chemicznym – wyjątek stanowią w tym względzie Rosja i Chiny. Inne państwa nie używają jądrowych okrętów podwodnych ze względów politycznych, ekonomicznych i innych.
Po okresie przymusowego rozbrojenia i demilitaryzacji, pierwszymi jednostkami podwodnymi wprowadzonymi do służby w marynarce wojennej Republiki Federalnej Niemiec, były jednostki drugowojennego typu "XXIII", które wprowadzono do służby w roku 1957. Następnym okrętem tej klasy, który został włączony do służby w odrodzonej marynarce wojennej Niemiec, był zbudowany w styczniu 1945 roku U-2540 typu "XXI", który po zbombardowaniu bombami lotniczymi 3 maja tego samego roku, został wydobyty i wyremontowany, po czym 1 września 1960 roku został formalnie włączony do składu floty. Został przy tym nazwany na cześć wspomnianego wyżej dziewiętnastowiecznego niemieckiego pioniera okrętów podwodnych – „Wilhelm Bauer”.
W marynarce RFN okręt ten odgrywał rolę szkoleniową, jednakże rozległe prace remontowe, które musiały zostać dokonane na okręcie po jego wydobyciu, przyczyniły się do częściowego odtworzenia zespołu niemieckich specjalistów w zakresie budowy okrętów podwodnych, co pozwoliło na podjęcie prac projektowych nad nowymi typami jednostek. Wkrótce też powstały dwa projekty małych jednostek przybrzeżnych typów "201" i "202" o wyporności odpowiednio 395/433 i 100/137 ton. Jednostki te nie były jeszcze zbyt udane, choć nowością było zastosowanie do ich budowy stali niemagnetycznej, co miało zmniejszyć ich wrażliwość na działanie min magnetycznych, zwiększyło jednak ich podatność na korozję. Na podstawie doświadczeń zebranych przy budowie tych jednostek, w roku 1959 rozpoczęto prace na nowym typem "205" o wyporności 419/455 ton i długości 44 metrów, w których zastosowano m.in. importowane radary. W celu ochrony, ponownie zastosowano do ich budowy stal niemagnetyczną, została ona galwanicznie pokryta cyną. Wzorem amerykańskim, wprowadzono też wówczas konfigurację napędu opartego na pojedynczym wale napędowym i jednej śrubie, co zwiększyło wydajność napędu i zmniejszyło poziom generowanego przez opływ wody wokół kadłuba hałasu. Podstawowym typem okrętu podwodnego przez większość czasu istnienia Niemiec Zachodnich były jednostki typu "206". Prace nad konstrukcją tego typu zostały rozpoczęte w latach 1964–1966, a produkowano je do roku 1974 – była to prawdopodobnie pierwsza niemiecka dojrzała konstrukcja powojenna. Na bazie tej konstrukcji, na zamówienie marynarki norweskiej opracowany został kolejny typ okrętów podwodnych: "207", który u zamawiającego nosił nazwę "Kobben". Norweskie zamówienie na typ "207" otworzyło drogę do całego szeregu zamówień zagranicznych, z których największy sukces eksportowy odniosły okręty kolejnego typu "209", zamówione przez 14 państw. Ogółem, w Niemczech i za granicą na podstawie udzielonej licencji, zbudowano łącznie 63 jednostki tego typu w kilku wersjach, przede wszystkim dla odbiorców z Ameryki Płd.
Szczytowym osiągnięciem powojennego niemieckiego przemysłu stoczniowego w dziedzinie budowy okrętów podwodnych przełomu XX i XXI wieku jest typ "212A". W odróżnieniu od wcześniejszych typów "207" i "209", jest to konstrukcja opracowana dla niemieckiej marynarki wojennej, gdzie zastępuje przestarzałe już jednostki typu "206". Rozwój komputerowych technik sterowania okrętem pozwolił na zastosowanie w tym typie usterzenia ogonowego opracowanego w amerykańskim programie „Albacore” w układzie „X”, który zwiększa bezpieczeństwo okrętu w pływaniu podwodnym, czyni też okręt bardziej manewrowym.
Cechą szczególną okrętów tego typu jest zastosowany napęd niezależny od powietrza (Air Independent Propulsion – AIP) w postaci ogniw paliwowych działających na zasadzie utleniania wodoru przez tlen na powierzchni polimerowych membran jonowymiennych, dzięki czemu energia chemiczna jest z dużą wydajnością zamieniana na energie elektryczną. Siłownia tego rodzaju pozwala uniezależnić system napędowy okrętu od dostępu powietrza atmosferycznego z powierzchni morza, a co za tym idzie, niweluje podstawową bolączkę okrętów podwodnych od czasów konstrukcji Johna Hollanda, i źródło ich dotychczasowej słabości. Zapas tlenu i wodoru jednostek "212A", przy wykorzystaniu energii z ogniw paliwowych, pozwala im na przepłynięcie w zanurzeniu 420 mil morskich z prędkością 8 węzłów. Zasięg ten wzrasta na powierzchni do 8000 Mm przy tej samej prędkości, przy użyciu do napędu spalinowo-elektrycznego. Maksymalna prędkość podwodna "212A" wynosi 20 węzłów, na powierzchni zaś 12 węzłów.
Okręty typu "212A" opracowane zostały dla marynarki niemieckiej, jednakże dwie jednostki tego typu zakupiły również Włochy. Dla celów eksportowych natomiast, opracowano konstrukcję typu "214" o mniejszych możliwościach. W typie tym wykorzystano szereg rozwiązań zastosowanych w jednostkach "212A", jednakże okręty te maja o pół metra mniejszą średnicę kadłuba sztywnego, o 50 metrów mniejszą testową głębokość zanurzenia (350 zamiast 400 metrów), nie zastosowano też w nich doskonałego usterzenia ogonowego w układzie „X”. Prawdopodobnie też wyposażone zostały w inne układy elektroniczne.
Inny przebieg miał rozwój radzieckich powojennych konstrukcji diesel-elektrycznych. Wraz z zakończeniem II wojny światowej, Związek Radziecki uruchomił intensywną produkcję okrętów dalekiego zasięgu projektu "611" (NATO: "Zulu"), średniego zasięgu projektu "613" (NATO: "Whiskey") oraz okrętów przybrzeżnych projektu "615" (NATO: "Quebec"). Wraz z różnymi modyfikacjami, okręty te przez wiele lat stanowiły kręgosłup radzieckich podwodnych sił torpedowych. Przebudowane okręty "Zulu" i "Whiskey" były także pierwszymi radzieckimi nosicielami pocisków balistycznych i manewrujących. Program ich budowy został przerwany w połowie lat 50., jako część wielkiej redukcji programów rozbudowy floty po śmierci Stalina w marcu 1953 roku. Ich anulowanie było jednakże również odbiciem dostępności projektów bardziej zaawansowanych okrętów. Typem, który miał zastąpić projekt "611" jako okręt torpedowy dalekiego zasięgu, był "641" (NATO: "Foxtrot") oraz "633" (NATO: "Romeo") zastępujący projekt "613" w roli okrętu średniego zasięgu. Wczesne plany przewidywały budowę 160 jednostek projektu "641", skonstruowanego przez biuro konstrukcyjne CKB-18 dużego okrętu o długości 91,3 metra wyposażonego w 10 wyrzutni torpedowych, trzy silniki Diesla, 3 silniki elektryczne i trzy wały napędowe. Przy niewielkiej prędkości, okręty te zdolne były do przebywania w zanurzeniu do 8 dni bez użycia chrap, co w tym czasie było nadzwyczajnym rezultatem. Zastosowana do ich budowy stal AK-25 zwiększała testową głębokość zanurzenia do 288 metrów.
Okręt wiodący tego projektu, B-94, został zwodowany 28 grudnia 1957 roku w stanie ukończenia 67%, po niecałych trzech miesiącach od rozpoczęcia budowy. Po zakończeniu testów, został włączony w skład floty 25 grudnia 1958 roku. Dla marynarki wojennej Związku Radzieckiego wyprodukowano ogółem 58 „Foxtrotów”, zaś produkcja na eksport podniosła liczbę wybudowanych jednostek do 75 okrętów, co uczyniło ten projekt najliczniej wybudowanym typem zimnej wojny z wyjątkiem jednostek projektów "613" ("Whiskey") i "633" ("Romeo"). Okręty te grały również główne role w pierwszej amerykańsko-radzieckiej konfrontacji morskiej.
Następcą jednostek proj. "641" o napędzie konwencjonalnym był typ "641B", zwodowanych w latach 70. i wczesnych 80. w liczbie 18 jednostek. W latach 80. wprowadzono do służby okręty podwodne projektu "877" (NATO: "Kilo"), które w liczbie ponad 50 jednostek służą w wielu flotach. Ulepszone okręty projektu "636" pierwotnie przeznaczone na eksport do Chin, Algierii i Wietnamu zostały także wprowadzone do służby w rosyjskiej marynarce.
Zimnowojenne operacje podwodne.
Trzy okoliczności radykalnie zmieniły model zachodnich operacji podwodnych po zakończeniu II wojny światowej: alianckie druzgocące zwycięstwo w tym konflikcie, przekształcenie się Związku Radzickiego z sojusznika w największego alianckiego oponenta, oraz rozpoczęcie epoki prawdziwych okrętów podwodnych, symbolizowane przez wejście do służby niemieckich okrętów typu "XXI".
Operacje zachodnie.
Technologia jednostek typu "XXI" była dostępna dla wcześniejszych sojuszników. Przeciwdziałanie potencjalnemu zagrożeniu ze strony szybkich okrętów podwodnych dla transatlantyckich i transpacyficznych linii komunikacyjnych oraz zachodnich zespołów okrętów nawodnych skupiło uwagę planistów w pierwszym okresie po zakończeniu wojny. W konsekwencji działania ZOP stały się głównym zadaniem zachodnich sił podwodnych. Ograniczenia techniczne ówczesnych okrętów podwodnych, nawet po dużych modyfikacjach jak w amerykańskim programie GUPPY, spowodowały koncentrację flot zachodnich przede wszystkim na przechwytywaniu obcych jednostek podwodnych. Jednostki tej klasy zostały rozmieszczone na wysuniętych pozycjach, jeśli to było możliwe w pobliżu radzieckich baz morskich, w wypadkach zaś w których takie rozmieszczenie było niepraktyczne, w „wąskich gardłach” – relatywnie precyzyjnie określonych przejściach przez które radzieckie okręty podwodne musiały przepływać w drodze do swoich celów. Ta wczesna taktyka uzależniona była od powolnych, choć cichych okrętów, wyposażonych w sonary pasywne i systemy kontroli ognia, jednak prowadzone operacje szybko zademonstrowały ograniczoną efektywność zarówno samych okrętów, jak i ich elektroniki. W latach 60. sytuację zmieniło wprowadzenie do służby operacyjnej jednostek z napędem nuklearnym. Ich większe rozmiary umożliwiły instalację zaawansowanych systemów sonarowych, których możliwości zbliżyły zdolność bojową jednostek do wypełnienia wyznaczonych im zadań. Zdolność do długotrwałego przebywania pod wodą bez konieczności okresowego wypływania na powierzchnię, umożliwiło rzeczywiste rozmieszczanie jednostek w pobliżu nieprzyjacielskich baz i przejściach. Duże możliwości sonarów, prędkość podwodna oraz zerwanie przez okręty jądrowe z pływaniem nawodnym otworzyło także możliwość prowadzenia stałych obserwacji sowieckich okrętów podwodnych (co stało się najpilniejszym zadaniem od czasu, gdy Związek Radziecki rozpoczął rozmieszczanie na okrętach podwodnych rakietowych pocisków balistycznych). Cechy te umożliwiły także praktyczną realizację starej koncepcji „okrętów podwodnych floty”. Nie oznaczało to jednak w zachodniej doktrynie przechwytywania radzieckich okrętów nawodnych, lecz raczej towarzyszenie dużym zespołom nawodnym, które stały się jednymi z głównych celów radzieckich, w charakterze ich eskorty. Innym zadaniem myśliwskich okrętów z napędem jądrowym, stanowiącym w tym czasie trzon zachodnich sił podwodnych, była ochrona własnych strategicznych okrętów podwodnych oraz śledzenie, a w razie wystąpienia takiej konieczności, zwalczanie radzieckich okrętów rakietowych.
Operacje bloku wschodniego.
Krótko po zakończeniu drugiej wojny światowej, Związek Radziecki dysponował największą flotą podwodną świata, choć flota ta daleka była od wysokiej efektywności, tak pod względem jakości wyposażenia, jak i poziomu wyszkolenia załóg. Wzrost napięcia między byłymi sojusznikami w Europie Zachodniej i Ameryce Północnej, który doprowadził do zapoczątkowania zimnej wojny, zagrażającej zachodnim siłom morskim, zwłaszcza zaś lotniskowcom, które stały się głównym radzieckim celem militarnym. W konsekwencji, korzystając z przejętej technologii "elektrobootów" pozyskanych dzięki pracom nad konstrukcją niemieckich okrętów typu "XXI", ZSRR rozpoczął szybką budowę wielkiej floty nowoczesnych okrętów podwodnych, których pierwszoplanowym zadaniem było zwalczanie zachodnich zespołów lotniskowcowych, a także transatlantyckich dostaw dla Europy.
Związek Radziecki szybko jednak rozwinął drugą misję swoich okrętów podwodnych – przeciwstawianie się zachodnim siłom podwodnym, dla których zwalczanie floty podwodnej ZSRR było zadaniem pierwszoplanowym. Rozpoczęło to realnie niebezpieczne zimnowojenne działania obu stron, które skoncentrowały się na wodach Arktyki, północnym Atlantyku, północno-zachodnim Pacyfiku i Morzu Śródziemnym. W miarę upływu kolejnych lat zmianie ulegała technologia: wyposażenie i broń, coraz bardziej zaawansowane było też szkolenie załóg, niezmienione natomiast pozostawały cele obu stron rywalizacji: skryte przechwytywanie jednostek potencjalnego wroga i utrzymywanie kontaktu z nim samemu pozostając niewykrytym.
Wprowadzenie na wyposażenie flot krajów NATO strategicznych okrętów rakietowych, zmusiło radzieckie dowództwo do reakcji analogicznej jak w przypadku dowództw zachodnich – rozpoczęcia prowadzenia działań przeciwpodwodnych, w celu wykrywania, lokalizowania i potencjalnego zwalczania jednostek rakietowych, co było kontynuowane przez cały okres zimnej wojny i pozostaje aktualne aż do czasów współczesnych. Początkowa radziecka misja zwalczania zachodniej żeglugi, zespołów okrętów nawodnych oraz jednostek strategicznych krajów NATO, szybko została też rozszerzona o własne operacje strategicznych okrętów podwodnych. Zadanie to stało się jeszcze bardziej istotne z momentem wprowadzenia na wyposażenie WMF pocisków balistycznych o zasięgu pozwalającym na wystrzeliwanie pocisków na cele w Stanach Zjednoczonych z silnie bronionych przy pomocy sił nawodnych, podwodnych oraz lotnictwa „bastionów” w pobliżu brzegów ZSRR.
Pierwsze poważniejsze starcie radzieckich sił podwodnych z flotami państw zachodnich, miało jednak miejsce już w 1962 roku, podczas tzw. kryzysu kubańskiego.
Kryzys kubański.
1 października 1962 roku cztery okręty typu "Foxtrot" B-4, B-36, B-59 oraz B-130 wypłynęły z bazy na półwyspie Kolskim udając się w rejon Karaibów w misji wsparcia dostawy broni na Kubę w ramach radzieckiej operacji „Anadyr”. Oprócz konwencjonalnych torped, każdy z tych okrętów miał na swoim wyposażeniu jedną torpedę z głowicą jądrową. Dodatkowe dwa okręty – jeden projektu "641" oraz jeden projektu "611"/"Zulu" – znajdowały się już w tym czasie na zachodnim Atlantyku. W trakcie wywołanego radziecką operacją „kryzysu kubańskiego”, Stany Zjednoczone i Kanada podjęły zakrojoną na szeroką skalę operację zmierzającą do odnalezienia czterech jednostek, które opuściły bazę 1 października, z użyciem startujących z Argentii w Nowej Fundlandii i Labradorze oraz baz w Kanadzie i Stanach Zjednoczonych samolotów patrolowych P2V Neptune oraz P3V Orion. W poszukiwania włączyły się także nieprzystosowane do zadań przeciwpodwodnych samoloty rozpoznania powietrznego amerykańskich sił powietrznych (US Air Force) RB-47 oraz RB-50. Dodatkowo, w skład sił tworzących amerykańską linię blokady przed Kubą, wchodził lotniskowiec ZOP USS „Essex”, w późniejszym czasie wsparty przez dwa kolejne lotniskowce zwalczania okrętów podwodnych. 
W wyniku podjętych działań poszukiwawczych, wszystkie radzieckie okręty zostały wykryte przez amerykańskie siły przeciwpodwodne – jeden projektu "611" oraz cztery "Foxtroty". Piąta jednostka projektu "641" (o numerze 945) z powodu problemów technicznych zmuszona została do wynurzenia się i została wykryta na powierzchni w drodze powrotnej do Związku Radzieckiego w towarzystwie holownika „Palmir”. Także jednostka projektu "611" została wykryta na powierzchni, w trakcie tankowania paliwa z tankowca „Terek”. Sytuacja osiągnęła punkt krytyczny 24 października kilka minut po godzinie 10 rano czasu waszyngtońskiego, kiedy amerykański sekretarz obrony Robert McNamara poinformował prezydenta Kennedy’ego, że dwa radzieckie frachtowce znajdują się już jedynie kilka mil morskich od strefy blokady, gdzie powinny zostać przechwycone przez amerykańskie niszczyciele oraz że każdemu ze statków towarzyszy jeden okręt podwodny. Biały Dom podjął decyzję, że amerykańskie okręty powinny za pomocą sonaru wydać radzieckim okrętom polecenie wynurzenia się i identyfikacji. W razie odmowy wykonania polecenia, amerykańskie okręty miały użyć małych ładunków wybuchowych w charakterze sygnalizatorów akustycznych.
Trzy z czterech "Foxtrotów" zostały zmuszone do wynurzenia się w obecności sił amerykańskich na północny wschód od linii blokady. W rzeczywistości ich dowódcy zignorowali sygnały wzywające do wynurzenia, jednak nacisk amerykańskich niszczycieli trwał tak długo, że radzieckie okręty musiały się wynurzyć celem wymiany powietrza w jednostkach, naładowania akumulatorów oraz usunięcia problemów mechanicznych. Pierwszy został wykryty B-59, który 25 października 1962 roku został namierzony na powierzchni przez startujący z lądu samolot patrolowy 350 mil na południowy zachód od Bermudów. Jego dowódca wydał wobec tego rozkaz przygotowania do użycia torpedy z głowicą nuklearną, został jednak powstrzymany. W połowie listopada, statki transportujące radzieckie pociski balistyczne na Kubę zostały zawrócone do ZSRR, a trzy operujące jeszcze w pobliżu Kuby "Foxtroty" otrzymały rozkaz powrotu do bazy.
Radzieckie okręty podwodne próbowały unikać wykrycia przez siły amerykańskie przez stosowanie krótkich zrywów wysokiej prędkości, gwałtowne manewrowanie (włączając w to gwałtowne nagłe wstecz), wykorzystywanie termoklin, chowanie się pod śladem torowym jednostek nawodnych, wypuszczanie bąbli powietrza oraz pozoratorów akustycznych. Ich dowódcy wiedzieli, że prawdopodobnie nie zostaną zaatakowani bronią bojową i nie byli sami zobowiązani do atakowania amerykańskich okrętów, toteż nie działali w warunkach realistycznej sytuacji konfliktowej. Mogli sobie zatem pozwolić na częste i długie przebywanie na powierzchni w celu ładowania akumulatorów i używanie radarów, co prawdopodobnie nie byłoby możliwe w realnych warunkach wojennych. Z tych powodów, zarówno doświadczenia radzieckie jak i amerykańskich sił ZOP podczas kryzysu kubańskiego nie pozwalają na wyciąganie daleko idących wniosków co do użycia okrętów podwodnych w konflikcie morskim.
Wojna falklandzka.
W trakcie wojny falklandzkiej (2 kwietnia – 14 czerwca 1982 roku) między Wielką Brytanią i Argentyną nieliczne argentyńskie okręty podwodne zmusiły Royal Navy do podjęcia znacznego wysiłku w celu zachowania kontroli nad morskim obszarem działań wojennych, w tym zaangażowania w działania przeciwpodwodne (ZOP) 12 okrętów nawodnych, sześciu okrętów podwodnych oraz 25 helikopterów. W momencie wybuchu konfliktu stanowiące część argentyńskiej marynarki wojennej, argentyńskie siły podwodne dysponowały czterema dieslowskimi okrętami podwodnymi. Dwa z nich to zwodowane w latach 1944–1945 amerykańskie okręty modernizacji GUPPY ARA „Santa Fe” (ex-USS „Catfish”) i ARA „Santiago del Estero” (ex-USS „Chivo”) typu "Balao", dwa pozostałe zaś to zakupione w Niemczech jednostki typu "209" ARA „Salta” oraz ARA „San Luis”. Ostatnie dwa z nich stanowiły w tym czasie cieszący się największą popularnością nowoczesny projekt eksportowy. Jedynie dwie z czterech jednostek argentyńskich nadawały się do prowadzenia operacji bojowych – „Salta” kończyła planowy remont w stoczni, „Santiago del Estero” był niezdolny do zanurzenia, w związku z czym w roku 1981 został wyłączony ze służby liniowej. Zdolne do prowadzenia działań operacyjnych były więc stary „Santa Fe” o ograniczonej już zdolności bojowej oraz „San Luis”.
W pierwszym okresie operacji „Santa Fe” wykonał zadanie wysadzenia oddziału sił specjalnych oraz zaopatrzenia, „San Luis” natomiast przeprowadził patrol na północ od Wysp Falklandzkich, podczas którego zaatakował brytyjski okręt, który wpłynął do jego sektora. W pierwszym okresie konfliktu „Santa Fe” nie został jeszcze wykryty, toteż patrolował obszar między Wyspą Wniebowstąpienia a Georgią Południową w celu przecięcia brytyjskich linii komunikacyjnych. „Santa Fe” był jedynym argentyńskim okrętem podwodnym zaangażowanym w inwazję na Falklandy – 2 kwietnia 1982 roku wysadził na ląd oddział komandosów. Podczas następnego patrolu połączonego z dostarczeniem 20 ludzi i zaopatrzenia do Georgii Południowej, 24 kwietnia „Santa Fe” wykrył działanie brytyjskiego sonaru aktywnego, sam pozostał jednak niewykryty. Następnego dnia, w trakcie przepływania na powierzchni w kierunku głębszych wód umożliwiających zanurzenie, argentyński okręt został wykryty przez brytyjskie śmigłowce i ostrzelany pociskami rakietowymi. Z obawy przed atakiem za pomocą bomb głębinowych oraz torped, dowódca okrętu nie zdecydował się na zanurzenie. „Santa Fe” został w efekcie kilkakrotnie trafiony pociskami, odczuł też skutki pobliskich wybuchów bomb głębinowych. Uszkodzenia jednostki były na tyle poważne, że jego dowódca zdecydował się wyrzucić okręt na brzeg w Zatoce Króla Edwarda.
„San Luis” wyszedł na patrol w drugim tygodniu kwietnia 1982 roku. W trakcie patrolu okręt przeprowadził trzy ataki torpedowe, dwa z użyciem przeznaczonych do ataku na jednostki nawodne torped SST-4 oraz jeden atak przy użyciu amerykańskiej torpedy przeciwpodwodnej Mark 37. Celem pierwszych ataków przeprowadzonych 1 maja 1982 roku były średniej wielkości jednostki brytyjskie wyposażone w helikoptery ZOP: fregata rakietowa typu "22" HMS „Brilliant” oraz fregata typu "12" HMS „Yarmouth”. Oba ataki nie przyniosły powodzenia, a okręty brytyjskie przypuściły trwający 20 godzin kontratak za pomocą bomb głębinowych oraz co najmniej jednej torpedy. Drugi atak argentyńskiego okrętu, którego celem był okręt podwodny, został przeprowadzony 8 maja. 12 minut po odpaleniu przeciwpodwodnej torpedy Mk 37, z kierunku celu słyszalny był odgłos eksplozji, jednakże Wielka Brytania nigdy nie potwierdziła straty okrętu podwodnego, toteż przypuszcza się, że torpeda mogła eksplodować uderzając w dno. Ostatni atak miał miejsce 10 maja – podobnie jak poprzednie przeprowadzony został bez użycia peryskopu. Jego celami były fregaty rakietowe typu "21": HMS „Arrow" i „Alacrity”, przy czym atak na każdy z okrętów nastąpił przy użyciu pojedynczej torpedy. Podobnie jak poprzednie, także ten atak nie przyniósł sukcesu, mimo że na atakującym okręcie usłyszano niewielką eksplozję z kierunku celu, 6 minut po odpaleniu torpedy.
Przebieg operacji argentyńskich okrętów podwodnych był sporym zaskoczeniem. Z jednej strony dwa działające w trakcie operacji argentyńskie okręty bardzo dobrze radziły sobie z brytyjskimi działaniami przeciwpodwodnymi, z drugiej natomiast strony wykazały się zadziwiającą nieskutecznością w ataku. Powód takiego stanu jest przedmiotem wielu dociekań, wydaje się jednak, że związany był z wadliwym działaniem komputerowego układu kontroli ognia „San Luis”, w związku z czym dane kontroli ognia przekazywane torpedom przed odpaleniem musiały być obliczane samodzielnie przez członków załogi, dodatkowo – kable łączące naprowadzane przewodowo torpedy z okrętem były prawdopodobnie zrywane krótko po odpaleniu torpedy, co uniemożliwiało sterowanie nimi. Tego rodzaju problemy oraz fakt, że torpedy były prawdopodobnie odpalane zbyt głęboko, miały decydujący wpływ na skuteczność każdego ze strzałów.
W rejon działań zbrojnych wojny o Falklandy-Malwiny skierowane zostały także brytyjskie okręty podwodne. 1 kwietnia 1982 roku wypłynęły na południowy Atlantyk okręty podwodne okręty podwodne z napędem jądrowym typu "Swiftsure" – HMS „Spartan” oraz „Splendid”, które przybyły w rejon Falklandów 10 dni później. 4 kwietnia w rejon Falklandów wypłynął także HMS „Conqueror” typu "Churchill", który dotarł tam 11 kwietnia – równocześnie z dwiema wcześniejszymi jednostkami. Celem wsparcia ogłoszonej przez Wielką Brytanię „Zamkniętej Strefy Morskiej” ("Maritime Exclusion Zone"), „Spartan” patrolował w pobliżu Port Stanley. Między 12 a 30 kwietnia przez cztery kolejne dni obserwował argentyński okręt desantowy ARA „Cabo San Antonio”, przeprowadzający w tym czasie operacje minowe. Zadaniem HMS „Splendid” było patrolowanie wód między wybrzeżem Argentyny a Falklandami.
HMS „Conqueror” przed wypłynięciem na wody południowo-atlantyckie przyjął na pokład zespół sił specjalnych Special Boat Service (SBS), który wysadził 19 kwietnia na brzegu Georgii Południowej, po czym kontynuował patrolowanie powierzonej mu w tym miejscu strefy działań. 23 kwietnia okręt otrzymał informację, że w kierunku Georgii Południowej płynie argentyński okręt podwodny („Santa Fe”) – „Conqueror” przeprowadził bezskuteczne w rezultacie poszukiwania jednostki argentyńskiej. Po przybyciu głównych sił brytyjskich, „Conqueror” objął nowy sektor patrolowania na południe od wysp falklandzkich. 1 maja wykrył argentyński zespół nawodny skupiony wokół krążownika ARA „General Belgrano”. „General Belgrano” znajdował się poza zastrzeżoną strefą morską, jednakże zmieniające się co kilka dni brytyjskie zasady użycia broni, 2 maja upoważniały już okręty podwodne Royal Navy do otwarcia ognia w kierunku każdej argentyńskiej morskiej jednostki wojskowej. HMS „Conqueror” odpalił trzy stare prosto płynące torpedy Mark VIII z czasów drugiej wojny światowej. Dwie z nich uderzyły w argentyński krążownik, trzecia zaś w okręt eskorty krążownika, ostatnia z nich jednak nie eksplodowała. Brytyjska jednostka nuklearna wycofała się z rejonu operacji, bezskutecznie kontratakowana przez siły argentyńskie, „General Belgrano” natomiast zatonął około 45 minut po trafieniach.
Operacje postzimnowojenne.
Zakończenie zimnej wojny, rozumianej jako rywalizacja między dwoma przeciwstawnymi blokami ideologiczno-wojskowymi, zmieniło warunki działania okrętów podwodnych, nie zniweczyło jednakże ich roli. Przeciwnie – zmiany sytuacji politycznej, społecznej, gospodarczej oraz ogólnowojskowej na świecie rozszerzyły zakres stawianych im zadań, zmodyfikowały ich rolę oraz zwiększyły zainteresowanie tym rodzajem broni na świecie. Pierwszym znakiem nowych zastosowań okrętów podwodnych po zakończeniu zimnej wojny był udział 9 jednostek typu "Los Angeles" w I wojnie w Zatoce Perskiej w 1991 roku, podczas której dwa z nich wystrzeliły pociski manewrujące Tomahawk SLCM na ważne cele w Iraku. 19 stycznia tego roku USS „Louisville” został pierwszym w historii okrętem podwodnym, który wystrzelił pociski manewrujące woda-ziemia podczas operacji bojowej. Odpalił wówczas pięć pocisków TLAM ("Tomahawk Land Attack Missile"), wspierając sojuszniczą operację powietrzną nad Irakiem „Desert Storm”.
Była to jednocześnie pierwsza operacja bojowa amerykańskich okrętów podwodnych od zakończenia II wojny światowej. „Louisville” wystrzelił następnie trzy kolejne pociski z Morza Czerwonego, po czym 6 lutego 1991 roku został zmieniony na tej pozycji przez USS „Chicago”. Drugą jednostką, która odpaliła pociski manewrujące w ramach tej operacji, był USS „Pittsburgh”, który wystrzelił 4 pociski TLAM. Te pierwsze strzały, jakkolwiek przeprowadzone zostały z sukcesem, obarczone były problemami z zakresu dowodzenia i kontroli. 8 lat później (16-19 grudnia 1998), wystrzelone z USS „Miami” pociski TLAM rozpoczęły operację „Desert Fox”. W marcu 1999 roku okręty podwodne kilku państw NATO wzięły udział w operacji „Allied Force”, wspierając działania Sojuszu Północnoatlantyckiego w Kosowie, podczas której amerykańskie i brytyjskie okręty podwodne odpaliły z Adriatyku blisko 1/4 użytych wówczas pocisków TLAM.
Podczas tych operacji okręty podwodne przez długi czas przebywały na głębokości peryskopowej, co było tyleż novum w ich operacjach, ileż rozwiązaniem nieszablonowym, podkreśla to jednakże wzrost rangi okrętów podwodnych w nowej dla nich roli we współczesnych konfliktach zbrojnych oraz militarnych operacjach reagowania kryzysowego.
Po atakach z 11 września 2001 roku, w marcu i kwietniu 2003 roku, 12 jednostek typu "Los Angeles" wzięło udział w operacji „Iraqi Freedom” – każdy z tych okrętów odpalił pociski TLAM. W związku ze wzrostem zagrożenia terroryzmem morskim, Sojusz Północnoatlantycki rozpoczął operację „Active Endeavour” na Morzu Śródziemnym, która w drodze stałego patrolowania oraz monitorowania tego obszaru ma pomóc w zapewnieniu bezpieczeństwa statkom cywilnym w rejonie Cieśniny Gibraltarskiej i Morza Śródziemnego oraz ochrony przed atakami terrorystycznymi. W operacji tej uczestniczą również okręty podwodne państw członkowskich NATO, w tym także okręty podwodne polskiej marynarki wojennej.
Podobnie jak w okresie zimnej wojny, także po jej zakończeniu istotnym zadaniem okrętów podwodnych jest prowadzenie działań o charakterze rozpoznawczym, zwłaszcza w zakresie rozpoznania elektronicznego, zarówno działalności morskiej jak i lądowej potencjalnych adwersarzy.

</doc>
<doc id="2358762" url="https://pl.wikipedia.org/wiki?curid=2358762" title="Robert Bakewell">
Robert Bakewell

Robert Bakewell (ur. 1725, zm. 1795) – angielski hodowca i agronom, jeden z twórców zootechniki. Wyhodował nowe rasy bydła i owiec. Wprowadził wiele nowych metod hodowlanych. Opracował nowy system nawadniania łąk. Uważany jest za jedną z najważniejszych postaci rewolucji agrarnej.
Jako jeden z pierwszych stosował świadomie i systematycznie sztuczną selekcję przy rozrodzie zwierząt gospodarskich. Mechanizm sztucznej selekcji stosowany przez Bakewella były inspiracją dla Charlesa Darwina w czasie jego pracy nad teorią ewolucji, zwłaszcza zaś nad mechanizmem doboru naturalnego.
W celu upamiętnienia Bakewella i jego osiągnięć w dziedzinie agronomii w 1994 powstało The New Dishley Society.

</doc>
<doc id="2358764" url="https://pl.wikipedia.org/wiki?curid=2358764" title="Robert Wrzosek">
Robert Wrzosek

Robert Wrzosek (ur. 7 marca 1970 w Dzierżonowie) – polski aktor, reżyser i scenarzysta teatralny i filmowy.
Życiorys.
Edukacja.
W 2001 ukończył PWST w Krakowie – Filia we Wrocławiu. Jest również absolwentem Lart studio w Krakowie.
Kariera.
Współpracował z wieloma polskimi teatrami, takimi jak np. Wrocławski Teatr Pantomimy, Wrocławski Teatr Współczesny im. Edmunda Wiercińskiego, Teatr Polski we Wrocławiu oraz z Operą Wrocławską. Wyreżyserował dwa wielokrotnie nagradzane filmy niezależne: "Stacja Mirsk" i "".
W 2011 zagrał jedną z głównych ról w krótkometrażowym filmie "Wataha" oraz zadebiutował w kinie jedną z głównych rol w filmie "Dzień kobiet" w reżyserii Marii Sadowskiej.

</doc>
<doc id="2358768" url="https://pl.wikipedia.org/wiki?curid=2358768" title="Regis Laconi">
Regis Laconi



</doc>
<doc id="2358769" url="https://pl.wikipedia.org/wiki?curid=2358769" title="Meteoryt Krzadka">
Meteoryt Krzadka



</doc>
<doc id="2358770" url="https://pl.wikipedia.org/wiki?curid=2358770" title="Biuro Ścisłej Rady Wojennej">
Biuro Ścisłej Rady Wojennej

Biuro Ścisłej Rady Wojennej (BŚRW) – organ pracy przewodniczącego Biura Ścisłej Rady Wojennej – generała przewidzianego na Naczelnego Wodza w czasie wojny.
Biuro zostało powołane do życia dekretem Naczelnika Państwa, Pierwszego Marszałka Polski Józefa Piłsudskiego z dnia 7 stycznia 1921 roku.
Etat Oddziału IIIa został ustanowiony rozkazem Ministerstwa Spraw Wojskowych O.I.S.G. L. 8680 Org. i ogłoszony w Dodatku Tajnym Nr 28 do Dziennika Rozkazów Ministerstwa Spraw Wojskowych Nr 48 z 6 grudnia 1921 roku, poz. 216. 18 listopada 1924 roku o Minister Spraw Wojskowych zwiększył etat o jednego oficera sztabowego (majora) - referenta do spraw gazowych i jednego szeregowca (ordynansa osobistego).
Obsada personalna Biura ŚRW.
Szefowie biura
Szefowie Oddziału IIIa
Szefowie Oddziału Va
Szefowie Wydziału „Wschód”
Szefowie Wydziału „Zachód”
Szefowie Wydziału Fortyfikacyjnego
Oficerowie Biura

</doc>
<doc id="2358771" url="https://pl.wikipedia.org/wiki?curid=2358771" title="Richard Dale">
Richard Dale

Richard Dale (ur. 1756, zm. 1826) – oficer Marynarki Wojennej USA, uczestnik walk przeciwko Brytyjczykom, następnie dowódca marynarki wojennej na Morzu Śródziemnym w I wojnie berberyjskiej.
Richard Dale urodził się 6 listopada 1756 roku w Norfolk. Do służby wstąpił w wieku 12 lat, a po raz pierwszy okrętem dowodził w wieku lat 19. W 1776 roku został porucznikiem w marynarce Wirginii, a wkrótce potem został schwytany i osadzony w brytyjskim więzieniu w Norfolk, gdzie niektórzy z jego dawnych szkolnych kolegów rojalistów namówili go do służby po stronie brytyjskiej. Został ranny w starciu z amerykańskimi okrętami i w czasie rekonwalescencji postanowił walczyć po stronie amerykańskiej.
Po ogłoszeniu deklaracji niepodległości 4 lipca 1776 roku został midszypmenem na amerykańskim American brygu USS Lexington. Okręt został zdobyty w 1777 roku u wybrzeży Francji przez angielski kuter HMS Alert. Dale został osadzony w więzieniu w Plymouth razem z całą załogą USS Lexington, którą oskarżono o zdradę stanu, ale uciekł z wieloma współwięźniami. W lutym 1778 roku został ponownie aresztowany, znów uciekł w przebraniu brytyjskiego oficera marynarki do Francji, gdzie dołączył do eskadry Johna Paula Jonesa. Jones wkrótce mianował go pierwszym porucznikiem na USS Bonhomme Richard. Dale walczył w bitwie z HMS Serapis 23 września 1779 roku, w której został ranny. Następnie służył na USS Alliance i USS Ariel.
Dale powrócił do Filadelfii 28 lutego 1781 roku i został przydzielony do USS Trumbull. Ten okręt został utracony już w sierpniu w starciu z HMS Iris i HMS Monk. Dale został po raz trzeci ranny w walce. Dale został w listopadzie wymieniony z grupą jeńców, następnie służył jako kaper oraz oficer marynarki handlowej do końca wojny.
W 1794 roku został kapitanem, ale do roku 1801 pozostawał poza aktywną służbą. W tym roku otrzymał dowództwo nad szwadronem wysłanym na Morze Śródziemne do walki z trypolitańskimi piratami porywającymi amerykańskie statki handlowe dla okupu. Wojna została wypowiedziana Stanom Zjednoczonym 14 maja 1801 roku, a sześć dni później prezydent Thomas Jefferson wydał rozkaz dla floty, nakazując wyruszenie na Morze Śródziemne. Prawdopodobnie decyzję o wysłaniu floty podjęto jeszcze przed otrzymaniem informacji o wypowiedzeniu wojny przez paszę Trypolisu. Dale otrzymał trzy fregaty (USS President, USS Philadelphia, USS Essex) i szkuner USS Enterprise. Zadaniem oddziału Dale'a było patrolowanie akwenu, ochrona amerykańskich statków i blokada portu w Trypolisie. 1 sierpnia 1801 roku USS Enterprise został zaatakowany przez piratów i stoczył jedyną w okresie dowództwa Dale'a potyczkę z trypolitańskim okrętem "Triopoli", w której Amerykanie odnieśli zwycięstwo bez strat. Pod wpływem tego zwycięstwa Kongres pozwolił na użycie floty do działań bojowych. Na stanowisku dowódcy eskadry śródziemnomorskiej Dale'a zastąpił kmdr. Richard Valentine Morris.
W kwietniu 1802 roku Dale wrócił do USA, gdzie wydano mu polecenie powrotu na Morze Śródziemne, ale on odmówił i odszedł ze służby na emeryturę.
Zmarł 26 lutego 1826 roku w Filadelfii.

</doc>
<doc id="2358772" url="https://pl.wikipedia.org/wiki?curid=2358772" title="Grzechotniczek karłowaty">
Grzechotniczek karłowaty

Grzechotniczek karłowaty, grzechotnik karłowaty ("Sistrurus miliarius") – gatunek jadowitego węża z podrodziny grzechotników (Crotalinae) w rodzinie żmijowatych (Viperidae).
Zalicza się do niego następujące podgatunki:
Zwykle osobniki osiągają długość około 45 cm, rzadko dorastają do 60 cm. Jest to gatunek jajożyworodny. Samica rodzi 6 do 20 młodych. Zamieszkuje suche, kamieniste tereny pokryte krzakami. Występuje na terenie USA w Północnej Karolinie, Teksasie i Oklahomie.
Żywi się drobnymi kręgowcami.

</doc>
<doc id="2358773" url="https://pl.wikipedia.org/wiki?curid=2358773" title="Transgenizacja">
Transgenizacja



</doc>
<doc id="2358774" url="https://pl.wikipedia.org/wiki?curid=2358774" title="Transgeneza">
Transgeneza



</doc>
<doc id="2358775" url="https://pl.wikipedia.org/wiki?curid=2358775" title="Crotalus miliarius">
Crotalus miliarius



</doc>
<doc id="2358777" url="https://pl.wikipedia.org/wiki?curid=2358777" title="Kajakarstwo na Letnich Igrzyskach Olimpijskich 1964 – K-1 1000 m mężczyzn">
Kajakarstwo na Letnich Igrzyskach Olimpijskich 1964 – K-1 1000 m mężczyzn

Zawody w kajakarstwie klasycznym (K1) na dystansie 1000 m mężczyzn na Letnich Igrzyskach Olimpijskich 1964 zostały rozegrane w dniach 20 października (eliminacje i repasaże), 21 października (półfinały) i 22 października (finał). W zawodach wzięło udział 15 zawodników z 15 państw.

</doc>
<doc id="2358779" url="https://pl.wikipedia.org/wiki?curid=2358779" title="Tramwaje w Żytomierzu">
Tramwaje w Żytomierzu

Tramwaje w Żytomierzu – system komunikacji tramwajowej działający w ukraińskim mieście Żytomierz. Nieczynny od 5 grudnia 2022 r. z powodu inwazji Rosji na Ukrainę.
Historia.
Tramwaje w Żytomierzu uruchomiono 3 września 1899 r. Tramwaje, które wybudowała spółka "Kompanija gorodskich i prigorodnych tramwajnych putiej Rossii", kursowały po trasach o szerokości toru 1000 mm. W 1918 r. zawieszono kursowanie tramwajów, które wznowiono 10 sierpnia 1920 r. W ciągu kolejnych lat rozbudowano trasy tramwajowe i sieć składała się z 5 linii (1, 2, 3, 4 i 5).
Po uruchomieniu trolejbusów do 1974 r. zlikwidowano 4 linie tramwajowe. Obecnie istniejąca jedna linia tramwajowa kursuje po trasie dawnej linii nr 5, liczy 7 km długości i łączy pl. Zwycięstwa i Lonokombinat. W mieście działa jedna zajezdnia tramwajowa, która obsługuje także trolejbusy (Zajezdnia tramwajowo-trolejbusowa nr 2).
W 2020 r. władze miejskiego przewoźnika poinformowały o konieczności pilnego remontu mocno wyeksploatowanej sieci, jednak władze miasta zaproponowały w zamian likwidację linii i uruchomienie w jej miejsce trolejbusów, co wywołało oburzenie części opinii publicznej.
Linie.
W Żytomierzu w 2019 r. kursowała jedna linia tramwajowa, nieoznaczona żadnym numerem:
Tabor.
Stan z 23 grudnia 2019 r.
Tabor techniczny składa się z 3 wagonów:
W 1989 r. na 100-lecie sieci tramwajowej wybudowano replikę wagonu wzorując się na pierwszych tramwajach w Żytomierzu produkcji Siemens &amp; Halske.

</doc>
<doc id="2358782" url="https://pl.wikipedia.org/wiki?curid=2358782" title="Drwinka (dopływ Wisły)">
Drwinka (dopływ Wisły)

Drwinka – rzeka, prawobrzeżny dopływ Wisły o długości 31,05 km.
Płynie w powiecie wielickim i bocheńskim, w województwie małopolskim. Źródła znajdują się pod Niepołomicami, ujście w okolicach Świniar w 133,5 km biegu Wisły. Przyjmuje 3 prawostronne dopływy. Są to niewielkie potoki z łąk Puszczy Niepołomickiej, z Wilczego Lasu i spod Gawłówka. 
Drwinka przepływa przez Puszczę Niepołomicką, dzieląc ją jednocześnie na dwa, różne pod względem flory, kompleksy. Południowo-wschodnia część zlewni Drwinki leży w dolinie Wisły na obszarze piasków porośniętych Puszczą Niepołomicką, wypełnionej głównie czwartorzędowymi osadami rzecznymi o miąższu kilkunastu metrów, pokrytymi lessem i utworami piaszczystymi. 
Ocena ogólna jakości wód rzeki Drwinki na jej odcinku ujściowym pod względem fizyko-chemicznym, hydrobiologicznym i bakteriologicznym odpowiada normom klasy II. Wody Drwinki nie wykazują cech eutrofizacji.

</doc>
<doc id="2358784" url="https://pl.wikipedia.org/wiki?curid=2358784" title="Lont prochowy">
Lont prochowy



</doc>
<doc id="2358788" url="https://pl.wikipedia.org/wiki?curid=2358788" title="Stanisław Weremczuk">
Stanisław Weremczuk

Stanisław Weremczuk (ur. 19 sierpnia 1932 w Derewicznie na południowym Podlasiu, zmarł 6 października 2008 w Lublinie) - pisarz, poeta, dramaturg, dziennikarz, publicysta, działacz społeczny i kulturalny. 
Absolwent filologii polskiej na KUL, wieloletni pracownik instytucji kulturalnych w Lublinie, autor kilku tomików poetyckich, sztuk teatralnych (m.in. wystawiony w 1973 roku w Teatrze im. Juliusza Osterwy w Lublinie dramat "Syn słońca"), powieści i reportaży (m.in. cyklu opowieści pt. "W obronie skarbów wawelskich" o losach Szczerbca i arrasów w 1939 roku, powieści historycznej opisującej wydarzenia związane z objawieniami w Licheniucodice_1 pt. "Miecze ogniste "czy częściowo autobiograficznej powieści "Ciemność "mówiącej o latach II wojny światowej). Jako dziennikarz pracował m.in. w tygodnikach „Nasza Wieś”, „Wieści”, w kwartalniku „Twórczość Ludowa” (w którym pełnił funkcję redaktora naczelnego). Po 1989 roku redagował – m.in. gazetę lubelskiej Parafii św. Józefa „Ku wspólnocie”, miesięcznik „Medicus”, był zaangażowany w szereg inicjatyw prasowych podejmowanych w Lublinie w latach 90. i na początku XXI wieku - na przykład „Tygodnik Współczesny” czy „Głos Niezależny”. Założyciel i pierwszy redaktor naczelny miesięcznika lubelskiej Akcji Katolickiej „Wiara i Życie”, współtworzył również Lubelskie Wydawnictwo Literackie.

</doc>
<doc id="2358789" url="https://pl.wikipedia.org/wiki?curid=2358789" title="Gmina Hummuli">
Gmina Hummuli

Gmina Hummuli (est. "Hummuli vald") – gmina wiejska w Estonii, w prowincji Valga.
W skład gminy wchodzą:

</doc>
<doc id="2358792" url="https://pl.wikipedia.org/wiki?curid=2358792" title="Gmina Karula">
Gmina Karula

Gmina Karula (est. "Karula vald") – gmina wiejska w Estonii, w prowincji Valga.
W skład gminy wchodzi:

</doc>
<doc id="2358793" url="https://pl.wikipedia.org/wiki?curid=2358793" title="Gmina Otepää">
Gmina Otepää

Gmina Otepää (est. "Otepää vald") – gmina wiejska w Estonii, w prowincji Valga.
W skład gminy wchodzą:
Na terenie gminy znajduje się kilkadziesiąt jezior m.in.: Pühajärv, Pilkuse, Kõlli, Tornijärv, Otipeipsi, Kärnjärv, Kääriku, Ruusa, Kaarnajärv, Alevijärv, Väike-Juusa.

</doc>
<doc id="2358795" url="https://pl.wikipedia.org/wiki?curid=2358795" title="Gmina Puka">
Gmina Puka

Gmina Puka (est. "Puka vald") – gmina wiejska w Estonii, w prowincji Valga.
W skład gminy wchodzą:

</doc>
<doc id="2358796" url="https://pl.wikipedia.org/wiki?curid=2358796" title="Gmina Põdrala">
Gmina Põdrala

Gmina Põdrala (est. "Põdrala vald") – gmina wiejska w Estonii, w prowincji Valga.
W skład gminy wchodzi:

</doc>
<doc id="2358797" url="https://pl.wikipedia.org/wiki?curid=2358797" title="Illapel">
Illapel

Illapel – miasto w chilijskiej prowincji Choapa w regionie Coquimbo.

</doc>
<doc id="2358799" url="https://pl.wikipedia.org/wiki?curid=2358799" title="Alfredo Deza">
Alfredo Deza

Alfredo Deza (ur. 24 sierpnia 1979 w Lobitos) – peruwiański lekkoatleta specjalizujący się w skoku wzwyż.
Skokiem wzwyż zajmował się od 11 roku życia kiedy to osiągnął wynik 1,65 m. W 1995 zadebiutował na mistrzostwach Ameryki Południowej juniorów, a w 1996 był trzynasty w eliminacjach na mistrzostwach świata juniorów. W kolejnych dwóch edycjach mistrzostw kontynentu juniorów (w 1996 i 1997) zdobywał odpowiednio złote i srebrne medale. Sięgnął po srebro mistrzostw panamerykańskich juniorów w 1997. 17 maja 1998 zdobył juniorskie mistrzostwo Ameryki Południowej, a ponad dwa miesiące później, 31 lipca, wywalczył tytuł mistrza świata juniorów stając się pierwszym i jedynym w historii peruwiańskiej lekkoatletyki medalistą juniorskich mistrzostw świata. Złoto Alfredo Dezy było także pierwszym medalem w historii występów Peruwiańczyków w zawodach lekkoatletycznych na igrzyskach olimpijskich oraz innych międzykontynentalnych zawodach rangi mistrzowskiej w tej dyscyplinie sportu. Na koniec sezonu 1998, 26 grudnia w Limie, wynikiem 2,24 m ustanowił juniorski rekord kontynentu południowoamerykańskiego. W roku 1999 zadebiutował na igrzyskach panamerykańskich zajmując na zawodach w Kanadzie ósmą lokatę, a w 2000 był szósty podczas mistrzostw ibero-amerykańskich. Pierwszy medal w karierze seniorskiej zdobył w 2001 roku kiedy został wicemistrzem Ameryki Południowej. W roku 2003 był dziesiąty na igrzyskach panamerykańskich oraz zdobył brąz mistrzostw Ameryki Południowej. W eliminacjach podczas mistrzostwach świata nie uzyskał wysokości gwarantującej kwalifikację do zawodów. W roku 2004 był trzeci na mistrzostwach ibero-amerykańskich oraz odpadł w eliminacjach – podczas swojego jedynego występu na imprezie tej rangi – igrzysk olimpijskich w Atenach.
Jego ojciec Alfredo Deza Fuller, który w ciągu kariery sportowej syna był jego trenerem, w młodości biegał na 110 metrów przez płotki zdobywając w tej konkurencji medale mistrzostw Ameryki Południowej. Matka Alfredo Dezy była lekkoatletką uprawiającą rzut dyskiem.
Rekordami życiowymi były wysokości 2,27 m (26 lipca 2003, w Limie na stadionie) i 2,18 m (21 lutego 1998, Pocatello w hali).

</doc>
<doc id="2358802" url="https://pl.wikipedia.org/wiki?curid=2358802" title="Gmina Sangaste">
Gmina Sangaste

Gmina Sangaste (est. "Sangaste vald") – gmina wiejska w Estonii, w prowincji Valga.
W skład gminy wchodzi:

</doc>
<doc id="2358803" url="https://pl.wikipedia.org/wiki?curid=2358803" title="Leon Lasek">
Leon Lasek

Leon Lasek pseud. "Twardy", "Mały" (ur. 19 października 1919 w Dankowicach, zm. 29 maja 1944 w Bielsku) – działacz KZMP, Koła Przyjaciół ZSRR, dowódca Okręgu GL Bielsko, zastępca dowódcy Śląskiego Obwodu AL.
Życiorys.
W 1934 wstąpił do KZMP. Z ramienia tego związku skierowany w 1935 do działalności w ZMW „Wici”. W grudniu 1940 wstąpił do Koła Przyjaciół ZSRR. Wraz z Józefem Magą i Stanisławem Bularzem przygotowywał i wydawał odezwy do społeczeństwa polskiego, nawiązujące do bezwzględnej walki z okupantem. Po powstaniu PPR należał do współzałożycieli i redaktorów prasy konspiracyjnej na Śląsku. Jako członek Komitetu Okręgowego PPR wiele uwagi poświęcił organizowaniu komórek partyjnych. Wiosną 1942 został dowódcą Okręgu GL Bielsko. Od tej pory wysiłek skupił na organizowaniu walki zbrojnej. Rozbudował sieć placówek i grup wypadowych oraz garnizonów GL. 13 czerwca 1943 na czele pierwszego oddziału partyzanckiego GL zorganizowanego w Okręgu GL Bielsko przystąpił do działań dywersyjno-bojowych. Przeprowadził wiele udanych akcji, szczególnie wymierzony w transport kolejowy Niemców – m.in. w lipcu 1943 pod Zabrzegiem, we wrześniu 1943 na Wapienicy, 19 stycznia 1944 w Jawiszowicach, 23 stycznia 1944 w Goczałkowicach, 12 kwietnia 1944 w Komorowicach. W marcu 1944 mianowano go zastępcą dowódcy Śląskiego Obwodu AL. Zginął w Bielsku na skutek zdrady; w walce zabił jednego gestapowca i jednego ranił, ale sam poległ. Pośmiertnie odznaczony Orderem Krzyża Grunwaldu III klasy i awansowany do stopnia majora.
Do 2010 roku był patronem Szkoły Podstawowej nr 4 w Czechowicach-Dziedzicach, a w okresie PRL był patronem ulicy w Bielsku-Białej.
&lt;br&gt;Był też patronem Oświęcimskiego batalionu Obrony Terytorialnej.

</doc>
<doc id="2358804" url="https://pl.wikipedia.org/wiki?curid=2358804" title="Gmina Taheva">
Gmina Taheva

Gmina Taheva (est. "Taheva vald") – gmina wiejska w Estonii, w prowincji Valga.
W skład gminy wchodzi:

</doc>
<doc id="2358806" url="https://pl.wikipedia.org/wiki?curid=2358806" title="Gmina Tõlliste">
Gmina Tõlliste

Gmina Tõlliste (est. "Tõlliste vald") – gmina wiejska w Estonii, w prowincji Valga.
W skład gminy wchodzi:

</doc>
<doc id="2358811" url="https://pl.wikipedia.org/wiki?curid=2358811" title="Gmina Õru">
Gmina Õru

Gmina Õru (est. "Õru vald") – dawna gmina wiejska w Estonii, w prowincji Valga.
W skład gminy wchodzi:

</doc>
<doc id="2358812" url="https://pl.wikipedia.org/wiki?curid=2358812" title="Stanisław Bularz">
Stanisław Bularz

Stanisław Bularz ps. „Słońce” (ur. 19 grudnia 1919 w Kaniowie, zm. 29 lipca 1942 w Chrzanowie) – działacz KZMP, członek władz okręgowych Koła Przyjaciół ZSRR w Bielsku, redaktor „Trybuny Śląskiej”.
Syn małorolnego chłopa Jana, brat Antoniego i Józefa, również działaczy komunistycznych. W 1934 wstąpił do KZMP. Wkrótce został sekretarzem komórki i członkiem Komitetu Dzielnicowego KZMP. W listopadzie 1939 utworzył wraz z Józefem Zarębskim organizację konspiracyjną o charakterze zbliżonym do KPP, organizując zebrania i spotkania, na których omawiano sytuację polityczną i sprawy organizacyjne, prowadzono nasłuch radiowy. Podstawową kadrę stanowili działacze byłej KPP.
W grudniu 1940 Bularz nawiązał współpracę z organizacją o podobnym charakterze, działającą na terenie Bielska. Postanowiono połączyć się i nadać organizacji nazwę Koła Przyjaciół ZSRR. Powołano władze okręgowe, w skład których wszedł m.in. Bularz. W 1942 wstąpił do PPR i został członkiem Komitetu Okręgowego. Był odpowiedzialny za propagandę, a jednocześnie pełnił funkcję redaktora „Trybuny Śląskiej”.
24 lipca 1942 został aresztowany przez Gestapo. Po czterech dniach śledztwa wyrwał się z rąk Gestapo na stacji kolejowej w Chrzanowie i rzucił się pod przejeżdżający pociąg. Pośmiertnie odznaczony Orderem Krzyża Grunwaldu III klasy.
W okresie PRL-u był w Bielsku-Białej patronem jednej z ulic na Starym Mieście (obecnie Piwowarska) oraz zakładów włókienniczych „Krepol”.

</doc>
<doc id="2358817" url="https://pl.wikipedia.org/wiki?curid=2358817" title="Tramwaje w Irbicie">
Tramwaje w Irbicie

Tramwaje w Irbicie − zlikwidowany system komunikacji tramwajowej w rosyjskim mieście Irbit.
Linię tramwaju konnego otwarto w roku 1926. Linię tę zamknięto w roku 1933.

</doc>
<doc id="2358818" url="https://pl.wikipedia.org/wiki?curid=2358818" title="Business Motivation Model">
Business Motivation Model

Business Motivation Model (BMM) jest wykorzystywany w architekturze korporacyjnej jako część opisu organizacji.
Stanowi schemat i strukturę do dalszego rozwoju, komunikowania i zarządzania wysokopoziomowym planem biznesowym organizacji w uporządkowany sposób.
W szczególności BMM:
Elementy BMM.
„BMM ujmuje wymagania biznesowe w różnych wymiarach w celu uzasadnienia w systematyczny sposób, dlaczego Biznes chce coś robić, do czego dąży, jak zamierza to osiągnąć oraz w jaki sposób ocenia rezultaty.”
Elementy BMM:
Historia BMM.
BMM został stworzony przez Business Rules Group (BRG)
W 2005 podjęto decyzję o przekazaniu standardu do Object Management Group (OMG)
W sierpniu 2008 ukazała się wersja 1.0.
W maju 2010 wersja 1.1 specyfikacja została opublikowana.
Standardy powiązane.
Semantics of Business Vocabulary and Business Rules (SBVR)
Inne powiązane standardy: POLDAT oraz Zachman Framework.

</doc>
<doc id="2358819" url="https://pl.wikipedia.org/wiki?curid=2358819" title="Mõisaküla (miasto)">
Mõisaküla (miasto)

Mõisaküla – miasto w południowej Estonii, w prowincji Viljandi, przy granicy z Łotwą.

</doc>
<doc id="2358820" url="https://pl.wikipedia.org/wiki?curid=2358820" title="Jan Jerzy Fryderyk Friedlein">
Jan Jerzy Fryderyk Friedlein

Jan Jerzy Fryderyk Friedlein (ur. w 1771, zm. w 1834) – introligator i księgarz niemieckiego pochodzenia. 
Friedlein działał w Krakowie. W 1810 roku odkupił księgarnię od Trasslera, otworzył czytelnie i pierwszą w Krakowie wypożyczalnie książek. Miał synów Daniela Edwarda, który przejął po nim księgarnię i powiększył jego zasoby oraz Rudolfa, który był również księgarzem i wydawcą. 

</doc>
<doc id="2358821" url="https://pl.wikipedia.org/wiki?curid=2358821" title="Innocenty (Wasiliew)">
Innocenty (Wasiliew)



</doc>
<doc id="2358823" url="https://pl.wikipedia.org/wiki?curid=2358823" title="Võhma (Viljandi)">
Võhma (Viljandi)

Võhma – miasto w środkowej Estonii, w prowincji Viljandi.

</doc>
<doc id="2358824" url="https://pl.wikipedia.org/wiki?curid=2358824" title="Pod prąd (film)">
Pod prąd (film)



</doc>
<doc id="2358827" url="https://pl.wikipedia.org/wiki?curid=2358827" title="William Fothergill Cooke">
William Fothergill Cooke

William Fothergill Cooke (1806-1879) – angielski wynalazca, pionier telegrafii. W 1837 roku opatentował (wraz z Charlesem Wheatstonem) elektromagnetyczny telegraf igiełkowy o pięciu igłach. W 1845 roku opatentował ulepszoną wersję swojego telegrafu posiadającą jedną igłę. Wynalazek Cooke'a i Wheatstonem zastosowano w angielskim kolejnictwie.
William Fothergill Cooke był jednym ze współzałożycieli The Electric Telegraph Company, pierwszej na świecie firmy działającej w branży telegrafii.
Posiadał tytuł szlachecki "Sir".

</doc>
<doc id="2358829" url="https://pl.wikipedia.org/wiki?curid=2358829" title="Gmina Võru">
Gmina Võru

Gmina Võru (est. "Võru vald") – gmina wiejska w Estonii, w prowincji Valga.
W skład gminy wchodzą:

</doc>
<doc id="2358832" url="https://pl.wikipedia.org/wiki?curid=2358832" title="Wywiad motywujący">
Wywiad motywujący

Wywiad motywujący (ang. "motivational interviewing")) – rozmowa skoncentrowana na rozmówcy, poprzez dyrektywne zwiększanie wewnętrznej motywacji jednostki do zmian wynikających z analizy i przezwyciężenie dylematów. 
Podczas wywiadu podkreślane są aspekty możliwej zmiany, następuje przybliżanie rozmówcy do celu. 
Metodę po raz pierwszy opisano w 1983 i początkowo stosowano przede wszystkim w pracy z osobami uzależnionymi od alkoholu. Metoda nie ma na celu wymuszanie oczekiwanej zmiany, której rozmówca nie chce. Skutkiem wywiadu ma być zmiana naturalna, którą odbiorca odbiera jako pozytywną, w jego interesie. Sposób ten zakłada, że klient jest zdolny do samodzielnego i aktywnego wzięcia udziału w procesie zmiany swojej sytuacji życiowej.

</doc>
<doc id="2358834" url="https://pl.wikipedia.org/wiki?curid=2358834" title="Michał Rawita-Witanowski">
Michał Rawita-Witanowski



</doc>
<doc id="2358837" url="https://pl.wikipedia.org/wiki?curid=2358837" title="Zalecenia techniczne geodezyjnych pomiarów satelitarnych GNSS">
Zalecenia techniczne geodezyjnych pomiarów satelitarnych GNSS

Zalecenia techniczne geodezyjnych pomiarów satelitarnych GNSS – zalecenia określające zasady wykonywania geodezyjnych pomiarów satelitarnych GNSS w oparciu o obowiązujący system stacji referencyjnych ASG-EUPOS w Polsce. Zalecenia obowiązujące geodetów wydał Główny Geodeta Kraju na podstawie opracowania przedstawionego przez zespół w składzie: Wiesław Graszka, Szymon Wajda, Artur Oruba, Marcin Ryczywolski. Zalecenia opublikowano w 2011 roku.
Zalecenia zostały podzielone w zależności od rodzaju zastosowanego geodezyjnego pomiaru satelitarnego z wykorzystaniem właściwych dla danego pomiaru serwisów systemu ASG-EUPOS.
Metody pomiaru.
Rodzaje pomiarów satelitarnych GNSS:
Pomiar statyczny.
Do zasad wykonywania statycznych pomiarów satelitarnych z wykorzystaniem systemu ASG-EUPOS zalicza się m.in.:
Opracowanie wyników w postprocessingu może być wykonane:
W przypadku pomiaru poziomych, szczegółowych osnów geodezyjnych II klasy oraz zakładania
osnów realizacyjnych w pomiarach inżynierskich zaleca się stosowanie wyłącznie metody statycznej pomiaru i wykorzystanie serwisu POZGEO D. Dopuszcza się wykorzystanie serwisu POZGEO do wyznaczenia współrzędnych punktów geodezyjnej poziomej osnowy pomiarowej, przy czym współrzędne powinny być obliczone w serwisie POZGEO ze zbiorów obserwacyjnych o długości co najmniej 40 minut.
Dokładność określenia współrzędnych przy wykorzystaniu podanych serwisów wynosi od 0,01 do 0,10 m, w zależności od warunków pomiarowych.
Pomiar RTK.
Do zasad wykonywania satelitarnych pomiarów RTK z wykorzystaniem systemu ASGEUPOS zalicza się m.in.:
Przed rozpoczęciem właściwych prac pomiarowych, należy sprawdzić poprawność działania sprzętu i otrzymywanych poprawek RTK wykonując pomiar na co najmniej jednym punkcie kontrolnym o znanych współrzędnych płaskich prostokątnych i wysokości. Punkt kontrolny powinien być zlokalizowany w odległości nie większej niż 500m od mierzonego punktu. Współrzędne punktu kontrolnego mogą pochodzić z:
Różnice pomiędzy wynikiem pomiaru punktu kontrolnego metodą RTK a danymi pozyskanymi z zasobu – nie powinny przekraczać wartości podanych w instrukcjach i wytycznych technicznych dla wyznaczenia danego punktu, a z danymi z innych źródeł – nie powinny przekraczać ±0,06 m dla współrzędnych poziomych (x, y) oraz ±0,09 m dla wysokości (h).
W przypadku wykonywania pomiarów punktów poziomej i wysokościowej pomiarowej osnowy geodezyjnej, pomiarów szczegółów sytuacyjnych będących przedmiotem ewidencji gruntów i budynków oraz punktów wykorzystywanych jako punkty dostosowania w transformacji otrzymane współrzędne powinny być sprawdzone za pomocą drugiego, niezależnego pomiaru wykonanego metodą RTK, metodą statyczną lub metodą klasyczną (poligonową lub metodą wcięć). Do dalszych opracowań przyjmuje się wartość średnią. W przypadku dwukrotnego, niezależnego pomiaru, otrzymane różnice współrzędnych nie powinny przekraczać ±0,05 m dla współrzędnych poziomych oraz ±0,07 m dla wysokości.
Odchylenia standardowe dla poszczególnych grup dokładnościowych (określonych w instrukcji technicznej G-4):
Pomiary RTK wykonywane w oparciu o serwis NAWGEO nie mogą służyć do wyznaczania wysokości elementów naziemnych sieci uzbrojenia terenu.
Opracowanie wyników, czyli wyznaczenie współrzędnych punktów w pomiarach RTK następuje w oparciu o dane z satelitów GNSS oraz poprawki RTK z serwisu NAWGEO systemu ASG-EUPOS, przy czym może być użyta poprawka sieciowa albo poprawka z pojedynczej stacji. Dokładność określenia współrzędnych przy wykorzystaniu serwisu wynosi 0,03 m dla współrzędnych poziomych (x, y), oraz 0,05 m dla wysokości (h).
Pomiar DGNSS.
Do zasad wykonywania satelitarnych pomiarów DGNSS z wykorzystaniem systemu ASG-EUPOS zalicza się m.in.:
W przypadku dwukrotnego, niezależnego pomiaru, otrzymane różnice współrzędnych nie powinny przekraczać ±0,60 m dla współrzędnych poziomych (x, y) oraz ±0,90 m dla wysokości (h), przy wykorzystaniu serwisu KODGIS.
Odchylenia standardowe dla poszczególnych grup dokładnościowych (Instrukcja techniczna G-4):
Dokładność określenia współrzędnych przy wykorzystaniu serwisu KODGIS wynosi 0,25 m, natomiast dla serwisu NAWGIS 3,0 m.

</doc>
<doc id="2358838" url="https://pl.wikipedia.org/wiki?curid=2358838" title="Chain Reaction">
Chain Reaction

Chain Reaction – polski zespół muzyczny wykonujący muzykę będącą pochodną takich gatunków jak heavy metal, groove metal, thrash metal i stoner metal, który zespół określa jako „modern metal”. Założony w 2002 roku w Warszawie.
Historia.
Początek (lata 1999–2005).
Piotr „Wodzirej” Przygoda i Grzegorz „Jaro” Jarek spotykali się grając cotygodniowe próby w mieszkaniu Piotra. Po pewnym czasie udało im się znaleźć basistę - Michała „Komandosa” Michalskiego i perkusistę - Łukasza „Konara” Konarskiego. W tym czasie zespół nie przyjął jeszcze nazwy, ale wykrystalizował się jego skład oraz powstały pierwsze utwory wykonywane później przez Chain Reaction, m.in. „I'm still there”. Część z tych kompozycji pojawiła się na pierwszym demo zespołu, jednak gdy powstał nowy materiał utwory zostały porzucone. Po pewnym czasie wspólnego grania zespół wybrał nazwę „Chain Reaction”. 15 maja, na 18. urodzinach perkusisty Łukasza Konarskiego Chain Reaction zagrało swój pierwszy, choć nieoficjalny koncert, natomiast w lipcu 2003 roku w warszawskim DBX Studio zespół nagrał pierwsze demo, jednak zaraz po nagraniu instrumentalnych partii z zespołu odszedł wokalista grupy - Krzysztof. Pod koniec roku 2003 do zespołu dołączył nowy wokalista - Łukasz. 13 lutego 2004 roku Chain Reaction zagrał swój pierwszy oficjalny koncert w warszawskim klubie Progresja, wraz z zespołami Hekatomba i Gutter Sirens, po którym z zespołu odszedł Łukasz. Z braku wokalisty Grzegorz Jarek dograł partie wokalne kończąc pracę nad rozpoczętym demem, a także przejął funkcję wokalisty (łącząc ją z graniem na gitarze) na koncertach. W październiku 2004 roku Jaro zdecydował się odejść z zespołu. Funkcję wokalisty przejął Bartosz „Barton” Szarek. Do końca 2004 roku zespół zagrał 12 koncertów. Rok 2005 zespół poświęcił przede wszystkim na prace nad nowym materiałem, który został zaprezentowany na kilku koncertach.
"id" (lata 2006–2007).
W roku 2006 zespół wszedł do olkuskiego Zed Studio, gdzie został zarejestrowany materiał na płytę "id". Nagrania trwały od kwietnia do czerwca, w utworze „Manipulacja” gościnnie wystąpił Marcin „Auman” Rdest (Totem, Frontside). W trakcie nagrań zespół wystąpił dwukrotnie w Olkuszu - 30 kwietnia w Klubie Baszta i 1. maja w Przeglądzie Rockowym MDK zajmując 3. miejsce. Niedługo potem utwory z "id" prezentowane są m.in. w Antyradiu i w rozgłośni Radio Kampus. We wrześniu do zespołu dołączył gitarzysta Daniel „Dani” Lechmański (Exlibris, Corruption), a zespół zaczął komponować nowy materiał. 11 marca 2007 roku zespół wykonał utwór „Manipulacja” (który jest jedynym polskojęzycznym utworem w repertuarze grupy) w programie Kuba Wojewódzki Show.
"Vicious Circle" (lata 2007–2009).
Wiosną zespół wraca do studia w Olkuszu w celu zarejestrowania pierwszej płyty długogrającej (mimo że "id" było pierwszym wydawnictwem zespołu, było to tzw. promo). Pierwsza płyta LP została zatytułowana "Vicious Circle" i nagrania do niej zostały zakończone pod koniec 2007 roku, jednak z powodu problemów ze znalezieniem wydawcy zespół wydał płytę w Polsce własnym sumptem jesienią 2008 roku, natomiast w pozostałych krajach Europy w marcu 2009 roku za sprawą włoskiej wytwórni Kolony Records. W międzyczasie zespół zagrał wiele koncertów. Do utworów „Values” oraz „Stark Reality” zostały nakręcone klipy.
"Cutthroat Melodies" (lata 2009–2012).
Album "Cutthroat Melodies" został nagrany pod koniec 2009 roku, natomiast w sklepach pojawił się w maju 2010 roku, ponownie za sprawą Kolony Records. Utwór otwierający płytę, „Twinge”, został dodatkowo wydany na kompilacji "Kill City Vol.22" przez 272Records. Do wspomnianego utworu „Twinge” oraz do „When road &amp; booze collide” zostały nakręcone teledyski, a w 2010 roku zespół wystąpił na Przystanku Woodstock. Ponadto 15 maja 2010 roku zespół wziął udział w eliminacjach do festiwalu Wacken Open Air, jednak przegrał z wrocławskim zespołem The Sixpounder. W tych latach zespół stał się rozpoznawalny, m.in. dzięki udziałowi w Przystanku Woodstock oraz wielu koncertach, a także dzięki wypracowaniu charakterystycznego image'u grupy - poplamione białą farbą czarne ubrania, białe instrumenty, a także często plakat zespołu w tle. Od 10 do 25 września 2010 roku zespół zagrał na swojej pierwszej zagranicznej trasie odwiedzając takie miejsca jak Lipawa, Ryga, Kowno, Wilno, Tartu, Narwa, Rakvere i Kieś. Organizatorem trasy była agencja PinkShot Agency. Ponadto zespół zagrał wiele koncertów w Polsce zarówno jako support jak i headliner, między innymi przed Acid Drinkers, Katem, Beatallicą, czy DragonForce. Jesienią 2012 roku zespół odbył trasę "Most Wanted Tour" wraz z zespołami Leash Eye (w którym na perkusji gra Łukasz Konarski) i Exlibris (gdzie na gitarze gra Daniel Lechmański). Na początku 2012 roku zespół ogłosił nazwę następnej płyty - "Revolving Floor".
"Revolving Floor" (od 2012).
Większość materiału na trzecią płytę została skomponowana do maja 2012 roku, jednak nagrania rozpoczęły się dopiero w sierpniu i trwały do 2013 roku (chociaż partie gitarowe oraz basowe zostały nagrane jesienią, nagrania partii wokalnych zostały przesunięte na zimę 2013). 25 stycznia z okazji dziesięciolecia działalności zespołu w warszawskim klubie Pod Harendą zespół zagrał ponad dwugodzinny koncert składający się z trzech setów - w tym akustycznego i z zaproszonymi gośćmi. Zostały przypomniane numery z początków działalności zespołu, covery, z zespołem wystąpił Grzegorz Jarek, ponadto odbyła się premiera utworu „Down below” w wersji akustycznej z nadchodzącej płyty, dodatkowo wokalista grupy, Barton, ogłosił, że to jego ostatni koncert z Chain Reaction, jednak zagrał jeszcze zagraniczną trasę z zespołem. W dniach 10-12 stycznia oraz 13-17 lutego zespół odbył drugą zagraniczną trasę odwiedzając takie miejsca jak Kłajpeda, Wilno, Ryga, Jełgawa, Kieś, Tartu, Viljandi i Kowno. 8 lutego zespół zaprezentował teaser nadchodzącego albumu, w którym zostały zawarte fragmenty czterech utworów oraz, 20 lutego zakończyły się prace nad miksowaniem płyty, tego samego dnia zespół udostępnił singiel "Inspektor Löwe", na który składały się dwa utwory: „Inspektor Löwe” oraz „My Abstinence”, 27 lutego ujawniona została okładka oraz tracklista płyty "Revolving Floor", natomiast sama płyta pojawiła się jedynie w formie elektronicznej (poprzez serwisy Deezer, Bandcamp, Spotify, WIMP) oficjalnie 6 kwietnia, chociaż niektóre serwisy umożliwiły zakup i odsłuchanie dzień wcześniej. Tego samego dnia pojawiło się w sprzedaży w wersji fizycznej, w formie koperty z płytą (podobnie jak promo „id”) w cenie tzw. „pay what you want”, czyli „płać ile chcesz” nagranie DVD z koncertu z dziesięciolecia zespołu. 22 kwietnia w audycji „Złomowisko” w Radiu Kampus można było usłyszeć gitarzystę i wokalistę zespołu, Daniego, w wywiadzie dotyczącym zespołu. 15 czerwca Chain Reaction wystąpiło z koncertem premierowym "Revolving Floor" i pożegnalnym Bartona w Klubie 55 w Warszawie wraz z gitarzystą Corruption i Vagitarians Piotrem „Rutkosiem” Rutkowskiem.

</doc>
<doc id="2358839" url="https://pl.wikipedia.org/wiki?curid=2358839" title="Czesław Klim">
Czesław Klim

Czesław Klim (ur. 5 kwietnia 1899 w Żyrardowie, zm. 3 stycznia 1951 w Łodzi) – oficer Wojska Polskiego, działacz Polskiej Partii Socjalistycznej, uczestnik polskiego i radzieckiego ruchu oporu podczas II wojny światowej, podpułkownik Milicji Obywatelskiej.
Życiorys.
Urodził się w rodzinie robotniczej. W 1917 wstąpił do Legionów Polskich, następnie walczył w wojnie polsko-bolszewickiej 1919-1921. Po wojnie w stopniu chorążego pełnił służbę wojskową w Łodzi, Warszawie i Pińsku. W 1939 brał udział w kampanii wrześniowej, walcząc na czele kompanii spieszonych marynarzy flotylli pińskiej pod Kockiem w Samodzielnej Grupie Operacyjnej "Polesie". Następnie znalazł się na terenach zabużańskich w okolicach Porzecza, gdzie razem z miejscowymi Polakami organizował placówki samoobrony przed napadami ukraińskich nacjonalistów. Od 1942 z grupą antyfaszystów współdziałał z partyzantką radziecką. Z grupy samoobrony powstał latem 1943 oddział partyzancki im. T. Kościuszki (jego pierwszym dowódcą był Czesław Warchocki), który w sierpniu wszedł w skład Pińskiej Brygady Partyzanckiej, dowodzonej przez Iwana Szubitidze. Od 25 grudnia 1943 oddziałem dowodził Czesław Klim, prowadząc intensywne działania partyzanckie, a także opiekując się licznymi grupami Polaków, Białorusinów, Ukraińców i Żydów. Pod jego dowództwem oddział szybko się rozrastał. W grudniu, po odpowiednim przeszkoleniu minerskim, wysłał on na tory grupy dywersyjne. Dywersja na liniach kolejowych stanowiła od tej pory główny kierunek jego działania. W marcu 1944 Klim otrzymał awans do stopnia majora, a jednocześnie skierowanie do dyspozycji Polskiego Sztabu Partyzanckiego, mieszczącego się w Równem. Po przeszkoleniu spadochronowo-desantowym w nocy z 27 na 28 maja 1944 został zrzucony w rejon lasów parczewskich koło wsi Marianki, gdzie nawiązał łączność i współpracę z miejscowymi oddziałami partyzanckimi i kierownictwem II Obwodu Polskiej Partii Robotniczej i Armii Ludowej. Jego zadaniem było przede wszystkim szkolenie wojskowe i dywersyjno-bojowe oraz zaopatrywanie oddziałów w broń, którą otrzymywał z Polskiego Sztabu Partyzanckiego (uzbrojono wówczas ok. 1000 ludzi). Zgodnie z wytycznymi większość swoich ludzi oddał do dyspozycji kierownictwa II Obwodu, które następnie kierowało ich jako instruktorów do oddziałów partyzanckich i garnizonów AL. Początkowo tylko współdziałał z kierownictwem II Obwodu AL, później zaś podporządkował się mu całkowicie. Szczególnie żywą działalność operacyjną prowadził podczas wycofywania się Niemców. W okresie walk na tyłach wroga na Lubelszczyźnie brygada wysadziła w powietrze 2 transporty kolejowe, zniszczyła 2 lokomotywy, 9 wagonów, czołg, most kolejowy i zlikwidowała 475 żołnierzy i oficerów niemieckich, a 9 wzięła do niewoli. Po wyzwoleniu wstąpił w Lublinie do MO i otrzymał stopień podpułkownika.

</doc>
<doc id="2358840" url="https://pl.wikipedia.org/wiki?curid=2358840" title="Podregion Äänekoski">
Podregion Äänekoski

Podregion Äänekoski (fin. "Äänekosken seutukunta") – podregion w Finlandii, w regionie Finlandia Środkowa.
W skład podregionu wchodzą gminy:

</doc>
<doc id="2358842" url="https://pl.wikipedia.org/wiki?curid=2358842" title="Podregion Jämsä">
Podregion Jämsä

Podregion Jämsä (fin. "Jämsän seutukunta") – podregion w Finlandii, w regionie Finlandia Środkowa.
W skład podregionu wchodzą gminy:

</doc>
<doc id="2358843" url="https://pl.wikipedia.org/wiki?curid=2358843" title="Podregion Joutsa">
Podregion Joutsa

Podregion Joutsa (fin. "Joutsan seutukunta") – podregion w Finlandii, w regionie Finlandia Środkowa.
W skład podregionu wchodzą gminy:

</doc>
<doc id="2358846" url="https://pl.wikipedia.org/wiki?curid=2358846" title="Podregion Jyväskylä">
Podregion Jyväskylä

Podregion Jyväskylä (fin. "Jyväskylän seutukunta") – podregion w Finlandii, w regionie Finlandia Środkowa.
W skład podregionu wchodzą gminy:

</doc>
<doc id="2358848" url="https://pl.wikipedia.org/wiki?curid=2358848" title="Podregion Keuruu">
Podregion Keuruu

Podregion Keuruu (fin. "Keuruun seutukunta") – podregion w Finlandii, w regionie Finlandia Środkowa.
W skład podregionu wchodzą gminy:

</doc>
<doc id="2358851" url="https://pl.wikipedia.org/wiki?curid=2358851" title="Apatia (album)">
Apatia (album)

Apatia — piąty album studyjny polskiego zespołu Pneuma nagrywany od maja 2009 do lutego 2011 roku. Wydany w 11 lipca 2011 roku przez Mystic Production. Album został wyróżniony tytułem "metalowej płyty roku 2011" w plebiscycie portalu Wirtualna Polska.
Lista utworów.
Opracowano na podstawie materiału źródłowego.

</doc>
<doc id="2358852" url="https://pl.wikipedia.org/wiki?curid=2358852" title="Józef Kluska">
Józef Kluska

Józef Kluska pseud. "Kanonier", "Długi" (ur. 13 marca 1909 w Bielsku, zm. 8 sierpnia 1943 k. Gilowic) – działacz Komunistycznego Związku Młodzieży Polskiej, członek kierownictwa Koła Przyjaciół ZSRR, organizator Polskiej Partii Robotniczej i Gwardii Ludowej w okręgu bielskim.
Ukończył 3 klasy gimnazjum, po czym pracował najpierw w sklepie, potem jako pomocnik murarski, w końcu jako urzędnik. Działacz „Czerwonego Harcerstwa”, od 1935 działacz KZMP. W 1938, po rozwiązaniu Komunistycznej Partii Polski i KZMP, wstąpił do Polskiej Partii Socjalistycznej. Od 1940 był członkiem bielskiego kierownictwa Koła Przyjaciół ZSRR, a następnie jednym z najaktywniejszych organizatorów PPR oraz garnizonów i oddziałów partyzanckich GL w Bielsku i okolicy. Wchodził w skład Komitetu Okręgowego PPR i redagował okręgową prasę konspiracyjną (współredaktor „Trybuny Śląskiej”). Od czerwca 1943 był zastępcą dowódcy oddziału partyzanckiego, który zorganizował wspólnie z Leonem Laskiem. Jednocześnie był członkiem Sztabu Okręgu GL. Opracowywał i rozpowszechniał antyhitlerowskie ulotki w języku niemieckim. Został zabity przez NSZ w okolicy Gilowic.
Pośmiertnie awansowany do stopnia kapitana i odznaczony Krzyżem Walecznych. Jego imieniem nazwano Zakłady Przemysłu Wełnianego w Bielsku-Białej i jedną z ulic w tym mieście (obecnie NMP Królowej Polski). Obie nazwy zostały zmienione po 1989 roku. 

</doc>
<doc id="2358853" url="https://pl.wikipedia.org/wiki?curid=2358853" title="Podregion Saarijärvi-Viitasaari">
Podregion Saarijärvi-Viitasaari

Podregion Saarijärvi-Viitasaari (fin. "Saarijärven–Viitasaaren seutukunta") – podregion w Finlandii, w regionie Finlandia Środkowa.
W skład podregionu wchodzą gminy:

</doc>
<doc id="2358856" url="https://pl.wikipedia.org/wiki?curid=2358856" title="Podregion Loimaa">
Podregion Loimaa

Podregion Loimaa (fin. "Loimaan seutukunta") – podregion w Finlandii, w regionie Varsinais-Suomi.
W skład podregionu wchodzą gminy:

</doc>
<doc id="2358857" url="https://pl.wikipedia.org/wiki?curid=2358857" title="Podregion Salo">
Podregion Salo

Podregion Salo (fin. "Salon seutukunta") – podregion w Finlandii, w regionie Varsinais-Suomi.
W skład podregionu wchodzą gminy:

</doc>
<doc id="2358859" url="https://pl.wikipedia.org/wiki?curid=2358859" title="Yasuharu Takanashi">
Yasuharu Takanashi

 – japoński kompozytor specjalizujący się w komponowaniu ścieżek dźwiękowych do anime i gier.
Życiorys.
Takanashi stworzył ścieżki dźwiękowe do wielu serii anime. Najbardziej znany jest jako kompozytor ścieżki dźwiękowej do serii Naruto Shippūden oraz Fairy Tail. Muzyka jest tworzona głównie w oparciu o tradycyjne instrumenty, czasami połączone z gitarą elektryczną i instrumentami klawiszowymi.

</doc>
<doc id="2358861" url="https://pl.wikipedia.org/wiki?curid=2358861" title="Podregion Turku">
Podregion Turku

Podregion Turku (fin. "Turun seutukunta") – podregion w Finlandii, w regionie Varsinais-Suomi.
W skład podregionu wchodzą gminy:

</doc>
<doc id="2358862" url="https://pl.wikipedia.org/wiki?curid=2358862" title="Podregion Turunmaa">
Podregion Turunmaa

Podregion Turunmaa (fin. "Turunmaan seutukunta") – podregion w Finlandii, w regionie Varsinais-Suomi.
W skład podregionu wchodzą gminy:

</doc>
<doc id="2358864" url="https://pl.wikipedia.org/wiki?curid=2358864" title="Podregion Vakka-Suomi">
Podregion Vakka-Suomi

Podregion Vakka-Suomi (fin. "Vakka-Suomen seutukunta") – podregion w Finlandii, w regionie Varsinais-Suomi.
W skład podregionu wchodzą gminy:

</doc>
<doc id="2358866" url="https://pl.wikipedia.org/wiki?curid=2358866" title="Edward Alfred Cowper">
Edward Alfred Cowper

Edward Alfred Cowper (1819-1893) – angielski inżynier i wynalazca. Opatentował między innymi system sygnalizacji kolejowej działającej we mgle, samopiszący telegraf elektryczny oraz nagrzewnicę dmuchu wielkopiecowego. Jego ojcem był drukarz i wynalazca Edward Cowper.
W latach 1880-1881 pełnił funkcję przewodniczącego Institution of Mechanical Engineers, brytyjskiego stowarzyszenie inżynierów.
Był żonaty, miał jednego syna.

</doc>
<doc id="2358867" url="https://pl.wikipedia.org/wiki?curid=2358867" title="Podregion Kajaani">
Podregion Kajaani

Podregion Kajaani (fin. "Kajaanin seutukunta") – podregion w Finlandii, w regionie Kainuu.
W skład podregionu wchodzą gminy:

</doc>
<doc id="2358868" url="https://pl.wikipedia.org/wiki?curid=2358868" title="Məmməd Həsən Hacınski">
Məmməd Həsən Hacınski

Məmməd Həsən Hacınski (ur. 3 marca 1875 w Baku, zm. 9 lutego 1931 w Tyflisie) – azerski polityk, dyplomata i architekt.
Był jednym z przywódców lewego skrzydła założonej w 1917 organizacji Musawat. W obliczu postępującej ofensywy Armii Czerwonej na Kaukazie (na przełomie 1919 i 1920) należał do polityków postulujących ustępliwość wobec bolszewików. Po dymisji gabinetu Nəsib bəy Yusifbəyli (1 kwietnia 1920) otrzymał misję stworzenia nowego rządu. Zakończyła się ona (22 kwietnia 1920) niepowodzeniem. 28 kwietnia 1920 Demokratyczna Republika Azerbejdżanu została okupowana przez Armię Czerwoną.
Od 1923 był wiceprzewodniczącym Gospłanu (Państwowej Komisji Planowania) Zakaukaskiej Federacyjnej SRR. W grudniu 1930 aresztowany przez OGPU na polecenie Ławrientija Berii, zmarł w więzieniu w Tbilisi.

</doc>
<doc id="2358869" url="https://pl.wikipedia.org/wiki?curid=2358869" title="Podregion Kehys-Kainuu">
Podregion Kehys-Kainuu

Podregion Kehys-Kainuu (fin. "Kehys-Kainuun seutukunta") – podregion w Finlandii, w regionie Kainuu.
W skład podregionu wchodzą gminy:

</doc>
<doc id="2358870" url="https://pl.wikipedia.org/wiki?curid=2358870" title="Podregion Forssa">
Podregion Forssa

Podregion Forssa (fin. "Forssan seutukunta") – podregion w Finlandii, w regionie Kanta-Häme.
W skład podregionu wchodzą gminy:

</doc>
<doc id="2358871" url="https://pl.wikipedia.org/wiki?curid=2358871" title="Kazimierz Gorzkowski">
Kazimierz Gorzkowski

Kazimierz Andrzej Gorzkowski, ps. "Andrzej, AS, Brzeszczot, Andrzej Gierałt, Godziemba, Andrzej Godziemba, Janusz, Piast, Kazimierz Pieracki, Andrzej Sokolnicki, Wolf, Andrzej Wolf, Żuliński" (ur. 6 grudnia 1899 w Ułężu, zm. 8 stycznia 1983 w Warszawie) – harcerz, oficer Wojska Polskiego II RP i Armii Krajowej, działacz niepodległościowy, więzień PRL.
Młodość.
Kazimierz Gorzkowski urodził się w 1899 roku w Ułężu Górnym, leżącym wtedy w powiecie garwolińskim (obecnie w powiecie ryckim). Był synem Andrzeja i Rozalii z Rezaków. W roku 1912 rozpoczął naukę w gimnazjum w Lublinie (w tzw. Szkole Lubelskiej). W czasie nauki w tej szkole należał do skautowej drużyny im. Romualda Traugutta i redagował pismo uczniowskie „Polska”. 
Po skończeniu nauki w liceum organizował skauting w Końskowoli, gdzie w listopadzie 1915 roku wstąpił do Polskiej Organizacji Wojskowej. W 1917 roku ukończył Szkołę Podoficerską i w tym samym roku został instruktorem w Obwodzie POW Puławy. W listopadzie 1918 roku, będąc komendantem POW podobwodu Końskowola, brał udział w rozbrajaniu Niemców w Końskowoli i okolicznej gminie, a następnie – na czele tzw. batalionu puławskiego – przyjechał do Lublina, gdzie ochotniczo wstąpił do batalionu odsieczy Lwowa. W 1919 i 1920 roku walczył w 23. (do lipca 1920 roku) i 201 (od lipca 1920 roku) pułku piechoty. W czasie wojny polsko-bolszewickiej był czterokrotnie ranny, ostatni raz w czasie bitwy o Warszawę. Dostał się wtedy do niewoli, z której zbiegł.
Później brał udział w zdobyciu Wilna. Został zdemobilizowany w 1921 roku.
Dwudziestolecie międzywojenne.
W latach 1921–1922 Gorzkowski organizował Związek Strzelecki w powiecie puławskim. Wkrótce jednak przeniósł się do Warszawy, gdzie zaczął aktywnie organizować Związek Harcerstwa Polskiego. Od 1923 roku był sekretarzem Komendy Chorągwi Warszawskiej. W tym czasie poznał i zaprzyjaźnił się z Tomaszem Piskorskim. W harcerstwie pełnił funkcje Członka Komendy Chorągwi Mazowieckiej, Przewodniczącego Komisji Dyscyplinarnej w Kwaterze Głównej ZHP i Kierownika Wydziału Mniejszości Narodowych w Kwaterze Głównej ZHP (tuż przed II wojną światową).
Wraz z Wacławem Błażejewskim założył w 1937 roku wydawnictwo „Godziemba”, które było czynne również w czasie II wojny światowej.
W latach 30. pracował w Państwowym Banku Rolnym, gdzie awansował na stanowisko sekretarza dyrektora PBR. W tym czasie współwydawał – z Józefem Sosnowskim – pismo „Polska Młodych”.
II wojna światowa.
Jako dowódca plutonu 36 pułku piechoty Legii Akademickiej brał udział w obronie Warszawy we wrześniu 1939 roku. Odznaczył się wtedy (w nocy z 11 na 12 września) bohaterskim atakiem na Okęcie. We wrześniu 1939 roku był dwukrotnie ranny, wzięty do niewoli. Udało mu się zbiec i wrócić do Warszawy.
Rozpoczął działalność podziemną w październiku 1939 roku. Był niezwykle aktywny na wielu polach działalności konspiracyjnej. Był m.in.: szefem kolportażu SZP, kierownikiem jednego z referatów kontrwywiadu organizacji „Muszkieterzy”, kierownikiem referatu więziennego Komendy Okręgu Warszawskiego oraz Komendy Głównej ZWZ-AK, zastępcą szefa BIP Okręgu Warszawa-Miasto, kierownikiem działu Akcje Specjalne Podwydziału „N” oraz członkiem KG Organizacji Małego Sabotażu „Wawer”, jako zastępca Aleksandra Kamińskiego (Gorzkowski stworzył wcześniej analogiczną organizację „Palmiry”, która w 1941 roku połączyła się z Wawrem).
Zorganizował tzw. komórkę więzienną (komórkę utrzymującą łączność z więźniami Pawiaka), znaną pod nazwą „komórka Andrzeja”. Wydawała ona m.in. codzienny biuletyn „AA” (Agencja Andrzeja), który z czasem przekształcił się w pierwsze w Warszawie codzienne pismo konspiracyjne „Dzień”. Komórka ta wydawała również pismo satyryczne „Lipa” (od października 1940 roku do 1942 roku): „Wesołe pismo, wychodzi w Polsce w dniach grozy”. Lipa połączyła się z satyryczną Szpilką w grudniu 1940 roku. Była tygodnikiem/dwutygodnikiem.
Po aresztowaniu łączniczki w mieszkaniu Janiny Chlebowskiej 28 kwietnia 1941 roku zgłosił się ochotniczo do zadania wykradzenia z depozytu więzienia na Pawiaku kuchenki elektrycznej z ukrytymi w niej istotnymi dokumentami. Akcja powiodła się i Gorzkowski za to dokonanie został odznaczony Krzyżem Walecznych.
Był również współpracownikiem Biuletynu Informacyjnego.
W ramach pracy w dziale IV Podwydziału „N”, BIP-u KG AK, stał na czele tzw. Komisji Terroru Moralnego, której działalność polegała głównie na wysyłce fikcyjnych zarządzeń, ostrzeżeń i wyroków do Niemców i volksdeutschów w Generalnym Gubernatorstwie. Po pewnym czasie – zagrożony dekonspiracją i aresztowaniem – zawiesił swoją działalność (pracy w „Wawrze” i w akcji „N”) na 3 miesiące (na własną prośbę został zwolniony z funkcji kierownika komórki więziennej i przeniesiony do rezerwy).
Po upływie tych 3 miesięcy, aż do wybuchu powstania warszawskiego kierował działem IV Akcji „N”.
Po upadku powstania dostał się do niewoli i przebywał w Oflagu II D Gross-Born, skąd znów udało mu się szybko zbiec i wrócić do kraju, gdzie kontynuował działalność konspiracyjną (do chwili aresztowania w 1946 roku).
Po wojnie.
Po wyzwoleniu, w roku 1946 został aresztowany i skazany na 15 lat więzienia. W 1956 roku został zwolniony i zrehabilitowany. Po wyjściu z więzienia podjął pracę w Muzeum Narodowym w Warszawie, gdzie został kierownikiem działu gospodarczego. W późniejszym czasie oddelegowano go do pracy w związku zawodowym. Przez ten czas działał w ZHP, będąc członkiem Kręgu Instruktorskiego „Wigry”.
1 stycznia 1972 roku przeszedł na emeryturę, później pracował w niepełnym wymiarze w Muzeum Narodowym.
Po śmierci został pochowany na warszawskim Cmentarzu Czerniakowskim.
Pozostały po nim szczątkowe zapiski z podziemia (z lat 1939–1941), znane jako „Kronika Andrzeja” (wydane przez PWN w 1989 roku).
Niektóre z notatek Gorzkowskiego z czasu wojny, związane z kolejnictwem, cytowane są w Kurierze PKP nr 35 z 2007 roku.
Życie prywatne.
Gorzkowski ożenił się pod koniec lat 20. z Marią Kuczyńską, mieli córkę Annę (1930–2005), żonę Janusza Krasińskiego w latach 1953–1963.
Był ojcem chrzestnym Katarzyny Piskorskiej.
Z zamiłowania był historykiem i bibliofilem.

</doc>
<doc id="2358872" url="https://pl.wikipedia.org/wiki?curid=2358872" title="Podregion Hämeenlinna">
Podregion Hämeenlinna

Podregion Hämeenlinna (fin. "Hämeenlinnan seutukunta") – podregion w Finlandii, w regionie Kanta-Häme.
W skład podregionu wchodzą gminy:

</doc>
<doc id="2358873" url="https://pl.wikipedia.org/wiki?curid=2358873" title="Podregion Riihimäki">
Podregion Riihimäki

Podregion Riihimäki (fin. "Riihimäen seutukunta") – podregion w Finlandii, w regionie Kanta-Häme.
W skład podregionu wchodzą gminy:

</doc>
<doc id="2358874" url="https://pl.wikipedia.org/wiki?curid=2358874" title="Podregion Imatra">
Podregion Imatra

Podregion Imatra (fin. "Imatran seutukunta") – podregion w Finlandii, w regionie Karelia Południowa.
W skład podregionu wchodzą gminy:

</doc>
<doc id="2358875" url="https://pl.wikipedia.org/wiki?curid=2358875" title="Podregion Lappeenranta">
Podregion Lappeenranta

Podregion Lappeenranta (fin. "Lappeenrannan seutukunta") – podregion w Finlandii, w regionie Karelia Południowa.
W skład podregionu wchodzą gminy:

</doc>
<doc id="2358876" url="https://pl.wikipedia.org/wiki?curid=2358876" title="Jaime Alberto Castrillón">
Jaime Alberto Castrillón



</doc>
<doc id="2358877" url="https://pl.wikipedia.org/wiki?curid=2358877" title="Podregion Joensuu">
Podregion Joensuu

Podregion Joensuu (fin. "Joensuun seutukunta") – podregion w Finlandii, w regionie Karelia Północna.
W skład podregionu wchodzą gminy:

</doc>
<doc id="2358878" url="https://pl.wikipedia.org/wiki?curid=2358878" title="Ayelet Waldman">
Ayelet Waldman

Ayelet Waldman (ur. 11 grudnia 1964 w Jerozolimie) – amerykańska pisarka. Zyskała sławę dzięki swoim bardzo osobistym esejom, powieściom i utworom nieliterackim o zmieniających się oczekiwaniach wobec macierzyństwa. Pisała m.in. o ciągłej presji z różnych stron (dzieci, partnerzy, pracodawcy, społeczeństwo), a szczególnie o łączeniu pracy zarobkowej z macierzyństwem i o wynikających z nich frustracjach współczesnych matek.
Życiorys.
Jako absolwentka Wesleyan University (1986) oraz Harvard Law School (1991), Waldman pracowała przez 3 lata jako obrońca w sądzie federalnym, a później we wszystkich swych utworach literackich wykorzystywała swoją wiedzę i doświadczenie prawnicze. Jest autorką siedmiu powieści z serii "The Mommy-Track Mysteries" ("Mama na tropie"), m.in. "Daughter's Keeper" (2003), "Love and Other Impossible Pursuits" (2006) and "Red Hook Road " (2010), a także zbioru osobistych esejów zatytułowanych "Bad Mother: A Chronicle of Maternal Crimes, Minor Calamities, and Occasional Moments of Grace" (2009), przetłumaczonego m.in. na język polski jako "Zła matka. Kronika matczynych wykroczeń, drobnych katastrof i rzadkich momentów chwały" (Wydawnictwo Znak, 2011). Jej publikacje nieliterackie ukazały się w wielu antologiach, m.in.
Prowadziła też audycje radiowe, a jej felietony ukazują się w znanych czasopismach: "The New York Times", "The Guardian", "Elle Magazine", "Vogue" itd.
Jest żoną powieściopisarza Michaela Chabona, który otrzymał m.in. Nagrodę Pulitzera. Mają czworo dzieci i mieszkają w Berkeley w Kalifornii.

</doc>
<doc id="2358879" url="https://pl.wikipedia.org/wiki?curid=2358879" title="Podregion Keski-Karjala">
Podregion Keski-Karjala

Podregion Keski-Karjala (fin. "Keski-Karjalan seutukunta") – podregion w Finlandii, w regionie Karelia Północna.
W skład podregionu wchodzą gminy:

</doc>
<doc id="2358880" url="https://pl.wikipedia.org/wiki?curid=2358880" title="Edward Kiliński">
Edward Kiliński

Edward Antoni Kiliński (ur. 6 czerwca 1899 w Warszawie, zm. 23 czerwca 1931 w Caracas w Wenezueli) – geolog.
Życiorys.
Był prawnukiem szewca Jana Kilińskiego, przywódcy insurekcji warszawskiej 1794 roku. Na Columbia University studiował geologię (uzyskując doktorat) oraz górnictwo; po ukończeniu studiów uczestniczył w badaniach geologicznych w Kanadzie i Meksyku. Następnie w Gujanie holenderskiej (obecnie Surinam) i Wenezueli brał udział w eksploracji złóż ropy naftowej.
Zmarł niespodziewanie 23 czerwca 1931 r. w Caracas, nie pozostawiwszy potomstwa.

</doc>
<doc id="2358884" url="https://pl.wikipedia.org/wiki?curid=2358884" title="Amarbajasgalant chijd">
Amarbajasgalant chijd



</doc>
<doc id="2358887" url="https://pl.wikipedia.org/wiki?curid=2358887" title="Microsoft TechNet">
Microsoft TechNet

Microsoft TechNet – portal internetowy firmy Microsoft, który zawiera zasoby techniczne, informacje o wydarzeniach i wiadomości przeznaczone dla profesjonalistów IT.
Portal TechNet.
Portal TechNet to baza wiedzy przeznaczona dla profesjonalistów IT, udostępnia informacje, dokumentacje a także blogi i fora. Większość stron w ramach portalu TechNet dostępna jest w ponad 12 językach, w tym w języku polskim.
Baza wiedzy.
Baza wiedzy TechNet zawiera techniczne informacje dla profesjonalistów IT i zaawansowanych użytkowników. Artykuły podzielone są na kategorie w zależności od technologii i posegregowane są w serie tematyczne. Dostęp do wszystkich artykułów w bazie wiedzy jest bezpłatny.
TechNet Edge.
TechNet Edge to portal wchodzący w skład TechNet, zawiera nagrania wideo dotyczące zagadnień z zakresu IT. Znajdują się tam też filmy z konferencji i spotkań grup użytkowników.
TechNet Magazine.
TechNet Magazine to wydawany od 2005 roku miesięcznik do pobrania i wydruku. Jest dostępny w języku angielskim.
Subskrypcje TechNet.
Pod nazwą TechNet funkcjonują także subskrypcje firmy Microsoft które umożliwiają dostęp do
Zamknięcie portalu.
3 lipca 2013 roku Microsoft poinformował o zamknięciu sieci TechNet. Od 31 sierpnia 2013 roku firma nie będzie przyjmowała nowych użytkowników ani odnawiała subskrypcji istniejącym. Sieć zostanie wyłączona w momencie, gdy wszystkim dotychczasowym użytkownikom wygasną konta.

</doc>
<doc id="2358888" url="https://pl.wikipedia.org/wiki?curid=2358888" title="Ryan Socash">
Ryan Socash

Ryan Socash (ur. 28 października 1981 w Downers Grove w Stanach Zjednoczonych) – dziennikarz, piosenkarz, fotograf i przedsiębiorca amerykańskiego pochodzenia mieszkający w Polsce od 2005 roku. Założyciel projektu Let Me Introduce You to the End oraz Dyrektor Zarządzający i Członek Zarządu Mediakraft TV.
Życiorys.
Ryan Socash urodził się w 1981 r. w stanie Illinois w USA, gdzie spędził dzieciństwo oraz lata szkoły średniej. W 2000 roku rozpoczął studia fotograficzne na Columbia College of Chicago. W tym samym czasie Socash założył projekt audio - wizualny o nazwie Let Me Introduce You To The End. Przez czas studiów Socash pracował jako asystent jazzmana Williama Russo co - jak sam twierdzi - w dużej mierze ukształtowało jego osobowość artystyczną. Po śmierci jazzmana Socash przeprowadził się do Krakowa i skompletował Polski skład Let Me Introduce You To The End. 
W 2005 wydał pierwszy autorski album fotograficzny pt.: Times of Growing Grimmer. Muzyka, którą tworzy znana była fanom gatunków alternatywnych, lecz za sprawą współpracy z Czesławem Mozilem Socash stał się rozpoznawany przez szerszą publiczność. Od stycznia 2012 do października 2013 roku Ryan prowadził autorski program "Socash And The Stars", w którym promował polskich artystów za granicą, szczególnie w USA. Zapytany o inspiracje do powstania programu Socash odniósł się do sposobu w jaki postrzegana jest kultura polska w USA:(...) "poprzez swoje audycje chce pokazać autentyczną twórczość polskich artystów, którzy komponują oryginalną i niezależną muzykę. Kultura polska dla przeciętnego Amerykanina sprowadza się do kilku stereotypowych rzeczy takich jak kiełbasa, taniec Polka, papież Jan Paweł II i wódka. Jako mieszkaniec, a od niedawna i obywatel Polski, widzę, że to krzywdzące uproszczenie. Amerykanie nie mają pojęcia jak naprawdę wygląda współczesna kultura w Polsce, ponieważ nie mają żadnych źródeł z których mieliby się czegokolwiek dowiedzieć. Nie chodzi o to, by kopiować z lepszym lub gorszym skutkiem, czegoś co jest standardem w muzyce na Zachodzie, ale pokazać to, co Polska ma prawdziwego do zaoferowania". Pierwsze odcinki poświęcone były takim artystom i zespołom jak: happysad, Myslovitz, Gutek, Julia Marcell, Paula i Karol, Kazik Staszewski i zespół Kult, Akurat, Clean Tone Factory, Grzegorz Markowski i zespół Perfect, Renata Przemyk. 
W latach 2012 - 2013 współpracował z Piotrem Roguckim i zespołem Coma przy ich debiucie na rynku anglojęzycznym. Od początku 2013 roku Socash prowadził w weekendy polsko-angielską audycję poranną Bed And Breakfast na antenie Czwórki Polskiego Radia. 
W marcu 2015 roku został członkiem zarządu w Mediakraft TV Sp. z o.o.
Jako specjalista z dziedziny mediów internetowych, występował na licznych konferencjach branżowych: m.in. “See Bloggers”, “Wideo w Sieci by Brief Magazine”, “Internet Hungary”, “Blog Forum Gdańsk”. Współpracował z portalem “Socialpress.pl”, “Markerer+” oraz “Interaktywnie.com” publikując artykuły eksperckie dotyczące telewizji internetowej.
Kult America.
W 2015 roku Ryan założył anglojęzyczny kanał Kult America na platformie YouTube. Program ma na celu pokazać kulturę Europy z perspektywy Amerykanina i odzwierciedla socjalne, kulturalne i społeczne aspekty różnych krajów Europy Wschodniej. We wrześniu 2019 roku program osiągnął 129 000 subskrypcji. Gośćmi programu byli między innymi prezydent Polski Andrzej Duda, Ambasador Australii w Polsce Paul Wojciechowski oraz Robert Biedroń. Przeprowadził wywiady także z Conrado Moreno, Robertem Lewandowskim, byłym prezydentem Polski Lechem Wałęsą oraz byłym premierem Janem Krzysztofem Bieleckim. W ramach działalności kanału nagrał teledysk do utworu zespołu KSU - Moje Bieszczady oraz udzielił wywiadu dla portalu The Korea Times. 
Życie prywatne.
Kiedy był młody, jego rodzice się rozwiedli. Ukończył studia w Chicago na kierunku fotografia i po nich wyjechał do Krakowa. Żonaty, ma dwie córki.

</doc>
<doc id="2358891" url="https://pl.wikipedia.org/wiki?curid=2358891" title="Kiosk (część okrętu podwodnego)">
Kiosk (część okrętu podwodnego)



</doc>
<doc id="2358893" url="https://pl.wikipedia.org/wiki?curid=2358893" title="David Carpenter">
David Carpenter

David Carpenter (ur. 1947) – brytyjski historyk i pisarz, profesor historii średniowiecznej w King’s College London. 
Jest synem księdza E.F. Carpentera, znanego historyka Kościoła i dziekana w Westminster Abbey w latach 1974-1986 oraz Julii Carpenter. David Carpenter studiował na Westminster School wraz z Davidem Piachaud, obecnie profesorem polityki społecznej na Oksfordzie. Jest autorem prac na temat angielskiego społeczeństwa, ekonomii, architektury, wojska i polityki z historii XIII wieku, napisał wiele esejów na ten temat. Są one zgromadzone w tomiku wraz z zebranymi dokumentami z czasów panowania Henryka III (Hambledon, 1996). 
Carpenter jest zwolennikiem teorii, że feudalizm jest fundamentalnie ważny dla codziennego angielskiego społeczeństwa i polityki po 1166 roku. 
Carpenter mieszka w Londynie z żoną Jane i dwójką dzieci, Katie i Jamesem.

</doc>
<doc id="2358894" url="https://pl.wikipedia.org/wiki?curid=2358894" title="Hynčice (Vražné)">
Hynčice (Vražné)

Hynčice (niem. Heinzendorf) − wieś w Czechach, w kraju morawsko-śląskim. Wieś leży w gminie Vražné, 13 km na zachód od Nowego Jiczyna. W 2001 zamieszkiwały ją 232 osoby w 58 domach.
Jest najdalej na południe wysuniętą miejscowością Śląska Opawskiego, z trzech stron otoczoną morawskimi miejscowościami: Vražné Dolne od północnego wschodu, Bělotín od południowego zachodu i Blahutovice od południa.
Według austriackiego spisu ludności z 1900 miejscowość zamieszkała była przez 448 mieszkańców, z czego wszyscy byli niemieckojęzycznymi katolikami.
Miejsce narodzin Gregora Mendla.

</doc>
<doc id="2358895" url="https://pl.wikipedia.org/wiki?curid=2358895" title="Światowe Igrzyska Wojskowych 2011">
Światowe Igrzyska Wojskowych 2011



</doc>
<doc id="2358896" url="https://pl.wikipedia.org/wiki?curid=2358896" title="Lekkoatletyka na Światowych Igrzyskach Wojskowych 2011">
Lekkoatletyka na Światowych Igrzyskach Wojskowych 2011



</doc>
<doc id="2358902" url="https://pl.wikipedia.org/wiki?curid=2358902" title="Endurance (krater marsjański)">
Endurance (krater marsjański)

Endurance – krater na Marsie (równina Meridiani Planum) badany przez Opportunity rover od maja do grudnia 2004. Krater ten ma średnicę około 130 m, a głębokość około 20 m. Nazwa krateru jest nazwą nieoficjalną.

</doc>
<doc id="2358909" url="https://pl.wikipedia.org/wiki?curid=2358909" title="Maria Leonia Paradis">
Maria Leonia Paradis

Maria Leonia Paradis (ur. 12 maja 1840 w L’Acadie; zm. 3 maja 1912 w Sherbrooke) – kanadyjska zakonnica, założycielka Zgromadzenia Ubogich Sióstr Świętej Rodziny, Błogosławiona Kościoła katolickiego.
Życiorys.
Pochodziła z biednej rodziny. 21 lutego 1854 roku wstąpiła do zgromadzenia Sióstr Świętego Krzyża, a w 1857 roku złożyła śluby wieczyste. Potem założyła zgromadzenie Ubogich Sióstr Świętej Rodziny. Zmarła 3 maja 1912 roku w opinii świętości.
Beatyfikował ją papież Jan Paweł II 11 września 1984 roku w Montrealu.

</doc>
<doc id="2358913" url="https://pl.wikipedia.org/wiki?curid=2358913" title="Maurycy Tornay">
Maurycy Tornay

Maurycy Tornay, właśc. "Maurice Tornay" (ur. 31 października 1910 w La Rosière w Orsières, zm. 11 sierpnia 1949 w Tybecie) – szwajcarski misjonarz, męczennik, błogosławiony Kościoła rzymskokatolickiego.
Wstąpił do zakonu kanoników regularnych laterańskich (CRL). W 1938 przyjął święcenia kapłańskie, a w 1945 został mianowany proboszczem w Yerkalo - wówczas jedynej parafii katolickiej w Tybecie. Władze tybetańskie postanowiły jednak pozbyć się chrześcijaństwa i zażądały opuszczenia misji przez o. Tornaya. Gdy odmówił, dokonano napadu na jego dom i grożono mu śmiercią. Następnie zamieszkał w pobliskiej miejscowości i starał się o zezwolenie na powrót, również za pośrednictwem placówek dyplomatycznych, co nie przyniosło sukcesu. Postanowił wówczas udać się do Tenzina Gjaco (Dalajlamy XIV). W drodze został jednak zamordowany wraz z towarzyszącą mu osobą w okolicach Chola-Pass w Tybecie.
Został w 
Beatyfikował go papież Jan Paweł II w dniu 16 maja 1993 roku.

</doc>
<doc id="2358914" url="https://pl.wikipedia.org/wiki?curid=2358914" title="Kiez">
Kiez

Kiez (dawniej "Kietz" – wym. „Kiiic“) – niewielki, zwarty obszar miejski zamieszkały przez zasiedziałą od pokoleń ludność, niestanowiący jednak formalnej jednostki administracyjnej. Określenie to jest używane w miastach północno-wschodnich Niemiec, zwłaszcza w Berlinie. Pierwotnie tą nazwą określano średniowieczne osiedla ludzi usługujących u dworu, przeważnie pochodzenia słowiańskiego.
Często były to osiedla rybackie, położone niedaleko rzeki, jak np. Berlin-Köpenick. Pojęciu „Kietz“ przypisuje się słowiańskie pochodzenie od „chyża“ (chata, dom). Były położone na obrzeżu obszaru miejskiego w postaci krótkiej ulicówki. 
Długo po zaniku mieszkańców słowiańskich wiele takich osiedli zachowało swoją odrębność nawet w XIX i XX wieku. W Lubuszy została wchłonięta przez miasto w roku 1810, w Berlinie-Köpenick w roku 1897 a w Neustadt-Glewe dopiero w roku 1935. Później określenie „Kiez” zaczęto stosować do zaniedbanych obszarów miejskich.
W Hamburgu tą nazwą określa się dzielnicę rozrywki St. Pauli i ulicę domów publicznych Reeperbahn, podobnie w Hanowerze dzielnicę czerwonych latarni.
W Berlinie rozumie się pod tą nazwą niewielkie, zasiedziałe jednostki sąsiedzkie, z własnymi sklepikami, żyjące własnym życiem.
Życie mieszkańców kiezów opisywał grafik Heinrich Zille. Jego rysunki pozostają dokumentem minionej epoki.
Obecnie istnieniu kiezów zagrażają imigranci, którzy w poszukiwaniu tanich mieszkań wynajmują lokale w zaniedbanych domach, ale nie biorą udziału w życiu społecznym środowiska. Jednak część berlińskich kiezów buduje swoją tożsamość właśnie na wielokulturowości i imigranckiej egzotyce - czego najlepszym przykładem jest kultowy Kreuzberg. Również deweloperzy wykupują kamienice i po gruntownej modernizacji wynajmują je zamożnym klientom, co najbardziej widoczne jest obecnie w innej legendarnej dzielnicy Berlina - Prenzlauer Berg. 

</doc>
<doc id="2358917" url="https://pl.wikipedia.org/wiki?curid=2358917" title="Xingyang (meteoryt)">
Xingyang (meteoryt)

Xingyang – meteoryt kamienny należący do chondrytów oliwinowo-bronzytowych H 6, spadły w 1977 roku w chińskiej prowincji Henan. Z miejsca upadku meteorytu pozyskano 75,5 kg materii meteorytowej.

</doc>
<doc id="2358923" url="https://pl.wikipedia.org/wiki?curid=2358923" title="Bórczane">
Bórczane

Bórczane (763 m) lub Barczana (765 m) – wzniesienie w bocznym grzbiecie odchodzącym od Obidowca (1106 m) na północ. W grzbiecie tym kolejno znajdują się: Suchora (1000 m), Tobołów (994 m), Tobołczyk (969 m), Bórczane (765 m). Zachodnie stoki Bórczanego opadają do doliny Porębianki, wschodnie do doliny Koninki, północne do wideł tych dwóch potoków w miejscowości Poręba Wielka. Poniżej Bórczanego znajduje się jeszcze niewielkie wzniesienie zwane Zapałowym Groniem.
Większość stoków Bórczanego porasta las, ale dolna część wschodnich stoków jest bezleśna, zajęta przez łąki i pastwiska. Na szczycie Bórczanego i powyżej szczytu znajduje się polana Snozki. Wschodnimi stokami Bórczanenego prowadzi szlak turystyczny. Poniżej granicy lasu na nadal wypasanych pastwiskach znajduje się w jego pobliżu bacówka.
Bórczane znajduje się w Koninkach (część wsi Poręba Wielka w województwie małopolskim, w powiecie limanowskim, w gminie Niedźwiedź).

</doc>
<doc id="2358924" url="https://pl.wikipedia.org/wiki?curid=2358924" title="Kościół Matki Bożej Różańcowej w Bukowej">
Kościół Matki Bożej Różańcowej w Bukowej

Kościół Matki Bożej Różańcowej w Bukowej – świątynia wybudowana w 1982 roku.
Historia parafii w Bukowej sięga 1976 roku, kiedy to utworzony został samodzielny ośrodek duszpasterski. Rok później 10 kwietnia w Wielkanoc odprawiona została pierwsza Msza św. w nowo wybudowanej kaplicy.
Budowę kościoła rozpoczęto w 1980 r. Projekt nowej świątyni opracował mgr inż. arch. Zdzisław Wiek z Kielc. Parafia została erygowana rok później 23 grudnia 1981 r. przez bp Stanisława Szymeckiego. Wydzielono ją z macierzystej parafii Małogoszcz i z parafii Krasocin. Poświęcenia fundamentów kościoła dokonał 25 maja 1980 r. bp Edward Materski, a nowo wybudowanego kościoła 5 września 1982 r. bp Stanisław Szymecki.
Parafię liczącą 3102 wiernych tworzą miejscowości: Bukowa, Cieśle, Skorków i Występy.

</doc>
<doc id="2358927" url="https://pl.wikipedia.org/wiki?curid=2358927" title="Jozef Valachovič">
Jozef Valachovič

Jozef Valachovič (ur. 12 lipca 1975 w Bratysławie) – piłkarz słowacki grający na pozycji środkowego obrońcy. W swojej karierze 33 razy wystąpił w reprezentacji Słowacji i strzelił w niej 1 gola.
Kariera klubowa.
Karierę piłkarską Valachovič rozpoczął w klubie Inter Bratysława. W 1993 roku awansował do kadry pierwszej drużyny i w sezonie 1993/1994 zadebiutował w niej w pierwszej lidze słowackiej. W 1995 roku zdobył z Interem Puchar Słowacji. W 1996 roku odszedł do drugoligowego klubu ŠKP Devín. W 1997 roku ponownie zmienił klub i został zawodnikiem Ozety Dukli Trenčín. Występował w nim przez 3 sezony.
Latem 2000 Valachovič przeszedł do izraelskiego Maccabi Tel Awiw. Po pół roku gry w izraelskiej lidze trafił do czeskiego Slovana Liberec. W 2002 roku wywalczył ze Slovanem mistrzostwo Czech. Piłkarzem Slovana był do końca 2004 roku.
Na początku 2005 roku Valachovič podpisał kontrakt z austriackim Rapidem Wiedeń. W austriackiej Bundeslidze zadebiutował 13 marca 2005 w przegranych 0:1 derbach Wiednia z Austrią Wiedeń. Wiosną 2005 wywalczył z Rapidem mistrzostwo Austrii. W 2007 roku odszedł do drugoligowca, SK Schwadorf, w którym spędził sezon 2007/2008.
W 2008 roku Valachovič wrócił na Słowację i został piłkarzem Slovana Bratysława. W 2009 roku został ze Slovanem mistrzem kraju i sięgnął po Superpuchar Słowacji, a w 2010 roku zdobył z nim Puchar Słowacji. Latem 2010 zakończył karierę piłkarską.
Kariera reprezentacyjna.
W reprezentacji Słowacji Valachovič zadebiutował 19 maja 1999 roku w wygranym 2:0 towarzyskim meczu z Bułgarią. W swojej karierze grał m.in. w eliminacjach do ME 2000, MŚ 2002, MŚ 2006 i ME 2008. W kadrze Słowacji od 1999 do 2009 roku rozegrał łącznie 33 mecze i strzelił 1 gola.

</doc>
<doc id="2358931" url="https://pl.wikipedia.org/wiki?curid=2358931" title="Jozef Valachovic">
Jozef Valachovic



</doc>
<doc id="2358936" url="https://pl.wikipedia.org/wiki?curid=2358936" title="Jiří Wolker">
Jiří Wolker

Jiří Wolker (ur. 29 marca 1900 w Prościejowie, zm. 3 stycznia 1924 tamże) – czechosłowacki poeta, członek grupy poetyckiej Devětsil i Literární skupiny.
Życiorys.
Urodził się w Prościejowie w bogatej rodzinie. Zgodnie z życzeniem swojego ojca studiował prawo w Pradze, równocześnie uczestnicząc w wykładach z literatury. Politycznie aktywny, członek Komunistycznej Partii Czechosłowacji.
Od dzieciństwa chorował na gruźlicę. Jest pochowany na cmentarzu miejskim w Prościejowie.
Twórczość.
Wolker był najważniejszym twórcą nurtu poezji proletariackiej. Największy wpływ na jego twórczość wywarli Zdeněk Nejedlý i František Xaver Šalda.
Wiersze Jiří Wolkera na język polski przetłumaczył polski poeta i pisarz pochodzący z Zaolzia - Adolf Fierla.
Jego zbiór wierszy pt. "Gość w domu" w 1927 przełożyli na język polski Kazimiera i Stanisław Alberti.

</doc>
<doc id="2358939" url="https://pl.wikipedia.org/wiki?curid=2358939" title="Cesare Mazzolari">
Cesare Mazzolari

Cesare Mazzolari MCCI (ur. 9 lutego 1937 w Brescii, zm. 16 lipca 2011 w Rumbek w Sudanie Południowym) − włoski biskup katolicki, misjonarz kombonianin.
Życiorys.
Cesare Mazzolari urodził się w Brescii. Po wstąpieniu do kombnianów i odbyciu studiów filozoficzno-teologicznych został wyświęcony na kapłana w San Diego 17 marca 1962. Następnie pracował wśród meksykańskich i afroamerykańskich górników w Cincinnati. W 1981 wyjechał do Sudanu, pracując kolejno w diecezji w Tombura-Yambio, w archidiecezji Dżuba, a następnie w nowej diecezji w Rumbek.
W diecezji Rumbek (Sudan Południowy).
W 1990 o. Mazzolari został ustanowiony administratorem apostolskim diecezji Rumbek o powierzchni 58,003 km². Terytorium diecezji zamieszkiwało 3 mln osób. W tym samym roku Mazzolari aktywnie zaangażował się w uwolnienie 150 młodych niewolników. W 1991 otworzył misję w Yirol, pierwszą z szeregu powstałych w czasie jego administracji nad diecezją. Część z tych misji zostanie zamknięta z powodu działań zbrojnych podczas II wojny domowej w Sudanie.
W 1994 o. Mazzolari został porwany i przetrzymywany dobę przez rebeliantów SPLA − Ludowej Armii Wyzwolenia Sudanu − uzbrojonej bojówki separatystycznej, walczącej przeciwko rządowi islamskiemu.
Papież Jan Paweł II konsekrował o. Mazzolariego 6 stycznia 1999, ustanawiając go biskupem diecezji w Rumbek która w latach 1982–1998 nie miała biskupa. Decyzja watykańska miała znaczenie polityczne. Bp Mazzolari objął diecezję, której wierni doświadczali szykan i prześladowania religijnego. Podróże biskupa do Włoch prowokowały silne reakcje zarówno w kręgach kościelnych jak i świata polityki. Przez dwadzieścia lat bp Mazzolari, przebywając wśród wiernych swojej diecezji znosił wraz z populacją Sudanu Południowego konsekwencje wojny i kryzysu ekonomicznego. Dawał świadectwo o łamaniu praw człowieka.
Stowarzyszenie "Cesar".
By skonsolidować działania na rzecz przywrócenia praw człowieka na terenie swojej diecezji bp Mazzolari założył w 2005 włoską organizację non-profit, do której wstępowali Włosi zaangażowani w informowanie opinii publicznej o sytuacji w Sudanie. Nazwa organizacji to akronim od pierwszych liter jej włoskiej nazwy: Coordinamento Enti Solidali a Rumbek. "Cesar" organizowała konferencje i spotkania informacyjne we Włoszech.
"Cesar" przyczyniła się do rozwoju społecznego, kulturalnego i ekonomicznego diecezji w Rumbek. Szczególną uwagę zwracano na rozwój edukacji, struktur sanitarnych, promocję zasad sprawiedliwości. Ważnym aspektem była też ewangelizacja. Organizacja koordynowała współpracę z innymi włoskimi stowarzyszeniami zajmującymi się pomocą na cele rozwoju.
Nagrody i wyróżnienia.
W 2001 bp Mazzolari wyróżniony został przez miasto Concesio nagrodą Premio della Bontà Paolo VI. Rotary International uhonorowało go tytułem Paul Harris Fellow.
Śmierć.
9 lipca 2011 Mazzolari wziął udział w obchodach uczczenia niepodległości Sudanu Południowego. Zmarł tydzień później w wyniku problemów zdrowotnych.

</doc>
<doc id="2358941" url="https://pl.wikipedia.org/wiki?curid=2358941" title="Karl-Liebknecht-Stadion">
Karl-Liebknecht-Stadion

Karl-Liebknecht-Stadion (potocznie "Karli") – stadion piłkarski w Poczdamie, w Niemczech. Obiekt może pomieścić 10 499 widzów (z czego 1 472 to miejsca siedzące). Został otwarty 10 lipca 1976 roku, choć już przed budową obiektu na jego miejscu funkcjonowało boisko. Stadion położony jest w dzielnicy Babelsberg, na skraju parku Babelsberg. Nosi imię Karla Liebknechta. Na obiekcie swoje spotkania rozgrywa drużyna SV Babelsberg 03 oraz kobiecy zespół 1. FFC Turbine Poczdam.

</doc>
<doc id="2358944" url="https://pl.wikipedia.org/wiki?curid=2358944" title="Metoda sieciowa (terapia)">
Metoda sieciowa (terapia)

Metoda sieciowa (ang. "network therapy") – ma za zadanie łączenie ludzi i nawiązywanie interakcji, którzy są w otoczeniu klienta, a mogą okazać się pomocni w jego problemie. Mogą to być zarówno specjaliści, liderzy lokalni, personel placówek pomocowych czy przedstawiciele kościoła, ale także bliscy i rodzina. Osoba koordynująca tą metodę pomaga w nawiązaniu interakcji, mających na celu pomoc osobie w przezwyciężeniu jej problemu. 
Metoda ta, może przebiegać także w formie aranżowania interakcji osób o podobnych problemach, i ma wtedy na celu wsparcie uzyskiwane w terapeutycznych procesach grupowych.

</doc>
<doc id="2358946" url="https://pl.wikipedia.org/wiki?curid=2358946" title="Goran Hadžić">
Goran Hadžić

Goran Hadžić sr. Горан Хаџић (ur. 7 września 1958 w Vinkovci, zm. 12 lipca 2016 w Nowym Sadzie) – serbski polityk, były prezydent Republiki Serbskiej Krajiny.
Swoją karierę polityka zaczynał w Związku Komunistów Jugosławii. Na początku lat 90. XX wieku był prezydentem Republiki Krajiny i politycznym przywódcą Serbów mieszkających w Chorwacji. Był ścigany przez Trybunał Haski za zbrodnie wojenne i zbrodnie przeciwko ludzkości. Był oskarżany o zaplanowanie morderstw i deportacji setek Chorwatów. Został aresztowany 20 lipca 2011.

</doc>
<doc id="2358948" url="https://pl.wikipedia.org/wiki?curid=2358948" title="Imjin">
Imjin



</doc>
<doc id="2358949" url="https://pl.wikipedia.org/wiki?curid=2358949" title="Ruda Mazowiecka">
Ruda Mazowiecka



</doc>
<doc id="2358952" url="https://pl.wikipedia.org/wiki?curid=2358952" title="Gongkang Lu">
Gongkang Lu

Gongkang Lu () – stacja metra w Szanghaju, na linii 1. Zlokalizowana jest pomiędzy stacjami Tonghe Xincun i Pengpu Xincun. Została otwarta 28 grudnia 2004.

</doc>
<doc id="2358956" url="https://pl.wikipedia.org/wiki?curid=2358956" title="Pengpu Xincun">
Pengpu Xincun

Pengpu Xincun () – stacja metra w Szanghaju, na linii 1. Zlokalizowana jest pomiędzy stacjami Gongkang Lu i Wenshui Lu. Została otwarta 28 grudnia 2004.

</doc>
<doc id="2358957" url="https://pl.wikipedia.org/wiki?curid=2358957" title="Siewierstal Czerepowiec (piłka siatkowa)">
Siewierstal Czerepowiec (piłka siatkowa)

Siewierstal Czerepowiec - żeński klub piłki siatkowej z Rosji. Swoją siedzibę ma w mieście Czerepowiec. Został założony w 1999 r. Od sezonu 2011/2012 występuje w Superlidze.

</doc>
<doc id="2358958" url="https://pl.wikipedia.org/wiki?curid=2358958" title="Live ’98">
Live ’98

Live '98 – drugi oficjalny album koncertowy zespołu TSA wydany w listopadzie 1998 roku nakładem Warner Music Poland. Nagrań dokonano we wrześniu 1998 roku w Sopocie. Marek Piekarczyk i Andrzej Nowak po kilkuletniej emigracji do Stanów Zjednoczonych wrócili z nowym wcieleniem TSA na dwa koncerty do Polski. Zadebiutował na nich tzw. amerykański skład – obok Piekarczyka i Nowaka zagrali: były gitarzysta zespołu Antoni Degutis (w zespole w latach 1984–1986 zastępował Andrzeja Nowaka), basista Paweł Mąciwoda oraz perkusista Duane Cleveland.

</doc>
<doc id="2358961" url="https://pl.wikipedia.org/wiki?curid=2358961" title="Dortmund-Lütgendortmund (stacja kolejowa)">
Dortmund-Lütgendortmund (stacja kolejowa)

Dortmund-Lütgendortmund (niem: "Bahnhof Dortmund-Lütgendortmund") – stacja kolejowa w Dortmundzie, w kraju związkowym Nadrenia Północna-Westfalia, w Niemczech.
Stacja kolejowa powstała w ramach rozbudowy linii S-Bahn S 4 (sieć S-Bahn Ren-Ruhra) na Lütgendortmunder Markt w dniu 23 maja 1993 roku. Najbliższy przystanek autobusowy został przemianowany na "Dortmund-Lütgendortmund S-Bahnhof" z poprzedniej nazwy "Lütgendortmund Markt".

</doc>
<doc id="2358962" url="https://pl.wikipedia.org/wiki?curid=2358962" title="Hot Dance Music/Maxi-Singles Sales">
Hot Dance Music/Maxi-Singles Sales



</doc>
<doc id="2358963" url="https://pl.wikipedia.org/wiki?curid=2358963" title="Taste of Chocolate">
Taste of Chocolate

Taste of Chocolate – trzeci studyjny album amerykańskiego rapera Big Daddy Kane’a. Został wydany w październiku 1990 roku.

</doc>
<doc id="2358964" url="https://pl.wikipedia.org/wiki?curid=2358964" title="Takanashi Yasuharu">
Takanashi Yasuharu



</doc>
<doc id="2358965" url="https://pl.wikipedia.org/wiki?curid=2358965" title="Port lotniczy Thunder Bay">
Port lotniczy Thunder Bay

Port lotniczy Thunder Bay (IATA: YQT, ICAO: CYQT) – port lotniczy położony w Thunder Bay, w prowincji Ontario, w Kanadzie.

</doc>
<doc id="2358966" url="https://pl.wikipedia.org/wiki?curid=2358966" title="Stanisław Bergman (architekt)">
Stanisław Bergman (architekt)

Stanisław Bergman (ur. 26 października 1885 w Krośnie, zm. 10 października 1958 w Zakopanem) – polski architekt, major rezerwy Wojska Polskiego.
Życiorys.
Syn Józefa i Emilii Patli. Bratanek artysty malarza Stanisława Bergmana (1862–1930). Absolwent Gimnazjum w Jaśle (1902) i Wyższej Szkoły Przemysłowej w Krakowie o specjalizacji budownictwa lądowego (1906). Na przełomie 1905/1906 był organizatorem życia narodowego w powiecie buczackim praz w Krakowie w ramach Towarzystwa Szkoły Ludowej.
Podczas I wojny światowej służył w 20 pułku piechoty, od sierpnia 1914 do sierpnia 1918 na froncie rosyjskim i włoskim (łącznie przez 43 miesiące). W 1914 mianowany podporucznikiem, w 1916 podporucznikiem. Inicjator antyaustriackiej konspiracji wojskowej zapoczątkowanej w listopadzie 1916 na froncie karpacko-bukowińskim, inspirator działalności niepodległościowej, członek władz organizacji „Wolność”. Po rozwiązaniu Legionów i przydzieleniu ich żołnierzy do austriackiej 12 Dywizji Piechoty, prowadził tamże działalność dezorganizującą jednostkę poprzez wysyłkę żołnierzy do tzw. „zielonych kadr”.
Po odzyskaniu przez Polskę niepodległości został przyjęty do Wojska Polskiego. Od listopada do grudnia 1918 podczas obrony Lwowa służył jako dowódca kompanii „Kulparkowskiej” na odcinku Rogatki Kulparkowskiej. W 1919 został awansowany na stopień kapitana, w 1920 na stopień majora. Do lipca 1920 był dowódcą kompanii technicznej w 1 pułku Strzelców Podhalańskich w Nowym Sączu (w tym na froncie bolszewickim od kwietnia do lipca 1920, brał udział w zajęciu Kijowa podczas wyprawy kijowskiej). Następnie do czerwca 1921 w Departamencie I Ministerstwa Spraw Wojskowych, do października 1921 ponownie w 1 pspodh., po czym przeszedł do rezerwy. Został zweryfikowany w stopniu majora rezerwy piechoty ze starszeństwem z dniem 1 czerwca 1919 i w latach 20. pozostawał oficerem rezerwy 1pspodh. W 1934 jako major rezerwy piechoty był w oficerskiej kadrze okręgowej nr X i był wówczas przydzielony do Powiatowej Komendy Uzupełnień Sanok.
Pracował jako architekt i właściciel firm budowlanych we Lwowie i Krośnie (1907–1914 i 1921–1944). Zaprojektował kilka okazałych domów w rodzinnym mieście. Należał do „Związku Organizacji »Wolność«...”. Z Listy Narodowej kandydował do Sejmu RP III kadencji (1930–1935) w okręgu przemyskim nr 48. W październiku 1936 jako członek Stronnictwa Narodowego wygrał wybory na wiceburmistrza Krosna.
W 1939 zmobilizowany, uniknął niewoli. Podczas okupacji niemieckiej należał do ZWZ-AK w Krośnie. Aresztowany przez Gestapo, więziony był w Jaśle. Po wkroczeniu armii sowieckiej do Krosna, został aresztowany przez NKWD i zesłany w styczniu 1945 r. do obozu pracy w kopalni węgla w Donbasie. Po trzech latach powrócił do Polski. Pracował jako inspektor nadzoru w jednym z krakowskich przedsiębiorstw (1948–1951). 
Odznaczony m.in. Krzyżem Walecznych, Krzyżem Niepodległości i Krzyżem Obrony Lwowa.

</doc>
<doc id="2358967" url="https://pl.wikipedia.org/wiki?curid=2358967" title="Andrij Sapelak">
Andrij Sapelak

Andrij Sapelak SDB (uk. Андрі́й Миха́йлович Сапеля́к – "Andrij Mychajłowycz Sapelak", es. "Andrés Sapelak", pol. także "Andrzej Sapelak") (ur. 13 grudnia 1919 w Ryszkowej Woli, zm. 6 listopada 2017 w Winnikach) – ukraiński duchowny Kościoła Katolickiego Obrządku Bizantyjsko-Ukraińskiego, w latach 1961-1978 biskup tytularny "Sebastopolis in Thracia", w latach 1961-1968 biskup pomocniczy diecezji rzymskokatolickiej w Argentynie i wikariusz apostolski dla ukraińskich katolików w Argentynie, w latach 1968-1978 egzarcha arcybiskupi w Argentynie, a od 1978 ordynariusz eparchii Santa María del Patrocinio w Buenos Aires. 12 grudnia 1994 przeszedł na emeryturę, a później udał się na misje do Werchniodniprowśka w pobliżu Dniepropetrowska.
Życiorys.
Młodość.
Andrzej Sapelak urodził się 13 grudnia 1919 roku we wsi Ryszkowa Wola w powiecie jarosławskim jako pierwsze dziecko w ukraińskiej rodzinie. Jego rodzicami byli Mychajło Sapelak i Agata Jarosz. Miał dwóch braci: Wasyla i Jarosława oraz dwie siostry: Emilię i Marię. Ojciec jego był podoficerem w armii austriackiej. Matka zginęła 4 maja 1945 w swym domu na plebanii wraz z czterema innymi osobami zabitymi przez grupę Polaków.
Edukacja.
Po zakończeniu trzyletniej nauki w przemyskim gimnazjum, ku radości bardzo religijnych rodziców, w roku 1937 wyjechał wraz z pięcioma innymi chłopcami do Włoch i wstąpił do zakonu salezjanów. Wyższe wykształcenie uzyskał na Papieskim Ateneum Salezjańskim w Turynie (od 1973 Papieski Uniwersytet Salezjański), gdzie studiował na wydziale prawa kanonicznego. Oprócz wiedzy prawniczej uzyskał tam wiadomości z zakresu filozofii, teologii i pedagogiki. Na polecenie przełożonych włączył się w tworzenie założonego w 1951 we francuskim Lure Ukraińskiego Małego Seminarium św. Jozafata, które w 1956 zostało przeniesione do Castel Gandolfo i uzyskało rangę szkoły papieskiej. O. Andrij został rektorem tej uczelni, a funkcję tę sprawował do 1961.
Biskup.
14 sierpnia 1961 papież Jan XXIII nominował o. Andrija na biskupa tytularnego "Sebastopolis in Thracia" oraz biskupa pomocniczego rzymskokatolickiej archidiecezji Buenos Aires, jednocześnie powierzając mu stanowisko wikariusza apostolskiego dla ukraińskich grekokatolików w Argentynie. Uroczysta chirotonia odbyła się 15 października 1961 w czasie Boskiej Liturgii sprawowanej przez głównego konsekratora bp Iwana Buczko, a także współkonsekratorów: bp Gabriela Bukatko i bp Włodzimierza Małanczuka.
Władyka brał udział we wszystkich sesjach Soboru Watykańskiego II, a w latach 1962-1966 razem z metropolitą Amwrosijem Senyszynem, arcybiskupami Iwanem Buczko i Gabrielem Bukatko reprezentował Kościół Katolicki Obrządku Bizantyjsko-Ukraińskiego w soborowej komisji Kościołów Wschodnich.
9 lutego 1968 roku został mianowany egzarchą arcybiskupim w Argentynie. 24 kwietnia 1978 egzarchat ten został podniesiony do rangi eparchii i otrzymał nazwę: eparchia Santa María del Patrocinio w Buenos Aires. Biskup Andrij został jej pierwszym ordynariuszem.
W 1979 bp Andrij Sapelak uczynił swoim doradcą o. Mychajiła Mykyceja, który 23 czerwca 1990 został mianowany przez papieża Jana Pawła II biskupem pomocniczym ukraińskiej diecezji argentyńskiej. Biskup Andrij uczestniczył jako współkonsekrator w jego chirotonii 14 października 1990 w kościele katedralnym w Buenos Aires i powierzył nowemu biskupowi opiekę nad północnymi wikariatami eparchii.
12 grudnia 1994 bp Andrij przeszedł na emeryturę. Zarząd przejął 20 stycznia 1998 bp Mychajił, a ordynariuszem stał się 20 kwietnia 1999. Bp Andrij powrócił zaś na Ukrainę, a następnie podjął się pracy misyjnej w Werchniodniprowśku w pobliżu Dniepropetrowska, gdzie do jego przyjazdu większość wiernych należała do Ukraińskiego Kościoła Prawosławnego Patriarchatu Moskiewskiego. Hierarcha zakupił dwie chaty, z których jedną przeznaczył na swoją rezydencję, a drugą na cerkiew greckokatolicką.
Poglądy.
Biskup Andrij Sapelak był przeciwnikiem stosowania terminu "greckokatolicki" w odniesieniu do Kościoła "sui iuris", którego jest członkiem. Podkreślał, że słowo to nie występuje w jego księgach liturgicznych, a także że pochodzi ono od Austriaków. Zamiast tego proponował nazwę Православна Соборна Церква (Prawosławny Kościół Powszechny), gdyż słowo "prawosławny" jest wypowiadane w czasie każdej Boskiej Liturgii. Ponadto radzi określać tenże Kościół terminem "kijowski", a nie "ukraiński", gdyż jego zdaniem ten pierwszy termin rodzi mniej nieporozumień, a także może pomóc w zjednoczeniu prawosławnych mieszkających na Ukrainie, a sztucznie podzielonych.
Władyka twierdził, że poważnym problemem, przed jakim stoi Kościół katolicki obrządku bizantyjsko-ukraińskiego jest kwestia żonatych księży. Uważał on, że nie mogą się całkowicie poświęcić pracy duszpasterskiej, 80% czasu przeznaczając dla rodziny.

</doc>
<doc id="2358971" url="https://pl.wikipedia.org/wiki?curid=2358971" title="José Octavio Ruiz Arenas">
José Octavio Ruiz Arenas

José Octavio Ruiz Arenas (ur. 21 grudnia 1944 w Bogocie) – kolumbijski duchowny katolicki, sekretarz Papieskiej Rady ds. Nowej Ewangelizacji w latach 2011–2020.
Życiorys.
Święceń kapłańskich udzielił mu 29 listopada 1969 kard. Aníbal Muñoz Duque. Inkardynowany do archidiecezji bogotańskiej, był m.in. rektorem niższego seminarium oraz wicekanclerzem kurii. W latach 1985-1996 pracował w Kongregacji Nauki Wiary.
Episkopat.
8 marca 1996 został mianowany biskupem pomocniczym archidiecezji Bogota, ze stolicą tytularną Troyna. Sakry biskupiej udzielił mu kardynał Pedro Rubiano Sáenz.
16 lipca 2002 został mianowany biskupem diecezji Villavicencio, a w 2004 po podniesieniu diecezji do rangi metropolii jej pierwszym arcybiskupem.
31 maja 2007 został wezwany do Watykanu, gdzie został wiceprzewodniczącym Papieskiej Komisji ds. Ameryki Łacińskiej. 
13 maja 2011 decyzją papieża Benedykta XVI został wybrany sekretarzem Papieskiej Rady ds. Nowej Ewangelizacji.

</doc>
<doc id="2358972" url="https://pl.wikipedia.org/wiki?curid=2358972" title="Heat Shield Rock">
Heat Shield Rock

Heat Shield Rock – meteoryt żelazny znaleziony nieopodal krateru Endurance na Meridiani Planum na Marsie przez automatyczny łazik marsjański Opportunity 6 stycznia 2005 roku. Nazwa meteorytu jest nieformalna i pochodzi od pobliskiej osłony termicznej lądownika (ang. "Heat shield"), którą miał zbadać łazik. Był to pierwszy meteoryt znaleziony na Marsie.
Maksymalny wymiar meteorytu wynosi 31 cm. Dzięki analizie wykonanej spektrometrem rentgenowskim skład meteorytu określono na 93% żelaza i 7% niklu oraz śladowe ilości germanu i galu. Wskazuje to, że Heat Shield Rock jest oktaedrytem typu "IAB complex", a stosunek żelaza do niklu odpowiada kamacytowi. Dodatkowe badania zarówno oczyszczonej jak i nieoczyszczonej powierzchni meteorytu wykonane spektrometrem mössbauerowskim wykryły około 5% żelaza Fe3+, co wskazuje na istnienie na powierzchni Heat Shield Rock warstwy utlenionej, która prawdopodobnie powstała podczas przelotu przez atmosferę Marsa.

</doc>
<doc id="2358974" url="https://pl.wikipedia.org/wiki?curid=2358974" title="Analiza rzędów">
Analiza rzędów

Analiza rzędów – technika diagnostyki maszyn rotacyjnych.
Metoda ta znajduje zastosowanie przy badaniu maszyn, w których prędkość obrotowa jest zmienna w czasie. W takim przypadku nie jest możliwe zastosowanie transformaty Fouriera, która daje poprawne wyniki dla sygnału stacjonarnego (stałej prędkości obrotowej). Ponadto składowe częstotliwościowe sygnału są funkcją prędkości obrotowej. Analiza rzędów pozwala, więc przejść z dziedziny czasu w dziedzinę prędkości obrotowej.
Diagnostyka za pomocą analizy rzędów wymaga pomiaru takich wielkości jak: prędkość obrotowa, drgania, poziom hałasu. Możliwe jest więc powiązanie pewnych zjawisk z konkretną prędkością obrotową. W rezultacie można określić stan techniczny badanego urządzenia, poprawność jego pracy oraz zaplanować konieczne remonty.
Metoda pozwala na monitorowanie pracy:

</doc>
<doc id="2358975" url="https://pl.wikipedia.org/wiki?curid=2358975" title="Sanada Yukimura">
Sanada Yukimura



</doc>
<doc id="2358977" url="https://pl.wikipedia.org/wiki?curid=2358977" title="Księżniczka Montpensier">
Księżniczka Montpensier

Księżniczka Montpensier (fr. "La princesse de Montpensier", 2010) – francusko-niemiecki melodramat historyczny w reżyserii Bertranda Taverniera. Adaptacja krótkiego opowiadania autorstwa Madame de La Fayette.
Światowa premiera filmu miała miejsce 16 maja 2010 roku podczas 63. Międzynarodowego Festiwalu Filmowego w Cannes, gdzie film wyświetlany był w Konkursie Głównym.
Opis fabuły.
Rok 1562, we Francji trwają okrutne wojny religijne, pomiędzy katolikami i protestantami. Księżniczka Marie de Mézières (Mélanie Thierry) z wzajemnością kocha Henriego de Guise (Gaspard Ulliel), jednego z najodważniejszych bohaterów Francji. Jednak ojciec Marie obiecał ją wydać za księcia Franciszka de Montpensier (Grégoire Leprince-Ringuet), którego Marie poślubia. W drodze powrotnej z pola walki, Henri de Guise i następca tronu, książę d'Anjou (Raphaël Personnaz), zatrzymują się na zamku księcia Montpensier. Uczucia między Henrim i Marie rozkwitają z natężeniem mocniejszym niż dotychczas. Rozpoczyna się subtelna gra uczuć pomiędzy czwórką arystokratów.
Obsada.
i inni

</doc>
<doc id="2358978" url="https://pl.wikipedia.org/wiki?curid=2358978" title="Pływak i Pływaczka Roku">
Pływak i Pływaczka Roku

Nagroda dla najlepszego Pływaka i Pływaczki Roku na Świecie (ang. "Swimming World Swimmers of the Year") przyznawana jest corocznie od 1966 roku przez magazyn "Swimming World Magazine". W roku 1964 nagroda nie była przyznawana pływaczkom. 
Pierwszym zwycięzca był Don Schollander, a zwyciężczynią Martha Randall.
Obok tej nagrody zostają przyznawane tytuły dla najlepszego Pływaka i Pływaczki w Europie, Afryce, Azji i Oceanii oraz w Ameryce Północnej i Południowej.
Przyznaje się również nagrodę dla najlepszych pływaków na otwartym akwenie.

</doc>
<doc id="2358980" url="https://pl.wikipedia.org/wiki?curid=2358980" title="Loch Coirib">
Loch Coirib



</doc>
<doc id="2358987" url="https://pl.wikipedia.org/wiki?curid=2358987" title="CodeGuru">
CodeGuru

CodeGuru ([]) – portal internetowy społeczności programistów .NET. Zrzesza ponad 60 000 programistów z Polski, którzy za pośrednictwem portalu mogą zdobywać informacje na temat technologii związanych z programowaniem. 
Zawartość portalu.
Oprócz rozbudowanego działu aktualności, na portalu CodeGuru można znaleźć informacje o nadchodzących wydarzeniach, m.in. spotkaniach grup .NET w Polsce oraz otwartych spotkaniach online organizowanych przez redakcję portalu. Do dyspozycji użytkowników jest także forum.
Club Online.
ClubOnline to program, który ma na celu wynagradzanie użytkowników portalu CodeGuru za aktywność. Zarejestrowani użytkownicy, którzy udzielają się na stronie oraz w grupach "offline" mogą otrzymać punkty wymieniane potem na nagrody takie jak kursy, vouchery na egzaminy oraz wyjazdy na konferencje. 

</doc>
<doc id="2358989" url="https://pl.wikipedia.org/wiki?curid=2358989" title="Mackinac Island">
Mackinac Island

Mackinac Island – meteoryt żelazny znaleziony na Meridiani Planum na Marsie przez automatyczny łazik marsjański Opportunity 15 października 2009 roku. Nazwa meteorytu pochodzi od wyspy Mackinac, jest to nazwa nieformalna. Meteoryt Mackinac Island znaleziono dwanaście dni po meteorycie Shelter Island, w odległości 64 metrów w kierunku północno-zachodnim. Nie przeprowadzono jednak bezpośrednich badań Mackinac Island, poprzestając na dokładnym jego sfotografowaniu.

</doc>
<doc id="2358992" url="https://pl.wikipedia.org/wiki?curid=2358992" title="Stillmatic">
Stillmatic

Stillmatic – piąty studyjny album amerykańskiego rapera Nasa. Został wydany w grudniu 2001 roku. Album okazał się sukcesem, sprzedano ponad 1 700 000 egzemplarzy.

</doc>
<doc id="2358993" url="https://pl.wikipedia.org/wiki?curid=2358993" title="Józef Bożek (lekarz)">
Józef Bożek (lekarz)

Józef Bożek (ur. 8 września 1919 w Chicago, zm. 11 lipca 2011) – polski lekarz, specjalista chirurgii dziecięcej i onkologii chirurgicznej.
W 1950 ukończył studia medyczne na Uniwersytecie im. Adama Mickiewicza, tytuł profesorski uzyskał w 1972.
W 1962 założył pierwszą w Polsce Klinikę Onkologii Dzieci i Młodzieży w Instytucie Matki i Dziecka. Był pierwszym w Polsce Konsultantem Krajowym do spraw Onkologii Dziecięcej. Za swoją działalność został uhonorowany wieloma odznaczeniami, w tym Krzyżem Komandorskim Orderu Odrodzenia Polski, oraz Odznaką Uniwersytetu Filadelfijskiego. Był honorowym członkiem Polskiego Towarzystwa Onkologicznego.

</doc>
<doc id="2358994" url="https://pl.wikipedia.org/wiki?curid=2358994" title="Diecezja Rumbek">
Diecezja Rumbek

Diecezja Rumbek (łac. "Dioecesis Rumbekensis") − rzymskokatolicka diecezja ze stolicą w Rumbek w Sudanie Południowym, wchodząca w skład metropolii Dżuba.
Historia.
Wikariat apostolski Rumbek utworzył 3 lipca 1955 bullą "Quandoquidem arcano" papież Pius XII. W skład nowego wikariatu weszły wówczas tereny należące do wikariatów apostolskich Behr el Gebel (obecnie archidiecezja Dżuba), Bahr el-Ghazal (obecnie diecezja Wau) oraz prefektury apostolskiej Mupoi (diecezja Tombura-Yambio). Paweł VI bullą "Cum in Sudania" wyniósł 12 grudnia 1974 wikariat Rumbek do rangi diecezji. W 1986 część terytorium diecezji w Rumbuk przyłączona została do nowej diecezji Yei.
Terytorium.
Diecezja obejmuje swym zasięgiem terytorium stanu Lakes oraz część stanu Warrap. Siedziba miejscowego ordynariusza znajduje się w mieście Rumbek. Terytorium diecezji to 58,003 km². Diecezja podzielona jest na 73 parafie. W 2011 na terenie diecezji pracowało 11 misjonarzy. W 2007 liczyła 108,000 wiernych, co stanowiło 2,3% lokalnej ludności.

</doc>
<doc id="2358995" url="https://pl.wikipedia.org/wiki?curid=2358995" title="Rete 4">
Rete 4

Rete 4 – włoska ogólna stacja telewizyjna.

</doc>
<doc id="2358996" url="https://pl.wikipedia.org/wiki?curid=2358996" title="Hrabstwo Elbert (Georgia)">
Hrabstwo Elbert (Georgia)

Hrabstwo Elbert (ang. "Elbert County") – hrabstwo w stanie Georgia w Stanach Zjednoczonych. Jego siedzibą administracyjną jest Elberton.
Według spisu w 2020 roku, liczy 19,6 tys. mieszkańców, w tym 62,8% stanowiły białe społeczności nielatynoskie, 29% to Afroamerykanie lub czarnoskórzy i 6,3% to byli Latynosi. 
Geografia.
Według spisu z 2000 roku obszar całkowity hrabstwa obejmuje powierzchnię 374,54 mil² (970,05 km²), z czego 368,76 mil² (955,08 km²) stanowią lądy, a 5,78 mil² (14,97 km²) stanowią wody.
Na wschodniej granicy hrabstwo obejmuje dużą część jeziora Richarda B. Russella.
Gospodarka.
Elbert pozostaje przede wszystkim hrabstwem rolniczym i leśnym, ale jego gospodarka jest mocno zakorzeniona w przemyśle granitowym.
Polityka.
Hrabstwo jest przeważająco republikańskie, gdzie w wyborach prezydenckich w 2020 roku, 67,9% głosów otrzymał Donald Trump i 31,4% przypadło dla Joe Bidena.

</doc>
<doc id="2358998" url="https://pl.wikipedia.org/wiki?curid=2358998" title="Dorota Klencz">
Dorota Klencz

Dorota Klencz-Szymura (ur. 19 lipca 1955 w Zabrzu) – polska gimnastyczka, trenerka, olimpijka z Monachium 1972.
Reprezentował barwy Górnika Zabrze w latach 1968-1973. Mistrzyni Polski w skoku przez konia w roku 1971
Na igrzyskach olimpijskich w 1972 roku zajęła:

</doc>
<doc id="2359001" url="https://pl.wikipedia.org/wiki?curid=2359001" title="Horror Lovecraftowski">
Horror Lovecraftowski



</doc>
<doc id="2359005" url="https://pl.wikipedia.org/wiki?curid=2359005" title="Abenezra (krater księżycowy)">
Abenezra (krater księżycowy)

Abenezra – krater uderzeniowy na Księżycu, położony w jego południowo-środkowej części. Leży wzdłuż południowo-wschodniej krawędzi krateru od krateru Azophi. Na północny wschód leży krater Geber, a dalej na południowy wschód znajduje się większy krater Sacrobosco.
Krawędź krateru Abenezra ma zauważalnie wielokątny kształt, o nierównych odcinkach ścian. Wewnętrzne ściany są terasowe, dno krateru jest nierówne, grzbietowate. Te grzbiety dna tworzą niezwykłe, wijące się wzory. We wschodniej części krater nakłada się na inny krater, określany jako Abenezra C.
Satelickie kratery.
Zgodnie z konwencją poniższe obiekty są identyfikowane na mapie Księżyca, umieszczając literę na boku krateru, którego środek jest najbliżej Abenezry.

</doc>
<doc id="2359008" url="https://pl.wikipedia.org/wiki?curid=2359008" title="Ewa Grajkowska">
Ewa Grajkowska

Ewa Grajkowska-Kowalczyk (ur. 26 października 1948 w Szczecinie) – polska kajakarka, olimpijka z Monachium 1972.
Reprezentowała barwy klubów MKS Gorzów i Wiskordu Szczecin. Mistrzyni Polski w K-2 na dystansie 500 metrów w latach 1970-1972.
Na igrzyskach olimpijskich w Monachium wystartowała w konkurencji K-2 na dystansie 500 metrów (partnerką była: Izabella Antonowicz-Szuszkiewicz). Polska osada zajęła 6. miejsce.

</doc>
<doc id="2359010" url="https://pl.wikipedia.org/wiki?curid=2359010" title="Oileán Ruaidh">
Oileán Ruaidh

Oileán Ruaidh – meteoryt żelazny znaleziony na Meridiani Planum na Marsie na zdjęciach wykonanych przez automatyczny łazik marsjański Opportunity 16 września 2010 roku. Nazwa meteorytu, w języku irlandzkim znacząca "Czerwona Wyspa", pochodzi od nazwy wyspy położonej w Hrabstwie Donegal u północno-zachodnich wybrzeży Irlandii. Nazwa meteorytu jest nieformalna.
Meteoryt ma około 45 centymetrów średnicy. Na to że jest to meteoryt żelazny, wskazuje jego ciemny kolor, zaokrąglone tekstury i sposób w jaki jest usadowiony na powierzchni. Został on znaleziony blisko rok po Mackinac Island.

</doc>
<doc id="2359011" url="https://pl.wikipedia.org/wiki?curid=2359011" title="Chen Tuan">
Chen Tuan

Chen Tuan (ur. 871 lub 906, zm. 989), zwany również Chen Xiyi (陳希夷) – chiński mędrzec taoistyczny i pustelnik.
Wokół postaci Chen Tuana narosło wiele fantastycznych legend, uniemożliwiających dokładne prześledzenie jego życiorysu. Żywot filozofa-pustelnika miał rozpocząć po nieudanym podejściu do egzaminów urzędniczych. Początkowo mieszkał na górze Wudang Shan, następnie osiedlił się na Hua Shan, gdzie spędził ponad 40 lat. Zajmował się tam studiami nad "Księgą Przemian", zgłębianiem znaczenia diagramu taijitu i praktykowaniem qigong. Uznano go za nieśmiertelnego, który osiągnął idealną harmonię z dao.
Wyznawał pogląd o dualistycznej naturze wszechświata, składającej się z materii pierwszej ("taiyi") i zawierającej się w niej immanentnie formy ("li"). Teoria ta wywarła wielki wpływ na filozofię późniejszych neokonfucjanistów, zwłaszcza Zhou Dunyi i Shao Yonga.
Przypisuje mu się opracowanie sztuki walki liuhebafaquan.

</doc>
<doc id="2359012" url="https://pl.wikipedia.org/wiki?curid=2359012" title="Lough Sheelin">
Lough Sheelin

Lough Sheelin (irl. "Loch Síodh Linn") – jezioro w Irlandii położone w granicach hrabstw Westmeath, Meath, Cavan, niedaleko wioski Finnea i miasta Granard w hrabstwie Longford. Jezioro jest naturalnym środowiskiem życia pstrąga brązowego.

</doc>
<doc id="2359013" url="https://pl.wikipedia.org/wiki?curid=2359013" title="Józef Reszpondek">
Józef Reszpondek

Józef Reszpondek (ur. 17 marca 1951 w Łodzi, zm. 21 kwietnia 2002 tamże) – polski bokser wagi koguciej, olimpijczyk z Monachium 1972.
Życiorys.
Był synem Józefa i Władysławy Strzelczyk.
Startował w wadze koguciej. Był reprezentantem łódzkich klubów: Rudzkiego Klubu Sportowego w latach 1966-1969, oraz Widzewa w latach 1970-1981. Podczas kariery sportowej stoczył ponad 100 walk. 
Na igrzyskach olimpijskich w 1972 wystartował w wadze koguciej odpadając w eliminacjach. 
W 1973 bronił Polskich barw występując w meczu Jugosławią. Przegrał w 3 rundzie.
Spoczywa na Cmentarzu pw. św. Wojciecha w Łodzi.

</doc>
<doc id="2359015" url="https://pl.wikipedia.org/wiki?curid=2359015" title="Alexandr Pliușchin">
Alexandr Pliușchin

Alexandr Pliușchin (ur. 13 stycznia 1987 w Kiszyniowie) – mołdawski kolarz szosowy i torowy, zawodnik profesjonalnej grupy Synergy Baku Cycling Project.
Czterokrotny mistrz Mołdawii w szosowym wyścigu ze startu wspólnego, uczestnik Tour de France (2010) oraz uczestnik igrzysk olimpijskich w Pekinie (2008).

</doc>
<doc id="2359017" url="https://pl.wikipedia.org/wiki?curid=2359017" title="Italia 2">
Italia 2

Italia 2 - włoska stacja telewizyjna skierowana głównie do mężczyzn. Polskimi odpowiednikami są Polsat Play i TVN Turbo

</doc>
<doc id="2359018" url="https://pl.wikipedia.org/wiki?curid=2359018" title="Close to Me (singel G-Unit)">
Close to Me (singel G-Unit)

Close to Me - singel promujący album pt "Terminate on Sight", amerykańskiego zespołu hip-hopowego G-Unit. Został wydany w 2008 roku. Do utworu powstał teledysk, który jest animowany.

</doc>
<doc id="2359019" url="https://pl.wikipedia.org/wiki?curid=2359019" title="Roman Kuzior">
Roman Kuzior

Roman Kuzior (ur. 13 lutego 1949 w Wędzinie) – polski strzelec sportowy, rusznikarz, olimpijczyk z Monachium 1972.
Zawodnik Gwardii Opole w latach 1969-1989. Startował w konkurencji strzelania z karabinu małokalibrowego 60 strzałów do ruchomej tarczy z sylwetką "biegnącego dzika" (50 m). W tej konkurencji zdobył tytuł mistrza Polski w latach 1971, 1973, 1976. 
Uczestnik mistrzostw świata jednak bez większych sukcesów (najlepsze miejsce 10. w 1974 roku). 
Na igrzyskach olimpijskich w 1972 w Monachium wystartował w konkurencji strzelania z karabinu małokalibrowego 60 strzałów do ruchomej tarczy z sylwetką "biegnącego dzika" zajmując 21. miejsce.

</doc>
<doc id="2359021" url="https://pl.wikipedia.org/wiki?curid=2359021" title="Amontons (krater księżycowy)">
Amontons (krater księżycowy)

Amontons – niewielki uderzeniowy krater na Księżycu, położony w zachodniej części Mare Fecunditatis.
Jego okrągły kształt został utworzony w wyniku uderzenia niewielkiego meteorytu. Jest tego samego odcieniu, co otaczające go morze księżycowe.

</doc>
<doc id="2359023" url="https://pl.wikipedia.org/wiki?curid=2359023" title="Ireland (meteoryt)">
Ireland (meteoryt)

Ireland – meteoryt znaleziony na Meridiani Planum na Marsie przez automatyczny łazik marsjański Opportunity w 2009 roku. Ireland znajduje się w odległości 25 metrów od Oileán Ruaidh. Nazwa meteorytu jest nieformalna. Nie przeprowadzono bezpośrednich badań meteorytu Ireland zaprzestając na dokładnym jego sfotografowaniu.

</doc>
<doc id="2359027" url="https://pl.wikipedia.org/wiki?curid=2359027" title="Danuta Lubowska">
Danuta Lubowska

Danuta Lubowska-Goch (ur. 21 maja 1956 w Zabrzu) – polska gimnastyczka sportowa, olimpijka z Monachium 1972.
Zawodniczka Górnika Zabrze w latach 1967-1973. Mistrzyni Polski w skoku przez konia w roku 1972.
Na igrzyskach olimpijskich w 1972 roku zajęła:

</doc>
<doc id="2359031" url="https://pl.wikipedia.org/wiki?curid=2359031" title="Citroën DS4">
Citroën DS4

Citroën DS4 – samochód osobowy klasy aut kompaktowych produkowany przez francuską markę Citroën w latach 2011–2015. W latach 2015–2018 oferowany pod marką DS jako DS 4.
Historia modelu.
DS4 został zaprezentowany jako drugi model prestiżowej gamy DS w 2011 roku, a jego sprzedaż ruszyła w połowie tego samego roku. Samochód realizuje koncepcję prestiżowego kompaktowego hatchbacka w awangardowej koncepcji Citroena. Samochód zachował wiele elementów wspólnych z drugą generacją modelu C4, na której bazuje, jak reflektory, deska rozdzielcza i rozwiązania techniczne, pozostałe elementy stylizacji są jednak indywidualne. Najbardziej charakterystyczne elementy samochodu to klamki tylnych drzwi ukryte w słupkach C, chromowane obwódki bocznych szyb czy też podwyższona, krągła sylwetka. Samochód nie ma opuszczanych tylnych szyb. Są wstawione na stałe. We wnętrzu znakiem szczególnym pojazdu jest możliwość wykończenia deski rozdzielczej oraz boczków drzwi skórą.
DS 4.
We wrześniu 2015 roku na salonie we Frankfurcie zaprezentowano pierwszy model nowo powstałej marki DS Automobiles na rynek europejski - DS 4, będący zmodernizowaną wersją modelu Citroën DS4. Samochód otrzymał przemodelowaną przednią część nadwozia z nowymi, diodowymi reflektorami, a także wzbogaconą dużym grillem typowym dla designu marki DS. Zmiany w pozostałych częściach nadwozia okazały się kosmetyczne - z tyłu pojawiło się przeprojektowane wypełnienie tylnych świateł. Pojazd wyposażono także nowoczesny system infotainment z ekranem dotykowym. Przy okazji premiery zaprezentowano bazującego na DS 4 kompaktowego crossovera DS 4 Crossback, którego sprzedaż ruszyła w tym samym czasie w połowie 2015 roku.
Wyposażenie.
Samochód jest dostępny z dwoma wersjami wyposażenia:
Podstawowa wersja "Be Chic" jest wyposażona w m.in.: ABS, BAS, EBD, 6 poduszek powietrznych, tempomat, światła przeciwmgielne doświetlające zakręty, wspomaganie ruszania pod górkę, ESP, elektrycznie opuszczane szyby przednie, klimatyzację manualną.
Silniki.
Cena.
 1.2 PureTech 130 S&amp;S 

</doc>
<doc id="2359032" url="https://pl.wikipedia.org/wiki?curid=2359032" title="Pindaí">
Pindaí

Pindaí – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Guanambi.

</doc>
<doc id="2359034" url="https://pl.wikipedia.org/wiki?curid=2359034" title="Riacho de Santana">
Riacho de Santana

Riacho de Santana – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Guanambi.

</doc>
<doc id="2359035" url="https://pl.wikipedia.org/wiki?curid=2359035" title="Austrian Football League">
Austrian Football League

Austrian Football League (oficjalny skrót AFL) – najwyższa w hierarchii klasa ligowych rozgrywek futbolu amerykańskiego w Austrii. Jej triumfator zostaje Mistrzem Austrii. W austriackiej lidze nie ma automatycznego awansu i spadku. Udział w AFL lub w Division I zależy głównie od możliwości finansowych danej drużyny. W AFL występują także zagraniczne drużyny. Meczem finałowym o mistrzostwo Austrii jest Austrian Bowl.

</doc>
<doc id="2359036" url="https://pl.wikipedia.org/wiki?curid=2359036" title="Sebastião Laranjeiras">
Sebastião Laranjeiras

Sebastião Laranjeiras – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Guanambi.

</doc>
<doc id="2359037" url="https://pl.wikipedia.org/wiki?curid=2359037" title="Kazimierz Lewandowski (wioślarz)">
Kazimierz Lewandowski (wioślarz)

Kazimierz Lewandowski (ur. 28 marca 1951 w Gdańsku, zm. 4 stycznia 2022) – polski wioślarz, trener, olimpijczyk z Monachium 1972. Ojciec olimpijczyka Przemysława Lewandowskiego.
Życiorys.
Reprezentował kluby: AZS Gdańsk w latach 1969–1971, Zawisza Bydgoszcz w roku 1972 i Posnania Poznań w latach 1973–1974. Mistrz Polski w:
Uczestnik mistrzostw świata w 1974 roku, podczas których wystartował w czwórce podwójnej (partnerami byli: Zdzisław Bromek, Wiesław Kujda, Ryszard Drygas). Polska osada zajęła 7. miejsce.
Na igrzyskach olimpijskich w 1972 wystartował w dwójce podwójnej (partnerem był: Roman Kowalewski), zajmując 12. miejsce.

</doc>
<doc id="2359040" url="https://pl.wikipedia.org/wiki?curid=2359040" title="Samantha Riley">
Samantha Riley

Samantha Linette Riley (ur. 13 listopada 1972 w Brisbane) – była australijska pływaczka, medalistka olimpijska i mistrzyni świata.

</doc>
<doc id="2359041" url="https://pl.wikipedia.org/wiki?curid=2359041" title="Urandi">
Urandi

Urandi – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Guanambi.

</doc>
<doc id="2359042" url="https://pl.wikipedia.org/wiki?curid=2359042" title="Maforion">
Maforion

Maforion (gr.) – wierzchnia szata, długi kobiecy szal, sięgający od głowy do stóp. Maforion Bogurodzicy jest jedną z najważniejszych relikwii związanych z pamięcią o Niej. Według tradycji znajdował się w kościele Blachernai w Konstantynopolu. 
Na ikonach Bogurodzica jest przedstawiana w maforionie purpurowego lub niebieskiego koloru. Czasem jest on obrzeżony złotą krajką i ozdobiony trzema gwiazdami (dwie na ramionach i jedna nad czołem Maryi).

</doc>
<doc id="2359043" url="https://pl.wikipedia.org/wiki?curid=2359043" title="Ludmiła Hirnle">
Ludmiła Hirnle

Ludmiła Hirnle z domu Skaja (ur. 25 marca 1922 w Kościerzynie, zm. 10 czerwca 2011 we Wrocławiu), lekarz, profesor nauk medycznych, kardiolog.
Życiorys.
Przed wojną uczęszczała do gimnazjum urszulanek w Kościerzynie, w 1939 zdążyła ukończyć tam klasę przedmaturalną. Maturę złożyła już w Lublinie, na tajnych kompletach, w 1941 r. Swoją edukację kontynuowała, również w strukturach podziemnego nauczania, także na poziomie studiów wyższych: I i II rok medycyny u dra Zaorskiego zaliczyła w latach 1942-1944, a po wojnie dokończyła studia w latach 1945-1947, uzyskując dyplom lekarza na Wydziale Lekarskim Uniwersytetu Poznańskiego.
W latach 1952-1968 była asystentem (później adiunktem) III Kliniki Chorób Wewnętrznych pod kierunkiem profesora Edwarda Szczeklika; w tym okresie, w 1960, uzyskała we wrocławskiej Akademii Medycznej stopień naukowy doktora medycyny, broniąc pracy pt. „Bakteryjne zapalenie wsierdzia”, za którą otrzymała nagrodę Ministra Zdrowia i Opieki Społecznej.
W latach 1961-1968 pracowała w Wojewódzkiej Przychodni Kardiologicznej we Wrocławiu, w tym czasie w 1963 odbyła staż w klinikach kardiologicznych w Paryżu i Marsylii.
W 1968 przeprowadziła we wrocławskiej AM swoje kolokwium habilitacyjne (stopień naukowy docenta nauk medycznych uzyskała w 1969, a w 1971 – tytuł naukowy docenta); również w roku 1968 podjęła obowiązki ordynatora Oddziału Internistyczno-Kardiologicznego Szpitala Specjalistycznego we Wrocławiu (wcześniej Oddział Chorób Wewnętrznych), będąc równocześnie docentem detaszowanym (oddelegowanym) Akademii Medycznej we Wrocławiu. Pracowała w tym oddziale do 1992 roku, do przejścia na emeryturę.
W latach 1977-1998 prowadziła Kardiologiczny Ośrodka Naukowo-Badawczy w Dusznikach-Zdroju; w 1978 dodatkowo prowadziła podspecjalizację z kardiologii w Centrum Medycznym Kształcenia Podyplomowego.
Tytuł naukowy profesora nadzwyczajnego Rada Państwa nadała jej w 1979; w 1983 powierzono jej obowiązki Specjalisty Wojewódzkiego ds. Kardiologii. W 1985 dokonała otwarcia Ośrodka Wszczepiania Stymulatorów w Pododdziale Intensywnej Terapii Kardiologicznej.
W 1988 Rada Państwa nadała jej tytuł naukowy profesora zwyczajnego.
Działalność we wrocławskim Szpitalu Specjalistycznym.
W okresie prawie 25-letniej działalności Ludmiły Hirnle w Szpitalu Specjalistycznym powstały:
Wprowadzono ponadto:
Dorobek naukowy.
Publikacje.
Publikacje w liczbie około 160. Istotne kierunki zainteresowań naukowych: fonokardiografia, stereokardiografia, wektokardiografia, polikardiografia, apeksokardiografia. W wyniku tego powstały następujące publikacje:
Prace z apeksokardiografii, polikardiografii i techniki dopplerowskiej miały charakter pionierski. Prace te wniosły istotny wkład do medycyny i spowodowały, że ich autorka uznana została autorytetem w dziedzinie kardiologii.
Kształcenie kadry naukowej.
Kierownik specjalizacji 60 lekarzy na I i II stopień z chorób wewnętrznych, 8 lekarzy z kardiologii. Promotor 7 doktorów, opiekun jednej pracy habilitacyjnej. Recenzent 24 prac doktorskich, 8 habilitacyjnych, 6 wniosków na tytuł profesora.
Rodzina.
Ludmiła Hirnle w 1951 r. wyszła za mąż za lekarza-radiologa Zbigniewa Hirnle (późniejszego profesora Akademii Medycznej we Wrocławiu). Ma z nim dwóch synów (ur. w 1953 i 1956 r.), również lekarzy: starszy z nich, Piotr Hirnle, jest kierownikiem Kliniki Radioterapii w Bielefeld, a młodszy, prof. dr hab. n.med. Tomasz Hirnle, jest kierownikiem Kliniki Kardiochirurgii AM w Białymstoku. Ludmiła Hirnle ma trzech wnuków (ur. w 1979, 1981 i 1983 r.).

</doc>
<doc id="2359044" url="https://pl.wikipedia.org/wiki?curid=2359044" title="Aracatu">
Aracatu

Aracatu – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Brumado.

</doc>
<doc id="2359045" url="https://pl.wikipedia.org/wiki?curid=2359045" title="Brumado">
Brumado

Brumado – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Brumado.

</doc>
<doc id="2359046" url="https://pl.wikipedia.org/wiki?curid=2359046" title="Franciszek Gąsior">
Franciszek Gąsior

Franciszek Gąsior (ur. 21 kwietnia 1947 w Tarnowie, zm. 26 sierpnia 2021 tamże) – polski piłkarz ręczny i trener, olimpijczyk.
Życiorys.
Urodził się 21 kwietnia 1947 w Tarnowie jako dziecko Franciszka oraz Michaliny "de domo" Opioła. W 1968 ukończył Technikum Mechaniczne w Tarnowie, a dwa lata później Studium Nauczycielskie w Tarnowie, gdzie uzyskał uprawnienia do nauczania wychowania fizycznego. 
Był zawodnikiem wielopozycyjnym, grał jako skrzydłowy (lewy i prawy), obrotowy i rozgrywający. Reprezentował barwy MKS Pałac Młodzieży Tarnów (1961-1970), Stali Mielec (1970-1977), Unii Tarnów (1977-1983) oraz austriackiego Raupach Bruck an der Mur (1983-1984). Wraz z klubem MKS Pałac Młodzieży Tarnów zdobył w Nowej Hucie tytuł wicemistrza Polski młodzików (1962), wywalczył brązowy medal mistrzostw Polski juniorów we Wrocławiu (1965), a także uzyskał awans do drugiej ligi (1968). Swoje największe sukcesy odnosił w Stali Mielec, z którą zdobył Puchar Polski (1971), a także tytuł wicemistrza kraju (1975). 
Nazywany legendą mieleckiego szczypiorniaka, a także najlepszym zawodnikiem w historii tarnowskiej piłki ręcznej. W trakcie całej swojej kariery sportowej nie doznał ani jednej kontuzji. Jego trenerami byli Stanisław Majorek, Edward Strząbała oraz Stanisław Kubala. Był ceniony przez szkoleniowców z uwagi na swój uniwersalizm i niezwykle precyzyjne realizowanie założeń taktycznych.
W latach 1969-1972 wchodził w skład reprezentacji Polski w piłce nożnej mężczyzn, w której rozegrał 36 meczów i zdobył 24 bramki. W 1972 zakwalifikował się do składu reprezentacji Polski na igrzyska olimpijskie organizowane w Monachium, podczas których wystąpił w spotkaniu z Islandią. Wraz z drużyną zajął ostatecznie dziesiąte miejsce. Odznaczony tytułem Mistrz Sportu (1973).
Po zakończeniu kariery sportowej pracował jako nauczyciel oraz trener w klubach MKS Pałac Młodzieży Tarnów i Unia Tarnów, był także przedsiębiorcą.
Miał 179 centymetrów wzrostu. Był żonaty z Danutą, miał troje dzieci – Iwonę (ur. w 1975) oraz bliźnięta Agatę i Macieja (ur. w 1978). Zmarł 26 sierpnia 2021 w Tarnowie. Pochowany na cmentarzu komunalnym w Mościcach w Tarnowie.

</doc>
<doc id="2359049" url="https://pl.wikipedia.org/wiki?curid=2359049" title="Caraíbas">
Caraíbas

Caraíbas – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Brumado.

</doc>
<doc id="2359050" url="https://pl.wikipedia.org/wiki?curid=2359050" title="Samuel Slovák">
Samuel Slovák

Samuel Slovák (ur. 17 października 1975 w Nitrze) – słowacki piłkarz grający na pozycji ofensywnego pomocnika. W swojej karierze 20 razy wystąpił w reprezentacji Słowacji.
Kariera klubowa.
Karierę piłkarską Slovák rozpoczął w klubie FC Nitra. W 1993 roku awansował do kadry pierwszej drużyny i w sezonie 1993/1994 zadebiutował w niej w pierwszej lidze słowackiej. W 1994 roku odszedł do Slovana Bratysława. W latach 1995 i 1996 dwukrotnie z rzędu wywalczył z nim mistrzostwo Słowacji. W 1997 roku zdobył Puchar Słowacji, a wcześniej w 1996 roku - Superpuchar Słowacji.
Latem 1997 Slovák przeszedł do hiszpańskiego klubu CD Tenerife. W Primera División zadebiutował 13 grudnia 1997 w zremisowanym 2:2 domowym meczu z Atlético Madryt. W 1999 roku spadł z Tenerife do Segunda División, a w 2000 roku został wypożyczony do Slovana Bratysława. W sezonie 2001/2002 ponownie grał w Tenerife i ponownie spadł z nim z Primera do Segunda División.
W 2002 roku Slovák odszedł z Tenerife do Slovana Liberec. Z kolei w 2003 roku został zawodnikiem 1. FC Nürnberg, w którym zadebiutował 26 stycznia 2004 w meczu 2. Bundesligi z Alemannią Akwizgran (2:3). W 2004 roku awansował z Nürnberg do pierwszej ligi.
W 2005 roku Slovák wrócił do Slovana Bratysława, grającego wówczas w drugiej lidze Słowacji. W 2006 roku awansował z nim do pierwszej ligi. W 2009 i 2011 roku został ze Slovanem mistrzem Słowacji. Wraz z tym klubem w latach 2010 i 2011 zdobył krajowy puchar, a w 2009 roku także superpuchar. W trakcie sezonu 2010/2011 zakończył karierę.
Kariera reprezentacyjna.
W reprezentacji Słowacji Slovák zadebiutował 22 września 1996 roku w wygranym 6:0 meczu eliminacji do MŚ 1998 z Maltą. W kadrze Słowacji od 1996 do 2007 roku rozegrał łącznie 20 meczów.

</doc>
<doc id="2359051" url="https://pl.wikipedia.org/wiki?curid=2359051" title="Samuel Slovak">
Samuel Slovak



</doc>
<doc id="2359053" url="https://pl.wikipedia.org/wiki?curid=2359053" title="Condeúba">
Condeúba

Condeúba – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Brumado.

</doc>
<doc id="2359056" url="https://pl.wikipedia.org/wiki?curid=2359056" title="Krzysztof Pierwieniecki">
Krzysztof Pierwieniecki

Krzysztof Pierwieniecki (ur. 7 kwietnia 1952 w Łubowie) – polski bokser, trener, olimpijczyk z Monachium 1972.
Reprezentant szczecińskich klubów: Pogoni (w latach 1968-1974) i Stali Stocznia w latach 1974-1981. Startował w wadze lekkopółśredniej i półśredniej. W roku 1972 podczas mistrzostw Europy juniorów zdobył złoty medal w wadze lekkopółśredniej.
Mistrz Polski w kategorii lekkopółśredniej w 1972 roku. 
Na igrzyskach olimpijskich w 1972 wystartował w wadze lekkopółśredniej odpadając w eliminacjach.
W trakcie kariery sportowej stoczył 197 walk z czego 163 wygrał, 25 przegrał i 9 zremisował. Po zakończeniu kariery sportowej przez krótki okres (5 lat) był trenerem w klubie Stal Stocznia Szczecin.

</doc>
<doc id="2359057" url="https://pl.wikipedia.org/wiki?curid=2359057" title="Cordeiros">
Cordeiros

Cordeiros – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Brumado.

</doc>
<doc id="2359062" url="https://pl.wikipedia.org/wiki?curid=2359062" title="Guajeru">
Guajeru

Guajeru – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Brumado.

</doc>
<doc id="2359063" url="https://pl.wikipedia.org/wiki?curid=2359063" title="Roman Kowalewski (wioślarz)">
Roman Kowalewski (wioślarz)

Roman Kowalewski (ur. 12 kwietnia 1952 w Szczecinie) – polski wioślarz, przedsiębiorca, trener, działacz sportowy, olimpijczyk z Monachium 1972.
Był zawodnikiem AZS Szczecin, Zawiszy Bydgoszcz i SKS Posnanii.
Uczestnik mistrzostw świata w roku 1975 w Nottingham podczas których wystartował w czwórce podwójnej. Polska osada zajęła 11. miejsce.
W roku 1969 brał udział w mistrzostwach Europy. Wystartował w dwójce podwójnej (partnerem był Wiesław Długosz) zajmując 11. miejsce. Rezultat ten powtórzył w mistrzostwach Europy w 1971 roku, w których wystartował w osadzie ze Zdzisławem Bromkiem).
Na igrzyskach olimpijskich w 1972 roku wystartował w konkurencji dwójek podwójnych (partnerem był: Kazimierz Lewandowski). Polska osada zajęła 12. miejsce.
Jest bratem olimpijczyka Mirosława Kowalewskiego.
Jest działaczem Akademickiego Związku Sportowego w Szczecinie.

</doc>
<doc id="2359065" url="https://pl.wikipedia.org/wiki?curid=2359065" title="Ulrike Tauber">
Ulrike Tauber

Ulrike Tauber (ur. 16 czerwca 1958 w Chemnitz) – wschodnioniemiecka pływaczka. Medalistka olimpijska, mistrzostw Świata i Europy, rekordzistka Świata.

</doc>
<doc id="2359066" url="https://pl.wikipedia.org/wiki?curid=2359066" title="Rafinacja informacji sieciowej">
Rafinacja informacji sieciowej

Rafinacja informacji sieciowej (rafinacja sieciowa) – narzędzia pozyskiwania informacji z Internetu, które są rezultatem analizy treści zamieszczanych w Internecie. Istota rafinacji sieciowej tkwi w historycznie utrwalonym pojęciu białego wywiadu – pozyskiwania informacji, które w sposób zakamuflowany zawarte są w pozornie nieznaczącym przekazie. Rafinacja umożliwia prognozowanie zdarzeń, a nawet odczuć społecznych.
Narzędzia te służą do oceny stanu i ciągłego monitorowania dynamiki zmian treści sieciowych zasobów informacyjnych, ich dogłębnej analizy w rezultacie dając kolejne instrumenty do bieżącej diagnozy obrazu badanego zjawiska społecznego.

</doc>
<doc id="2359067" url="https://pl.wikipedia.org/wiki?curid=2359067" title="Mikroregion Mogi das Cruzes">
Mikroregion Mogi das Cruzes

Mikroregion Mogi das Cruzes – mikroregion w brazylijskim stanie São Paulo należący do mezoregionu Metropolitana de São Paulo. Ma 2.065,2 km² powierzchni.

</doc>
<doc id="2359068" url="https://pl.wikipedia.org/wiki?curid=2359068" title="Andrzej Kudelski (zapaśnik)">
Andrzej Kudelski (zapaśnik)

Andrzej Kudelski (ur. 14 lutego 1952 w Warszawie) – polski zapaśnik walczący w stylu wolnym, trener, olimpijczyk z Monachium (1972), wielokrotny mistrz Polski, medalista mistrzostw Europy.
Kariera sportowa.
Był zawodnikiem Gwardii Warszawa, w której jego pierwszym trenerem był Jan Żurawski. Na mistrzostwach Polski zdobył złote medale w 1970, 1973, 1975, 1976, 1977, 1978 (kat. 52 kg), srebrny medal w 1972, 1979 (kat. 52 kg), brązowy medal w 1971 (kat. 52 kg) i 1980 (kat. 57 kg).
W 1972 wywalczył mistrzostwo Europy juniorów w kategorii 52 kg. Na igrzyskach olimpijskich w Monachium (1972) zajął w tej samej kategorii 11 miejsce. W 1979 zdobył brązowy medal mistrzostw Europy.
Po zakończeniu kariery sportowej został trenerem w Gwardii Warszawa. Odznaczony Złotym Krzyżem Zasługi (1996) i Krzyżem Kawalerskim Orderu Odrodzenia Polski (2001).
Jego braćmi byli zapaśnicy Tadeusz i Zygmunt. Z Tadeuszem trzykrotnie walczył w finale mistrzostw Polski - dwukrotnie wygrał (1975, 1977), raz przegrał (1979).

</doc>
<doc id="2359071" url="https://pl.wikipedia.org/wiki?curid=2359071" title="Mikroregion Santos">
Mikroregion Santos

Mikroregion Santos – mikroregion w brazylijskim stanie São Paulo należący do mezoregionu Metropolitana de São Paulo. Ma 1.351,6 km² powierzchni.

</doc>
<doc id="2359074" url="https://pl.wikipedia.org/wiki?curid=2359074" title="Mikroregion Osasco">
Mikroregion Osasco

Mikroregion Osasco – mikroregion w brazylijskim stanie São Paulo należący do mezoregionu Metropolitana de São Paulo. Ma 695,1 km² powierzchni.

</doc>
<doc id="2359076" url="https://pl.wikipedia.org/wiki?curid=2359076" title="Mikroregion Franco da Rocha">
Mikroregion Franco da Rocha

Mikroregion Franco da Rocha – mikroregion w brazylijskim stanie São Paulo należący do mezoregionu Metropolitana de São Paulo. Ma 601,8 km² powierzchni.

</doc>
<doc id="2359077" url="https://pl.wikipedia.org/wiki?curid=2359077" title="Pierre le Beau">
Pierre le Beau

Pierre le Beau (ur. 8 marca 1986 w Karl-Marx-Stadt) - niemiecki piłkarz występujący na pozycji prawego obrońcy. Obecnie gra w ZFC Meuselwitz
Pierre le Beau treningi piłkarskie rozpoczynał z klubie ze swojego rodzinnego miasta Chemnitzer FC. W wieku niespełna 14 lat został dostrzeżony przez skautów Erzgebirge Aue i włączony do sektora młodzieżowego tegoż klubu.
Od 2005 roku znajdował się w seniorskiej drużynie rezerw Erzgebirge, w której to występował do 2009 roku. Od 2008 mieści się w kadrze pierwszego zespołu. W 2010 roku awansował z drużyną do 2. Bundesligi, w której to le Beau wraz z kolegami uplasował się na piątej pozycji.
W kolejnym sezonie gracze z Aue uplasowali się dopiero na piętnastej pozycji. Latem 2012 le Beau powrócił do Chemnitzer FC. Następnie grał w SSV Markranstädt i ZFC Meuselwitz.

</doc>
<doc id="2359078" url="https://pl.wikipedia.org/wiki?curid=2359078" title="Mikroregion Sorocaba">
Mikroregion Sorocaba

Mikroregion Sorocaba – mikroregion w brazylijskim stanie São Paulo należący do mezoregionu Metropolitana de São Paulo. Ma 4.212,4 km² powierzchni.

</doc>
<doc id="2359079" url="https://pl.wikipedia.org/wiki?curid=2359079" title="Kornelia Ender">
Kornelia Ender

Kornelia Grummt-Ender; z domu Ender (ur. 25 października 1958 w Plauen) – niemiecka pływaczka, reprezentantka NRD. Medalistka olimpijska, mistrzostw Świata i Europy, rekordzistka świata.
W 1981 uhonorowana członkostwem w International Swimming Hall of Fame.

</doc>
<doc id="2359080" url="https://pl.wikipedia.org/wiki?curid=2359080" title="Anna Calvi">
Anna Calvi

Anna Margaret Michelle Calvi (ur. 24 września 1980 w Londynie ) – brytyjska artystka muzyczna. 6 grudnia 2010 roku Calvi została nominowana w konkursie BBC Sound of 2011, jako jedna z najlepiej rokujących wokalistek. Jej debiutancki album ukazał się w Wielkiej Brytanii 17 stycznia 2011 roku, pojawiając się 23 stycznia na czterdziestym miejscu listy najlepiej sprzedających się albumów. Oba jej pierwsze albumy ("Anna Calvi" oraz "One Breath") były nominowane do Mercury Prize.
Kariera.
Młodość.
Anna Calvi pochodzi z rodziny o włoskich korzeniach. Po zakończeniu edukacji szkolnej planowała studiować sztukę, zmieniła jednak zdanie i dostała się do Akademii Muzycznej. W tym czasie Calvi założyła parę zespołów muzycznych, między innymi Cheap Hotel, który nie odniósł większego sukcesu. Po jakimś czasie poznała multiuinstrumentalistkę Mally Harpaz oraz bębniarza Daniela Maidena Wooda, którzy tworzą dzisiejszy skład jej grupy.
Na jednym z pierwszych występów Calvi została zauważona przez eks-gitarzystę grupy The Coral Billa Ryder-Jonesa, który namówił Laurence’a Bella z Domino Records do podpisania z nią kontraktu płytowego. Wsparcia Annie Calvi udzielił również Brian Eno, który usłyszał o niej od znajomego. Od tego czasu wielokrotnie opisywał ją jako „nową Patti Smith”.
W roku 2010 Calvi supportowała grupy: Interpol, podczas jej tournée po Wielkiej Brytanii, oraz Arctic Monkeys (której wydawcą jest również Domino Records). Nick Cave zaprosił Calvi do supportowania grupy Grinderman podczas europejskiej trasy koncertowej w październiku 2010 roku.
W wieku siedemnastu lat dokonała coming-out wyznając, że jest lesbijką. W 2021 roku urodziła syna, którego wychowuje wspólnie ze swoją partnerką.
Album "Anna Calvi".
Debiutancki album Calvi (o tym samym tytule) został wydany w Wielkiej Brytanii i reszcie Europy przez wytwórnię Domino Records 17 lutego 2011 r. Album odniósł sukces na europejskim rynku (miejsce 17. we Francji; 33. w Austrii; 40. w Szwajcarii; 55. w Szwecji i 70. w Niemczech) Calvi współprodukowała swój album razem ze współpracownikiem PJ Harvey Robem Ellisem.
Styl i wpływy muzyczne.
Calvi jest porównywana do swoich rodaczek: PJ Harvey czy Siouxsie. Styl Calvi jest opisywany jako mroczny, romantyczny i nastrojowy pop. Calvi nawiązuje do takich wykonawców jak: Nina Simone, Maria Callas, Jimi Hendrix i The Rolling Stones. Ponadto w jej muzyce widoczne są odniesienia do bluesa Captaina Beefhearta, występów scenicznych Nicka Cave'a, Davida Bowiego czy Scotta Walkera. Klasyczni kompozytorzy: Messiaen, Ravel i Debussy również służą jej za inspiracje.
Calvi przyznała, iż filmy takich twórców jak: Gus Van Sant, Wong Kar-Wai czy David Lynch również miały wpływ na kształt jej muzyki.

</doc>
<doc id="2359081" url="https://pl.wikipedia.org/wiki?curid=2359081" title="Garry Schyman">
Garry Schyman

Garry Schyman (ur. w 1954) – amerykański kompozytor muzyki filmowej, wykorzystywanej w produkcjach telewizyjnych i grach komputerowych.

</doc>
<doc id="2359083" url="https://pl.wikipedia.org/wiki?curid=2359083" title="Jean-Michel Moreau">
Jean-Michel Moreau

Jean-Michel Moreau (zwany "le Jeune", ur. 26 marca 1741 w Paryżu, zm. 30 listopada 1814 tamże) - francuski rysownik, grawer, malarz i ilustrator, jeden z najbardziej znanych artystów tworzących ilustracje w okresie francuskiego rokoko. 
Twórczość.
Stworzył ponad 2 tysiące prac, które poświęcił ważnym współczesnym wydarzeniom, jak i motywom literackim. Portretował znane postacie, np. Woltera. Pracował nad wydaniami dzieł Owidiusza, Boccaccio, Moliera, czy Rousseau. Jego rysunki posłużyły do stworzenia licznych znanych rycin, w tym alegorii rozbioru Polski - tzw. "kołacza królewskiego".

</doc>
<doc id="2359084" url="https://pl.wikipedia.org/wiki?curid=2359084" title="Dominique Rey">
Dominique Rey

Dominique Marie Jean Rey (ur. 21 września 1952 w Saint-Etienne) – francuski duchowny katolicki, biskup Fréjus-Toulon od 2000.
Życiorys.
Ukończył studia ekonomiczne na uniwersytecie w Clermont-Ferrand, uzyskując tytuł doktora. Ponadto podjął studia w Instytucie Katolickim w Paryżu, gdzie otrzymał tytuły naukowe z teologii i prawa kanonicznego.
Święcenia kapłańskie otrzymał 23 czerwca 1984 i został inkardynowany do archidiecezji paryskiej. Był m.in. moderatorem Wspólnoty Emmanuel (1988-1995) oraz proboszczem parafii Świętej Trójcy w Paryżu (1995-2000).
Episkopat.
16 maja 2000 papież Jan Paweł II mianował go biskupem ordynariuszem diecezji Fréjus-Toulon. Sakry biskupiej udzielił mu kard. Jean-Marie Lustiger.

</doc>
<doc id="2359085" url="https://pl.wikipedia.org/wiki?curid=2359085" title="Anatolij Iljin">
Anatolij Iljin

Anatolij Michajłowicz Iljin, ros. Анатолий Михайлович Ильин (ur. 27 czerwca 1931 w Moskwie, zm. 10 lutego 2016 tamże) – rosyjski piłkarz i trener piłkarski. W czasie kariery występował na pozycji napastnika. Reprezentant ZSRR.
Kariera piłkarska.
Kariera klubowa.
Wychowanek klubów Piszczewik Moskwa i Trudowyje Riezierwy Moskwa. W 1949 rozpoczął karierę piłkarską w Spartaku Moskwa, w którym występował przez 14 lat. W 1962 zakończył swoją karierę piłkarską.
Kariera reprezentacyjna.
15 lipca 1952 zadebiutował w reprezentacji Związku Radzieckiego w meczu 1/16 finału igrzysk olimpijskich z Bułgarią, wygranym 2:1. Wcześniej od maja do lipca 1952 rozegrał 8 spotkań nieoficjalnych radzieckiej reprezentacji. W 1956 na igrzyskach olimpijskich w Melbourne w składzie olimpijskiej reprezentacji zdobył złoty medal. W finale strzelił decydującego gola w meczu z Jugosławią, wygranym 1:0. Łącznie rozegrał 31 meczów, w których zdobył 16 bramek. Oprócz tego rozegrał 13 meczów nieoficjalnych (4 goli).
Kariera trenerska.
Po zakończeniu kariery piłkarskiej pracował jako szkoleniowiec w Szkole Piłkarskiej Spartaka Moskwa (1963–1966).

</doc>
<doc id="2359088" url="https://pl.wikipedia.org/wiki?curid=2359088" title="Zmodyfikowana dynamika Newtonowska">
Zmodyfikowana dynamika Newtonowska



</doc>
<doc id="2359093" url="https://pl.wikipedia.org/wiki?curid=2359093" title="Citroën C2 (Chiny)">
Citroën C2 (Chiny)

Citroën C2 − samochód produkowany od 2006 roku w Chinach, bliźniaczy model Peugeota 206. Jest sprzedawany tylko na rynku chińskim. Nie ma nic wspólnego z europejskimi modelem o tej nazwie.
Pojazd występuje z silnikami benzynowymi 1.4 i 1.6 dm3, które działają w połączeniu z 4-biegową automatyczną przekładnią.

</doc>
<doc id="2359096" url="https://pl.wikipedia.org/wiki?curid=2359096" title="Petra Schneider">
Petra Schneider

Petra Schneider (ur. 11 stycznia 1963 w Chemnitz), wschodnioniemiecka pływaczka. Medalistka olimpijska, mistrzostw Świata i Europy, rekordzistka Świata.

</doc>
<doc id="2359098" url="https://pl.wikipedia.org/wiki?curid=2359098" title="Hamadoun I. Touré">
Hamadoun I. Touré



</doc>
<doc id="2359100" url="https://pl.wikipedia.org/wiki?curid=2359100" title="Daniel Comboni">
Daniel Comboni

Daniel Comboni, MCCI, wł. Daniele Comboni (ur. 15 marca 1831 w Limone sul Garda, zm. 10 października 1881 w Chartumie) – włoski biskup katolicki i misjonarz, założyciel kombonianów i sióstr kombonianek, czczony w Kościele katolickim jako święty. Wspomnienie przypada 10 października.
Życiorys.
Comboni przyszedł na świat w rodzinie ogrodników Luigiego i Dominiki Pace, pochodzącej z Cadrii w gminie Magasa. Rodzina ze strony ojca była spowinowacona z rodem szlacheckim z Muslone. Daniele posiadał 7 braci, którzy umarli w wieku dziecięcym. Zimą 1843 wstąpił w Weronie do szkoły z internatem dla ubogich dzieci ufundowanej przez ks. Nicola Mazzę. Kapłan ten rozpalił w Combonim pasję dla Afryki i działalności misjonarskiej. Będąc jeszcze dzieckiem Comboni podjął decyzję o poświęceniu się misjom jako kapłan. W 1849 złożył ślub na ręce ks. Mazzy, że poświęci całe swoje życie misjom w Afryce Subsaharyjskiej. Po odbyciu studiów filozoficzno-teologicznych został wyświęcony na kapłana 31 grudnia 1854 przez biskupa Trydentu, późniejszego błogosławionego, Jana Nepomucena von Tschiderera.
W pierwszą podróż misyjną do Afryki Comboni wyruszył 8 września 1857. Towarzyszyli mu czterej inni kapłani związani ze szkołą ks. Mazzy: Giovanni Beltrame, Alessandro Dal Bosco, Francesco Oliboni oraz Angelo Melotto. Do grupy misyjnej należał też kowal Isidoro Zilli. Po czteromiesięcznej podróży misjonarze dotarli do Chartumu, gdzie Dal Bosco pozostał jako prokurator misji. Pozostałych pięciu wyruszyło w dalszą drogę. 14 lutego 1858 znaleźli się w misji Santa Croce, gdzie pracowali przez około dwanaście miesięcy.
W 1859 Comboni wrócił do Włoch za względu na powtarzające się napady malarii. Przebywając w ojczyźnie rozpoczął pracę na rzecz misji afrykańskich, układając motto: "O Nigrizia o morte!" (wł. Albo Nigrizia albo śmierć!). W 1864 w Rzymie Comboni stworzył zarys wielkiego projektu misyjnego opartego na doświadczeniach zdobytych w Sudanie. W oparciu o idee ks. Mazzy – Zbawić Afrykę z Afryką! – planował oprzeć się na ludach afrykańskich, tworząc dla nich szkoły, w których przygotowana miała być przyszła kadra nauczycielska, medyczna i zaplecze misjonarskie. Chciał również w miejscach z lepszym dla Europejczyków klimatem tworzyć szkoły misyjne dla przyszłych białych misjonarzy.
Na przełomie 1864 i 1865 Comboni podróżował po Europie szukając funduszy i wsparcia dla realizacji swoich planów. Środki finansowe znalazł m.in. w Kolonii. W czerwcu 1867 założył zgromadzenie zakonne Misjonarzy Kombonianów Serca Jezusowego. W 1872 powstała jego żeńska gałąź (wł. Suore Missionarie Pie Madri della Nigrizia). Wówczas powstało też czasopismo misyjne, które do dzisiaj wychodzi w języku włoskim – „Nigrizia”.
W czasie I soboru watykańskiego w 1870 Comboni zaprezentował petycję w sprawie ewangelizacji Afryki Centralnej, łac. "Postulatum pro Nigris Africæ Centralis". Dwa lata później papież Pius IX postanowił powierzyć misję w Afryce Subsaharyjskiej zgromadzeniu kombonianów. Comboni został mianowany w 1877 biskupem i wikariuszem apostolskim Afryki Centralnej. Sakrę biskupią otrzymał 12 sierpnia 1877 z rąk kardynała Alessandra Franchiego. Współkonsekratorami byli późniejszy kardynał, sekretarz kongregacji ds. biskupów Angelo Bianchi i arcybiskup Francesco Folicaldi.
W ostatnią podróż misyjną Comboni wyruszył z Neapolu 27 listopada 1880. Latem 1881 eksplorował łańcuchy górskie Nubii.
Przez całe życie bp Comboni walczył z niewolnictwem. Zmarł na cholerę 10 października 1881 w Chartumie.
Cud w procesie kanonizacyjnym.
Oprócz cudu wymaganego przez Kościół katolicki w procesie beatyfikacyjnym, wymagany jest kolejny cud przed ogłoszeniem błogosławionego świętym. W przypadku procesu kanonizacyjnego bł. Daniela Comboniego uznano za cud uzdrowienie trzydziestodwuletniej muzułmanki Lubny Abdel Aziz z Sudanu. Cud został uznany dekretem papieskim z 20 grudnia 2002. Jan Paweł II kanonizował bpa Comboniego 5 października 2003.

</doc>
<doc id="2359104" url="https://pl.wikipedia.org/wiki?curid=2359104" title="Ute Geweniger">
Ute Geweniger

Ute Geweniger (ur. 24 lipca 1964 w Chemnitz), wschodnioniemiecka pływaczka. Medalistka olimpijska, mistrzostw Świata i Europy, rekordzistka Świata.

</doc>
<doc id="2359105" url="https://pl.wikipedia.org/wiki?curid=2359105" title="Marc Hensel">
Marc Hensel

Marc Hensel (ur. 17 kwietnia 1986 w Dreźnie) – niemiecki piłkarz występujący na pozycji defensywnego pomocnika.
Kariera.
Pierwsze treningi podjął w 1992 roku w Dynamie Drezno. W drużynach młodzieżowych grał aż do 2004 roku, kiedy to został włączony do seniorskiej drużyny rezerw. Rok później był już piłkarzem pierwszego składu, gdzie przez 2 lata rozegrał 13 meczów. W lipcu 2007 roku przeniósł się do Energie II Cottbus, gdzie był zawodnikiem podstawowego składu, ale mimo to po roku odszedł do Erzgebirge Aue. W swoim nowym klubie był wiodącą postacią, z drużyną awansował do 2. Bundesligi, a potem zajął w niej piąte miejsce. W 2013 roku przeszedł do Chemnitzer FC. Pod koniec 2014 roku doznał kontuzji, po której nie wrócił już do gry i w 2016 zakończył karierę.

</doc>
<doc id="2359107" url="https://pl.wikipedia.org/wiki?curid=2359107" title="Chrysopelea ornata">
Chrysopelea ornata



</doc>
<doc id="2359108" url="https://pl.wikipedia.org/wiki?curid=2359108" title="Lough Coirib">
Lough Coirib



</doc>
<doc id="2359109" url="https://pl.wikipedia.org/wiki?curid=2359109" title="Ursus arctos syriacus">
Ursus arctos syriacus



</doc>
<doc id="2359110" url="https://pl.wikipedia.org/wiki?curid=2359110" title="Eudocimus albus">
Eudocimus albus



</doc>
<doc id="2359111" url="https://pl.wikipedia.org/wiki?curid=2359111" title="Pygoscelis antarcticus">
Pygoscelis antarcticus



</doc>
<doc id="2359112" url="https://pl.wikipedia.org/wiki?curid=2359112" title="Pygoscelis antarctica">
Pygoscelis antarctica



</doc>
<doc id="2359114" url="https://pl.wikipedia.org/wiki?curid=2359114" title="Richard Morris">
Richard Morris

Richard Valentine Morris (ur. 1768, zm. 1815) – oficer Marynarki Wojennej USA, dowódca marynarki wojennej na Morzu Śródziemnym w I wojnie berberyjskiej.
Richard Valentine Morris urodził się w 1768 roku w Morrisanii, obecnie części Nowego Jorku. Był synem Lewisa Morrisa, sygnatariusza deklaracji niepodległości Stanów Zjednoczonych.
Po wojnie o niepodległość wstąpił do amerykańskiej Marynarki Wojennej. Stopień kapitana otrzymał w 1798 roku. W 1802 roku został wysłany jako dowódca szwadronu na Morze Śródziemne by przejąć komendę w konflikcie z piratami berberyjskimi. Morris dotarł do Gibraltaru 31 maja 1802 roku. W czasie swojego dowodzenia unikał starć, ograniczając się do patrolowania morza i blokady Trypolisu. Z powodu braku sukcesu i złej współpracy ze sprzymierzeńcami, Morris został pozbawiony dowództwa w sierpniu 1803 roku.
Zmarł w 1815 roku.

</doc>
<doc id="2359116" url="https://pl.wikipedia.org/wiki?curid=2359116" title="Piotr (metropolita Moskwy)">
Piotr (metropolita Moskwy)



</doc>
<doc id="2359119" url="https://pl.wikipedia.org/wiki?curid=2359119" title="Mikołaj Komorowski (zm. XV w.)">
Mikołaj Komorowski (zm. XV w.)

Mikołaj Komorowski herbu Korczak (zm. przed 1487 w Krasnymstawie) – starosta spiski z nadania biskupa krakowskiego Zbigniewa Oleśnickiego, zarządca klucza muszyńskiego w jego imieniu w latach 40. XV w., hrabia Liptowa, starosta podoliniecki, właściciel państwa żywieckiego.
Życiorys.
Pochodził być może z ruskiego rodu Korczaków, według niektórych źródeł był synem Stanisława, syna Dymitra, z Komorowa, lecz informacje te są niepewne. Był bratem Piotra i Marcina Komorowskich. W 1436 był mediatorem w sporze pomiędzy Jaksą, wielkorządcą biskupa Oleśnickiego, a Bartoszem Cichowskim.
Po powołaniu Władysława Warneńczyka w roku 1440 na króla Węgier, wraz z braćmi należał do obozu polskiego władcy i wspierał go w zdobyciu korony Węgier. Według opisu Długosza „przybywszy do obozu ze swym wojskiem, wielką był dla króla pomocą”. Władca w podzięce obdarzył rodzinę Komorowskich kilkoma nadaniami na Spiszu i Orawie.
W 1442 uczestniczył w najeździe na należący do Jana Jiskry Preszów. W wyniku tego najazdu został wzięty przez Jiskrę do niewoli. Najpóźniej po 2 latach był już wolny; w 1444 pojawia się jako jeden z sygnatariuszy traktatu pomiędzy przedstawicielami Królestwa Polskiego a Jiskrą – być może na mocy tegoż traktatu odzyskał wolność. W dalszym ciągu wojował z Jiskrą w latach 40., biorąc udział m.in. w najeździe na Bańską Bystrzycę w 1447. Pod koniec lat 40. poróżnił się z biskupem Oleśnickim, którego do tej pory był wiernym stronnikiem. Wówczas pogodził się i sprzymierzył z Jiskrą. W walkach stronnictw o tron węgierski poparł Jiskrę przeciw Janowi Hunyadyemu. 
W latach 50. utracił Spisz na rzecz Jana Głowacza. Regularnie urządzał napady i grabieże ziem swoich przeciwników politycznych. Postanowieniem sejmu węgierskiego obradującego w Bratysławie w latach 1452–1453 Komorowski wraz bratem Piotrem uznani zostali za banitów. Po krótkim czasie jednak stosunki braci z Koroną Węgierską poprawiły się. 
Około 1476 przejął państwo żywieckie i inne posiadłości z rąk brata Piotra. W związku z niepewną postawą Mikołaja, skłaniającego się ku przymierzu z Maciejem Korwinem przeciw Polsce, król Kazimierz Jagiellończyk w 1477 przedsięwziął przeciwko niemu wyprawę wojenną, dowodzoną przez Jakuba Dębińskiego. Ten zdobył i zrównał z ziemią należące do Mikołaja zamki w Żywcu, Barwałdzie i Szaflarach. Komorowski utracił Szaflary na rzecz Marka Ratułda, a Żywiec i Barwałd przejął Dębiński. W latach 80. powrócił częściowo do łask królewskich i od ok. 1485 ponownie figuruje jako pan na Żywcu, a także w Krasnymstawie w ziemi chełmskiej.
Zmarł nie później niż w 1487 w Krasnymstawie. Miał najprawdopodobniej czterech synów: Krzysztofa, Aleksandra, Wawrzyńca i Jana, oraz córkę Halszkę.

</doc>
<doc id="2359121" url="https://pl.wikipedia.org/wiki?curid=2359121" title="Chisato">
Chisato

 – żeńskie imię japońskie.
Możliwa pisownia.
Chisato można zapisać, używając wielu różnych znaków kanji i może znaczyć m.in.:

</doc>
<doc id="2359122" url="https://pl.wikipedia.org/wiki?curid=2359122" title="Uniwersytet Sofijski im. św. Klemensa z Ochrydy">
Uniwersytet Sofijski im. św. Klemensa z Ochrydy

Uniwersytet Sofijski im. św. Klemensa z Ochrydy () – bułgarska szkoła wyższa z siedzibą w Sofii, założona w 1904 roku na bazie działającej od 1888 Wyższej Szkoły Pedagogicznej.
Po przekształceniu wyższej szkoły pedagogicznej w uniwersytet w 1904 pierwszym rektorem nowej uczelni został językoznawca Aleksandyr Teodorow-Bałan. Uczelnię tworzyły początkowo trzy wydziały (historii i filologii, matematyki i fizyki, prawa). W 1907 uniwersytet został zamknięty na kilka miesięcy przez księcia Ferdynanda po zamieszkach w Sofii, w których aktywny udział wzięli studenci i pracownicy uczelni.
W roku akademickim 1922/1923 uniwersytet składał się z 6 wydziałów. W tym czasie studiowało na uczelni 2388 studentów (w tym 686 kobiet), a kadrę dydaktyczną tworzyło 205 osób. W 1929 obroniono pierwszą rozprawę doktorską. W roku 1934 zakończono budowę kompleksu budynków, w których dzisiaj mieszczą się władze uczelni. Budynek rektoratu projektowali Nikoła Lazarow i Jordan Milanow.
Po przejęciu władzy przez komunistów w 1944 kadra uniwersytecka liczyła 182 profesorów i 286 asystentów. W tym czasie kształciło się na uczelni 13 627 osób. W 1947 powstały trzy nowe wydziały, a uczelnia przyjęła model sowiecki system organizacyjny.
Święto uczelni przypada 25 listopada, w dzień poświęcony św. Klementowi z Ochrydy. 
Struktura Uczelni.
Uczelnia daje możliwość podjęcia studiów na kierunkach humanistycznych oraz ścisłych prowadzonych w ramach szesnastu wydziałów. 
Dodatkowo proces kształcenia wspiera Studium Nauki Języków, Studium Wychowania Fizycznego oraz Departament Informacji i Szkolenia Nauczycieli. Uczelnia posiada własne wydawnictwo i bibliotekę z zasobem przekraczającym 2 mln woluminów.

</doc>
<doc id="2359124" url="https://pl.wikipedia.org/wiki?curid=2359124" title="Pojazdy jednośladowe">
Pojazdy jednośladowe



</doc>
<doc id="2359125" url="https://pl.wikipedia.org/wiki?curid=2359125" title="NGC 1929">
NGC 1929

NGC 1929 (również LHA 120-N 44F) – mgławica emisyjna (oraz obszar H II) znajdująca się w konstelacji Złotej Ryby w odległości około 170 000 lat świetlnych od Ziemi. Należy do Wielkiego Obłoku Magellana. Została odkryta 27 września 1826 roku przez Jamesa Dunlopa.
NGC 1929 jest częścią wielkiej mgławicy LMC-N44 (N44) i jest położona na północny zachód od superbąbla znajdującego się w jej centrum. Obszar H II jest jonizowany przez gwiazdę typu widmowego O8III. Wewnątrz mgławicy wykryto dwie kolumny pyłu, w wierzchołku jednej z nich znajduje się młody obiekt gwiezdny (ang. YSO – "young stellar object") o masie szacowanej na 6–11 .

</doc>
<doc id="2359129" url="https://pl.wikipedia.org/wiki?curid=2359129" title="Before I Self Destruct (film)">
Before I Self Destruct (film)

Before I Self Destruct - amerykański dramat z udziałem Curtisa "50 Centa" Jacksona, który jest dołączony do albumu o tym samym tytule.
Fabuła.
Film opowiada o mężczyźnie o imieniu Clarence (w tej roli 50 Cent), który mieszka z matką i młodszym bratem. Po tym jak ich matka zostaje przypadkowo zastrzelona, główny bohater decyduje się na zemstę. Zabija mężczyznę, owego mordercę matki obu braci.
Wkrótce potem młodszy brat (w tej roli Clayton Young) dostaje ofertę przyjęcia do szkoły uniwersyteckiej. Clarence w tej sytuacji stara się utrzymać brata i siebie. Za pieniądze staje się płatnym mordercą.

</doc>
<doc id="2359130" url="https://pl.wikipedia.org/wiki?curid=2359130" title="Mariano Crociata">
Mariano Crociata

Mariano Crociata (ur. 16 marca 1953 w Castelvetrano) – włoski duchowny katolicki, biskup Latina-Terracina-Sezze-Priverno od 2013, przewodniczący Komisji Episkopatów Wspólnoty Europejskiej od 2023.
Życiorys.
Święcenia kapłańskie otrzymał 29 czerwca 1979 i został inkardynowany do Mazara del Vallo. Pracował głównie jako duszpasterz parafialny, był także m.in. dyrektorem kurialnego wydziału katechetycznego (1983–1986) oraz wikariuszem generalnym diecezji (2005–2007).
16 lipca 2007 papież Benedykt XVI mianował go ordynariuszem diecezji Noto. Sakry biskupiej udzielił mu kard. Paolo Romeo.
25 września 2008 został wybrany sekretarzem Konferencji Episkopatu Włoch, zastępując na tym stanowisku abp Giuseppe Betoriego.
19 listopada 2013 papież Franciszek mianował go biskupem ordynariuszem diecezji Latina-Terracina-Sezze-Priverno. Ingres odbył się 15 grudnia 2013.
8 marca 2018 został wiceprzewodniczącym Komisji Episkopatów Wspólnoty Europejskiej, a 22 marca 2023 wybrany jej przewodniczącym.

</doc>
<doc id="2359137" url="https://pl.wikipedia.org/wiki?curid=2359137" title="Kristin Otto">
Kristin Otto

Kristin Otto (ur. 7 lutego 1966 w Lipsku) – wschodnioniemiecka pływaczka, medalistka olimpijska, mistrzostw świata i Europy, rekordzistka świata.
Obecnie jest dziennikarką ZDF.
Jest jedną z ofiar programu dopingowego stosowanego w latach 1976–1988 przez trenerów NRD.
Odpowiedzialnymi za wdrożenie w życie programu dopingowego uznano dwóch działaczy sportowych. Manfred Ewald, szef federacji sportowej i Manfred Höppner odpowiedzialny za medycynę sportową w latach 80., skazani zostali odpowiednio na 22 i 10 miesięcy więzienia w zawieszeniu. Trenerzy wmawiali zawodnikom, że zażywają witaminy i sole mineralne.

</doc>
<doc id="2359140" url="https://pl.wikipedia.org/wiki?curid=2359140" title="Andrij Szandor">
Andrij Szandor

Andrij Arpadowycz Szandor, ukr. Андрій Арпадович Шандор (ur. 5 stycznia 1966 we Lwowie, Ukraińska SRR) – ukraiński sędzia piłkarski FIFA, sędziuje mecze Premier-lihi. Wiceprezes Obwodowego Związku Piłki Nożnej we Lwowie. Zastępca dyrektora SDJuSzOR Karpaty Lwów. Najlepszy sędzia piłkarski Ukrainy 2002/03, 2004/05 i 2006/07 według gazety "Komanda", najlepszy sędzia Ukrainy sezonu 2008/09 według plebiscytu Premier-lihi.
Kariera sędziowska.
W 1992 rozpoczął karierę sędziowską w meczach lokalnych rozgrywek piłkarskich. Od 1993 sędziował mecze Amatorskich Mistrzostw Ukrainy, od 1995 w Drugiej Lidze, od 1998 w Pierwszej Lidze, a od 2000 w Wyższej Lidze Ukrainy. Sędzia FIFA od 2002 roku.
2 października 2003 odmówił sędziować centralny mecz 11 kolejki i wiosennej rundy Mistrzostw Ukrainy pomiędzy Dynamo Kijów i Szachtar Donieck w Kijowie z powodu krytyki sędziowania meczów w poprzednich kolejkach.
Hobby: kolekcjonerstwo, podróże.

</doc>
<doc id="2359144" url="https://pl.wikipedia.org/wiki?curid=2359144" title="Michael Groß">
Michael Groß

Michael Groß (ur. 17 czerwca 1964 we Frankfurcie nad Menem), niemiecki (RFN) pływak. Medalista olimpijski, mistrzostw Świata i Europy, rekordzista świata.
W 1995 uhonorowany członkostwem w International Swimming Hall of Fame.

</doc>
<doc id="2359148" url="https://pl.wikipedia.org/wiki?curid=2359148" title="Teleporter międzygwiazdowy">
Teleporter międzygwiazdowy



</doc>
<doc id="2359149" url="https://pl.wikipedia.org/wiki?curid=2359149" title="Ingwe (pocisk)">
Ingwe (pocisk)

Ingwe – przeciwpancerny pocisk kierowany, produkowany przez koncern Denel Dynamics w Republice Południowej Afryki. Pocisk został zaprojektowany jako uniwersalny przeciwpancerny pocisk rakietowy, który może być odpalany zarówno ze śmigłowców jak i z wyrzutni naziemnych (w tym również samobieżnych). Pocisk naprowadzany w wiązce laserowej, posiada zasięg od 250 m do ponad 5000 m, a jego tandemowa głowica kumulacyjna posiada przebijalność ponad 1000 mm stali.

</doc>
<doc id="2359150" url="https://pl.wikipedia.org/wiki?curid=2359150" title="Teleporter międzygalaktyczny">
Teleporter międzygalaktyczny



</doc>
<doc id="2359152" url="https://pl.wikipedia.org/wiki?curid=2359152" title="Wiktor Szwecow">
Wiktor Szwecow

Wiktor Borysowycz Szwecow, ukr. Віктор Борисович Швецов (ur. 22 czerwca 1969 w Odessie) – ukraiński sędzia piłkarski FIFA, sędziuje mecze Premier-lihi. Najlepszy sędzia Ukrainy sezonu 2009/10 i 2010/11 według plebiscytu Premier-lihi.
Kariera sędziowska.
W 1991 rozpoczął karierę sędziowską w meczach lokalnych rozgrywek piłkarskich. Od 1992 sędziował mecze Amatorskich Mistrzostw Ukrainy, od 1994 w Drugiej Lidze, od 2002 w Pierwszej Lidze, a od 2005 w Wyższej Lidze Ukrainy. Sędzia FIFA od 2008 roku.
25 maja 2011 sędziował finałowy mecz Pucharu Ukrainy pomiędzy Dynamo Kijów i Szachtar Donieck (0:2). Wcześniej w 2008 roku pokazał 5 czerwonych kartoników w finałowym meczu Pucharu Ukrainy.

</doc>
<doc id="2359154" url="https://pl.wikipedia.org/wiki?curid=2359154" title="Ilija Najdoski">
Ilija Najdoski

Ilija Najdoski (mac. Илија Најдоски, ur. 26 marca 1964 w Kruszewie) – macedoński piłkarz grający na pozycji lewego obrońcy. W swojej karierze 11 razy wystąpił w reprezentacji Jugosławii i strzelił w niej 1 gola oraz 10 razy zagrał w reprezentacji Macedonii. Jego syn Dino także jest piłkarzem i ma za sobą występy w reprezentacji Macedonii U-21.
Kariera klubowa.
Karierę piłkarską Najdoski rozpoczął w klubie Pobeda Prilep. Grał w nim w latach 1981–1984. W 1984 roku przeszedł do Vardaru Skopje i w sezonie 1984/1985 zadebiutował w nim w pierwszej lidze jugosłowiańskiej. W Vardarze występował przez 4 lata.
W 1988 roku Najdoski został piłkarzem Crvenej zvezdy Belgrad. Wraz z Crveną Zvezdą trzykrotnie z rzędu wywalczył mistrzostwo Jugosławii w latach 1990, 1991 i 1992 oraz jeden raz zdobył Puchar Jugosławii (w 1990 roku). W 1991 roku wystąpił w wygranym po serii rzutów karnych finale Pucharu Mistrzów z Olympique Marsylia. W 1991 roku zdobył też Puchar Interkontynentalny.
W 1992 roku Najdoski odszedł z Crvenej zvezdy do Realu Valladolid. W 1993 roku awansował z nim z Segunda División do Primera División, a w najwyższej klasie rozgrywkowej w Hiszpanii zadebiutował 4 września 1993 w meczu ze Sportingiem Gijón (0:1). W Realu występował do 1994 roku.
Latem 1994 Najdoski został zawodnikiem tureckiego Denizlisporu. Po roku gry w nim przeniósł się do CSKA Sofia, w którym grał w sezonie 1995/1996. Z kolei w sezonie 1996/1997 występował w szwajcarskim FC Sion, z którym został mistrzem Szwajcarii. W 1997 roku zakończył karierę piłkarską.
Kariera reprezentacyjna.
W reprezentacji Jugosławii Najdoski zadebiutował 12 września 1990 w wygranym 2:0 meczu eliminacji do Euro 1992 z Irlandią Północną. Od 1990 do 1992 roku rozegrał w kadrze Jugosławii 11 meczów i strzelił 1 gola.
Po rozpadzie Jugosławii Najdoski zaczął grać w reprezentacji Macedonii. Zadebiutował w niej 13 października 1993 roku w wygranym 4:1 towarzyskim meczu ze Słowenią. W barwach Macedonii grał w eliminacjach do Euro 96. W kadrze Macedonii od 1993 do 1996 roku rozegrał łącznie 10 meczów.

</doc>
<doc id="2359156" url="https://pl.wikipedia.org/wiki?curid=2359156" title="Henryk Buczyński">
Henryk Buczyński

Henryk Bogusław Buczyński, ps. „Stefan” (ur. 20 marca 1901 w Warszawie, zm. w kwietniu 1945 Steyr w Austrii) – działacz PPS-Lewicy, Komunistycznej Partii Polski i Polskiej Partii Robotniczej, współorganizator Wydziału II (Informacyjnego) Sztabu Głównego GL-AL.
Ukończył Szkołę Zrzeszenia Kupców, a następnie rozpoczął studia na Politechnice Warszawskiej. Początkowo należał do PPS-Lewicy, później (prawdopodobnie od 1927) do KPP. W latach 1940–1941 był członkiem organizacji Rewolucyjne Rady Robotniczo-Chłopskie „Młot i Sierp” i Stowarzyszenie Przyjaciół ZSRR. W Sztabie Głównym GL, którego członkiem był od lutego 1942, przez pewien czas kierował pracą Biura Sztabu Głównego GL. Współorganizował Wydział II i uczestniczył w jego pracach, za co 25 września 1943 został awansowany na kapitana. Był ponadto łącznikiem między Sztabem Głównym a dowódcą oddziału GL im. Ludwika Waryńskiego Janem Strzeszewskim „Wiktorem”. Według Piotra Gontarczyka „Stefan” był jednym z uczestników akcji na Archiwum Delegatury Rządu RP i AK na ul. Poznańskiej w Warszawie 17 lutego 1944.
Brał udział w powstaniu warszawskim, walcząc w Armii Ludowej na Starym Mieście. Po upadku powstania wyszedł z ludnością cywilną, przebywał w obozie przejściowym w Pruszkowie, potem w obozach koncentracyjnych Groß-Rosen i Mauthausen-Gusen, a w październiku został wywieziony w transporcie więźniów do Wiednia. W kwietniu 1945 w czasie ewakuacji pozostał w miejscowości Steyr, gdzie zmarł z wycieńczenia. Pośmiertnie odznaczony został Orderem Krzyża Grunwaldu III klasy, Orderem Odrodzenia Polski V klasy i Krzyżem Partyzanckim.

</doc>
<doc id="2359159" url="https://pl.wikipedia.org/wiki?curid=2359159" title="Ołeh Oriechow">
Ołeh Oriechow

Ołeh Borysowycz Oriechow, ukr. Олег Борисович Орєхов (ur. 20 sierpnia 1967 w Kijowie, Ukraińska SRR) – ukraiński sędzia piłkarski FIFA, sędziuje mecze Premier-lihi. Najlepszy sędzia piłkarski Ukrainy 2007/08 według plebiscytu PFL.
Kariera sędziowska.
W 1994 rozpoczął karierę sędziowską w meczach lokalnych rozgrywek piłkarskich. Od 1995 sędziował mecze Amatorskich Mistrzostw Ukrainy, od 1996 w Drugiej Lidze, od 1997 w Pierwszej Lidze, a od 2002 w Wyższej Lidze Ukrainy. Sędzia FIFA od 2003 roku.
Żonaty. Hobby: podróże, teatr.

</doc>
<doc id="2359164" url="https://pl.wikipedia.org/wiki?curid=2359164" title="Tramwaje w Białogrodzie nad Dniestrem">
Tramwaje w Białogrodzie nad Dniestrem

Tramwaje w Białogrodzie nad Dniestrem − zlikwidowany system komunikacji tramwajowej w ukraińskim mieście Białogród nad Dniestrem.
Linię tramwaju konnego otwarto w 1904. Tramwaje kursowały po torach o szerokości 1524 mm. Tramwaje zlikwidowano w 1930. W mieście istniała jedna linia tramwajowa. 

</doc>
<doc id="2359166" url="https://pl.wikipedia.org/wiki?curid=2359166" title="Rusk (herb szlachecki)">
Rusk (herb szlachecki)

Rusk "(Rostke, Rostken, Rostkowski, Rusken, Rustke, Rustken, Rustki, Rustkowski, Łabędź odmienny)" – kaszubski herb szlachecki, według Przemysława Pragerta odmiana herbu Łabędź.
Opis herbu.
Herb znany jest przynajmniej w dwóch wariantach. Opisy z wykorzystaniem zasad blazonowania, zaproponowanych przez Alfreda Znamierowskiego:
Rusk "(Rostke, Rostken, Rostkowski, Rusken, Rustke, Rustken, Rustki, Rustkowski, Łabędź odmienny)": "W polu błękitnym łabędź srebrny. Klejnot: Nad hełmem bez korony trzy pióra strusie, błękitne między srebrnymi, zaś po bokach po gwieździe złotej. Labry: błękitne, podbite srebrem."
Rusk odmienny "(Rostkowski, Rusken, Rustke, Rustken, Łabędź odmienny)": Łabędź z pochyloną szyją płynie po wodzie wśród trzcin zielonych z kolbami. Brak gwiazd w klejnocie, środkowe pióro czarne. Strefa wierzchu labrów najbliżej klejnotu czarna.
Najwcześniejsze wzmianki.
Herb pojawił się po raz pierwszy na mapie Pomorza Lubinusa z 1618 i był to wariant odmienny. Wariant ten przytaczały też herbarze Bagmihla ("Pommersches Wappenbuch"), Ledebura ("Adelslexikon der preussichen Monrachie von...") oraz Żernickiego ("Die polnische Adel"). Wariant uznawany za podstawowy pojawił się u Bagmihla, a ponadto w "Nowym Siebmacherze" i u Ostrowskiego ("Księga herbowa rodów polskich").
Rodzina Rusk.
Drobnoszlachecki ród o nazwisku niegniazdowym, mieszkający w ziemi lęborskiej. Najdawniejsza wzmianka o tym nazwisku pochodzi z 1552 (Mikołaj Rusk, właściciel części w Parszczycach). Kolejne wzmianki z lat 1555 (potwierdzenie lenna w Siemirowicach), 1575 (Ruschen w Siemirowicach), 1601, 1608, 1618, 1621 (Russken w Siemirowicach), 1658 (Matthiss i Jurgen die Russcken). Dział w Siemirowicach rodzina posiadała przynajmniej do XVIII wieku. Ruskenowie odnotwani zostali także we wsi Bochowo w 1756 i 1762 (Georg Ernst von Rustke). Podobieństwo herbu Ruskenów i herbów rodzin Ganske oraz Dote, a także posiadanie działów w tych samych wsiach, sugeruje wspólne pochodzenie tych rodzin.
Herbowni.
Rusk (Rostek, Rostke, Rostken, Rostkowski, Ruschen, Rusken, Russk, Russke, Russken, Russt, Rustk, Rustke, Rustken, Rustki, Rustkowski, Ruszk). Rodzina od posiadanej wsi przyjmowała także nazwisko Siemirowski (Wsiemierowski, Szemierowski, Siemierowski), zamieniając Rusk w przydomek.

</doc>
<doc id="2359167" url="https://pl.wikipedia.org/wiki?curid=2359167" title="KRC Harelbeke">
KRC Harelbeke

Koninklijke Racing Club Harelbeke - był belgijskim klubem piłkarskim z siedzibą w Harelbeke. Klub działał w latach 1930-2002.
Historia.
Racing Club Harelbeke został założony 1930. W 1955 klub zmienił nazwę na Koninklijke Racing Club Harelbeke. W 1978 klub po raz pierwszy awansował do drugiej ligi. W 1995 klub wygrał baraże i po raz pierwszy w historii awansował do pierwszej ligi. Harelbeke występował w belgijskiej ekstraklasie przez 6 lat do 2001. Najwyższe miejsce w lidze (piąte) klub zajął w 1998.
Po spadku klub zmienił nazwę na KRC Zuid-West-Vlaanderen. W 2002 klub nie uzyskał licencji na grę w lidze i ostatecznie zlikwidowany.

</doc>
<doc id="2359168" url="https://pl.wikipedia.org/wiki?curid=2359168" title="KRC Zuid-West-Vlaanderen">
KRC Zuid-West-Vlaanderen



</doc>
<doc id="2359169" url="https://pl.wikipedia.org/wiki?curid=2359169" title="Koninklijke Racing Club Harelbeke">
Koninklijke Racing Club Harelbeke



</doc>
<doc id="2359170" url="https://pl.wikipedia.org/wiki?curid=2359170" title="K.R.C. Harelbeke">
K.R.C. Harelbeke



</doc>
<doc id="2359172" url="https://pl.wikipedia.org/wiki?curid=2359172" title="K.R.C. Zuid-West-Vlaanderen">
K.R.C. Zuid-West-Vlaanderen



</doc>
<doc id="2359177" url="https://pl.wikipedia.org/wiki?curid=2359177" title="A-Darter">
A-Darter

A-Darter – pocisk rakietowy powietrze-powietrze opracowany przez koncern Denel Dynamics z RPA wspólnie z przedsiębiorstwem Mectron z Brazylii. Pocisk posiada głowicę samonaprowadzającą się na podczerwień.
W RPA pocisk będzie używany na samolotach JAS 39 Gripen, zaś w Brazylii na samolotach A-1, F-5 oraz przyszłych brazylijskich myśliwcach FX-2.
Linki zewnętrzne.
Denel Launches Missile Deal in Brazil 

</doc>
<doc id="2359178" url="https://pl.wikipedia.org/wiki?curid=2359178" title="Wikariat apostolski Puerto Maldonado">
Wikariat apostolski Puerto Maldonado

Wikariat apostolski Puerto Maldonado – wikariat apostolski Kościoła rzymskokatolickiego w Peru, podległy bezpośrednio Stolicy Apostolskiej. Powstał w 1900 jako prefektura apostolska San Domingo de Urubamba. W 1913 został podniesiony do rangi wikariatu pod nazwą Urubamba y Madre de Dios. Obecną nazwę uzyskał w 1949 roku. Wszyscy dotychczasowi prefekci i wikariusze apostolscy byli członkami zakonu dominikanów. 

</doc>
<doc id="2359182" url="https://pl.wikipedia.org/wiki?curid=2359182" title="Dolina Miyar">
Dolina Miyar

Dolina Miyar znajduje się w północnej części Indii, w stanie Himachal Pradesh otoczonym przez Uttar Pradesh, Hariana, Punjab, Jammu i Kaszmir oraz Wyżynę Tybetańską. Należy ona do pasma górskiego Himalaji Lahoul i wciśnięta jest pomiędzy Dolinę Pangi, Dolinę Lahul oraz Zanskar. Początek doliny to ujście Rzeki Miyar do Rzeki Chandra – Bhaga w miejscowości Udaipur (2743 m n.p.m.). Ciągnie się ona na długości ok. 100 km w kierunku NE – NW – N, aż po przełęcz Kang La (5468 m n.p.m.).
Większość szczytów znajdujących się w górnej części doliny oraz w jej bocznych dolinach zawieszonych nadal pozostaje nie zdobytych przez człowieka. Nie posiadają one również nazw i wysokości. Najlepiej poznana została do tej pory Dolina Tawa, w której działała większość wypraw alpinistycznych. Pierwszym szczytem znajdującym się w jej obrębie zdobytym przez człowieka była turnia Newerseen Tower w środkowej części doliny przez Paolo Vitaliego w 1992 roku. W rejonie tym działały również dwie polskie ekspedycje. Uczestnicy pierwszej w 2005 roku, David Kaszlikowski oraz Michał Król zdobyli dziewiczy szczyt 5620 m n.p.m. (który nazwali nieoficjalnie Lotos Peak). Podczas drugiej wyprawy w 2006 roku zespół Michał Apollo i Marek Żołądek weszli na niezdobyty wcześniej szczyt o wysokości 5650 m n.p.m., który nieformalnie nazwali Masala Peak. Ta sama dwójka dokonała również pierwszego wejścia na przełęcz w górnej części Doliny Tawa na wys. 5690 m n.p.m. (dla której używają nieformalnej nazwy St. Christopher Pass) Z kolei drugi zespół działający w tym samym czasie w dolinie Miyar Michał Król i Przemysław Wójcik wszedł na turnię 5640 m n.p.m. (nazwaną później nieoficjalnie Geruda Peak).
21 sierpnia 2012 r. Michał Apollo, Marek Żołądek i Phil Varley (UK) dokonali pierwszego wejścia na dziewiczy wierzchołek w dolinie Lodowca Tawa (Dolina Miyar, Himalaje Lahoul, Indie).
Szczyt o wysokości 5889 m n.p.m. został ochrzczony Forgotten Peak, a trudności wspinaczkowe drogi - nazwanej przez autorów Never Ending Story - którą został zdobyty, zostały wycenione w skali UIAA na V+, WI4, 650 m (+150 m podejścia lodowcem o nachyleniu 40 st. z plateau Lodowca Tawa). Akcja górska trwała 27 godzin.

</doc>
<doc id="2359183" url="https://pl.wikipedia.org/wiki?curid=2359183" title="Ekstruzja (żywność)">
Ekstruzja (żywność)

Ekstruzja – przetwarzanie surowców i materiałów pochodzenia biologicznego na cele spożywcze lub paszowe polegające na ich przetłaczaniu przez ekstrudery pod wysokim ciśnieniem i w wysokiej temperaturze (140–180 °C) do komory schładzającej. Ekstruzja poprawia strawność składników pokarmowych.
Metodą ekstruzji uzyskuje się:

</doc>
<doc id="2359186" url="https://pl.wikipedia.org/wiki?curid=2359186" title="Tiny Tim (rakieta)">
Tiny Tim (rakieta)



</doc>
<doc id="2359187" url="https://pl.wikipedia.org/wiki?curid=2359187" title="PKP Cargo Service">
PKP Cargo Service

PKP CARGO SERVICE sp. z o.o. – polskie przedsiębiorstwo specjalizujące się w obsłudze bocznic, utrzymaniu infrastruktury kolejowej, usługach utrzymania wagonów, jak również przewozach kolejowych rzeczy oraz usługach trakcyjnych. Wchodzi ona w skład grupy PKP Cargo.
Historia.
Spółka PKP CARGO SERVICE sp. z o.o., o pierwotnej nazwie „Agencje Celne PKP CARGO sp. z o.o.” z siedzibą w Warszawie, została powołana 26 lutego 2002 r. Pod obecną nazwą spółka występuje od dnia 16 marca 2005 r.
Do 2012 r. spółka prowadziła sieć agencji celnych i świadczyła usługi graniczne, a także specjalizowała się w logistyce kruszyw. Obecnie realizuje usługi w zakresie kompleksowej obsługi bocznic kolejowych, jak również przewozu kolejowego rzeczy oraz usługi trakcyjne. PKP CARGO SERVICE sp. z o.o. rozpoczęła w 2010 roku działalność w obszarze usług manewrowych na obszarze bocznic. Od 2012 r. Spółka realizuje, bądź realizowała przewozy węgla przeznaczonego do przeróbki lub wzbogacania, a także piasku podsadzkowego dla kopalń węgla kamiennego czy odpadów poprodukcyjnych i innych.
Usługi.
OBSŁUGA BOCZNIC
Działalność związaną z obsługą bocznic PKP CARGO SERVICE sp. z o.o. rozpoczęła w maju 2010 roku, co jest strategicznym obszarem działalności spółki. W 2018 r. firma obsługiwała 34 bocznice kolejowe, należące m.in. do elektrowni, elektrociepłowni, ciepłowni, terminali i bocznic kopalnianych. Uczestniczy w przetargach organizowanych przez przedsiębiorstwa działające w przemyśle górniczym, energetycznym czy kruszywowym. Spółka obsługuje kompleksowo bocznice, wykonując dodatkowe usługi logistyczne (takie jak obsługa wywrotnic wagonowych, gospodarka paliwem energetycznym, utrzymanie infrastruktury etc.) przy bocznicach. Działa na obszarze całego kraju, a w szczególności województw: śląskiego, mazowieckie, wielkopolskiego oraz zachodniopomorskiego.
Spółka współpracuje ze sprawdzonymi podwykonawcami, a także największymi przewoźnikami w kraju, oraz posiada własny tabor kolejowy. Pozwala to jej na kompleksową obsługę bocznic kolejowych w zakresie:
W związku ze zmianą przepisów prawa, a także wymogów formalnych i technicznych, które muszą spełniać właściciele bocznic, coraz częściej koordynacją prac bocznicowych zajmują się podmioty zewnętrzne. Zwykle odbywa się to na drodze przetargu, rzadziej na mocy dwustronnych porozumień.
Tabor kolejowy to lokomotywy spalinowe i elektryczne (serii SM30, SM42- 6D i SM42 – 6Dg, ST48, TEM2, ET22) oraz wagonów (serii Eaos – 408Wb, Fas – 418V i Fals – WAP i 440V).
Spółka posiada 25 lokomotyw i ok. 190 wagonów.
Transport kolejowy.
PKP CARGO SERVICE sp. z o.o. zapewniając realizację kompleksowej obsługi kolejowej, poszerzyła swoje usługi o możliwość realizowania przewozu towarów pociągami towarowymi pomiędzy bocznicami, oraz do odbiorców zlokalizowanych w bezpośredniej bliskości obsługiwanych bocznic. Obecnie Spółka organizuje głównie przewozy węgla oraz transport odpadów poprodukcyjnych na składowiska, oraz produktów ubocznych spalania przeznaczonych do utylizacji. Wykonywane przez nią przewozy niszowe cechują się specyficznym sposobem realizacji związanym z zastosowaniem odpowiednich dla danego przewozu wagonów i zazwyczaj przewozem na niewielkich odległościach. Spółka realizuje także niszową usługę transportową na infrastrukturze kolejowej prywatnych zarządców infrastruktury.
W ramach konsorcjum z PKP CARGO S.A. (spółka z Grupy, będąca liderem w przewozach kolejowych na rynku), przy jej wsparciu, spółka jest w stanie realizować skomplikowane procesy logistyczne dostaw surowców i materiałów w relacjach krajowych, jak i zagranicznych. W ten sposób działalność wykracza już poza przewozy niszowe, pozwalając na obsługę przewozów na większych odległościach i dla większych wolumenów. Na przestrzeni lat funkcjonowania na rynku kolejowym, PKP CARGO SERVICE sp. z o.o. wypracowała sobie długotrwałe kontakty z klientami. To z kolei zaowocowało długoletnimi kontraktami handlowymi.
Posiadane licencje:

</doc>
<doc id="2359188" url="https://pl.wikipedia.org/wiki?curid=2359188" title="Hyundai Veloster">
Hyundai Veloster

Hyundai Veloster – samochód sportowy klasy kompaktowej produkowany pod południowokoreańską marką Hyundai w latach 2011 – 2022.
Pierwsza generacja.
Hyundai Veloster został zaprezentowany po raz pierwszy w 2011 roku.
W 2007 roku podczas targów motoryzacyjnych w Seulu Hyundai przedstawił samochód koncepcyjny o nazwie Veloster Concept, z nazwą powstałą z połączenia słów: "velocity" (ang. prędkość) oraz roadster. Pojazd został zaprojektowany został w Centrum Projektów i Technologii w Namyang jako wstęp do projektu nowego, niewielkiego samochodu sportowego.
Niespełna 4 lata po debiucie studium, w styczniu 2011 roku Hyundai przedstawił seryjną wersję modelu Veloster w szerokim zakresie realizującej koncepcję prototypu. Samochód utrzymano w awangardowej, futurystycznej stylistyce nawiązującej do nowego języka "Fluidic Sculpture", z nadwoziem typu hatchback, które dzięki nisko poprowadzonej linii dachu nawiązującej do klasycznych samochodów sportowych z nadwoziem coupe.
Stylizacja samochodu wyróżniała się dużymi, ostro zarysowanymi reflektorami, a także sześciokątnym, rozległym wlotem powietrza. Samochód otrzymał dwuczęściową klapę bagażnika z szybą, która pokrywała zarówno tylną krawędź dachu, jak i pionową część. Element ten połączono optycznie z panoramicznym, przeszkolnym dachem. Tylną część nadwozia charakteryzowała także podwójna końcówka wydechu wraz z imitacją dyfuzora.
Veloster Turbo.
W styczniu 2012 roku gama Velostera pierwszej generacji została poszerzona o topowy wariant Veloster Turbo. Pod kątem wizualnym otrzymał on charakterystyczny, szary, matowy lakier, a także większy, jednoczęściowy przedni wlot powietrza, sportowe alufelgi i większe tylne końcówki wydechu.
Technicznie Veloster Turbo charakteryzował się turbodoładowanym, czterocylindrowym 1,6-litrowym silnikiem benzynowym o mocy 201 KM i 265 Nm maksymalnego momentu obrotowego. Topowy wariant dostępny był w konfiguracji zarówno z 6-biegową przekładnią manualną, jak i automatyczną.
Asymetryczne nadwozie.
Nietypowym rozwiązaniem, które stało się cechą charakterystyczną Hyundaia Velostera, stało się asymetryczne nadwozie. Od lewej strony przeznaczonej dla kierowcy znalazły się tylko jedne, duże drzwi, za to od przeciwnej strony własne drzwi otrzymał zarówno pasażer przedniego, jak i tylnego rzędu siedzeń.
Schemat ten producent zachował nie tylko w przypadku egzemplarzy na rynki z ruchem prawostronnym, ale także przeznaczonych dla państw z ruchem lewostronnym jak Australia czy Wielka Brytania. Tam Velostery otrzymały asymetryczną kombinację w lustrzanym odbiciu, z dwoma drzwiami po lewej stronie pojazdu.
Wersje wyposażeniowe.
Standardowe wyposażenie podstawowej wersji Comfort obejmuje m.in. 6 poduszek powietrznych, system ABS, ESC i VSM, a także elektryczne sterowanie szyb i elektryczne sterowanie lusterek, klimatyzację, 17-calowe alufelgi, podgrzewane lusterka zewnętrzne, radio CD/MP3 oraz wykonane ze skóry kierownicę i gałkę dźwigni zmiany biegów. Wersja Style dodatkowo obejmuje m.in. 18-calowe alufelgi, system Bluetooth, czujniki cofania, elektrycznie składane lusterka, chromowane i aluminiowe dodatki, skórzano-materiałową tapicerkę oraz kolorowy wyświetlacz systemu multimedialnego. Najbogatsza wersja Premium dodatkowo wyposażona została m.in. w podgrzewane przednie siedzenia, system bezkluczykowy, system start&amp;stop, elektryczna regulacja siedzenia oraz mocniejszy system audio.
Druga generacja.
Hyundai Veloster II został zaprezentowany po raz pierwszy w 2018 roku.
Druga generacja Velostera powstała jako unowocześniona i udoskonalona koncepcja poprzednika, zachowująca formułę samochodu sportowego łączącego cechy hatchbacka i coupe z asymetrycznym układem drzwi.
Samochód utrzymano w nowym języku stylistycznym Hyundaia, charakteryzując się bardziej agresywną stylizacją z dużym, sześciokątnym wlotem powietrza dominującym pas przedni, a bardziej zadartą linią okien i wyżej umieszczonymi lampami już nie o owalnym, lecz nawiązującym do bumerangów kształcie.
Samochód opracowany został przy udziale projektantów z biur projektowych z Korei Południowej, a także Stanów Zjednoczonych. Pod kątem technicznym pojawiła się zmodernizowana gama czterocylindrowych silników, których charakterystyka jazdy może być sterowana przez kierowcę w zależności od trzech trybów jazdy: Normal, Sport oraz Smart.
Veloster N.
Równolegle z debiutem drugiej generacji Velostera w wariancie podstawowym i Turbo, gamę urozmaiciła także wyczynowa odmiana Veloster N opracowana przez departament Hyundai N.
Podobnie jak skonstruowany dla rynku europejskiego i30 N, samochód napędzany jest przez 2-litrowy silnik benzynowy o mocy 275 KM. Odmiana ta wyróżnia się agresywniejszą stylistyką, z większymi wlotami powietrza i dyfuzorem w tylnym zderzaku.
Sprzedaż.
W przeciwieństwie do poprzednika, Hyundai Veloster drugiej generacji nie jest oferowany na rynku europejskim. Samochód trafił do oferty w Korei Południowej, Ameryce Północnej, wybranych krajach Ameryce Łacińskiej jak Chile czy Argentyna, a także Australii oraz Nowej Zelandii.
Zaledwie po 2 latach rynkowej obecności Hyundai zdecydował się znacznie okroić zasięg rynkowy Velostera drugiej generacji. W czerwcu 2020 roku pojazd zniknął z oferty w rodzimej Korei Południowej, a pół roku później, w grudniu wycofano go także z Australii. Ostatecznie, po jedynie 4 latach rynkowej obecności, produkcja Velostera dobiegła całkowicie końca w lipcu 2022.

</doc>
<doc id="2359189" url="https://pl.wikipedia.org/wiki?curid=2359189" title="Lista stacji i przystanków kolejowych w Molise">
Lista stacji i przystanków kolejowych w Molise

To jest lista stacji w Molise zarządzanych przez Rete Ferroviaria Italiana, należący do Ferrovie dello Stato.

</doc>
<doc id="2359192" url="https://pl.wikipedia.org/wiki?curid=2359192" title="Alopochen">
Alopochen

Alopochen – rodzaj ptaka z podrodziny kaczek (Anatinae) w rodzinie kaczkowatych (Anatidae).
Zasięg występowania.
Rodzaj obejmuje jeden żyjący gatunek występujący w Afryce.
Morfologia.
Długość ciała 63–73 cm; rozpiętość skrzydeł 134–154 cm; masa ciała 1500–2348 g.
Systematyka.
Podział systematyczny.
Do rodzaju należą następujące gatunki:

</doc>
<doc id="2359193" url="https://pl.wikipedia.org/wiki?curid=2359193" title="Kerberos (księżyc)">
Kerberos (księżyc)

Kerberos – naturalny satelita Plutona, odkryty na zdjęciach wykonanych 28 czerwca 2011 przez Kosmiczny Teleskop Hubble’a.
Po weryfikacji zdjęć wykonanych 3 i 18 lipca 2011 zostało potwierdzone, że obiekt jest naturalnym satelitą Plutona. O odkryciu poinformowali M. R. Showalter z SETI Institute i D. P. Hamilton z University of Maryland.
Nazwa księżyca pochodzi od trójgłowego psa z mitologii greckiej i została mu nadana przez Międzynarodową Unię Astronomiczną w lipcu 2013 roku. W celu odróżnienia go od planetoidy (1865) Cerberus, nie zastosowano nazwy anglojęzycznej, lecz grecką. Wcześniej księżyc nosił tymczasowe oznaczenia S/2011 (134340) 1, S/2011 P 1 lub P4.
Kerberos obiega Plutona po orbicie zbliżonej do okręgu o promieniu około 57,7 tysiąca km, pomiędzy orbitami Nix i Hydry, w czasie niewiele większym niż 32 dni. Jest to czwarty znany księżyc Plutona pod względem kolejności odkrycia, wielkości, a także oddalenia od tej planety karłowatej.
Księżyc ten wygląda, jakby składał się z dwóch części, prawdopodobnie powstał w wyniku złączenia się dwóch mniejszych ciał. Jego wymiary to 12 × 4,5 km. Początkowo sądzono, że jest większy – jego średnicę oceniano nawet na 30 km, zaś jego słabą widoczność tłumaczono niskim albedo. Dopiero przelot sondy New Horizons obok Plutona w lipcu 2015 roku pozwolił dokładnie określić wielkość Kerberosa. Jak się okazało, jego albedo jest zbliżone do pozostałych małych księżyców Plutona i wynosi około 0,5, co oznacza, że jego powierzchnia najprawdopodobniej pokryta jest relatywnie czystym lodem wodnym.

</doc>
<doc id="2359194" url="https://pl.wikipedia.org/wiki?curid=2359194" title="Rycerze Południowego Bronksu">
Rycerze Południowego Bronksu

Rycerze Południowego Bronksu (ang. "Knights of the South Bronx") – amerykański film obyczajowy z 2005 roku w reżyserii Allena Hughesa.
Opis fabuły.
Biznesmen Richard (Ted Danson) podejmuje pracę nauczyciela w Bronksie, w szkole, do której chodzi trudna młodzież. Richard chce znaleźć młodym ludziom cel, do którego mogliby dążyć. Uczy podopiecznych gry w szachy i planuje wyjazd na mistrzostwa.
Obsada.
i inni

</doc>
<doc id="2359195" url="https://pl.wikipedia.org/wiki?curid=2359195" title="John Henry Poynting">
John Henry Poynting

John Henry Poynting (ur. 9 września 1852 w Monton, zm. 30 marca 1914 w Birmingham) – brytyjski fizyk. Wyznaczył stałą grawitacji oraz średnią gęstość Ziemi. Podał wzór na gęstość strumienia energii przenoszonego przez pole elektromagnetyczne (wzór Poyntinga) Podał również wzór na wektor określający strumień energii przenoszonej przez pole elektromagnetyczne (tzw. wektor Poyntinga). Był profesorem Mason College w Birmingham oraz członkiem Royal Society w Londynie.
W 1903 roku opisał zjawisko zachodzące w przypadku przechodzenia ciał niebieskich w pobliżu Słońca. Polega ono na wyhamowaniu tego ciała pod wpływem promieniowania słonecznego. Zjawisko to jest obecnie znane jako efekt Poyntinga-Robertsona.

</doc>
<doc id="2359196" url="https://pl.wikipedia.org/wiki?curid=2359196" title="Finnea">
Finnea

Finnea (irl. "Fiodh an Átha") – wioska leżąca w hrabstwie Westmeath w Irlandii przy granicy z hrabstwem Cavan. Finnea położona jest pomiędzy jeziorem Sheelin i jeziorem Kinale. We wsi urodził się irlandzki pisarz Dermot Healy.

</doc>
<doc id="2359198" url="https://pl.wikipedia.org/wiki?curid=2359198" title="Ekstruzja">
Ekstruzja



</doc>
<doc id="2359200" url="https://pl.wikipedia.org/wiki?curid=2359200" title="Linia 2 metra w Nowym Jorku">
Linia 2 metra w Nowym Jorku

Linia 2 – linia metra nowojorskiego. Jest oznaczona kolorem czerwonym na znakach stacji, znakach trasy, a na oficjalnych mapach metra nosi nazwę IRT Broadway – Seventh Avenue Line, gdyż prowadzi nią przez większość Manhattanu.
Linia 2 kursuje między Wakefield – 241st Street w Bronksie i Brooklyn College – Flatbush Avenue w Midwood na Brooklynie.
Linki zewnętrzne.
 

</doc>
<doc id="2359202" url="https://pl.wikipedia.org/wiki?curid=2359202" title="Padakõrve">
Padakõrve

Padakõrve – wieś w Estonii, w prowincji Tartu, w gminie Alatskivi.

</doc>
<doc id="2359203" url="https://pl.wikipedia.org/wiki?curid=2359203" title="Szkolne świrusy">
Szkolne świrusy

Szkolne świrusy (ang. "Class Act") – amerykańska komedia z 1992 roku w reżyserii Randalla Millera.
Opis fabuły.
Młodociany przestępca Blade (Christopher "Play" Martin) jest na zwolnieniu warunkowym. Musi ukończyć szkołę, by nie wrócić do więzienia. Jego przeciwieństwem jest wzorowy Duncan (Christopher "Kid" Reid). Wskutek pomyłki akta personalne chłopców zostają zamienione. Duncan trafia do klasy dla trudnej młodzieży, a Blade jest traktowany jak geniusz. Nie przejmują się jednak tą zamianą ról.
Obsada.
i inni

</doc>
<doc id="2359204" url="https://pl.wikipedia.org/wiki?curid=2359204" title="Bitwa pod Vilcas">
Bitwa pod Vilcas

Bitwa pod Vilcas – starcie zbrojne, które miało miejsce w roku 1533 podczas hiszpańskiego podboju Peru.
Dnia 23 października 1533 r. licząca 60 jeźdźców grupa żołnierzy hiszpańskich pod wodzą Hernanda de Soto wyruszyła w kierunku Cuzco. Po kilkudniowym uciążliwym marszu awangarda sił Pizarra zbliżyła się do miejscowości Vilcas, którą o świcie zaatakowano. Kawalerzyści z impetem wtargnęli do Vilcas, siejąc spustoszenie wśród zamieszkujących ją Indian. Pomimo sporych strat, większości wojownikom udało się ukryć w górach. Po południu Indianie powrócili, atakując ludzi de Soto. Zostali jednak odparci a ich jedynym sukcesem okazało się zabicie konia Hiszpanów. Następnego dnie rano, Inkowie ponownie przypuścili atak, idąc do walki z zatkniętą na żerdzi głową zabitego konia. Także i ten drugi atak zakończył się niepowodzeniem. Po trzech dniach odpoczynku, ludzie de Soto wyruszyli w dalszą drogę do Cuzco. 

</doc>
<doc id="2359207" url="https://pl.wikipedia.org/wiki?curid=2359207" title="Passi (Alatskivi)">
Passi (Alatskivi)

Passi – wieś w Estonii, w prowincji Tartu, w gminie Alatskivi.

</doc>
<doc id="2359209" url="https://pl.wikipedia.org/wiki?curid=2359209" title="Roman Rusanowski">
Roman Rusanowski

Roman Jewhenowycz Rusanowski, ukr. Роман Євгенович Русановський, ros. Роман Евгеньевич Русановский, "Roman Jewgienjewicz Rusanowski" (ur. 8 października 1972 w obwodzie iwanofrankiwskim) – ukraiński piłkarz, grający na pozycji obrońcy, a wcześniej pomocnika.
Kariera piłkarska.
Kariera klubowa.
W 1990 rozpoczął karierę piłkarską w wojskowej drużynie Dynamo Biała Cerkiew. W 1991 został piłkarzem Prykarpattia Iwano-Frankowsk, w której występował przez 6 lat. Latem 1996 wyjechał do Rosji, gdzie bronił barw Czernomorca Noworosyjsk. W 1999 powrócił do Ukrainy, gdzie najpierw grał w FK Kałusz, a na początku 2000 podpisał kontrakt z Metałurhem Mariupol. Po 4 sezonach piłkarz powrócił do rodzimego Spartaka Iwano-Frankowsk. Występował również w farm klubie Spartak-2 Kałusz. Na początku 2005 roku przyszedł do Enerhetyka Bursztyn, w którym i zakończył karierę piłkarską w wieku 33 lat.

</doc>
<doc id="2359211" url="https://pl.wikipedia.org/wiki?curid=2359211" title="Peatskivi">
Peatskivi

Peatskivi – wieś w Estonii, w prowincji Tartu, w gminie Alatskivi.

</doc>
<doc id="2359213" url="https://pl.wikipedia.org/wiki?curid=2359213" title="Pusi">
Pusi

Pusi – wieś w Estonii, w prowincji Tartu, w gminie Alatskivi.

</doc>
<doc id="2359214" url="https://pl.wikipedia.org/wiki?curid=2359214" title="Wakako">
Wakako

 – żeńskie imię japońskie.
Możliwa pisownia.
Wakako można zapisać używając wielu różnych znaków kanji i może znaczyć m.in.:

</doc>
<doc id="2359215" url="https://pl.wikipedia.org/wiki?curid=2359215" title="Wacław Sporer">
Wacław Sporer

Wacław Sporer (zm. po 1429) – dominikanin, biskup lidoryceński (Lidorika) 1413, biskup pomocniczy włocławski 1417?-1418/21?.
Nie wiadomo skąd pochodził, może z terenów przygranicznych państwa polskiego. Nie jest znana jego kariera zakonna.
Prowizję na biskupstwo lidoryceńskie uzyskał 7 VIII 1413 od (anty)papieża Jana XXIII z prawem wykonywania czynności biskupich poza diecezją.
Niejasne są okoliczności, w jakich trafił do diecezji włocławskiej, być może pozyskany w trakcie soboru w Konstancji.
6 I 1418 przewodniczył synodowi we Włocławku, natomiast 30 stycznia tego roku uczestniczył w Kwidzynie w wyświęcaniu biskupa pomezańskiego Gerharda Stolpmana. Natomiast 4 IX 1418 konsekrował kościół parafialny w Pelplinie. Z dokumentu papieskiego z 1429 można wnioskować, iż Wacław był sufrafanem jedynie za rządów biskupa włocławskiego Jana Kropidły, zmarłego w 1421.
Wacław swoją posługę na terenie diecezji włocławskiej pełnił niegodnie przez co został obłożony ekskomuniką. Wyłudzał pieniądze oraz podarki za udzielanie święceń kapłańskich, konsekracje kościołów, udzielanie sakramentów świętych. 28 VII 1429 papież Marcin V uwolnił go od tej kary.
Dalsze losy biskupa nie są znane.

</doc>
<doc id="2359216" url="https://pl.wikipedia.org/wiki?curid=2359216" title="Päiksi">
Päiksi

Päiksi – wieś w Estonii, w prowincji Tartu, w gminie Alatskivi.

</doc>
<doc id="2359217" url="https://pl.wikipedia.org/wiki?curid=2359217" title="Pärsikivi">
Pärsikivi

Pärsikivi – wieś w Estonii, w prowincji Tartu, w gminie Alatskivi.

</doc>
<doc id="2359220" url="https://pl.wikipedia.org/wiki?curid=2359220" title="Differential GPS">
Differential GPS



</doc>
<doc id="2359222" url="https://pl.wikipedia.org/wiki?curid=2359222" title="Riidma">
Riidma

Riidma – wieś w Estonii, w prowincji Tartu, w gminie Alatskivi.

</doc>
<doc id="2359223" url="https://pl.wikipedia.org/wiki?curid=2359223" title="Home and Away">
Home and Away



</doc>
<doc id="2359225" url="https://pl.wikipedia.org/wiki?curid=2359225" title="Ronisoo">
Ronisoo

Ronisoo – wieś w Estonii, w prowincji Tartu, w gminie Alatskivi.

</doc>
<doc id="2359226" url="https://pl.wikipedia.org/wiki?curid=2359226" title="Rootsiküla (Alatskivi)">
Rootsiküla (Alatskivi)

Rootsiküla – wieś w Estonii, w prowincji Tartu, w gminie Alatskivi.

</doc>
<doc id="2359228" url="https://pl.wikipedia.org/wiki?curid=2359228" title="Rupsi">
Rupsi

Rupsi – wieś w Estonii, w prowincji Tartu, w gminie Alatskivi.

</doc>
<doc id="2359229" url="https://pl.wikipedia.org/wiki?curid=2359229" title="Gingiwoplastyka">
Gingiwoplastyka

Gingiwoplastyka, plastyka dziąseł (łac. "gingiva" dziąsło + "-plastica" naprawa, rekonstrukcja) w stomatologii to specjalistyczny zabieg chirurgiczny mający na celu odtworzenie estetycznego kształtu dziąseł. Jest podobna acz prostsza od gingiwektomii, ponieważ nie odwarstwia się brzegu dziąsła, ale odcina jedynie przerosłe fragmenty dziąseł.
Gingiwoplastyka stosowana jest m.in. w przerostowych stanach zapalnych dziąseł np. towarzyszących parodontozie z równoczesnym zanikiem kości wyrostka zębodołowego lub spowodowanych stosowaniem leków (np. w padaczce).

</doc>
<doc id="2359230" url="https://pl.wikipedia.org/wiki?curid=2359230" title="Saburi">
Saburi

Saburi – wieś w Estonii, w prowincji Tartu, w gminie Alatskivi.

</doc>
<doc id="2359233" url="https://pl.wikipedia.org/wiki?curid=2359233" title="Savastvere">
Savastvere

Savastvere – wieś w Estonii, w prowincji Tartu, w gminie Alatskivi. Położona jest nad niewielkim jeziorem Savastvere, przez które przepływa rzeka Alatskivi.

</doc>
<doc id="2359235" url="https://pl.wikipedia.org/wiki?curid=2359235" title="Savimetsa">
Savimetsa

Savimetsa – wieś w Estonii, w prowincji Tartu, w gminie Alatskivi.

</doc>
<doc id="2359236" url="https://pl.wikipedia.org/wiki?curid=2359236" title="Papua-Nowa Gwinea na Letnich Igrzyskach Olimpijskich 1976">
Papua-Nowa Gwinea na Letnich Igrzyskach Olimpijskich 1976

Papuę-Nową Gwineę na XXI Letnich Igrzyskach Olimpijskich w Montrealu reprezentowało sześciu zawodników. Był to debiut tego państwa na igrzyskach olimpijskich. Żaden z reprezentantów nie zdobył medalu.

</doc>
<doc id="2359238" url="https://pl.wikipedia.org/wiki?curid=2359238" title="Sudemäe">
Sudemäe

Sudemäe – wieś w Estonii, w prowincji Tartu, w gminie Alatskivi.

</doc>
<doc id="2359239" url="https://pl.wikipedia.org/wiki?curid=2359239" title="Zarzecze (rejon nadwórniański)">
Zarzecze (rejon nadwórniański)

Zarzecze (Zarzecze nad Prutem; ukr. Заріччя "Zariczczia") – wieś w rejonie nadwórniańskim obwodu stanisławowskiego na ukraińskim Pokuciu. Leży na prawym brzegu rzeki Prut. Jesienią 1914 miejsce kilku starć Brygady Karpackiej. W sierpniu 1943 przez wieś przechodziły oddziały partyzanckie pod przywództwem Sidora Kowpaka.
1941-44 siedziba gminy Zarzecze n/Prutem.
4 sierpnia 1944 zdobyta przez wojska radzieckie.

</doc>
<doc id="2359241" url="https://pl.wikipedia.org/wiki?curid=2359241" title="Zarzecze nad Prutem">
Zarzecze nad Prutem



</doc>
<doc id="2359242" url="https://pl.wikipedia.org/wiki?curid=2359242" title="P4 (księżyc)">
P4 (księżyc)



</doc>
<doc id="2359245" url="https://pl.wikipedia.org/wiki?curid=2359245" title="Torila">
Torila

Torila – wieś w Estonii, w prowincji Tartu, w gminie Alatskivi.

</doc>
<doc id="2359248" url="https://pl.wikipedia.org/wiki?curid=2359248" title="Toruküla">
Toruküla

Toruküla – wieś w Estonii, w prowincji Tartu, w gminie Alatskivi.

</doc>
<doc id="2359249" url="https://pl.wikipedia.org/wiki?curid=2359249" title="Szermierka na Światowych Wojskowych Igrzyskach Sportowych 2011">
Szermierka na Światowych Wojskowych Igrzyskach Sportowych 2011

Szermierka na Światowych Wojskowych Igrzyskach Sportowych 2011 – zawody sportowe, które odbyły się w Deodoro Olympic Complex w Rio de Janeiro od 19 do 24 lipca podczas igrzysk wojskowych.
Zawody były równocześnie traktowane jako 43 Wojskowe Mistrzostwa Świata w szermierce.

</doc>
<doc id="2359250" url="https://pl.wikipedia.org/wiki?curid=2359250" title="Morris Generativ">
Morris Generativ

Morris Generativ – polska grupa muzyczno-eksperymentalna z gatunku industrial / noise / postindustrial, działająca w latach 1988-1993 w Ciechocinku i Łodzi. W latach 80., gdy w Polsce praktycznie nie istniała scena industrialna czy eksperymentalna, była jedną z grup występujących na precedensowych festiwalach (" Poza Kontrolą", 1988, Wunderwave-2, 1989). Grupa miała swój wkład w rozwój tego nurtu, była także inspiracją dla Kazika Staszewskiego (o czym wspomina na łamach Jazz Forum, nr 6/1994). M.G. wydało samodzielnie 5 tytułów na kasetach magnetofonowych, które można znaleźć w zbiorach nie tylko w Polsce, ale i na świecie. Powstały też dwa filmy na taśmie światłoczułej 8 mm z muzyką Morris Generativ. Obecnie (2011), dzięki retrospektywnym wystawom, podsumowującym polską sztukę tamtego okresu, a także ogólnym tendencjom do "retro" – wspominek, grupa jest oceniana, jako ważna dla historii, zaś reedycjami Morris Generativ zainteresowanych jest kilka poważnych wydawnictw, m.in. z USA. Warto też wspomnieć o niecodziennym instrumentarium, wykorzystywanym przez grupę, w tym własnoręcznie wykonywanych i przerabianych urządzeniach (generatorach, mikserach, itp). Po zakończeniu działalności, w 1993 r., jej kontynuacją stała się grupa Protoplazma, która przerodziła się w obecne Mikrowafle.

</doc>
<doc id="2359251" url="https://pl.wikipedia.org/wiki?curid=2359251" title="Tõruvere">
Tõruvere

Tõruvere – wieś w Estonii, w prowincji Tartu, w gminie Alatskivi.

</doc>
<doc id="2359252" url="https://pl.wikipedia.org/wiki?curid=2359252" title="Układ swobodny">
Układ swobodny

Układ swobodny – układ dynamiczny swobodny to układ dynamiczny, na który nie oddziałują zewnętrzne wymuszenia.
Równanie stanu liniowego układu swobodnego (zwane też jednorodnym równaniem stanu) ma postać (w zapisie wektorowo-macierzowym):
Brak w nim więc członu związanego z zewnętrznym wymuszeniem: formula_2
Rozwiązanie tego równania przy zerowych warunkach początkowych jest trywialne: formula_3 Natomiast przy przyjęciu warunków początkowych różnych od zera otrzymuje się tak zwane rozwiązanie swobodne (opowiadające "składowej swobodnej" w rozwiązaniu równań stanu dla układu poddanego wymuszeniom zewnętrznym zob. macierz przejścia).
W przypadku układu pierwszego rzędu, to znaczy przy równaniu formula_4 z warunkiem początkowym formula_5 rozwiązanie swobodne ma postać formula_6 co wynika z metody ogólnej rozwiązywania równań różniczkowych liniowych o stałych współczynnikach.
W przypadku układu rzędu formula_7 rozwiązanie równania formula_8 z warunkiem początkowym formula_9 można zapisać analogicznie w postaci formula_10

</doc>
<doc id="2359253" url="https://pl.wikipedia.org/wiki?curid=2359253" title="Virtsu (Alatskivi)">
Virtsu (Alatskivi)

Virtsu – wieś w Estonii, w prowincji Tartu, w gminie Alatskivi.

</doc>
<doc id="2359255" url="https://pl.wikipedia.org/wiki?curid=2359255" title="Väljaküla (Alatskivi)">
Väljaküla (Alatskivi)

Väljaküla – wieś w Estonii, w prowincji Tartu, w gminie Alatskivi.

</doc>
<doc id="2359256" url="https://pl.wikipedia.org/wiki?curid=2359256" title="Carl Ehrenberg">
Carl Ehrenberg

Karol Emil Teodor Ehrenberg (ur. 5 kwietnia 1878, zm. 26 lutego 1962) – kompozytor niemiecki.
Urodził się w Dreźnie, studiował w konserwatorium drezdeńskim pod kierunkiem Feliksa Draesekego. Pracował jako dyrektor orkiestr w Dortmundzie, Würzburgu, Poznaniu, Augsburgu, Metzu i Lozannie. W 1922 roku został dyrektorem Opery Berlińskiej. W latach 1925–1935 współpracował z Musikhochschule Köln, po 1945 w Musikhochschule München. Zmarł w Monachium.
Ehrenberg skomponował jedną operę, dwie symfonie, dwie suity orkiestrowe, jedną uwerturę, a także utwory na chór męski z orkiestrą, koncert wiolonczelowy, muzykę kameralną, teatralną i pieśni.

</doc>
<doc id="2359261" url="https://pl.wikipedia.org/wiki?curid=2359261" title="Nina (Alatskivi)">
Nina (Alatskivi)

Nina – wieś w Estonii, w prowincji Tartu, w gminie Alatskivi.
We wsi znajduje się prawosławna XIX-wieczna cerkiew Opieki Matki Bożej. 

</doc>
<doc id="2359262" url="https://pl.wikipedia.org/wiki?curid=2359262" title="Piotr I (metropolita kijowski)">
Piotr I (metropolita kijowski)



</doc>
<doc id="2359263" url="https://pl.wikipedia.org/wiki?curid=2359263" title="Przewężenie procentowe">
Przewężenie procentowe

Przewężenie procentowe – stosunek zmniejszenia się pola przekroju poprzecznego w miejscu zerwania do pola przekroju poprzecznego roboczej części próbki nieobciążonej, wyrażony w procentach. Zwykle oznaczany jako formula_1 Przewężenie procentowe oblicza się na podstawie danych uzyskanych ze statycznej próby rozciągania na podstawie wzoru:
gdzie:

</doc>
<doc id="2359266" url="https://pl.wikipedia.org/wiki?curid=2359266" title="Bydgoskie Towarzystwo Naukowe">
Bydgoskie Towarzystwo Naukowe

Bydgoskie Towarzystwo Naukowe (BTN) (ang. "Bydgoszcz Scientific Society", łac. "Societas Scientaris Bydgostiensis") – założona w 1959 roku organizacja służąca rozwojowi nauki i kultury w Bydgoszczy, integrująca miejscowe środowisko naukowe oraz służąca rozwojowi badań na rzecz miasta i regionu bydgoskiego. 
Charakterystyka.
Bydgoskie Towarzystwo Naukowe jest dobrowolnym, niezarobkowym, samorządnym stowarzyszeniem osób uprawiających działalność naukową. Towarzystwo pobudza, rozwija i kultywuje życie naukowe w Bydgoszczy. Celem Towarzystwa jest praca naukowa we wszystkich dziedzinach, a w szczególności inicjowanie, popieranie i rozwijanie badań naukowych wiążących się z Bydgoszczą i regionem kujawsko-pomorskim.
BTN należy do towarzystw typu regionalnego: zrzesza ono w większości osoby związane z regionem bydgoskim poprzez zamieszkanie i pracę na tym obszarze oraz przez zainteresowania naukowe związane z geografią jego działalności. Od początku swego istnienia stanowi jedną z najważniejszych form aktywności lokalnej społeczności uczonych. Jest jednym z trzech – obok Towarzystwa Naukowego w Toruniu i Włocławskiego Towarzystwa Naukowego – regionalnych stowarzyszeń naukowych na terenie województwa kujawsko-pomorskiego.
Podstawowe zadania statutowe.
Towarzystwo opiera swoją działalność głównie na społecznej pracy członków i honorowym pełnieniu funkcji w jego władzach. Członkowie Towarzystwa dzielą się na członków czynnych, honorowych i wspierających.
Historia.
BTN wpisuje się w naukowe tradycje miasta Bydgoszczy sięgające czasów staropolskich. W tym okresie najważniejszym lokalnym środowiskiem przejawiającym ambicje umysłowe był bydgoski konwent bernardynów (1480–1829). Do czasów dzisiejszych zachowała się Biblioteka Bernardyna, zawierająca 1557 dzieł z XV–XVIII w., w tym 98 inkunabułów. Bernardyn Bartłomiej (1532), urodzony w Bydgoszczy i całe życie z tym miastem związany, był autorem pierwszego słownika łacińsko-polskiego, a burmistrz Wojciech Łochowski (1637) napisał „"Kronikę Bydgoszczy"” na wzór „Kroniki Królestwa Polskiego” Jana Długosza.
Rozwój gospodarczy i demograficzny Bydgoszczy w drugiej połowie XIX w. spowodował napływ do miasta inteligencji zawodowej narodowości niemieckiej. Przedstawiciele tego środowiska uczestniczyli w popularyzacji osiągnięć naukowych wśród społeczeństwa m.in. poprzez zawiązywanie organizacji: "Towarzystwa Przyrodniczego" (1865), "Towarzystwa Sztuki" (1878), "Towarzystwa Historycznego Obwodu Nadnoteckiego" (1880) i innych. W 1902 r. różnorodne organizacje kulturalne i naukowe zostały zrzeszone w "Niemieckim Towarzystwie Sztuki i Wiedzy", które istniało do 1945 r., tj. usunięcia Niemców z Bydgoszczy jako konsekwencji II wojny światowej. Polscy mieszkańcy Bydgoszczy nie brali w zasadzie udziału w działalności niemieckich stowarzyszeń, manifestując w ten sposób swój sprzeciw wobec polityki germanizacyjnej. Alternatywą dla wielu z nich była współpraca z "Poznańskim Towarzystwem Przyjaciół Nauk". 
Odpowiedni klimat i podłoże do utworzenia w Bydgoszczy towarzystwa naukowego przyniosły placówki naukowo-kulturalne (Biblioteka Miejska, Muzeum Miejskie, Archiwum Wojewódzkie) oraz stowarzyszenia, powstałe w okresie międzywojennym w polskiej już Bydgoszczy: "Polskie Towarzystwo Historyczne" (od 1933), "Naukowe Towarzystwo Lekarskie" (od 1923), "Bydgoskie Towarzystwo Muzyczne" (od 1922), "Stowarzyszenie Techników Polskich" (od 1923), "Towarzystwo Nauczycieli Szkół Średnich i Wyższych" (od 1921), "Towarzystwo Czytelni Ludowych", "Uniwersytet Powszechny" (od 1924), "Towarzystwo Pomocy Naukowej" (od 1934). W 1933 r. rozpoczęto wydawanie „"Przeglądu Bydgoskiego"”, który miał charakter regionalnego czasopisma naukowo-literackiego, koncentrującego się na publikacji opracowań dotyczących historii miasta i regionu. W 1934 r. powstała "Rada Zrzeszeń Naukowych i Kulturalnych Ziemi Pomorskiej", która spełniała funkcję koordynacyjną dla różnorodnych zrzeszeń i towarzystw kulturalnych i naukowych oraz propagowała ideę utworzenia Uniwersytetu w Bydgoszczy. 
Krótko po zakończeniu II wojny światowej, w 1945 r. członkowie przedwojennego "Towarzystwa Przyjaciół Nauki i Sztuki im. Mikołaja Kopernika" zgłosili ideę utworzenia Bydgoskiego Towarzystwa Naukowego. Inicjatywa ta nie doszła jednak wówczas do skutku w wyniku oporów ówczesnych czynników politycznych. Dopiero po przełomie październikowym 1956 r. stały się możliwe dalsze działania. 3 maja 1957 r. Sejmik Kultury miasta Bydgoszczy uchwalił apel o utworzenie Towarzystwa Przyjaciół Nauk w Bydgoszczy na wzór organizacji poznańskiej. 3 maja 1958 r. ukonstytuował się Komitet Organizacyjny Towarzystwa, a 11 stycznia 1959 r. odbyło się w Filharmonii Pomorskiej zebranie organizacyjne Bydgoskiego Towarzystwa Naukowego. Pierwsze statutowe walne zebranie BTN odbyło się 7 czerwca 1959 r. i tę datę przyjmuje się za początek jego działalności. 
Zawiązanie BTN było dziełem miejscowych elit intelektualnych, działaczy kultury oraz społeczników w celu stworzenia w Bydgoszczy ośrodka naukowego. Dobrą podstawą ku temu był dokonujący się po II wojnie światowej rozwój kultury i oświaty (teatry, filharmonia, opera, środowisko muzyczne, plastyczne, szkoły średnie, Instytuty Rolnicze, pierwsze uczelnie wyższe itd.) Do działaczy, którzy przyczynili się do powstania BTN należeli m.in.: Marian Turwid, Andrzej Szwalbe, Tadeusz Esman, Henryk Dubowik, Józef Podgóreczny, Edward Szmańda, Jan Małecki, Eugeniusz Domański, Jan Chamot, Ernest Pischinger. Finansowanie Towarzystwa zapewniały dotacje Polskiej Akademii Nauk, Miejskiej Rady Narodowej oraz składki członkowskie. Podczas prac organizacyjnych zwrócono się do Towarzystwa Naukowego w Toruniu, co uzasadniały potrzeby sąsiedzkie i wspólny teren działania. W obliczu zgrzytów na tej linii (w 1958 r. rektor UMK wydał list kwestionujący potrzebę utworzenia towarzystwa naukowego w Bydgoszczy) statut BTN oparto na wzorach podobnych organizacji z Poznania, Szczecina i Płocka. 
Siedziba Towarzystwa znajdowała się początkowo w użyczonych pomieszczeniach Biblioteki Miejskiej, Wyższej Szkoły Inżynierskiej przy ul. Kordeckiego, a od 1969 r. w kamienicy przy ul. Długiej 4. 
W latach 60. i 70. XX w. Towarzystwo odegrało istotną rolę w przygotowaniu kadr dla potrzeb nowo powstających i rozwijających się w Bydgoszczy uczelni wyższych. Przyczyniło się także do awansu naukowego sporej grupy młodych pracowników naukowych uczelni – przede wszystkim przez stwarzanie dogodnych warunków do publikowania wartościowych rozpraw, artykułów i monografii. Specyfika rozwoju środowiska naukowego w Bydgoszczy spowodowała, że w początkowym okresie Towarzystwo było najważniejszą tego typu instytucją. Pełniło zatem istotną funkcję kulturotwórczą. Był to autentyczny ruch społeczny, który zapoczątkował rozwój lokalnego środowiska naukowego. 
Pod koniec lat 60. XX w. BTN zaangażowało się aktywnie w rozwój szkolnictwa wyższego. Współuczestniczyło w powstaniu Wyższej Szkoły Nauczycielskiej (od 2005 r. Uniwersytet Kazimierza Wielkiego) oraz pomagało w rozwoju Akademii Techniczno-Rolniczej (od 2006 r. Uniwersytet Technologiczno-Przyrodniczy). Do 1975 r. ponad 50% prac doktorskich i habilitacyjnych było publikowanych w ramach działalności wydawniczej Towarzystwa. Pierwsze publikacje młodych pracowników ukazywały się z reguły na łamach wydawnictw ciągłych BTN. Ten kierunek działalności owocował wzrostem kadry naukowej Bydgoszczy oraz przyczynił się do wzrostu rangi i pozycji Towarzystwa w regionie. W 1978 r. członkami BTN było 119 doktorów, 27 doktorów habilitowanych, 15 docentów mianowanych i 8 profesorów, których awans naukowy był w dużej części zasługą Towarzystwa. Ogólna liczba członków wzrosła ze 133 w 1959 r. do 394 w 1979 r. (w tym połowa na Wydziale Nauk Humanistycznych) i odtąd utrzymywała się na zbliżonym poziomie.
W ramach misji na rzecz rozwoju społeczno-kulturowego Bydgoszczy, BTN od początku swojej działalności sprawowało patronat nad wartościowymi pracami naukowymi, których tematyka była związana z regionem. Do 1980 r. wydano około 250 publikacji o łącznym nakładzie ponad 150 tys. egzemplarzy. Dla tej działalności istotne znaczenie miały interdyscyplinarne konferencje naukowe, których dorobek był cyklicznie publikowany. 
Na szczególną uwagę zasługiwały również liczne inicjatywy historyczno-kulturologiczne w ramach "Regionalnej Pracowni Naukowo-Badawczej" (założonej w 1963 r.) Podejmowano m.in. próby opracowania szeregu prac zbiorowych dotyczących dziejów Bydgoszczy i innych miast województwa oraz publikowano badania rozwoju infrastruktury gospodarczej i społeczno-kulturowej Bydgoszczy. Zbierano i wydawano również tomy materiałów źródłowych dla prowadzenia dalszych, szczegółowych badań. 
Po okresie świetności w latach 70. XX w., kiedy BTN było jednym z najprężniej rozwijających się stowarzyszeń tego typu w kraju, nastąpił okres kryzysowy w latach 90. Towarzystwo utraciło wówczas obiekty przy ul. Jezuickiej 2 i 4, Regionalną Pracownię Naukowo-Badawczą oraz bibliotekę. W wyniku usilnych zabiegów udało się utrzymać siedzibę BTN w lokalu przy ul. Jezuickiej 4.
Prezesi BTN.
Lista prezesów Bydgoskiego Towarzystwa Naukowego w przekroju historycznym:
Prezesi Honorowi BTN
Działalność publiczna.
BTN jest organizatorem, bądź współorganizatorem regionalnych i ogólnopolskich konferencji i seminariów naukowych, a także corocznych zebrań władz uczelni wyższych działających w regionie kujawsko-pomorskim. 
Od 2002 r. Towarzystwo organizuje interdyscyplinarne "Bydgoskie Kolokwium Wiedzy o Ziemi", którego celem jest integracja bydgoskiego środowiska naukowców oraz zapoznanie z najnowszymi osiągnięciami nauki z różnych dziedzin. Kolokwium objęte jest patronatem Prezydenta Bydgoszczy oraz mecenatem publicznych uczelni bydgoskich: Akademii Muzycznej im. Feliksa Nowowiejskiego, Collegium Medicum UMK im. Ludwika Rydygiera, Uniwersytetu Kazimierza Wielkiego oraz Uniwersytetu Technologiczno-Przyrodniczego im. J.J. Śniadeckich.
Publikacje i periodyki BTN.
W latach 1959–1979 wydano ponad 230 publikacji zgrupowanych w seriach:
W 2011 r. BTN publikuje następujące periodyki:
Naukowcy pod szyldem BTN wydają również liczne monografie, m.in. „"Historia Bydgoszczy"” pod red. prof. Marcina Biskupa i setki innych publikacji książkowych.

</doc>
<doc id="2359267" url="https://pl.wikipedia.org/wiki?curid=2359267" title="Tunel Sitina">
Tunel Sitina

Tunel Sitina – tunel autostradowy w Bratysławie na autostradzie D2, na odcinku "Lamačská cesta - Staré grunty". Tunel biegnie pod leśnym pasmem Małych Karpat. Jest to pierwszy dwukomorowy tunel na Słowacji i był to ostatni etap budowy autostrady D2.

</doc>
<doc id="2359275" url="https://pl.wikipedia.org/wiki?curid=2359275" title="Lætitia Sadier">
Lætitia Sadier

Lætitia Sadier znana również jako "Seaya Sadier" (ur. 6 maja 1968) – francuska wokalistka, gitarzystka, klawiszowiec. Sadier jest współzałożycielką alternatywnej grupy rockowej Stereolab.
Stereolab.
Pod koniec lat osiemdziesiątych Sadier, pracująca podówczas jako niania spotkała w Paryżu gitarzystę zespołu McCarthy Tima Gane. Wkrótce oboje przeprowadzili się do Londynu. W Londynie Sadier wzięła udział jako wokalistka w nagraniu drugiej i trzeciej płyty zespołu McCarthy. Niedługo potem McCarthy przestał istnieć a Sadier wraz z Ganem założyli Stereolab.

</doc>
<doc id="2359281" url="https://pl.wikipedia.org/wiki?curid=2359281" title="Naprężenie zrywające">
Naprężenie zrywające

Naprężenie zrywające to minimalne naprężenie potrzebne do zniszczenia znormalizowanej próbki z badanego materiału poprzez jej zerwanie. Obciążenie zrywające oznacza się jako formula_1 Na podstawie statycznej próby rozciągania wyznacza się potrzebne wielkości, a następnie oblicza ze wzoru:
gdzie:

</doc>
<doc id="2359283" url="https://pl.wikipedia.org/wiki?curid=2359283" title="Stadion Concordia">
Stadion Concordia

Stadion Concordia – stadion piłkarski w Chiajnie, w Rumunii. Obiekt może pomieścić 3700 widzów. Został wybudowany w latach 2004–2007. Na obiekcie swoje spotkania rozgrywa drużyna Concordia Chiajna. Stadion był także jedną z aren piłkarskich Mistrzostw Europy U-19 2011. Zostały na nim rozegrane trzy spotkania grupowe, jeden półfinał oraz finał turnieju.

</doc>
<doc id="2359284" url="https://pl.wikipedia.org/wiki?curid=2359284" title="Hodžovo námestie">
Hodžovo námestie

Hodžovo námestie – plac na Starym Mieście w Bratysławie. Jest jednym z najbardziej znanych placów w mieście, znajduje się tu siedziba prezydenta Słowacji - pałac Grasalkovičov. Przed nim znajduje się "fontanna pokoju" ("Fontána mieru"), zaprojektowana przez słynnego architekta Tibora Bartfaya. Istnieje tu również czterogwiazdkowy hotel Crowne Plaza (dawny Hotel Forum), oraz nowe budynku Tatracentrum i Astoria Palace. Pod placem znajduje się przejście podziemne.
Obecna nazwa placu pochodzi od Michala Miloslava Hodžy (1811-1870). W czasach austro-węgierskich nazywał się "Grassalkovichplatz"/"Grassalkovich tér", za socjalizmu plac określano "Placem Pokoju" (słow. "Mierové námestie"), a większość starszych mieszkańców Bratysławy nadal go tak nazywa.

</doc>
<doc id="2359285" url="https://pl.wikipedia.org/wiki?curid=2359285" title="Ochrona strefy zakazu lotów nad Libią">
Ochrona strefy zakazu lotów nad Libią



</doc>
<doc id="2359288" url="https://pl.wikipedia.org/wiki?curid=2359288" title="Tônlé San">
Tônlé San

Tônlé San – rzeka przepływająca przez środkowy Wietnam i północno-wschodnią Kambodżę. Całkowita powierzchnia dorzecza wynosi 17 000 km², z czego 11 000 km² znajduje się w Wietnamie.
Tônlé San jest jednym z głównych dopływów rzeki Mekong. Krótki fragment rzeki stanowi część granicy między Kambodżą a Wietnamem.

</doc>
<doc id="2359294" url="https://pl.wikipedia.org/wiki?curid=2359294" title="Aleksy (metropolita Moskwy)">
Aleksy (metropolita Moskwy)



</doc>
<doc id="2359295" url="https://pl.wikipedia.org/wiki?curid=2359295" title="Astoria Palace">
Astoria Palace

Astoria Palace – wielofunkcyjny budynek biurowy w Bratysławie, na Starym Mieście, na Hodžovo námestie.
Budowa rozpoczęła się w październiku 2004 r., ponieważ miejsce to było wyłączone z ruchu, w którym zajęto pas ruchu. To ograniczenie zostało usunięte pod koniec sierpnia 2007 roku, a cały budynek został ukończony na początku 2008 roku z wyjątkiem stacji przejście podziemnego pod Hodžovo námestie.
Projekt kompleksu był planowany od 1993 roku i budowa była wielokrotnie odkładana. Budowa Astoria Palace wymusiła również modernizację przejście podziemnego pod Hodžovo námestie. Sam budynek składa się z siedmiu kondygnacji, w parterze znajduje się wejście do przejście podziemnego, które łączy ulicy Palisády i Panenskú, i znajduje się tu przystanek komunikacji miejskiej.

</doc>
<doc id="2359300" url="https://pl.wikipedia.org/wiki?curid=2359300" title="Pistolet maszynowy Magpul FMG9">
Pistolet maszynowy Magpul FMG9

Pistolet maszynowy Magpul FMG - amerykański składany pistolet maszynowy (z ang. Folding Machine Gun - składany pistolet maszynowy).
Został zaprojektowany przez firmę Magpul Industries, zaprezentowany publicznie w 2008 roku podczas wystawy SHOT Show w Las Vegas.
Opis konstrukcji.
W pistolecie zastosowano części z pistoletu maszynowego Glock 18, a dzięki systemowi zabezpieczeń "Safe Action", w który wyposażone są pistolety Glock, broń można bezpiecznie przenosić z nabojem w komorze nabojowej, przez co jest ona gotowa do strzału zaraz po rozłożeniu. Szkielet, kolby oraz magazynki broni zostały wykonane z tworzyw sztucznych.
Konstrukcja stanowi modyfikację pistoletu ARES FMG opracowanego przez Eugene Stonera, który po złożeniu przypominał radio. Podobną bronią jest rosyjski pistolet maszynowy PP-90

</doc>
<doc id="2359301" url="https://pl.wikipedia.org/wiki?curid=2359301" title="Universidad Nacional Toribio Rodríguez de Mendoza de Amazonas">
Universidad Nacional Toribio Rodríguez de Mendoza de Amazonas

Universidad Nacional Toribio Rodríguez de Mendoza de Amazonas (UNTRM–A) – uniwersytet utworzony w 2001 roku w Chachapoyas (Peru). Jest uczelnią autonomiczną od 2009 roku. Posiada 5 wydziałów i 2 instytuty naukowe.
Historia.
UNTRM-A został powołany ustawowo 18. września 2000 roku. Działalność rozpoczął w czerwcu 2001 roku. Początkowo był kierowany przez komisarzy, mianowanych przez CONAFU . Ostatnim komisarzem (2009) był biolog, Emilio Garay Hector Montanez. Od 8 grudnia 2009 roku UNTRM jest uczelnią autonomiczną. Jej pierwszym rektorem został dr Vicente Marino Castañeda Chávez. 
Uniwersytet rozpoczynał działalność w dwóch budynkach, położonych w granicach miasta. W kolejnych latach uzyskał dodatkowo teren w dzielnicy Higos Urco, o powierzchni ok. 15 ha, z nowymi budynkami administracji centralnej oraz naukowo–dydaktycznymi. 
Patron uczelni.
Don Alejandro Toribio Rodríguez de Mendoza Collantes urodził się 17 kwietnia 1750 roku, w czasie panowania 
Wicekróla Peru, Jose Antonio Manso de Velasco. Był wybitnym studentem "Pontificia Universidad de San Marcos" w Limie. Uzyskał doktorat z teologii. Był profesorem filozofii i teologii oraz rektorem w "Real Convictorio de San Carlos". Jako ksiądz, nauczyciel i mówca wychowywał nową generację patriotów Peru. Starał się o równy dostęp rdzennych Indian i białych do edukacji. W istotnym stopniu przyczynił się do powstania Republiki. Zmarł w 1825 roku w świadomości, że Peru jest „wolne i niezależne od woli ogółu ludzi”. Trybunał Konstytucyjny ustanowił medal "Toribio Rodriguez de Mendoza" dla uhonorowania osób lub instytucji zasłużonych w sprawie obrony Konstytucji i praw człowieka. Imieniem Mendozy nazwano również jeden z departamentów Regionu Amazonas oraz uniwersytet UNTRM-A.
Kierunki studiów.
Uniwersytet kształci studentów na wydziałach:
Instytuty naukowe.
W uczelni działają:

</doc>
<doc id="2359304" url="https://pl.wikipedia.org/wiki?curid=2359304" title="Stadion Berceni">
Stadion Berceni

Stadion Berceni – stadion piłkarski w Berceni niedaleko Bukaresztu, w Rumunii. Obiekt może pomieścić 2600 widzów. Został otwarty w 1957 roku i przebudowany w roku 2008. Na obiekcie swoje spotkania rozgrywa drużyna ACS Berceni. Stadion był także jedną z aren piłkarskich Mistrzostw Europy U-19 2011. Zostały na nim rozegrane trzy spotkania grupowe turnieju.

</doc>
<doc id="2359305" url="https://pl.wikipedia.org/wiki?curid=2359305" title="CastelBrando">
CastelBrando

Castel Brando – średniowieczny zamek położony na skałach wapiennych-dolomicie na wysokości 370 m n.p.m., z okien roztacza się widok na wioski Cison di Valmarino i Valmareno w północnych Włoszech.
Historia.
Castel Brando został wybudowany w czasach rzymskich jako twierdza obronna w celu ochrony ważnych szlaków komunikacyjnych, które łączyły północne Włochy z krajami po drugiej stronie Alp. Początkowo nie usytuowano tu garnizonu dla ochrony, terytorium pomiędzy rzeki Piawa i Livenza aby ułatwić bezpieczna budowę pre-Alpejskiej część Via Claudia Augusta, ważne dla Rzymu, która związała dolinie rzeki Pad z Recją (nowoczesne Austria).

</doc>
<doc id="2359308" url="https://pl.wikipedia.org/wiki?curid=2359308" title="Stadion Buftea">
Stadion Buftea

Stadion Buftea – stadion piłkarski w mieście Buftea niedaleko Bukaresztu, w Rumunii. Obiekt może pomieścić 450 widzów i jest częścią otwartego w 2010 roku drugiego centrum treningowego rumuńskiej federacji piłkarskiej. Stadion był także jedną z aren piłkarskich Mistrzostw Europy U-19 2011. Zostały na nim rozegrane trzy spotkania grupowe turnieju.

</doc>
<doc id="2359310" url="https://pl.wikipedia.org/wiki?curid=2359310" title="Stadion Mogoșoaia">
Stadion Mogoșoaia

Stadion Mogoşoaia – stadion piłkarski w Mogoşoai niedaleko Bukaresztu, w Rumunii. Obiekt może pomieścić 2000 widzów i jest częścią otwartego w 2005 roku centrum treningowego rumuńskiej federacji piłkarskiej. Stadion był także jedną z aren piłkarskich Mistrzostw Europy U-19 2011. Zostały na nim rozegrane trzy spotkania grupowe turnieju oraz jeden półfinał.

</doc>
<doc id="2359311" url="https://pl.wikipedia.org/wiki?curid=2359311" title="Siedemnastu męczenników irlandzkich">
Siedemnastu męczenników irlandzkich

17 męczenników irlandzkich – błogosławieni Kościoła rzymskokatolickiego, którzy ponieśli śmierć męczeńską za panowania królowej Elżbiety I Tudor.
Grupę męczenników tworzą m.in.: 
Część z zapisów dotyczących męczeństwa świętych uległa zniszczeniu. Pomimo tego 27 września 1992 roku grupa 17 męczenników została beatyfikowana przez papieża Jana Pawła II.

</doc>
<doc id="2359312" url="https://pl.wikipedia.org/wiki?curid=2359312" title="Taras Kowalczuk">
Taras Kowalczuk

Taras Stepanowycz Kowalczuk, ukr. Тарас Степанович Ковальчук, ros. Тарас Степанович Ковальчук, "Taras Stiepanowicz Kowalczuk" (ur. 21 lutego 1973 we wsi Zarzecze, w obwodzie iwanofrankowskim) – ukraiński piłkarz, grający na pozycji pomocnika, a wcześniej napastnika.
Kariera piłkarska.
Kariera klubowa.
W 1990 rozpoczął karierę piłkarską w miejscowej drużynie Beskyd Nadwórna. W 1991 został piłkarzem Prykarpattia Iwano-Frankowsk, w którym występował przez 4 lata. Na początku 1995 wyjechał do Rosji, gdzie podpisał 2-letni kontrakt z Lokomotiwem Moskwa. Jednak przez doznaną kontuzję podczas jednego z treningów długo leczył się, a potem grał w drugiej drużynie Lokomotiwu oraz w Arsenale Tuła na zasadach wypożyczenia. W 1997 powrócił do rodzimego Prykarpattia Iwano-Frankowsk. Również występował w farm-klubach FK Tyśmienica, Czornohora Iwano-Frankowsk i Enerhetyk Bursztyn. Na początku 2003 przeszedł do Borysfena Boryspol, któremu pomógł awansować do Wyższej Lihi. Latem 2004 rozegrał jeden mecz w składzie Desny Czernihów, po czym powrócił do Borysfena. W rundzie wiosennej sezonu 2004/05 bronił barw Zorii Ługańsk. Latem 2005 wrócił do Iwano-Frankowska, gdzie potem występował w klubie Fakeł Iwano-Frankowsk do zakończenia swojej kariery piłkarską w 2007 roku.

</doc>
<doc id="2359318" url="https://pl.wikipedia.org/wiki?curid=2359318" title="Merveille Lukeba">
Merveille Lukeba

Merveille Lukeba (ur. 30 marca 1990) – brytyjski aktor, występował w roli Thomasa Tomone’a w serialu "Kumple".
Urodzony w Kinszasie, w Demokratycznej Republice Konga, wychował się w Woolwich (południowo-wschodni Londyn).
Merveille potrafi płynnie mówić po francusku i w lingala.
Kariera.
Po raz pierwszy pojawił się w telewizji w 2007 r. jako Tre Douglas w serialu "The Bill" emitowanym przez ITV.
W 3. i 4. sezonie serialu dla nastolatków "Kumple" Merveille zagrał Thomasa Tomone’a, kongijskiego imigranta, który trafił do Wielkiej Brytanii.

</doc>
<doc id="2359321" url="https://pl.wikipedia.org/wiki?curid=2359321" title="Tiger &amp; Bunny">
Tiger &amp; Bunny

 – japoński serial anime wyprodukowany przez studio Sunrise pod kierunkiem Keiichi Satō. Scenariusz został napisany przez Masafumi Nishida, projekty postaci zostały wykreowane przez Masakazu Katsura. Seria była nadawana po raz pierwszy w Japonii 3 kwietnia 2011 roku na Tokyo MX, a także ponownie nadawana na BS11 Digital i MBS.
One-shot mangi narysowanej przez Masakazu Katsura został opublikowany 4 sierpnia 2011 w magazynie "Shūkan Young Jump" wydawnictwa Shūeisha. Powstały też dwa filmy, pierwszy zatytułowany "Tiger &amp; Bunny -The Beginning-" został wydany 22 września 2012 roku, a drugi, "Tiger &amp; Bunny -The Rising-" 8 lutego 2014 roku.
Drugi sezon został wyprodukowany przez Bandai Namco Pictures został wydany w serwisie Netflix 8 kwietnia 2022 roku jako ONA.
Opis fabuły.
Akcja rozgrywa się w roku "NC 1978", w fikcyjnej, zupełnie przeobrażonej wersji Nowego Jorku, w mieście o nazwie Sternbild, gdzie 45 lat temu zaczęły pojawiać się osoby z super mocami nazywane "NEXT" (akronim od Noted Entities with eXtraordinary Talents), a niektórzy z nich stali się superbohaterami. Każdy ze znanych superbohaterów pracuje dla firmy sponsora, a mundury również zawierają reklamy rzeczywistych firm. Ich heroiczne działania są nadawane w popularnym show "Hero TV", gdzie zbierają punkty za każde osiągnięcie, a najlepszy w rankingu bohater sezonu ogłaszany jest mianem "Król Herosów". Historia skupia się głównie na doświadczonym bohaterze Kotetsu T. Kaburagi – "Wild Tiger", któremu przydzielony jest nowy partner, młody mężczyzna o imieniu Barnaby Brooks Junior. Jednakże Barnaby i Kotetsu mają zwykle problemy ze współpracowaniem ze sobą, ponieważ mają sprzeczne opinie na temat sposobu działania.
Media.
Anime.
Anime zostało wyprodukowane przez Sunrise i wyemitowane w Japonii od 2 kwietnia do 17 września 2011 roku. Serial został udostępniony za pośrednictwem platformy Netflix, także w Polsce.
Powstanie spin-offu serialu zostało ogłoszone 4 stycznia 2018 roku. Anime pod tytułem "Double Decker! Doug &amp; Kirill" miało swoją premierę 30 września 2018 roku.
30 marca 2019 roku "Nikkan Sports" ogłosiło, że kontynuacja oryginalnej serii "Tiger &amp; Bunny" była w produkcji. 2 kwietnia 2020 roku sequel został zapowiedziany jako "Tiger &amp; Bunny 2". Seiyū Hiroaki Hirata i Masakazu Morita ponownie użyczyczą głosu swoim postaciom. Anime jest produkowane przez studio Bandai Namco Pictures, a Mitsuko Kase zastąpił Kei’ichiego Satō jako reżyser serialu. Projekty postaci zostaną stworzone przez mangakę Masakazu Katsurę. Sequel składał się z 25 odcinków, z których pierwszych 13 miało premierę 8 kwietnia 2022 roku na Netflixie.
Manga.
5 sierpnia 2011 roku została opublikowana w magazynie „Shūkan Young Jump” Shūeishy one-shot manga narysowana przez Masakazu Katsurę.
Mangowa adaptacja serialu z ilustracjami Mizuki Sakakibary publikowana była w magazynie „Newtype Ace” wydawnictwa Kadokawa Shoten (od 2011 do 2013 roku), a następnie wydawane jako web comic w „Kadokawa Nico Nico Ace” (od 94. numeru z 2013 do 163. numeru z 2014 roku). Rozdziały mangi zostały wydane w 9 tomach tankōbon przez Kadokawa Shoten od 8 lutego 2012 roku do 10 listopada 2015 roku.
Manga "Tiger &amp; Bunny The Comic" napisana przez Erikę Yoshidę i zilustrowana przez Hiroshiego Uedę, publikowana była od 5. numeru magazynu „Miracle Jump” (październik 2011) do października 2016 roku. Uzupełnia historię głównego wątku serialu. Rozdziały mangi zostały wydane w 7 tomach tankōbon przez Shūeisha od 19 września 2012 roku do 19 października 2016 roku.
Tom mangi "Tiger &amp; Bunny Origami", zawierający opowiadania Yukisuke Yanagiego, był pierwotnie publikowany w „Newtype Ace” razem z mangą Sakakibary. Rozdziały zostały wydane w jednym tomie 10 lutego 2014 roku przez Kadokawa Shoten.
Tom mangi "Tiger &amp; Bunny Sky High", zawierający opowiadania Virginii Nitouhei, był pierwotnie publikowany w „Newtype Ace” razem z mangą Sakakibary. Rozdziały zostały wydane w jednym tomie 10 stycznia 2014 roku przez Kadokawa Shoten.
12 marca 2022 roku zostały zapowiedziane dwie mangowe adaptacje. Pierwsza seria została napisana przez Erikę Yoshidę i zilustrowana przez Hiroshi Uedę i zatytułowana jest "Tiger &amp; Bunny 2: The Comic". Będzie publikowana na stronie internetowej "Tonari no Young Jump" Shūeishy od 15 kwietnia 2022 roku. Kolejna mangowa adaptacja została napisana i zilustrowana przez Mizukiego Sakakibarę i będzie publikowana na stronie internetowej Comic Newtype Kadokawa Shoten od kwietnia 2022 roku.
Gra wideo.
Producent Sunrise Masayuki Ozaki ogłosił 31 lipca 2011, że na podstawie anime wyprodukowana zostanie gra wideo przez Namco Bandai Games. Gra zatytułowana została wydana 20 września 2012 roku na platformę PlayStation Portable. Druga gra zatytułowana zostanie wydana przez D3 Publisher na PSP w marcu 2013 roku.
Filmy animowane.
Produkcja dwóch filmów na podstawie serialu anime została ogłoszona podczas imprezy "Hero Awards 2011" w 13 listopada 2011 roku. Pierwszy film, zatytułowany został wydany 22 września 2012 roku. Premiera drugiego filmu "Tiger &amp; Bunny -The Rising-" odbyła się 8 lutego 2014 roku. Sama impreza "Hero Awards 2011" została wydana na Blu-ray i DVD 20 kwietnia 2012 roku. Wydarzenie to było pierwszą fazą Tiger &amp; Bunny "NEXT Project", a oba filmy były drugą fazą.
Musical.
Produkcja sceniczna zatytułowana "Tiger &amp; Bunny the Live" była wystawiana w Zepp Diver w Tokio od 24 sierpnia do 1 września 2012 roku. Hiroaki Hirata i Masakazu Morita wcielili się ponownie w role Kotetsu T. Kaburagiego i Barnaby'ego Brooksa Jr. W musicalu pojawiły się także dwie nowe postacie – Brian Vai i Babel.
Film live-action.
9 października 2015 roku Sunrise ogłosiło podczas New York Comic Con, że w fazie produkcji jest hollywoodzka filmowa adaptacja serii. Film zostanie wyprodukowany przez Rona Howarda i Briana Grazera (przez ich firmę Imagine Entertainment) wspólnie z Sunrise i All Nippon Entertainment.
Odbiór.
Pierwszy japoński tom Blu-ray w pierwszym tygodniu sprzedał się w liczbie egzemplarzy – uplasował się na 4. pozycji wśród wydań animowanych i 5. ogółem według Oriconu, sprzedając się łącznie w liczbie egzemplarzy. Pierwszy tom wydania DVD również znalazł się na liście, sprzedając się w sumie w 2521 egzemplarzach. Drugi tom Blu-ray zajął drugą pozycję po "Puella Magi Madoka Magica", pozostając na liście przez dwa tygodnie ze sprzedanymi egzemplarzami. Trzeci tom Blu-ray był drugim najlepiej sprzedającym się wydawnictwem w tygodniu premiery i najlepiej sprzedającym się wydaniem anime; pierwsze miejsce w klasyfikacji generalnej zajął film "Zaplątani" Disneya. Łącznie sprzedano kopii pierwszego wydania. Tomy czwarty i piąty zajęły drugą pozycję po "Madoka Magica", utrzymując się na liście przez dwa tygodnie. Tom szósty uplasował się na 1. pozycji listy sprzedaży. Siódmy tom był drugim najlepiej sprzedającym się wydawnictwem Blu-ray, po "". Ósmy tom Blu-ray uplasował się na 4. pozycji wśród wydań animowanych i 6. ogółem. Dziewiąty i ostatni tom znalazł się na szczycie list sprzedaży Blu-ray w tygodniu premiery.
Pod koniec 2011 roku tomy Blu-ray nr 2–4 znalazły się wśród 50 najlepiej sprzedających się płyt z produkcjami anime. Łączna sprzedaż dziewięciu tomów Blu-ray wyniosła 233 tys. egzemplarzy.
W przewodniku zapowiedzi na wiosnę 2011 roku serwisu Anime News Network, Zac Bertschy przyznał pierwszemu odcinkowi ocenę 5 na 5. Stwierdził, że serial stworzył świetne i sprytne przedstawienie superbohatera z pewnymi zwrotami akcji. Powiedział również, że serial „ma potencjał, aby stać się rodzajem przeboju, którego nie widzieliśmy od dłuższego czasu”. Podczas gdy Theron Martin przyznał drugiemu odcinkowi ocenę 4 na 5, chwaląc studio Sunrise za doskonałe projekty bohaterów i animację CGI.
W artykule Forbesa z 2019 roku o najlepszych produkcjach anime lat 2010–2019, Lauren Orsini uznała serial za jeden z pięciu najlepszych z 2011 roku.

</doc>
<doc id="2359326" url="https://pl.wikipedia.org/wiki?curid=2359326" title="Waking Up the Neighbours">
Waking Up the Neighbours

Waking Up The Neighbours - album wydany 24 września 1991 roku przez kanadyjskiego piosenkarza Bryana Adamsa. Jest to szósty album studyjny artysty. Album został nagrany w Battery Studios w Anglii oraz w The Warehouse Studio w Vancouver. Album był miksowany w Mayfair Studios w Anglii, i poskładany w przez Boba Ludwiga w Masterdisk w Nowym Jorku.

</doc>
<doc id="2359327" url="https://pl.wikipedia.org/wiki?curid=2359327" title="Cyjanek wodoru">
Cyjanek wodoru



</doc>
<doc id="2359333" url="https://pl.wikipedia.org/wiki?curid=2359333" title="Lekcja historii (album Sexbomby)">
Lekcja historii (album Sexbomby)

Kiedy?!? wreszzcie wybuchnie Sex Bomba – Lekcja historii – pierwsze demo zespołu wydane w 1989 przez wytwórnię Glan Records w formie MC. W 2006 firma Lou &amp; Rocked Boys dokonała reedycji materiału wraz z bonusami na CD. Mastering wykonał w 2006 roku Robert Szymański w studiu „Bunkier” w Legionowie.
Twórcy.
Realizacja:
Reedycja 2006.
źródło:.

</doc>
<doc id="2359334" url="https://pl.wikipedia.org/wiki?curid=2359334" title="CTRL+ALT+DELETE">
CTRL+ALT+DELETE

CTRL+ALT+DELETE – dwunasty album zespołu Sexbomba wydany w 2011 przez wytwórnię Sonic w formie CD
Lista utworów.
Dodatkowo:
z udziałem m. in brytyjskiego zespołu 999, oraz polskich Sexbomba, Bulbulators, Damrockers, P.D.S.
Twórcy.
Realizacja:

</doc>
<doc id="2359335" url="https://pl.wikipedia.org/wiki?curid=2359335" title="Strefa T-T">
Strefa T-T



</doc>
<doc id="2359337" url="https://pl.wikipedia.org/wiki?curid=2359337" title="Rostke">
Rostke



</doc>
<doc id="2359341" url="https://pl.wikipedia.org/wiki?curid=2359341" title="Lucky Cannon">
Lucky Cannon

Lucky Cannon, właśc. Jonathan David "Jon" Emminger (ur. 8 listopada 1983) - zawodowy wrestler, znany lepiej z ringowego imienia jako Johnny Prime i Lucky Cannon. Podpisał kontrakt z WWE jako Lucky Cannon, pojawia się też w Florida Championship Wrestling. Brał udział w 2 sezonie NXT, oraz 5 sezonie NXT Redemption.

</doc>
<doc id="2359345" url="https://pl.wikipedia.org/wiki?curid=2359345" title="Get Down and Get with It">
Get Down and Get with It

„Get Down and Get With It” – singel angielskiego zespołu glam metalowego Slade, który ukazał się także na albumie Sladest. Został napisany przez Bobbyego Marchana. Wydany w 1971 roku zadebiutował na 16 pozycji w Wielkiej Brytanii i spędził na liście 14 tygodni. Było to pierwsze notowanie Slade na listach przebojów w ich karierze. Ich kolejny singel – "Coz I Luv You" osiągnął miejsce pierwsze. Piosenka "Get Down and Get With It" stała się bardzo popularna na koncertach zespołu i jest wykonywana na żywo przez całą ich karierę zarówno w oryginalnym składzie, jak i po jego modyfikacjach. Utwór ten został oryginalnie nagrany przez Little Richarda dla Okeh Sessions.
Singel ten został wydany dwa razy w 1971 roku. Pierwszy raz 21 maja. Jako autorzy zostali podani wtedy Hill, Holder, Lea, Powell &amp; Penniman. Gdy błąd został spostrzeżony utwór ten wydano ponownie jako Get Down With It (tym razem jako autor został podany Bobby Marchan) 8 czerwca, jednak tym razem nie zdołał dotrzeć do Top 20.
W 2001 utwór ten został wykorzystany przez BSJ &amp; Fun K w piosence Everybody Everywhere.

</doc>
<doc id="2359354" url="https://pl.wikipedia.org/wiki?curid=2359354" title="SeXXbomba">
SeXXbomba

SeXXbomba – trzypłytowy album zespołu Sexbomba wydany w 2007 z okazji jubileuszu XX – lecia zespołu przez wytwórnię Sonic.
Zawiera płytę CD "Single" z radiowymi wersjami utworów Sexbomby (w tym nie wydanymi wcześniej na płytach), płytę koncertową "Na żywo na XX – lecie" zarejestrowaną 08.09.2006 podczas koncertu na Legionowskim rynku (z gościnnym udziałem m.in. Pawła Kukiza i Anji Orthodox) oraz płytę DVD zawierającą tenże koncert, dokumentalny film biograficzny o zespole, dyskografię oraz zestaw teledysków. Do wydawnictwa dołączono 50 stronicową, bogato ilustrowaną książeczkę o historii zespołu.
Lista utworów na płycie DVD.
Koncert z legionowskiego rynku 08.09.2006
Videoklipy
oraz
Twórcy.
Gościnnie
Realizacja:

</doc>
<doc id="2359355" url="https://pl.wikipedia.org/wiki?curid=2359355" title="Kathryn Prescott">
Kathryn Prescott

Kathryn „Kat” Prescott (ur. 4 czerwca 1991 w Southgate w Londynie) – brytyjska aktorka.
Występowała w roli Emily Fitch w serialu młodzieżowym "Kumple".
Kariera.
W lipcu 2008 r. Prescott razem z siostrą bliźniaczką Megan wystąpiła w serialu "Doctors". Grały siostry bliźniaczki Amy i Charlotte Wilcox w odcinku "„Dare, Double Dare, Truth”".
Od 2009 r. grała w głównej obsadzie serialu "Kumple" jako Emily Fitch.
Prescott stwierdziła na jej oficjalnej stronie w marcu 2010, że dostała rolę w odcinku pilotażowym "Goth". Następnie potwierdziła na swojej stronie internetowej pod koniec kwietnia 2010, że ma się rozpocząć filmowanie "Goth" w Londynie w sierpniu tego samego roku. Została zaproszona do powtórzenia swojej roli Emily Fitch w pełnometrażowym filmie "Kumple".
Życie osobiste.
Kat jest o 6 minut starsza od swojej siostry Megan i ma w swoim ciele w sumie 14 kolczyków. Na oficjalnej stronie "Kumpli" pojawiła się lista Kat – "Top Ten Playlist" – na której znalazły się takie nazwy jak Röyksopp, The Cardigans i Metallica. W odpowiedzi na pytania fanów na jej stronie oficjalnej, Prescott wykazała, że wolałaby nie "etykietować" się na temat jej seksualności (po pogłoskach o jej homoseksualizmie po zagraniu roli Emily w "Kumplach", która była lesbijką), ponieważ orientacja seksualna to nie "etykieta na puszce", także nie wierzy w to, że ludzie są definiowani poprzez ich seksualność, sugerując, że to nie zmienia tego kim jesteśmy. Po odpowiedzi na kolejne pytanie, Prescott wyjawiła, że mimo tego, że nie jest „ściśle” wegetarianką to i tak obawia się tego co jest w mięsie.

</doc>
<doc id="2359358" url="https://pl.wikipedia.org/wiki?curid=2359358" title="Eparchia sarańska i mordowska">
Eparchia sarańska i mordowska

Eparchia sarańska i mordowska – jedna z eparchii Rosyjskiego Kościoła Prawosławnego. Jej obecnym ordynariuszem jest metropolita sarański i mordowski Zenobi (Korzinkin), zaś funkcję katedry pełni sobór św. Fiodora Uszakowa w Sarańsku.
Eparchia powstała na mocy decyzji Świętego Synodu Rosyjskiego Kościoła Prawosławnego z 29 stycznia 1991 i objęła terytorium Mordowii. Została wydzielona z eparchii penzeńskiej. Początkowo funkcje katedry pełniła cerkiew św. Jana Teologa w Sarańsku, jednak szybko okazała się do tych celów zbyt mała. Nowy sobór katedralny został otwarty dla wiernych w 2006.
30 maja 2011 Święty Synod zdecydował o wydzieleniu z obszaru administratury dwóch nowych eparchii: krasnosłobodskiej i ardatowskiej.
W 2011 eparchia prowadziła 301 parafii obsługiwanych przez 263 kapłanów oraz 13 klasztorów – osiem męskich i pięć żeńskich zamieszkiwanych przez 156 mnichów i mniszek.

</doc>
<doc id="2359360" url="https://pl.wikipedia.org/wiki?curid=2359360" title="Sheng-Yen">
Sheng-Yen

Sheng-Yen (聖嚴; Pinyin: Shèngyán, imię świeckie Zhang Baokang, 張寳康) – był chińskim mnichem buddyjskim, uczonym buddyjskim (PhD) i jednym z najbardziej wpływowych nauczycieli buddyzmu chan (zen w tradycji japońskiej). Był spadkobiercą dwóch głównych szkół buddyjskich: caodong (jap. sōtō) oraz linji (jap. rinzai).
W linii przekazu od Linji (zm. 866) mistrza chan ery Tang i założyciela szkoły linji Sheng Yen był 57 spadkobiercą oraz 3 spadkobiercą w linii przekazu od współczesnego patriarchy mistrza chan Xu Yuna.
W linii nauczania szkoły caodong (jap. sōtō) Sheng Yen był 52 spadkobiercą mistrza chan Dongshan Liangjie (ur. 807, zm. 869) założyciela szkoły caodong.
Sheng Yen był założycielem Dharma Drum Mountain, organizacji buddyjskiej na Tajwanie. Jego styl nauczania osadzony w tradycji, dogłębnej wiedzy akademickiej oraz osobistych doświadczeniach duchowych był szczególnie dostosowany do nauczania buddyzmu w obecnych czasach. Na Tajwanie, gdzie mieszkał był uważany za jednego czterech z najważniejszych mistrzów chan obok Hsing Yuna, Cheng Yena i Wei Chueh. W 2000 roku był uczestnikiem Forum Pokojowego Światowej Rady Przywódców Religijnych przy ONZ.
Życiorys.
Urodził się niedaleko Szanghaju. W wieku 13 lat został mnichem. Z powodu prześladowań religijnych w 1949 roku udał się na Tajwan, gdzie został zmobilizowany do wojska. Po odbyciu 10 letniej służby wojskowej 1959 roku powrócił do życia mnicha, by od 1961 do 1968 przebywać na odosobnieniu na południu Tajwanu. W 1971 roku uzyskał tytuł magistra, a po kolejnych 4 latach w 1975 roku doktora ( PhD ) w zakresie literatury buddyjskiej na Uniwersytecie Rissho w Japonii.
W 1979 roku został opatem klasztoru Nongchan w Beitou. W 1980 roku założycielem Instytutu Kultury Buddyjskiej Chung-Hwa w Nowym Jorku. W 1985 założył Instytut Studiów Buddyjskich Chung-Hwa w Tajpej. W 1989 roku międzynarodową fundację edukacyjną i kulturalną Dharma Drum Mountain. Od 1975 roku nauczał w Stanach Zjednoczonych tworząc w Nowym Jorku na Queens Ośrodek Medytacyjny. W 1995 roku założył Ośrodek Odosobnień Medytacyjnych w Pine Bush koło Nowego Jorku.
Podczas swoich podróży odwiedzał wiele krajów w Europie i Azji tworząc w ten sposób pomost pomiędzy tradycjami Wschodu i Zachodu oraz propagując Dharmę na Zachodzie. Był znany jako zręczny nauczyciel, który pomógł osiągnąć przebudzenie swoim uczniom.
Sheng Yen przekazał pozwolenie nauczania kilku swoim świeckim uczniom na Zachodzie, między innymi Johnowi Crookowi, który następnie wraz z Simonem Childem, Maxem Kalinem i Zarko Andriceviciem założyli organizację Stowarzyszenie Zachodniego Chan.
W ostatnich latach swojego życia mimo kłopotów zdrowotnych Sheng Yen aktywnie prowadził wykłady i odosobnienia na Tajwanie. Odmówił przeszczepu nerki twierdząc, że nie oczekuje długiego życia i woli raczej dać szansę przeszczepu komuś, kto tego potrzebuje bardziej.
Śmierć.
Sheng Yen zmarł z powodu niewydolności nerek 3 lutego 2009 roku podczas powrotu ze szpitala National Taiwan University Hospital w Tajpej. W zgodzie z zasadami liczenia lat (East Asian age reckoning) organizacja Dharma Drum Mountain potwierdza, że Mistrz Sheng Yen zmarł w wieku 80 lat. Według kalendarza zachodniego przyjmuje się, że Sheng Yen żył 79 lat.
Zmarłemu Mistrzowi hołd złożyli prezydent Tajwanu Ma Ying-jeou i jego zastępca Vincent Siew, przewodnicząca DPP Tsai Ing-wen, aktor, trener i mistrz Wushu Jet Li oraz aktorka Brigitte Lin.
W swojej ostatniej woli Sheng Yen zastrzegł, by nie prowadzano wystawnych ceremonii pogrzebowych oraz by nie stawiano pomników. Ciało Sheng Yena zostało poddane kremacji na terenie ogrodu Life Memorial Garden w pobliżu świątyni. Jego prochy podzielone na pięć części przekazano na ręce opata klasztoru, starszych uczniów, prezydenta, wiceprezydenta oraz świeckich.
Po śmierci Sheng Yena na terenie klasztoru Dharma Drum Mountain spadł ulewny deszcz.
Spadkobiercy Dharmy.
W linii Mistrza Sheng Yena spadkobierca Dharmy otrzymuje przekaz Dharmy na podstawie jej lub jego bezinteresownemu wkładowi w rozwój organizacji Dharma Drum Mountain oraz osobistemu doświadczeniu w chan. Tylko kilku z nich otrzymali inka, to jest pieczęć potwierdzenia doświadczenia Własnej Natury. Kilku z uczniów otrzymali Inka, ale nie otrzymali przekazu Dharmy przez śmiercią Sheng Yena. Nie wszyscy spadkobiercy Dharmy są wykwalifikowani, by służyć przewodnictwem innym w praktyce chan ale jedynie ci, których otrzymali Inka.
Poniżej jest lista osób, zarówno kobiet i mężczyzn, którzy otrzymali przekaz Dharmy.
Poniżej jest lista tych, którzy otrzymali Inka.
Publikacje.
W kolejności alfabetycznej:
Autobiografia :

</doc>
<doc id="2359362" url="https://pl.wikipedia.org/wiki?curid=2359362" title="Viva/Przystanek Woodstock">
Viva/Przystanek Woodstock

Viva/Przystanek Woodstock – zremiksowana dwupłytowa reedycja piątego albumu zespołu Sexbomba wydana z bonusami audio (koncert radiowy'96) i DVD (koncert z Przystanku Woodstock'96 i videoklipy) w 2009 przez wytwórnię Rockers Publishing.
Lista utworów.
Bonusowy koncert radiowy z 1996 roku:
Lista utworów na płycie DVD.
Koncert z Przystanku Woodstock ’96
Videoklipy
Twórcy.
Realizacja:

</doc>
<doc id="2359363" url="https://pl.wikipedia.org/wiki?curid=2359363" title="Leonid Ramzin">
Leonid Ramzin

Leonid Konstantinowicz Ramzin (ros. Леони́д Константи́нович Рамзи́н; ur. 26 października 1887, zm. 28 czerwca 1948) – rosyjski inżynier, konstruktor kotłów parowych. W latach 40 XX w. zbudował przepływowy kocioł parowy, zwany "kotłem Ramzina". Napisał wiele prac z zakresu energetyki cieplnej. Był profesorem Moskiewskiego Instytutu Energetycznego w Moskwie. Pochowany na Cmentarzu Ormiańskim w Moskwie.
Nagrody i odznaczenia.
Źródło:

</doc>
<doc id="2359364" url="https://pl.wikipedia.org/wiki?curid=2359364" title="Józef Gregor">
Józef Gregor

Józef Gregor (ur. 6 marca 1857 w Witosławicach, zm. 6 kwietnia 1926 w Tworkowie) - badacz folkloru i kultury Górnego Śląska, ksiądz katolicki.
Urodził się w rodzinie młynarza. Uczęszczał do szkoły ludowej w Grzędzinie, a potem do szkoły miejskiej i do gimnazjum w Głubczycach. Po maturze w 1877 roku studiował teologię we Wrocławiu. Był jednym z twórców powstałego w 1880 roku Towarzystwa Górnośląskiego. Dla tego towarzystwa ułożył pieśń „Długo Śląsk nasz ukochany”, śpiewaną na melodię „Jeszcze Polska nie zginęła”. Pieśń ta była często określana jako "Hymn śląski". Członek Towarzystwa Literacko-Słowiańskiego.

</doc>
<doc id="2359366" url="https://pl.wikipedia.org/wiki?curid=2359366" title="Stepan Rybak">
Stepan Rybak

Stepan Josypowycz Rybak, ukr. Степан Йосипович Рибак, ros. Степан Иосифович Рыбак, "Stiepan Iosifowicz Rybak" (ur. w styczniu 1948 w Otyni, w obwodzie stanisławowskim) – ukraiński piłkarz, grający na pozycji obrońcy, a wcześniej pomocnika, trener piłkarski.
Kariera piłkarska.
Kariera klubowa.
Wychowanek miejscowej drużyny amatorskiej Karpaty Otynia, skąd w 1965 został zaproszony do klubu Karpaty Kołomyja, który trenował Mychajło Turianski. W 1966 rozpoczął zawodową karierę piłkarską w Spartaku Iwano-Frankowsk, w którym występował przez 12 lat. Na początku 1973 służył w wojskowym klubie SK Łuck, ale wkrótce powrócił do Spartaka. W 1977 zakończył karierę piłkarską.
Kariera trenerska.
Po zakończeniu kariery zawodniczej pomagał trenować Prykarpattia Iwano-Frankowsk, a potem pracował jako szkoleniowiec w Szkole Piłkarskiej Spartak Iwano-Frankowsk.

</doc>
<doc id="2359367" url="https://pl.wikipedia.org/wiki?curid=2359367" title="Międzynarodowy Kongres Neurologiczny">
Międzynarodowy Kongres Neurologiczny

Międzynarodowy Kongres Neurologiczny (ang. International Neurological Congress) – pierwszy międzynarodowy kongres neurologów, który odbył się w 1931 roku w Bernie. Kolejne zjazdy neurologów odbywały się co cztery lata. Kongres przyczynił się do integracji środowiska neurologicznego na świecie i powstania Polskiego Towarzystwa Neurologicznego. 
Pierwszym kongresem było spotkanie w Bernie w roku 1931. Uczestniczyli w nim lekarze i badacze z Ameryki, Europy i Azji. Następnie kongresy odbyły się w Londynie (1935), Kopenhadze (1939), Paryżu (1949), Lizbonie (1953) i Brukseli (1957). Dyskusje na 6. Międzynarodowym Kongresie Neurologów zapoczątkowały powstanie Światowej Federacji Neurologicznej (World Federation of Neurology). Spotkanie w Bernie wskazywało na rosnącą specjalizację w medycynie i przyczyniło się do powstania narodowych organizacji neurologicznych, m.in. do powstania Polskiego Towarzystwa Neurologicznego w 1933 roku.
Polskimi delegatami komitetu głównego byli Jan Piltz i Władysław Sterling. Członkami stałego komitetu organizacyjnego byli Edward Flatau (przewodniczący), Kazimierz Orzechowski, Jan Piltz, Ludwik Bregman, Jan Koelichen, oraz Władysław Sterling. W 1929 roku Edward Flatau pisał do Henry Rileya, sekretarza komitetu organizacyjnego I Międzynarodowego Kongresu Neurologicznego - „jako przedstawiciel polskiego komitetu wyrażam swoje zdziwienie i żal, że żaden z wiceprezydentów kongresu, ani żaden z honorowych członków... nie jest z Polski. Polscy neurolodzy nie ustawali w swoich wysiłkach dla nauki w czasie wszystkich lat zależności politycznej, a ich praca zintensyfikowała się od czasu uzyskania niezależności”.
Pierwszy kongres odbył się w kasynie miasta Berno.

</doc>
<doc id="2359368" url="https://pl.wikipedia.org/wiki?curid=2359368" title="Hiroaki Hirata">
Hiroaki Hirata

 – japoński seiyū, związany z grupą teatralną Gekidan Subaru.
Jego najbardziej znaną rolą jest Sanji ("One Piece"), Sha Gojyo ("Saiyuki") oraz narrator "Digimon Adventure". Oficjalnie użycza także głosu Johnny'emu Deppowi.
Role głosowe.
Ważniejsze role są pogrubione

</doc>
<doc id="2359370" url="https://pl.wikipedia.org/wiki?curid=2359370" title="Vishweshwar Hegde Kageri">
Vishweshwar Hegde Kageri

Vishweshwar Hegde Kageri (kannada: ವಿಶ್ವೇಶ್ವರ ಹೆಗಡೆ ಕಾಗೇರಿ; ur. 10 lipca lub 10 sierpnia 1961) – indyjski polityk.
Urodził się w Sirsi, w rodzinie rolniczej. Ukończył Karnataka College Dharwad, następnie zaś Law College Sirsi. Od 1990 działa w strukturach Indyjskiej Partii Ludowej w Karnatace (pełnił między innymi funkcje sekretarza, sekretarza generalnego i wiceprzewodniczącego). W 1994 został po raz pierwszy wybrany do Zgromadzenia Ustawodawczego stanu. Reelekcję uzyskiwał w 1999, 2004 oraz 2008 (początkowo reprezentował okręg Ankola, później Sirsi). Od czerwca do września 2007 był parlamentarnym sekretarzem stanowego premiera. Od 30 maja 2008 jest ministrem edukacji Karnataki.
Żonaty (od 1991), ma 3 córki.

</doc>
<doc id="2359371" url="https://pl.wikipedia.org/wiki?curid=2359371" title="Piękny był pogrzeb, ludzie płakali">
Piękny był pogrzeb, ludzie płakali

 
Piękny był pogrzeb, ludzie płakali – polski film fabularny z 1967 roku w reżyserii Zbigniewa Chmielewskiego.
Zdjęcia robiono w Kaliszu.
Fabuła.
Film opowiada o losach bohatera (Władka), który został niesłusznie skazany i umieszczony w zakładzie karnym. Po odbyciu wyroku wraca do swojego miasta i pragnie się dowiedzieć kto niesłusznie go oskarżył. 

</doc>
<doc id="2359372" url="https://pl.wikipedia.org/wiki?curid=2359372" title="Papirus 70">
Papirus 70

Papirus 70 (według numeracji Gregory-Aland), oznaczany symbolem formula_1 – wczesny grecki rękopis Nowego Testamentu, spisany w formie kodeksu na papirusie. Paleograficznie datowany jest na III wiek. Zawiera fragmenty Ewangelii według Mateusza.
Opis.
Zachowały się tylko fragmenty Ewangelii według Mateusza (2,13-16; 2,22-3,1; 11,26-27; 12,4-5; 24,3-6.12-15). Tekst pisany jest w 28-29 linijkach na stronę, skryba pisał bardzo niestarannie.
Nomina sacra pisane są skrótami (υν, ις, πηρ).
Według Alanda jest jednym z siedmiu wczesnych rękopisów Ewangelii według Mateusza.
Tekst.
Tekst grecki Ewangelii reprezentuje aleksandryjską tradycję tekstualną. Kurt Aland zaklasyfikował go do kategorii I.
Historia.
Rękopis znaleziony został w Egipcie, w Oxyrhynchus. Na liście rękopisów znalezionych w Oxyrhynchus znajduje się na pozycji 2384. Tekst opublikowany został przez E.G. Turner w 1957 roku. Aland umieścił go na liście rękopisów Nowego Testamentu, w grupie papirusów, dając mu numer 70.
Rękopis datowany jest przez INTF na III wiek. Comfort datuje na koniec III wieku.
Cytowany jest w krytycznych wydaniach Nowego Testamentu (NA27).
Obecnie przechowywany jest w bibliotece Narodowego Muzeum Archeologicznego we Florencji (PSI 3407).

</doc>
<doc id="2359375" url="https://pl.wikipedia.org/wiki?curid=2359375" title="Johann Froben">
Johann Froben

Johann Froben (ur. 1460 w Hammelburg, zm. 1527), inaczej Frobeniusz – drukarz i wydawca szwajcarski. 
Froben działalność prowadził głównie w Bazylei, gdzie drukarnię otworzył w 1491 roku. Do 1512 roku prowadził ją ze swoimi wspólnikami Johannem Amerbachem i Joahannem Petrim. W 1506 wydrukowano w niej 11-tomowe wydanie dzieł św. Augustyna. Po śmierci wspólników drukował dzieła literatury klasycznej i prace humanistów, m.in. dzięki przyjaźni z Erazmem z Rotterdamu wszystkie jego dzieła świeckie i przygotowany przez niego Nowy Testament po grecku. W sumie wydał ok. 320 druków, oznaczających się wysokim poziomem druku oraz bogatymi zdobieniami drzeworytowymi autorstwa Holbeina. 
Jako pierwszy stosował stałe układy typograficzne tworząc podwaliny pod wzór książki renesansowej. W swojej drukarni używał antykwy różnych stopni dla foliów i czwórek oraz kursywy dla formatów mniejszych. W swoich drukach wprowadził ozdobną kartę tytułową z architektonicznym ornamentem oraz stały bogaty sygnet drukarski. Wyobrażał on "trzymany w obu rękach słup z gołębiem na szczycie, opleciony dwoma wężami symbolizującymi połączenie niewinności z roztropnością i opatrzony napisem "FROBEN"".
Po śmierci Frobena zakład przejął jego syn Hieronymus (zm. 1563), a następnie drugi mąż wdowy po Janie Frobenie, J. Herwagen. Pod zmienioną nazwą Officina Frobeniana dzięki jego synowi Ambrosiusowi drukarnia wydrukowała "Talmud". Drukarnia istniała do roku 1578, gdy po raz ostatni zaistniała na targach księgarskich we Frankfurcie.
Linki zewnętrzne.
__BEZSPISU__

</doc>
<doc id="2359378" url="https://pl.wikipedia.org/wiki?curid=2359378" title="Cain’s Offering">
Cain’s Offering

Cain’s Offering – zespół muzyczny z Finlandii grający power metal, założony w 2009 przez Janiego Liimatainena, byłego gitarzystę Sonaty Arktiki.

</doc>
<doc id="2359379" url="https://pl.wikipedia.org/wiki?curid=2359379" title="Heinrich Barkhausen">
Heinrich Barkhausen

Heinrich Georg Barkhausen (ur. 2 grudnia 1881 w Bremie, zm. 20 lutego 1956 w Dreźnie) – niemiecki fizyk i elektrotechnik. Autor prac głównie z zakresu magnetyzmu oraz radiotechniki. Jako pierwszy opisał zjawisko Barkhausena. Był profesorem Uniwersytetu Technicznego w Dreźnie. Od jego nazwiska utworzono nazwę bark.

</doc>
<doc id="2359381" url="https://pl.wikipedia.org/wiki?curid=2359381" title="Wikariat apostolski San Ramón">
Wikariat apostolski San Ramón

Wikariat apostolski San Ramón – wikariat apostolski Kościoła rzymskokatolickiego w Peru, podległy bezpośrednio Stolicy Apostolskiej. Został erygowany 2 marca 1956 roku. Wikariat obejmuje części terytorium świeckich regionów Junín oraz Ucayali. Wszyscy dotychczasowi wikariusze apostolscy byli członkami zakonu franciszkanów.

</doc>
<doc id="2359383" url="https://pl.wikipedia.org/wiki?curid=2359383" title="Papirus 71">
Papirus 71

Papirus 71 (według numeracji Gregory-Aland), oznaczany symbolem formula_1 – grecki rękopis Nowego Testamentu, spisany w formie kodeksu na papirusie. Paleograficznie datowany jest na IV wiek. Zawiera fragmenty Ewangelii Mateusza.
Opis.
Zachowały się tylko fragmenty Ewangelii Mateusza (19,10-11.17-18).
Tekst.
Tekst grecki Ewangelii Mateusza reprezentuje aleksandryjską tradycję tekstualną. Kurt Aland zaklasyfikował go do kategorii II.
Historia.
Rękopis znaleziony został w Egipcie, w Oxyrhynchus. Na liście rękopisów znalezionych w Oxyrhynchus znajduje się na pozycji 2385. Tekst opublikowany został przez E. G. Turner w 1957 roku. Aland umieścił go na liście rękopisów Nowego Testamentu, w grupie papirusów, dając mu numer 71.
Rękopis datowany jest przez INTF na IV wiek.
Cytowany jest w krytycznych wydaniach greckiego Nowego Testamentu (NA27).
Obecnie przechowywany jest w bibliotece Ashmolean Museum (P. Oxy. 2385).

</doc>
<doc id="2359384" url="https://pl.wikipedia.org/wiki?curid=2359384" title="Burhan Budai Shan">
Burhan Budai Shan

Burhan Budai Shan (w literaturze występuje także jako Burchan-Budda; ) – pasmo górskie w Kunlunie, w zachodnich Chinach, w prowincji Qinghai. Rozciąga się równoleżnikowo na długości ok. 320 km i ogranicza od południa Kotlinę Cajdamską, do której stromo opada. Najwyższe szczyty osiągają wysokość ponad 5000 m n.p.m. Pasmo zbudowane z granitów, sjenitów, gnejsów, łupków ilastych i piaskowców. Występują lodowce górskie. Zbocza są poprzecinane dolinami i pokryte roślinnością krzewiastą i trawiastą, charakterystyczną dla pustyń wysokogórskich. Miejscowa ludność zajmuje się pasterstwem koczowniczym.

</doc>
<doc id="2359385" url="https://pl.wikipedia.org/wiki?curid=2359385" title="Stepan Czopej">
Stepan Czopej

Stepan Iwanowycz Czopej, ukr. Степан Іванович Чопей, ros. Степан Иванович Чопей, "Stiepan Iwanowicz Czopiej", ur. 18 stycznia 1946, zm. 20 marca 1988) – ukraiński piłkarz, grający na pozycji napastnika.
Kariera piłkarska.
Kariera klubowa.
W 1968 rozpoczął karierę piłkarską w wojskowej drużynie SKA Lwów. W następnym roku został piłkarzem Spartaka Iwano-Frankowsk. Na początku 1970 przeszedł do Dynama Kijów, ale rozegrał tylko 3 mecze i powrócił do Spartaka. W 1976 został rekordzistą klubu w ilości strzelonych bramek w sezonie - 16 goli. W 1976 zakończył karierę piłkarską.

</doc>
<doc id="2359389" url="https://pl.wikipedia.org/wiki?curid=2359389" title="Wikariat apostolski Yurimaguas">
Wikariat apostolski Yurimaguas

Wikariat apostolski Yurimaguas – wikariat apostolski Kościoła rzymskokatolickiego w Peru, podległy bezpośrednio Stolicy Apostolskiej. Powstał w 1921 jako prefektura apostolska San Gabriel de la Dolorosa del Marañón. Status wikariatu uzyskał w 1936, zaś obecną nazwę w 1960 roku. Wszyscy dotychczasowi prefekci i wikariusze apostolscy byli członkami zakonu pasjonistów. 

</doc>
<doc id="2359390" url="https://pl.wikipedia.org/wiki?curid=2359390" title="Dreamland (album Roberta Milesa)">
Dreamland (album Roberta Milesa)

Dreamland – debiutancki album studyjny włoskiego producenta muzycznego Roberta Milesa.
Album został wydany 7 czerwca 1996 roku w Europie, a następnie w Stanach Zjednoczonych. Pod koniec 1996 roku w Niemczech ukazała się nowa wersja płyty - "Dreamland - The Winter Edition". W Polsce wydano album w 1996 roku na płycie CD i na kasecie magnetofonowej; uzyskał on status platynowej płyty.
Lista utworów.
Wydanie oryginalne.
"Lista oparta o brytyjskie wydanie płyty."
Wszystkie piosenki napisane przez Roberto Concina (Robert Miles).
Wydanie kasetowe.
Strona A:
Strona B:

</doc>
<doc id="2359391" url="https://pl.wikipedia.org/wiki?curid=2359391" title="Telekom Cup">
Telekom Cup

Telekom Cup, dawniej T-Home Cup i Liga total! Cup – niemiecki nieoficjalny turniej piłkarski organizowany pod patronatem Deutsche Telekom.
Organizowany corocznie turniej został zainaugurowany w 2009 roku w Gelsenkirchen. Odbywa się podczas przerwy międzysezonowej, tuż przed rozpoczęciem sezonu Bundesligi, z udziałem czterech niemieckich zespołów w systemie pucharowym. Dotychczas rozegrano 10 edycji – trzykrotnie w Mönchengladbach, dwukrotnie w Gelsenkirchen, Hamburgu i Düsseldorfie oraz raz w Moguncji.
Telekom Cup jest turniejem podobnym do Fuji Cup (organizowanego w latach 1986–1996) oraz do Pucharu Ligi (organizowanego w latach 1997–2007) i uznawany za ich nieoficjalną kontynuację. Nieoficjalny charakter turnieju znajduje odzwierciedlenie w swoistych zasad rozgrywania meczów w niepełnym wymiarze czasowym oraz doborem i liczbą uczestników.
Historia.
Puchar Ligi, czyli oficjalne rozgrywki organizowane przez DFL, odbyły się po raz ostatni w 2007 roku. Rok później z powodu Euro 2008 turnieju nie rozegrano. Główny sponsor Bayernu – Deutsche Telekom na własną rękę zorganizował natomiast mecz o Superpuchar Niemiec pod nazwą T-Home Supercup pomiędzy zdobywcą Dubletu w 2008 roku – Byernem Monachium a finalistą Pucharu Niemiec, Borussią Dortmund (zwyciężyła Borussia 2:1). Przed rozpoczęciem sezonu 2009/10 Deutsche Telekom zapoczątkował turniej przedsezonowy na wzór Pucharu Ligi zwany T-Home Cup, w którym wzięły udział cztery czołowe zespoły Bundesligi: FC Schalke 04, Bayern Monachium, Hamburger SV oraz VfB Stuttgart. W latach 1986–1996 podobny turniej odbywał się pod nazwą Fuji Cup. Od 2010 do 2012 roku turniej nosił nazwę Liga Total, a od 2013 roku rozgrywany jest pod nazwą "Telekom Cup".
Choć turniej jest nieoficjalny, to wszystkie cztery mecze są transmitowane na żywo w telewizji i innych mediach, a trofeum zdobyte w turnieju często jest określane jako „pierwszy tytuł w sezonie” i jako „punkt odniesienia” zespołów na krótko przed rozpoczęciem sezonu. W niektórych mediach Telekom Cup jest niepoprawnie wskazywany na następcę oficjalnych rozgrywek Pucharu Ligi.
Forma rozgrywek.
Do 2014 roku turniej odbywał się w dwóch kolejnych dniach, w meczach rozgrywanych na tym samym stadionie. Pierwszego dnia odbywały się mecze półfinałowe jeden po drugim, a dzień później – najpierw mecz o trzecie miejsce, a następnie mecz finałowy. Mecze trwały po 60 minut (jedna połowa 30 minut) i jeśli w regulaminowym czasie gry nie nastąpiło rozstrzygnięcie o zwycięstwie, musiała zadecydować seria rzutów karnych.
W 2015 roku turniej został zmodyfikowany. Choć forma rozgrywek została niezmieniona, to czas trwania turnieju został skrócony do jednego dnia, zaś mecze skrócono do 45 minut, aby umożliwić rozegranie wszystkich czterech spotkań jednego dnia.
Turnieje.
2009.
W dniach 18 i 19 lipca 2009 roku T-Home Cup odbył się po raz pierwszy. Wszystkie mecze z udziałem Bayernu Monachium (drugie miejsce w sezonie 2008/09), VfB Stuttgart (3), Hamburger SV (5) i FC Schalke 04 (8) odbyły się na stadionie Veltins-Arena w Gelsenkirchen.
Oba półfinały zakończyły się wynikiem 1:0. Zwycięskie bramki zdobyli: Sebastian Rudy (34 minuta) dla VfB Stuttgart i Piotr Trochowski (40 minuta) dla Hamburger SV. Mecz o trzecie miejsce wygrał Bayern Monachium, pokonując 2:1 zespół gospodarzy – FC Schalke 04 po bramkach: Breno (13.), samobójczym trafieniu Höwedesa (26 minuta) i bramce kontaktowej strzelonej przez Halila Altıntopa (29 minuta). Cały turniej wygrał zespół Hamburger SV, pokonując w finałowym meczu VfB Stuttgart 3:0. Strzelcami bramek byli: Benjamin (25 minuta), Pitroipa (28 minuta) i Petrić (58 minuta).
Zwycięzca turnieju oprócz trofeum nie otrzymał nic. Cały dochód z turnieju wpłynął bezpośrednio do dwóch organizacji charytatywnych – „Ich-kann-was” – inicjatywy Deutsche Telekom i „Schalke hilft!!" (Schalke pomaga) – zorganizowanej przez klub gospodarza FC Schalke 04.
Drabinka turnieju
Mecze
2010.
W 2010 turniej po raz pierwszy odbył pod nową nazwą Liga total! Cup i ponownie na stadionie Veltins-Arena w Gelsenkirchen. Mecze rozegrano 31 lipca i 1 sierpnia 2010 z udziałem: Bayernu Monachium (mistrz Niemiec 2010), gospodarzami FC Schalke 04 (wicemistrz Niemiec 2010), Hamburger SV (7) oraz 1. FC Köln (13).
W pierwszym meczu półfinałowym Schalke pokonało HSV 2:1. W tym meczu wystąpiło dwóch nowo sprowadzonych z Realu Madryt zawodników: Raúl oraz van Nistelrooy, który swój występ okrasił bramką (6 minuta). Oprócz niego bramki strzelili Edu (42 minuta) i Jermaine Jones (49 minuta). W drugim półfinale Bayern Monachium zremisował 0:0 z 1. FC Köln i po raz pierwszy w turnieju o awansie zadecydowały rzuty karne. Bayern wygrał, pokonując w serii jedenastek zespół z Kolonii 3:1 po trafieniach: Ottla, Tymoszczuka i Yalçına. W meczu o 3. miejsce z HSV, 1. FC Köln wygrało po bramkach van Nistelrooya (27 minuta), Kačara (36 minuta) i Sona (55 minuta) wynikiem 3:0. W meczu finałowym Bayern Monachium wyszedł na prowadzenie po bramce Mujicia (5 minuta), ale Schalke odpowiedziało bramkami Raúla (25, 33 minuta) oraz trafieniu Edu (27 minuta), wygrywając mecz 3:1 i cały turniej.
Drabinka turnieju
Mecze
2011.
W 2011 turniej odbył się w dniach 19 i 20 lipca w nowo otwartym Coface Arena w Moguncji. Po raz pierwszy w turnieju udział wzięli oficjalni mistrzowie Niemiec Borussia Dortmund oraz gospodarze 1. FSV Mainz 05 (5 miejsce), a także stali bywalcy, czyli Bayern Monachium (3 miejsce) i Hamburger SV (8 miejsce).
W półfinale nie powiodło się Bayernowi, który przegrał 1:2 z Hamburger SV po dwóch bramkach Sona (7., 30.). Kontaktowego gola strzelił Toni Kroos (57.). Borussia Dortmund wygrała drugi półfinał po trafieniu Perišića 1:0 z zespołem Mainz. Następnego dnia Bayern Monachium wygrał mecz o 3. miejsce przeciwko gospodarzom 1. FSV Mainz 05 po rzutach karnych. W regulaminowym czasie gry gole strzelili: Nikołcze Noweski (11.) i Anthony Ujah (59.) dla Mainz i David Alaba (30.) oraz Nils Petersen z rzutu karnego (57.) dla Bayernu. W decydującym meczu Borussia Dortmund po golach Santany (50.) i Zidana (51.) zapewniła sobie zwycięstwo 2:0 z HSV.
Drabinka turnieju
Mecze
2012.
Z okazji 125-lecia klubu Hamburger SV Liga total! Cup odbyła się w Hamburgu na stadionie Imtech Arena 4 i 5 sierpnia 2012. Uczestnikami turnieju byli mistrz i wicemistrz Niemiec: Borussia Dortmund i Bayern Monachium, gospodarze Hamburger SV (15) oraz pierwszy raz w tych rozgrywkach drużyna Werderu Brema (9).
W półfinałach zwyciężyły zespoły Werderu Brema i Borussii Dortmund. BVB wygrał 1:0 z HSV po bramce Jakuba Błaszczykowskiego (42.), natomiast Werder w regulaminowym czasie gry zremisował z Bayernem 2:2 (bramki: Petersen (12.) i Füllkrug (43.) – Werder, oraz Shaqiri (27.) i Kroos (60.) – Bayern), a w rzutach karnych zwyciężył 4:2 po pudłach Ribériego i Schweinsteigera. Dzień później Bayern zapewnił sobie 3. miejsce, pokonując 1:0 drużynę HSV (bramka Mitchella Weisera – 25 minuta). W meczu finałowym Werder Brema ponownie wygrał dzięki serii rzutów karnych. W regulaminowym czasie gry padł wynik 2:2 (gole Werderu: Füllkrug (3.), Ekici (6.), gole Borussii: Reus (22.), Lewandowski (24.)). Decydujący rzut karny zmarnował Kevin Großkreutz. Werder wykorzystał wszystkie 9 „jedenastek” w turnieju. Tak jak poprzednio, nagroda finansowa została przekazana na cele charytatywne.
Drabinka turnieju
Mecze
2013.
Turniej po raz pierwszy zorganizowano pod szyldem Telekom cup. Zawody rozegrano w Mönchengladbach na stadionie Borussia-Park w dniach 20 i 21 lipca 2013. W turnieju wzięli udział: zdobywca Trypletu – Bayern Monachium, finalista Ligi Mistrzów oraz wicemistrz Niemiec – Borussia Dortmund, gospodarze – Borussia Mönchengladbach (8) i kolejny raz zespół Hamburger SV (7).
W oryginalnym harmonogramie z dnia 28 marca 2013 roku pierwszy półfinał powinien zostać rozegrany pomiędzy Bayernem Monachium a Borussią Dortmund. Harmonogram ten został zmieniony na prośbę obu zespołów, które niedawno mierzyły się ze sobą w finale Ligi Mistrzów. Organizator Telekom dostosował się do tej prośby i dnia 21 czerwca zmienił harmonogram turnieju.
FC Bayern Monachium w swoim piątym udziale wygrał po raz pierwszy turniej, pokonując w finale 5:1 gospodarzy Borussię Mönchengladbach – było to jak dotąd najwyższe zwycięstwo w turnieju. Bramki strzelali: Franck Ribéry (17.), Philipp Lahm (22.), Thiago Alcántara (26), Arjen Robben (42.) i Thomas Müller (60) oraz Luuk de Jong (29). Już w półfinale Bawarczycy wygrali 4:0 z HSV. Wówczas bramki strzelali: Jérôme Boateng (12.), Mario Mandžukić (41.), Toni Kroos (44.) i Thomas Müller(52.). W drugim półfinale Borussia Mönchengladbach wygrała po rzucie karnym wykonanym przez Filipa Daemsa w ostatniej minucie meczu z Borussią Dortmund. 3. miejsce na koniec rozgrywek zajęła Borussia Dortmund, pokonując zespół z Hamburga, a zwycięską bramkę zdobył Jonas Hofmann w 24. minucie.
Drabinka turnieju
Mecze
2014.
Szósta edycja turnieju, rozegrana po raz drugi pod nazwą Telekom cup, odbyła się w dniach 26–27 lipca w Hamburgu na stadionie Imtech Arena. Uczestnikami turnieju byli gospodarze Hamburger SV (16), aktualni mistrzowie i zdobywcy pucharu Niemiec – Bayern Monachium, Borussia Mönchengladbach (6) i po raz pierwszy VfL Wolfsburg (5).
HSV w pierwszym półfinale zremisował bezbramkowo z VfL Wolfsburg, by następnie przegrać po serii rzutów karnych 5:6. W drugim spotkaniu mecz zakończył się również remisem (2:2 – gole zdobyli: Robert Lewandowski w 29., Franck Ribéry w 33. oraz Max Kruse w 42. i 59. minucie) i o awansie musiały zadecydować rzuty karne, w których Bayern Monachium pokonał zespół Borussii Mönchengladbach 5:4. Po raz pierwszy oba półfinały zostały rozstrzygnięte w rzutach karnych. W drugim dniu Hamburger SV zapewnił sobie 3. miejsce, zwyciężając 3:1 Borussię Mönchengladbach (gole: Jacques Zoua w 3., Rafael van der Vaart w 21. i Kerem Demirbay w 53. minucie dla HSV, Raphael w 4. minucie dla Borussii). Finał wygrał Bayern Monachium (3:0 z Vfl Wolfsburg). Gole zdobyli Robert Lewandowski (4., 20.) i Sebastian Rode (15.). Była to pierwsza obrona turniejowego tytułu.
Drabinka turnieju
Mecze
2015.
Turniej odbył się po raz drugi w Mönchengladbach. Oprócz Borussii Mönchengladbach (3) udział wzięli Bayern Monachium (mistrz), Hamburger SV (16) i FC Augsburg (5). Po raz pierwszy turniej odbył się tylko w jednym dniu 12 lipca 2015, a czas rozgrywania spotkań został skrócony z 60 do 45 minut.
W pierwszym półfinale Hamburger SV pokonał w rzutach karnych Borussię Mönchengladbach 5:4. W regulaminowym czasie gry bramek nie było. Drugi półfinał rozstrzygnął na swoją korzyść zespół FC Augsburg, który zwyciężył Bayern Monachium wynikiem 2:1. Bramki strzelili Thiago Alcántara (7.) dla Bayernu oraz Alexander Esswein (29.) i Hong Jeong-ho (35.) dla Augsburga. Zespół Bayernu przegrał także drugi mecz, po rzutach karnych z Borussią Mönchengladbach 3:4 i po raz pierwszy zajął czwarte miejsce. W finale z Hamburger SV pokonał FC Augsburg po bramkach Mohameda Gouaidana (2.) i Raphaela Frambergera (32. – samobójcze trafienie) oraz bramce kontaktowej Tima Matavžy (41.) wynikiem 2:1. HSV turniej wygrał po raz drugi, po sześciu latach przerwy.
Drabinka turnieju
Mecze
2017 (zima).
W listopadzie 2016 ogłoszono, że turniej odbędzie się po raz pierwszy zimą w trakcie przerwy między sezonowej w Düsseldorfie. Udział potwierdziły zespoły: Fortuna Düsseldorf, Bayern Monachium, Borussii Mönchengladbach i FSV Mainz.
Wszystkie mecze zimowej edycji Telecom cup zostały rozegrane 14 stycznia. W pierwszym półfinale Bayern Monachium pokonał po rzutach karnych gospodarza turnieju i jednocześnie debiutanta, zespół Fortuna Düsseldorf 4:1. Rzuty karne wykorzystali Arturo Vidal, Xabi Alonso, Douglas Costa i David Alaba dla Bayernu oraz Kaan Ayhan dla Fortuny. Rouwen Hennings i Oliwer Fink nie zdołali pokonać bramkarza Bayernu, którym był Manuel Neuer. W drugim półfinale zespół 1. FSV Mainz 05 zwyciężył 1:0 z drużyną Borussii Mönchengladbach. Samobójcze trafienie zaliczył Jannik Vestergaard. W meczu o 3 miejsce gospodarze turnieju pokonali 2:0 Borussie Mönchengladbach. Gole zdobyli Ayhan i Iyoha. W finale Bayern wygrał 2:1 z drużyną 1. FSV Mainz 05, a bramki strzelali Franck Ribéry i Javi Martínez dla Bayernu oraz André Ramalho dla Mainz.
Drabinka turnieju
Mecze
2017 (lato).
15 lipca 2017 r. Odbyła się dziewiąta edycja turnieju w Mönchengladbach z udziałem Bayernu Monachium, Borussii Mönchengladbach, Werderu Brema i debiutanta TSG 1899 Hoffenheim.
Borussia Mönchengladbach przegrała 0:3 z Werderem Brema w pierwszym półfinale w rzutach karnych. W drugim półfinale Bayern Monachium wygrał 1:0 z debiutantem TSG 1899 Hoffenheim. Jedynego gola strzelił Robert Lewandowski. W meczu o 3 miejsce gospodarze po raz drugi zremisowali bezbramkowo i o końcowym wyniku decydowały rzuty karne, które lepiej egzekwowali zawodnicy Hoffenheim zwyciężając 6:5. Mecz finałowy zakończył się zwycięstwem Bayernu 2:0 z drużyną Werderu Brema. Bramki strzelili Thomasa Müller i Juan Bernat. Była to czwarta wygrana edycja Telecom cup przez Bayern.
Drabinka turnieju
Mecze
2019.
13 stycznia 2019 roku po raz drugi Telecom Cup rozegrano zimą. Turniej tak jak przed dwoma laty odbył się W Düsseldorfie, gdzie rywalizały zespoły Fortuny Düsseldorf, Borussii Mönchengladbach, Bayernu i po raz pierwszy Hertha BSC.
Jubileuszowa dziesiąta edycja turnieju rozpoczęła się meczem gospodarzy przeciwko Bayernowi. Mecz zakończył się remis i zwycięzcę wyłonić musiały rzuty karne. Bayern wygrał 8:7. W drugim półfinale Borussia Mönchengladbach wygrała 1: 0 z debiutującą Herthą BSC i awansowała do finału. Jedynego gola zdobył Thorgan Hazard. W meczu o trzecie miejsce Fortuna Düsseldorf pokonała Herthe 3:1. Hertha objęła prowadzenia po golu Pascala Köpke w 3 minucie. Gospodarze nie dali jednak za wygraną i już w 11 minucie do wyrównania doprowadził Kenan Karaman, a później dwukrotnie do bramki trafił Marvin Ducksch. W finale Bayern po raz drugi w tym turnieju bezbramkowo zremisował i do rozstrzygnięcia zwycięzcy ponownie potrzebne był rzuty karne. W serii jedenastek Bayern pokonał Borussie Mönchengladbach 4:2. Rzuty karne pewnie wykorzystali James, Thiago, Leon Goretzka i Mats Hummels dla Bayernu oraz Josip Drmić i Tobias Strobl dla Borussii. Jedenastek nie wykorzystali Sandro Wagner dla Bayernu oraz Patrick Herrmann i Denis Zakaria po stronie Borussii.
Drabinka turnieju
Mecze
Oglądalność w niemieckiej telewizji.
W pierwszej edycji w 2009 roku turniej oglądało średnio 2,36 mln widzów (14,0%) oglądało cztery mecze. W 2010 roku było to 1,72 mln (11,9%), a w 2011 – 3,65 mln (13,9%). W 2011 roku mecze rozgrywane były we wtorki i środy wieczorem. Od 2012 turniej ponownie odbył się późnym popołudniem w soboty i niedziele i wówczas średnia liczba widzów wyniosła 1,55 mln (9,7%). Podczas turnieju w 2013 odnotowano średnią 1,66 mln podczas transmisji czterech meczów (12,5%). W 2014 średnio 2,61 mln widzów śledziło drugą połowę finału. W 2015 roku średnia liczba widzów wyniosła 1,71 mln (11,1%). Zimowa edycja turnieju w 2017 roku była zdecydowanie najsłabsza pod względem oglądalności, a finał pomiędzy Bayernem Monachium i 1. FSV Mainz 05 oglądało 1,37 mln widzów (5,4%). W lipcu tego samego roku liczba widzów w szczytowym momencie oglądalności wyniosła 2,06 miliona widzów (15,4%), najwyższy dotychczas wskaźnik procentowy udziałów pozycji programowych w Niemczech ze wszystkich rozegranych do tej pory turniejów organizowanych przez Telecom. Styczniowy finał w 2019 roku przyciągnął przed telewizory 1,85 mln widzów (10,6%).

</doc>
<doc id="2359393" url="https://pl.wikipedia.org/wiki?curid=2359393" title="Officina Frobeniana">
Officina Frobeniana



</doc>
<doc id="2359394" url="https://pl.wikipedia.org/wiki?curid=2359394" title="Aether">
Aether



</doc>
<doc id="2359398" url="https://pl.wikipedia.org/wiki?curid=2359398" title="Aither">
Aither



</doc>
<doc id="2359400" url="https://pl.wikipedia.org/wiki?curid=2359400" title="Ajter">
Ajter



</doc>
<doc id="2359403" url="https://pl.wikipedia.org/wiki?curid=2359403" title="Ajther">
Ajther



</doc>
<doc id="2359406" url="https://pl.wikipedia.org/wiki?curid=2359406" title="Gather the Faithful">
Gather the Faithful

Gather the Faithful – debiutancka płyta fińskiego power metalowego zespołu Cain’s Offering.

</doc>
<doc id="2359408" url="https://pl.wikipedia.org/wiki?curid=2359408" title="Woluzjan (imię)">
Woluzjan (imię)

Woluzjan - imię męskie pochodzenia łacińskiego, genetycznie przydomek (cognomen) utworzony od nomen "gentilicium Volusius - Volucius", którego podstawą jest wyraz pospolity "volucer", 'chyży, szybki'. Łacińskie "Volusianus" ("Volucianus") to 'syn, wnuk; wyzwoleniec lub adoptowany Volusiusa (Voluciusa)'.
Patronem imienia jest Woluzjan z Tours, biskup z V wieku.
Woluzjan imieniny obchodzi 18 stycznia.
Znane osoby noszące to imię:

</doc>
<doc id="2359409" url="https://pl.wikipedia.org/wiki?curid=2359409" title="Dyskretyzacja (matematyka)">
Dyskretyzacja (matematyka)

Dyskretyzacja – pojęcie dotyczące procesu transformowania modeli i równań funkcji ciągłych na ich dyskretne odpowiedniki. Jest to zwykle pierwszy krok w procesie przygotowywania tych modeli (i równań) do ewaluacji numerycznej i implementacji na komputerach cyfrowych. Do przetwarzania na komputerze cyfrowym ponadto potrzebne jest wykonanie kwantyzacji.
Szczególnie istotne są tu:
Dyskretyzacja związana jest także z matematyką dyskretną i jest ważną częścią komputerowych obliczeń ziarnistych stosowanych w mechanice komputerowej. W tym kontekście "dyskretyzacja" odnosi się także do modyfikacji zmiennej w kategorii "ziarnistości" gdy agreguje się wiele zmiennych dyskretnych albo dokonuje się fuzji wielu kategorii dyskretnych.
Dyskretyzacja równań różniczkowych metodą Eulera.
Można wykonać projekt układu sterowania ciągłego i zaimplementować go w układzie dyskretnym stosując metody aproksymacji równań różniczkowych. Pewnym szczególnym sposobem realizacji aproksymaty dla komputera cyfrowego w celu rozwiązania równania różniczkowego jest metoda Eulera. Metoda ta może być wyprowadzona z następującej definicji różniczki:
gdzie formula_2 jest zmianą zmiennej formula_3 w czasie formula_4 formula_5 nie musi być całkiem równe zero by zależność ta mogła być prawdziwa po zastosowaniu podanych niżej aproksymat. W samej metodzie Eulera wyróżnić można dwie metody:
gdzie formula_7 jest liczbą całkowitą, formula_8 jest okresem próbkowania i formula_9 formula_10 i formula_11 wartościami funkcji formula_3 w chwilach odpowiednio formula_13 i formula_14
gdzie formula_7 jest liczbą całkowitą, formula_17 jest okresem próbkowania i formula_9 formula_10 i formula_20 wartościami funkcji formula_3 w chwilach odpowiednio formula_13 i formula_23
Aproksymacje te mogą być zastosowane w miejscach wszystkich różniczek, które występują w równaniach różniczkowych regulatora. W ten sposób uzyskuje się zbiór równań algebraicznych, które mogą być rozwiązane przez komputer cyfrowy. Równania te znane są jako równania różnicowe i są rozwiązywane cyklicznie (z dyskretnym krokiem czasowym o długości formula_24).
Dyskretne równoważniki transmitancji operatorowej.
W teorii sterowania, metodę projektowania układów dyskretnych polegająca na zaprojektowaniu kompensatora czasu ciągłego, a następnie zastąpieniu go równoważnikiem dyskretnym tak by można go zaimplementować w urządzeniu cyfrowym nazywa się "emulacją". Metoda ta jest bardzo szeroko używana przez inżynierów praktyków. Przydatne stają się wówczas dyskretne równoważniki transmitancji operatorowej.
Dyskretne równoważniki transmitancji operatorowej to transmitancje dyskretne, które aproksymują te same charakterystyki (w pewnym zakresie częstotliwości) jak dana transmitancja czasu ciągłego formula_25 Można w tym celu zastosować poniższe metody realizujące to zadanie:
Całkowanie numeryczne.
Całkowanie numeryczne jest zadaniem dość złożonym. Najbardziej elementarne techniki z tego zakresu to reguły o małej złożoności i ustalonym rozmiarze kroku. W metodzie tej daną transmitancję układu ciągłego formula_26 zastępuje się przez równanie różniczkowe, a następnie wyprowadza się równania różnicowe będące aproksymacją równań różniczkowych.
Niech dana będzie transmitancja integratora analogowego:
gdzie formula_33 oraz formula_34 są odpowiednio transformatami wejścia i wyjścia integratora. Dla integratora tego można określić równoważne równanie różniczkowe
które można zapisać w postaci całkowej:
Wiele reguł opiera się na właściwej sobie metodzie aproksymacji składnika powiększania pola (pod krzywą funkcji, która w powyższym wzorze podlega całkowaniu). Należą do nich:
W regule prostokątnej wprzód obszar aproksymuje się przez prostokąt wyznaczany wprzód od chwili kT do chwili kT+T i bierze jako amplitudę prostokąta wartość napotkaną w kT. Szerokość takiego prostokąta wynosi T. Można więc zapisać równanie w pierwszej aproksymacji:
gdzie wyrażenie formula_38 reprezentuje obszar pod całkowaną krzywą e(t) w przedziale od t = 0 do t = kT. Po zastosowaniu transformaty Z do powyższej zależności otrzymuje się:
W regule prostokątnej wstecz obszar aproksymuje się przez prostokąt wyznaczany wstecz od chwili kT do kT-T i bierze jako amplitudę prostokąta wartość napotkaną w kT. Szerokość takiego prostokąta wynosi T. Można więc zapisać równanie w pierwszej aproksymacji:
Po zastosowaniu transformaty Z do powyższej zależności otrzymuje się:
W regule trapezu obszar aproksymuje się przez pole trapezu umieszczonego pod całkowaną krzywą. Równanie aproksymacji ma wówczas postać:
Po zastosowaniu transformaty Z do powyższej zależności otrzymuje się:
Metoda reguły trapezu jest również znana jako metoda Tustina lub pod nazwą transformacji biliniowej (zob. też płaszczyzna w). Metoda projektowania wykorzystująca tę regułę polega na tym, że daną transmitancję ciągłą, formula_44 równoważną transmitancja dyskretnej wyznacza się przez podstawienie:
Każda z powyższych aproksymacji może być potraktowana jako przekształcenie płaszczyzny s na płaszczyznę z.
Porównując transmitancje operatorowe z trzema aproksymacjami dyskretnymi można zauważyć, że transmitancję dyskretną można uzyskać bezpośrednio z transformaty operatorowej podstawiając za zmienną zespoloną „s” jej aproksymatę.
W przypadku reguły prostokąta wprzód jest to podstawienie formula_46
W przypadku reguły prostokąta wstecz jest to podstawienie formula_47
W przypadku reguły trapezu jest to podstawienie formula_48
Szczególnie interesujące jest to, że reguła bilinearna odwzorowuje stabilną półpłaszczyznę formula_49 dokładnie na stabilny obszar płaszczyzny z, przy tym cała oś formula_50 płaszczyzny s jest skompresowana na długości obwodu okręgu jednostkowego.
Dyskretyzacja modelu układu liniowego w przestrzeni stanów.
Dyskretyzacja stosowana jest też przy transformacji ciągłych równań różniczkowych do dyskretnych równań różnicowych, odpowiednich dla analizy numerycznej.
Następujący model zmiennych stanu czasu ciągłego
gdzie formula_53 i formula_54 to źródła ciągłego szumu białego o zerowej średniej z kowariancjami
można zdyskretyzować, przyjmując ekstrapolator rzędu zerowego dla wejścia formula_57 i ciągłe całkowanie dla szumu formula_58 do postaci:
z kowariancjami
gdzie:
a formula_24 jest czasem próbkowania.
Zręczne wyliczenie formula_71 i formula_72 w jednym kroku można wykonać korzystając z następującej własności:
i wówczas mając:
Dyskretyzacja szumu procesu.
Numeryczna ewaluacja formula_76 jest nieco bardziej złożona z uwagi na całkę eksponenty macierzy. Można ją, jednakże, wyliczyć poprzez skonstruowanie najpierw macierzy, a następnie wyliczenie na komputerze jej eksponenty:
Zdyskretyzowany szum procesu jest wówczas wyliczany poprzez przemnożenie transponowanej dolnej, prawej partycji macierzy G z górną, prawą partycją macierzy G:
Wyprowadzenie.
Rozpoczynając z modelem ciągłym
wiadomo, że eksponenta macierzy jest następująca:
i przez wcześniejsze przemnożenie modelu uzyskuje się:
co zapisać można jako
a następnie całkując:
co jest rozwiązaniem analitycznym dla modelu ciągłego.
Teraz należy zdyskretyzować powyższe wyrażenie. Można przyjąć, że formula_57 jest stała podczas każdego kroku czasowego
Wyrażenie w nawiasie można zapisać jako formula_91 a drugie wyrażenie można uprościć przez podstawienie formula_92 Ponadto można przyjąć, że formula_93 jest stałe podczas całkowania, co z kolei daje:
co stanowi dokładne rozwiązanie dyskretyzowanego problemu.
Aproksymacje.
Dokładna dyskretyzacja czasami może być trudna z uwagi na dużą eksponentę macierzy i związane z tym operacje całkowania. Znacznie łatwiej wyliczyć, w oparciu o nią, przybliżony model dyskretny dla małych kroków czasowych formula_95 Przybliżone rozwiązanie przyjmuje wówczas postać:
co można dalej aproksymować jeśli formula_97 jest małe; co daje:
Inne możliwe aproksymacje to: formula_99 i formula_100 Każda z nich ma inne własności związane ze stabilnością. Ostatnia znana jest jako transformacja Tustina (transformacja bilinearna) i zachowuje stabilność lub odpowiednio niestabilność układu czasu ciągłego.
Dyskretyzacja własności ciągłych.
W statystyce i w uczeniu maszynowym termin "dyskretyzacja" odnosi się do procesu konwersji ciągłych własności lub zmiennych na zdyskretyzowane lub nominalne własności. Może to być użyteczne przy tworzeniu masowych funkcji prawdopodobieństwa.

</doc>
<doc id="2359411" url="https://pl.wikipedia.org/wiki?curid=2359411" title="Serwisy systemu ASG-EUPOS">
Serwisy systemu ASG-EUPOS

Serwisy systemu ASG-EUPOS – usługi systemu sieci stacji referencyjnych ASG-EUPOS w Polsce, zarządzanego i nadzorowanego przez Głównego Geodetę Kraju, na których wykonywane są ciągłe obserwacje satelitów systemów GNSS, oraz której punkty odniesienia stanowią podstawową poziomą i szczegółową wysokościową osnowę geodezyjną. 
Integralną część systemu ASG-EUPOS stanowi sprzęt i oprogramowanie umożliwiające obliczanie i udostępnianie, poprzez serwisy systemu, informacji stanowiących podstawę prawidłowego wykonania geodezyjnych lub innego rodzaju pomiarów satelitarnych GNSS. Zasady wykorzystania systemu dla potrzeb pomiarów geodezyjnych określają zalecenia techniczne geodezyjnych pomiarów satelitarnych GNSS wydane w 2011 roku przez Głównego Geodetę Kraju.
Serwisy systemu ASG-EUPOS pracują zgodnie ze współrzędnymi punktów stacji referencyjnych systemu, czyli w oparciu o współrzędne z układu ETRF2005 ("European Terrestrial Reference Frame" – Europejski Przestrzenny Układ Odniesienia) na epokę 2008.13, który jest realizacją systemu odniesień przestrzennych ETRS89 ("European Terrestrial Reference System" – Europejski Ziemski System Odniesienia).
Zakres działania serwisów.
Poszczególne usługi systemu umożliwiają:
Transmisja danych jest dostępna przez Internet lub GSM (GPRS). Serwisy systemu ASG-EUPOS dostępne są przez całą dobę w trybie 7/365.
Serwisy systemu.
Serwisy systemu ASG-EUPOS:

</doc>
<doc id="2359413" url="https://pl.wikipedia.org/wiki?curid=2359413" title="Ekwowie">
Ekwowie

Ekwowie (starogrecki "Αἴκουοι" lub "Αἴκοι", łac. "Aequi") – starożytny lud italski żyjący w górzystym środkowym regionie Półwyspu Apenińskiego, na północnym wschodzie od Lacjum i w Środkowych Apeninach, na południe od dzisiejszej miejscowości Rieti i na północ od jeziora Fucine. Istnieli już zanim powstał Rzym. Około 500 roku p.n.e. Ekwowie rozprzestrzenili się na zachód, stanowiąc zagrożenie dla Rzymu i Lacjum. Długo walczyli z Rzymianami o niepodległość. 
Ostatecznie zostali przez nich podbici (od około 430 r. p.n.e. do 300 r. p.n.e. odbywał się proces romanizacji). Ich tereny zwane Ekwium stały się koloniami rzymskimi. 
Używali swojego języka – ekwińskiego, o którym niewiele wiadomo, najpewniej należał do rodziny języków italskich. Zachowała się jedynie jedna inskrypcja, zapisana pismem łacińskim. Znajduje się na kamiennej płycie na dnie jednego ze źródeł blisko Collemaggiore.

</doc>
<doc id="2359416" url="https://pl.wikipedia.org/wiki?curid=2359416" title="Lycaeum Hosianum">
Lycaeum Hosianum



</doc>
<doc id="2359417" url="https://pl.wikipedia.org/wiki?curid=2359417" title="Alonso Pérez de Guzmán">
Alonso Pérez de Guzmán

Alonso de Guzmán (ur. 1256 w León, zm. 1309), znany jako Guzmán el Bueno („dobry”) – szlachcic hiszpański, zapoczątkował ród książąt, do których należał m.in. książę Medina-Sidonia.
Życiorys.
Urodził się w León, jednak istnieją dowody na to, że był pochodzenia mauretańskiego, wskazuje na to dokument z 1288 roku, w którym udzielono mu pozwolenia na eksport płodów rolnych, prawdopodobnie do Maroka. Ponadto, w dokumencie z 1297 roku, będącym w posiadaniu Księżny Medina Sidonia i sygnowanym przez króla, Guzmán figuruje jako wasal, a więc nie Hiszpan.

</doc>
<doc id="2359421" url="https://pl.wikipedia.org/wiki?curid=2359421" title="Kajakarstwo na Letnich Igrzyskach Olimpijskich 1964 – K-2 1000 m mężczyzn">
Kajakarstwo na Letnich Igrzyskach Olimpijskich 1964 – K-2 1000 m mężczyzn

Zawody w kajakarstwie klasycznym (K2) na dystansie 1000 m mężczyzn na Letnich Igrzyskach Olimpijskich 1964 zostały rozegrane w dniach 20 października (eliminacje i repasaże), 21 października (półfinały) i 22 października (finał). W zawodach wzięło udział 28 zawodników z 14 państw.

</doc>
<doc id="2359422" url="https://pl.wikipedia.org/wiki?curid=2359422" title="Stephen Decatur">
Stephen Decatur

Stephen Decatur (ur. 5 stycznia 1779 w Sinepuxent w stanie Maryland, zm. 22 marca 1820 w Waszyngtonie) – amerykański wojskowy, oficer Marynarki Wojennej USA.
Życiorys.
Do Marynarki Wojennej wstąpił w 1798. W quasi-wojnie przeciw Francji z lat 1798–1800 walczył w stopniu midszypmena. 21 maja 1799 został awansowany na porucznika.
Odznaczył się w wojnie przeciw piratom z Trypolisu, w której 16 lutego 1804 dowodził akcją odzyskania utraconej . Okręt ten został przejęty przez piratów po utknięciu na płyciźnie i przeprowadzony przez nich do portu w Trypolisie. Decatur zgłosił się na ochotnika do dowodzenia operacją odzyskania okrętu z wrogiego portu. Dowodzona przez niego jednostka weszła nocą do Trypolisu, ale wobec niemożności wyprowadzenia „Philadelphii” z portu, Decatur zdecydował o wysadzeniu jednostki. Dowódca pozostał na podpalonym okręcie pilnując rozprzestrzeniającego się ognia. Amerykanie wycofali się z portu w ostatnim momencie przed eksplozją okrętu, nie ponosząc przy tym strat. Decatur został w USA uznany za bohatera, następnego dnia po akcji został awansowany na komandora i otrzymał pamiątkową szablę. Jego akcję brytyjski admirał Horatio Nelson uznał za „najbardziej brawurową i odważną w tym [XIX] wieku”.
W wojnie 1812 wyróżnił się 25 października zdobyciem HMS „Macedonian”. Wiosną 1814 jako komodor dowodził i eskadrą trzech okrętów w Indiach Zachodnich. 15 stycznia 1815 USS „President” poddał się po starciu z trzema fregatami brytyjskimi i stracie 25% załogi. Decatur został uwięziony przez Brytyjczyków. Za udział w tej wojnie otrzymał Złoty Medal Kongresu.
Po zawarciu pokoju z Wielką Brytanią został dowódcą ekspedycji na Morze Śródziemne, gdzie powierzono mu negocjacje pokojowe po II wojnie berberyjskiej. W latach 1816−1820 pełnił funkcję komisarza marynarki.
Zginął w pojedynku z komodorem Jamesem Barronem. Początkowo pochowany w grobowcu Joela Barlowa w Waszyngtonie, następnie na St. Peter's Churchyard w Filadelfii.

</doc>
<doc id="2359425" url="https://pl.wikipedia.org/wiki?curid=2359425" title="Carol W. Greider">
Carol W. Greider



</doc>
<doc id="2359427" url="https://pl.wikipedia.org/wiki?curid=2359427" title="Telefon (film 2002)">
Telefon (film 2002)



</doc>
<doc id="2359428" url="https://pl.wikipedia.org/wiki?curid=2359428" title="Język ekwiński">
Język ekwiński



</doc>
<doc id="2359433" url="https://pl.wikipedia.org/wiki?curid=2359433" title="Choroby genetyczne w populacji Żydów Aszkenazyjskich">
Choroby genetyczne w populacji Żydów Aszkenazyjskich



</doc>
<doc id="2359437" url="https://pl.wikipedia.org/wiki?curid=2359437" title="Bitwa pod Termopilami (1941)">
Bitwa pod Termopilami (1941)

Bitwa pod Termopilami – bitwa stoczona podczas II wojny światowej w dniach 24–25 kwietnia 1941 r. w trakcie niemieckiej inwazji na Grecję.
Oddziały australijskie i nowozelandzkie zajęły pozycje obronne na przesmyku Termopile, który słynny jako historyczne miejsce bitwy stoczonej w 480 r. p.n.e. między wojskami greckimi i perskimi, stał się znowu areną działań wojennych. Nowozelandzki dowódca gen. Bernard Freyberg otrzymał zadanie obrony tego terenu i odpowiednio rozmieścił dwie brygady nowozelandzkie: 5 Brygada została rozmieszczona wzdłuż drogi nadbrzeżnej, podgórza na południe od miasta Lamia i rzeki Spercheios; natomiast 4 Brygada została rozmieszczona z prawej strony gdzie patrolowała wybrzeże, zaś 6. została w rezerwie. W sektorze australijskim 19 Brygada w składzie dwóch batalionów broniła Brallos. Obie brygady: 19. australijska i 6. nowozelandzka miały zatrzymać niemieckie natarcie przez dawny przesmyk (wówczas znacznie szerszy niż 2400 lat wcześniej) i umożliwić pozostałym oddziałom wycofanie się.
24 kwietnia oddziały niemieckie: 5 Dywizja Górska oraz 6 Dywizja Górska pod dowództwem gen. Ferdinanda Schörnera zaatakowały Australijczyków i Nowozelandczyków, napotkały jednak silny opór tracąc 15 czołgów. Australijczycy i Nowozelandczycy wytrzymali cały dzień. 25 kwietnia Niemcy, którzy sforsowali rzekę Spercheios, zajęli Termopile. Natomiast Australijczycy i Nowozelandczycy po zakończeniu akcji opóźniającej wycofali się w kierunku plaż ewakuacyjnych i wystawili nowe oddziały w Tebach.

</doc>
<doc id="2359440" url="https://pl.wikipedia.org/wiki?curid=2359440" title="Chróścina jagodna">
Chróścina jagodna



</doc>
<doc id="2359442" url="https://pl.wikipedia.org/wiki?curid=2359442" title="Podregion Pielisen Karjala">
Podregion Pielisen Karjala

Podregion Pielisen Karjala (fin. "Pielisen Karjalan seutukunta") – podregion w Finlandii, w regionie Karelia Północna.
W skład podregionu wchodzą gminy:

</doc>
<doc id="2359444" url="https://pl.wikipedia.org/wiki?curid=2359444" title="Podregion Kouvola">
Podregion Kouvola

Podregion Kouvola (fin. "Kouvolan seutukunta") – podregion w Finlandii, w regionie Kymenlaakso.
W skład podregionu wchodzą gminy:

</doc>
<doc id="2359445" url="https://pl.wikipedia.org/wiki?curid=2359445" title="Zygmunt Katlewicz">
Zygmunt Katlewicz

Zygmunt Katlewicz (ur. 27 kwietnia 1914 w Stanisławowie, zm. 5 września 1986 w Gliwicach) – polski inżynier, nauczyciel akademicki.
Życiorys.
Specjalista w zakresie miernictwa przemysłowego, kierownik Laboratorium Prototypów, szef produkcji Zakładu Doświadczalnego Elektroniki i Mechaniki Precyzyjnej Politechniki Śląskiej w Gliwicach. Konstruktor przyrządów pomiarowych, kondensatorów, rezystorów, jeden z organizatorów przemysłu precyzyjnego w Polsce po II wojnie światowej. Członek zespołu konstruktorów pierwszego polskiego płucoserca.
Był współpracownikiem prof. Edmunda Romera w Zakładzie Pomocy Naukowych we Lwowie, a po zakończeniu wojny współorganizatorem Zakładu Optyki i Mechaniki Precyzyjnej Politechniki Śląskiej.
Syn Adama Katlewicza (rusznikarza i obrońcy Lwowa w 1918) i Michaliny (z d. Tadler). Ze związku ze Stefanią (z d. Karaś) miał dwoje dzieci: Elżbietę i Romualda.
Jego grób znajduje się na Cmentarzu Witomińskim w Gdyni (kwatera 60-28-11_1).
Śląskie płucoserce.
W latach 60. XX w. w kraju funkcjonowały tylko dwa importowane płucoserca. W sytuacji braku dewiz pozwalających na zaspokojenie zapotrzebowania na te ratujące życie urządzenia, w 1967 roku rozpoczęto w Zakładzie Doświadczalnym Elektroniki i Mechaniki Precyzyjnej Politechniki Śląskiej prace nad konstrukcją polskiego aparatu, opartego w całości na materiałach i częściach dostępnych w kraju. Lekarze Śląskiej Akademii Medycznej wystąpili z inicjatywą skonstruowania takiego urządzenia do Politechniki Śląskiej. Doc. Tadeusz Paliwoda (kierownik zespołu kardiochirurgicznego) i anestezjolog dr Zygmunt Antoszewski oraz mgr inż. Józef Wajchenig i inż. Andrzej Zembala oraz zespół inżynierów-konstruktorów: Rudolf Wojnar, Karol Mosler, Günter Völkel, Romuald Stefanicki, Zygmunt Katlewicz i Harald Mosler przekazali w kwietniu 1968 Klinice Chirurgicznej Śląskiej Akademii Medycznej w Zabrzu pierwszy aparat „Zabrze”, który do 1972 roku pozwolił przeprowadzić przeszło 100 zabiegów chirurgicznych na otwartym sercu. Następnie przekazano go Klinice Chorób Zakaźnych i zastąpiono modelem 1972 „Seria” tej samej produkcji. Aparat „Seria” wykonany w 25 egzemplarzach w całości pokrył zapotrzebowanie krajowych klinik kardiochirurgicznych.

</doc>
<doc id="2359446" url="https://pl.wikipedia.org/wiki?curid=2359446" title="Podregion Kotka–Hamina">
Podregion Kotka–Hamina

Podregion Kotka–Hamina (fin. "Kotkan–Haminan seutukunta") – podregion w Finlandii, w regionie Kymenlaakso.
W skład podregionu wchodzą gminy:

</doc>
<doc id="2359447" url="https://pl.wikipedia.org/wiki?curid=2359447" title="Podregion Itä-Lappi">
Podregion Itä-Lappi

Podregion Itä-Lappi (fin. "Itä-Lapin seutukunta") – podregion w Finlandii, w regionie Laponia.
W skład podregionu wchodzą gminy:

</doc>
<doc id="2359449" url="https://pl.wikipedia.org/wiki?curid=2359449" title="Podregion Kemi–Tornio">
Podregion Kemi–Tornio

Podregion Kemi–Tornio (fin. "Kemi–Tornion seutukunta") – podregion w Finlandii, w regionie Laponia.
W skład podregionu wchodzą gminy:

</doc>
<doc id="2359450" url="https://pl.wikipedia.org/wiki?curid=2359450" title="Podregion Pohjois-Lappi">
Podregion Pohjois-Lappi

Podregion Pohjois-Lappi (fin. "Pohjois-Lapin seutukunta") – podregion w Finlandii, w regionie Laponia.
W skład podregionu wchodzą gminy:

</doc>
<doc id="2359451" url="https://pl.wikipedia.org/wiki?curid=2359451" title="Podregion Rovaniemi">
Podregion Rovaniemi

Podregion Rovaniemi (fin. "Rovaniemen seutukunta") – podregion w Finlandii, w regionie Laponia.
W skład podregionu wchodzą gminy:

</doc>
<doc id="2359453" url="https://pl.wikipedia.org/wiki?curid=2359453" title="Podregion Torniolaakso">
Podregion Torniolaakso

Podregion Torniolaakso (fin. "Torniolaakson seutukunta") – podregion w Finlandii, w regionie Laponia.
W skład podregionu wchodzą gminy:

</doc>
<doc id="2359454" url="https://pl.wikipedia.org/wiki?curid=2359454" title="Podregion Tunturi-Lappi">
Podregion Tunturi-Lappi

Podregion Tunturi-Lappi (fin. "Tunturi-Lapin seutukunta") – podregion w Finlandii, w regionie Laponia. Populacja w 2019 roku wynosiła 14 445 osób.
W skład podregionu wchodzą gminy:

</doc>
<doc id="2359456" url="https://pl.wikipedia.org/wiki?curid=2359456" title="Trzęsienie ziemi w Kotlinie Fergańskiej (2011)">
Trzęsienie ziemi w Kotlinie Fergańskiej (2011)

Trzęsienie ziemi w Kotlinie Fergańskiej (2011) – trzęsienie ziemi o sile 6,1 stopni w skali Richtera, które nastąpiło 20 lipca 2011 roku o 1:35 czasu lokalnego, na pograniczu uzbecko-kirgiskim w Kotlinie Fergańskiej. W jego wyniku, śmierć poniosło 14 osób, a rannych zostało 101 osób.
Trzęsienie.
Wstrząs główny miał siłę 6,1 stopnia w skali Richtera. Godzinę później doszło do wstrząsów wtórnych o sile 4,4 stopnia. 
Skutki.
W wyniku trzęsienia ziemi, najbardziej ucierpiały miasta Fergana oraz Marg‘ilon, które były położone najbliżej epicentrum trzęsienia. W miastach tych zostało uszkodzonych wiele budynków mieszkalnych. Łącznie pozbawionych dachu nad głową zostało co najmniej 1450 osób.
Ofiary trzęsienia ziemi.
Tabela jest zestawieniem zabitych i rannych w wyniku trzęsienia w poszczególnych krajach.

</doc>
<doc id="2359457" url="https://pl.wikipedia.org/wiki?curid=2359457" title="Podregion Lahti">
Podregion Lahti

Podregion Lahti (fin. "Lahden seutukunta") – podregion w Finlandii, w regionie Päijät-Häme.
W skład podregionu wchodzą gminy:

</doc>
<doc id="2359463" url="https://pl.wikipedia.org/wiki?curid=2359463" title="Onon gol">
Onon gol



</doc>
<doc id="2359464" url="https://pl.wikipedia.org/wiki?curid=2359464" title="Kraina Elyona">
Kraina Elyona

Kraina Elyona – seria książek fantastycznych dla dzieci autorstwa Patricka Carmana.
Akcja książek toczy się w fantastycznej krainie Elyona. Główną bohaterką jest Alexa Daley, 12-letnia dziewczyna, która podróżuje w poszukiwaniu prawdy o swoim kraju i jego stwórcy.
W Polsce zostały wydane trzy pierwsze części serii z pięciu: "Mroczne Wzgórza" - (2005), "Dolina Cierni" - (2006) i "Dziesiąte Miasto" - (2007). Niewydane części to prequel: "Into the Mist" (2007) i księga czwarta: "Stargazer" (2008).

</doc>
<doc id="2359465" url="https://pl.wikipedia.org/wiki?curid=2359465" title="Ashleigh Barty">
Ashleigh Barty

Ashleigh Barty (ur. 24 kwietnia 1996 w Ipswich) – australijska tenisistka i krykiecistka, zwyciężczyni French Open 2019, Wimbledonu 2021 i Australian Open 2022 w grze pojedynczej oraz US Open 2018 w grze podwójnej, finalistka Australian Open, Wimbledonu i US Open w 2013 roku oraz French Open 2017 w grze podwójnej kobiet, brązowa medalistka igrzysk olimpijskich z Tokio (2020) w grze mieszanej. Liderka rankingu WTA od 24 czerwca do 11 sierpnia 2019 i ponownie od 9 września 2019. 23 marca 2022 roku ogłosiła zakończenie kariery, będąc numerem jeden w rankingu WTA.
Na przełomie 2015 i 2016 roku przez krótki czas uprawiała krykiet, grając jeden sezon w Women's Big Bash League w zespole Brisbane Heat.
Kariera tenisowa.
2011-2014.
Zaczęła grać w wieku 5 lat. Jej ulubioną nawierzchnią jest nawierzchnia ziemna. Największym sukcesem Australijki jest zwycięstwo w Wimbledonie 2011 singla juniorek. W finale pokonała Irinę Chromaczową 7:5, 7:6. Po drodze wyeliminowała m.in. jedną z faworytek, Francuzkę Carolinę Garcia.
W 2012 dostała dziką kartę do turnieju Australian Open i przegrała w pierwszej rundzie 6:2, 7:6(4) z Gruzinką Aną Tatiszwili.
W Australian Open 2013 wzięła udział jako zawodniczka z dziką kartą. Odpadła jednak w pierwszej rundzie singla, przegrywając z Dominiką Cibulkovą 6:3, 0:6, 1:6. W zawodach gry podwójnej doszła do finału. Razem z Casey Dellacqua uległy w finale Sarze Errani i Robercie Vinci wynikiem 2:6, 6:3, 2:6. Na Wimbledonie, także z Dellacqua, osiągnęła finał. Australijki uległy w nim Hsieh Su-wei i Peng Shuai wynikiem 6:7(1), 1:6. Na US Open, również w parze z Dellacqua, osiągnęła fazę finałową. W meczu o mistrzostwo uległy Andrei Hlaváčkovej i Lucie Hradeckiej wynikiem 7:6(4), 1:6, 4:6.
W sezonie 2014 Australijki triumfowały w zawodach w Strasburgu, gdzie w finale pokonały Tatianę Búę i Danielę Seguel 4:6, 7:5, 10–4. Po sezonie 2014 postanowiła zawiesić karierę.
2016.
W lutym 2016 roku wróciła na zawodowe korty. Początkowo tylko w grze podwójnej. W marcu, już w trzecim starcie, wspólnie z Casey Dellacquą doszła do finału turnieju w Canberze (porażka z Lee Ya-hsuan i Riko Sawayanagi 4:6, 5:7). Tydzień później, u boku Ariny Rodionowej wygrała drugą edycję tego turnieju (pokonały Kanae Hisami i Varatchaya Wongteanchai 6:4, 6:2). W maju wystąpiła wreszcie w grze pojedynczej podczas turnieju ITF w Eastbourne. Po wygraniu kwalifikacji doszła aż do półfinału. Na tym samym etapie zakończyła rozgrywki deblowe. Pierwszy występ w turnieju rangi WTA zaliczyła w czerwcu w Nottingham. Wygrała eliminacje, a przegrała dopiero w ćwierćfinale z Karolíną Plíškovą 6:7(2), 6:7(7).
Dzięki dzikiej karcie wystąpiła na Wimbledonie. W grze pojedynczej przegrała w drugiej rundzie eliminacji, a w deblu, wspólnie z Laurą Robson, odpadła już w pierwszym meczu, ulegając siostrom Chan: Hao-ching i Yung-jan 4:6, 2:6.
Do końca sezonu wystąpiła już tylko w jednym turnieju: kategorii WTA 125K series w Tajpej. Po wygraniu kwalifikacji skreczowała w ćwierćfinale z Jewgieniją Rodiną przy stanie 6:1, 0:3.
2017.
Dzięki dzikim kartom wystąpiła w cyklu turniejów w Australii: w Brisbane przegrała w drugiej rundzie, w Hobart nie przeszła kwalifikacji, ale w Australian Open doszła aż do trzeciej rundy. W grze podwójnej podczas pierwszego w sezonie turnieju wielkoszlemowego wspólnie ze swoją stałą partnęrką Casey Dellacquą odpadła dopiero w ćwierćfinale, eliminując w drugiej rundzie, rozstawione z nr 5., Martinę Hingis i Coco Vandeweghe 6:2, 7:5.
W marcu 2017 pierwszy raz w karierze wygrała turniej singlowy rangi WTA. Jako kwalifikantka doszła w Kuala Lumpur aż do finału, w którym pokonała Nao Hibino 6:2, 6:3. W stolicy Malezji wygrała również rozgrywki gry podwójnej. Dzięki temu sukcesowi awansowała do pierwszej 100 rankingu singlowego WTA. W maju w Strasburgu w grze pojedynczej ponownie udanie przeszła przez eliminacje, lecz została powstrzymana w ćwierćfinale przez Darję Gawriłową 4:6, 7:6(3), 6:7(5). W deblu straciła tylko jednego seta na drodze do drugiego tytułu w sezonie – w finale pokonały parę Chan Hao-ching – Chan Yung-jan 6:4, 6:2.
Podczas wielkoszlemowego French Open w grze pojedynczej przegrała już w pierwszej rundzie z Madison Keys 3:6, 2:6. W deblu wyrównała swoje dotychczasowe osiągnięcie dochodząc do finału turnieju. W decydującym meczu nie sprostały liderkom rozgrywek, parze Bethanie Mattek-Sands – Lucie Šafářová 2:6, 1:6. Kolejny sukces przyszedł w Birmingham, gdzie w singlu pokonała m.in. Barborę Strýcovą 6:3, 3:6, 6:1 i w półfinale Garbiñe Muguruzę 3:6, 6:4, 6:3. W meczu mistrzowskim uległa powracającej po półrocznej przerwie Petrze Kvitovej 6:3, 3:6, 2:6. W turnieju gry podwójnej w półfinale otrzymały walkower od Sani Mirzy i Coco Vandeweghe, by w finale pokonać Chan Hao-ching i Zhang Shuai 6:1, 2:6, 10–8. Finał singla w turnieju rangi Premier pozwolił Barty na awans w rankingu WTA na 54. miejsce (notowanie z 26 czerwca 2017 roku). W rankingu gry podwójnej awansowała na 21. pozycję. Tydzień później w Eastbourne wystąpiła tylko w grze podwójnej i osiągnęła kolejny finał, piąty z rzędu. W decydującym meczu turnieju musiała jednak uznać wyższość Chan Yung-jan i Martiny Hingis przegrywając 3:6, 5:7.
2022.
23 marca 2022 roku Barty ogłosiła zakończenie kariery. Stało się to podczas wywiadu z Casey Dellacquą – byłą partnerką w deblu. Barty została drugą tenisistką w historii WTA (po Justine Henin w 2008 roku), która odeszła z profesjonalnej gry jako aktualna liderka rankingu singlowego.
Kariera krykietowa.
W 2015 roku postanowiła odpocząć od tenisa i spróbować swoich sił w krykiecie. W październiku tego samego roku podpisała jednosezonowy kontrakt z Brisbane Heat występującym w australijskiej Women's Big Bash League, najważniejszym kobiecym turnieju w najkrótszej odmianie krykieta, Twenty20. W swoim pierwszym meczu zdobyła 39 punktów, zaliczając przy tym rzadkie wśród kobiet uderzenie za 6 punktów. W sezonie 2015/16 wystąpiła w 9 z 14 meczów swojej drużyny oraz zdobyła 68 punktów, co dało jej średnią 11,33 punktu na inningsa. W lutym 2016 roku porzuciła krykiet, wznawiając karierę tenisową.

</doc>
<doc id="2359466" url="https://pl.wikipedia.org/wiki?curid=2359466" title="Uldz gol">
Uldz gol

Uldz gol (mong. "Улз гол", ros. "Улдза", "Ułdza") – rzeka w północno-wschodniej Mongolii i Rosji. Liczy 428 km a powierzchnia jej dorzecza wynosi 27,5 tys. km². Źródła znajdują się we wschodniej części ajmaku chentejskiego. Jest to rzeka równinna, średnio zasobna w wodę. Dzieli się na wiele odnóg, między którymi powstały bagna. Grunty w dolinie rzeki są wykorzystywane pod uprawę. Wzdłuż brzegów spotyka się nieduże obszary piasków. Rzeka wpada do bezodpływowego jeziora Barun-Toriej w Rosji.

</doc>
<doc id="2359476" url="https://pl.wikipedia.org/wiki?curid=2359476" title="TMS">
TMS



</doc>
<doc id="2359478" url="https://pl.wikipedia.org/wiki?curid=2359478" title="6 Północny Pułk Strzelecki">
6 Północny Pułk Strzelecki

6 Północny Pułk Strzelecki (ros. "6 Северный стрелковый полк") – oddział wojskowy Białych podczas wojny domowej w Rosji.
Pułk został sformowany w marcu 1919 r. na bazie oddziałów partyzanckich działających wzdłuż linii kolejowej do Archangielska. Na jego czele stanął ppłk Paweł T. Akutin, którego jesienią tego roku zastąpił ppłk Aleksandr P. Glebowski. Oddział wszedł w skład Wojsk Rejonu Kolejowego. Późnym latem 1919 r. pułk brał udział w natarciu nad Dźwiną, które doprowadziło do wyparcia wojsk bolszewickich z dużego obszaru. Oddział został uzupełniony miejscowymi rekrutami. W rezultacie wśród żołnierzy 2 kompanii zaczęła się szerzyć agitacja probolszewicka. Bolszewicy zamierzali od tyłu zaatakować Białych, opanowując artylerię pułkową, ochranianą przez 2 kompanię. Jednakże dowództwo pułku dowiedziało się o tych planach, w związku z czym przeniosło zanarchizowaną kompanię z frontu na głębokie tyły. Wielu żołnierzy zostało aresztowanych. Natomiast atak bolszewickiego batalionu został odparty. Pułk zakończył swój szlak bojowy w lutym 1920 r.

</doc>
<doc id="2359479" url="https://pl.wikipedia.org/wiki?curid=2359479" title="Weiße Spitze">
Weiße Spitze



</doc>
<doc id="2359482" url="https://pl.wikipedia.org/wiki?curid=2359482" title="Gmina związkowa Simmern/Hunsrück">
Gmina związkowa Simmern/Hunsrück

Gmina związkowa Simmern/Hunsrück (niem. "Verbandsgemeinde Simmern/Hunsrück") − dawna gmina związkowa w Niemczech, w kraju związkowym Nadrenia-Palatynat, w powiecie Rhein-Hunsrück. Siedziba gminy związkowej znajdowała się w mieście Simmern/Hunsrück. 1 stycznia 2020 gmina związkowa połączona została z gminą związkową Rheinböllen tworząc nową gminę związkową Simmern-Rheinböllen. 
Podział administracyjny.
Gmina związkowa zrzeszała 32 gminy, w tym jedną gminę miejską "(Stadt)" oraz 31 gmin wiejskich "(Gemeinde)":

</doc>
<doc id="2359484" url="https://pl.wikipedia.org/wiki?curid=2359484" title="Klasztor w Varnhem">
Klasztor w Varnhem



</doc>
<doc id="2359485" url="https://pl.wikipedia.org/wiki?curid=2359485" title="Simmern">
Simmern

Niemcy:
Zobacz też:

</doc>
<doc id="2359486" url="https://pl.wikipedia.org/wiki?curid=2359486" title="Emmelshausen">
Emmelshausen

Emmelshausen – miasto w Niemczech, w kraju związkowym Nadrenia-Palatynat, w powiecie Rhein-Hunsrück, siedziba administracyjna gminy związkowej Hunsrück-Mittelrhein. Do 31 grudnia 2019 siedziba administracyjna gminy związkowej Emmelshausen.

</doc>
<doc id="2359488" url="https://pl.wikipedia.org/wiki?curid=2359488" title="Spektroskopia fotoelektronów w zakresie promieniowania X">
Spektroskopia fotoelektronów w zakresie promieniowania X

Rentgenowska spektrometria fotoelektronów (XPS, z ang. "X-ray photoelectron spectroscopy") – odmiana spektroskopii elektronowej polegająca na analizie rozkładu energii kinetycznej fotoelektronów emitowanych w wyniku wzbudzenia próbki promieniowaniem charakterystycznym z zakresu miękkiego promieniowania rentgenowskiego.
Podstawy fizyczne.
Monochromatyczna wiązka pierwotna promieniowania rentgenowskiego, powstała przez ograniczenia widma do zakresu zawierającego intensywną linię promieniowania charakterystycznego, jest kierowana na badaną próbkę. Oddziaływanie wiązki pierwotnej z materiałem powoduje wybicie elektronów (fotoelektronów) z atomów ulokowanych na powierzchni próbki. Energia kinetyczna fotoelektronów jest mierzona przez detektor (rys. 1).
Obszar emisji fotoelektronów jest bardzo płytki, co ogranicza tę metodę tylko do pomiaru powierzchni. Przyjmuje się, że głębokość pomiaru wynosi:
gdzie:
Wybicie elektronu z wewnętrznej podpowłoki powoduje powstanie na tej podpowłoce niesparowanego spinu. Niesparowany spin s pozostałego elektronu dodaje się do jego orbitalnej liczby kwantowej l. Mamy wtedy do czynienia ze sprzężeniem spin-orbita objawiającym się powstaniem dodatkowej liczby kwantowej j (sumaryczny moment pędu). Przed wzbudzeniem atomu poszczególne podpowłoki i ich stany energetyczne nachodziły na siebie, tak iż niemożliwe było ich odróżnienie.
Energia wiązki pierwotnej E0 wynosi około 1500 eV i jest często określana mianem miękkiego promieniowania rentgenowskiego.
W wyniku wzbudzenia atomów emitowane równolegle są elektrony Augera dokładnie tak samo jak w przypadku spektroskopii elektronów Augera (AES), które wchodzą do widma pomiarowego.
Podstawą metody XPS są równania opisujące bilans energetyczny:
Z powyższych modeli matematycznych można wywnioskować, iż:
Widmo XPS.
Widmo metody XPS składa się z dwóch podstawowych tworów:
Widmo XPS może być przedstawione w dwóch skalach:
Wyróżnia się dwa podstawowe typy widm XPS:
Energia wiązania charakterystycznych pików fotoelektronowych (1s, 2s, 2p) są standaryzowane i dlatego XPS pozwala na łatwą jakościową analizę składu chemicznego warstwy powierzchniowej. Możliwa jest również ilościowa analiza poprzez pomiar intensywności pików.
Proces Augera jest charakteryzowany przez zespół trzech liter ze wskaźnikami, określający odpowiednio poszczególne powłoki (litery) i podpowłoki (wskaźniki) biorące udział w procesie Augera. Idąc od największych energii, powłoki są oznaczane kolejno literami K L M N O.
Efekt Augera nie zachodzi dla wodoru i helu. Dla atomów z większymi liczbami atomowymi zachodzą następujące przejścia:
Na kształt piku mają wpływ:
Przesunięcie chemiczne.
Orbitale atomów tego samego pierwiastka znajdujące się w różnym otoczeniu chemicznym, wykazują nieznaczne różnice energii wiązania (1–10 eV). Przesunięcie chemiczne jest konsekwencją oddziaływania otoczenia chemicznego atomu, które objawia się przyciąganiem/odpychaniem elektronów w paśmie walencyjnym i przewodzenia, mechanizm jest opisywany przez pasmową teorię przewodnictwa.
Aparatura.
Standardowa aparatura wykorzystywana w metodzie XPS zawiera:

</doc>
<doc id="2359491" url="https://pl.wikipedia.org/wiki?curid=2359491" title="Kastellaun">
Kastellaun

Kastellaun (do 6 grudnia 1935 Castellaun) – miasto w Niemczech, w kraju związkowym Nadrenia-Palatynat, w powiecie Rhein-Hunsrück, siedziba gminy związkowej Kastellaun.

</doc>
<doc id="2359492" url="https://pl.wikipedia.org/wiki?curid=2359492" title="Castellaun">
Castellaun



</doc>
<doc id="2359495" url="https://pl.wikipedia.org/wiki?curid=2359495" title="Kirchberg (Hunsrück)">
Kirchberg (Hunsrück)

Kirchberg (Hunsrück) – miasto w Niemczech, w kraju związkowym Nadrenia-Palatynat, w powiecie Rhein-Hunsrück, siedziba gminy związkowej Kirchberg (Hunsrück).

</doc>
<doc id="2359499" url="https://pl.wikipedia.org/wiki?curid=2359499" title="Rheinböllen">
Rheinböllen

Rheinböllen – miasto w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Simmern-Rheinböllen. Do 31 grudnia 2019 siedziba administracyjna gminy związkowej Rheinböllen.

</doc>
<doc id="2359500" url="https://pl.wikipedia.org/wiki?curid=2359500" title="Rheinboellen">
Rheinboellen



</doc>
<doc id="2359502" url="https://pl.wikipedia.org/wiki?curid=2359502" title="Oberwesel">
Oberwesel

Oberwesel – miasto w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Hunsrück-Mittelrhein. Do 31 grudnia 2019 siedziba administracyjna gminy związkowej Sankt Goar-Oberwesel.

</doc>
<doc id="2359507" url="https://pl.wikipedia.org/wiki?curid=2359507" title="Peugeot iOn">
Peugeot iOn

Peugeot iOn – samochód elektryczny, produkowany od 2010 roku przez Mitsubishi na zlecenie koncernu PSA. Auto jest napędzane silnikiem synchronicznym z magnesami trwałymi o mocy 49 kW, zasilanym z akumulatorów litowo-jonowych. Samochód po naładowaniu może w rzeczywistych warunkach przejechać zwykle około 100-150 km. iOn osiąga maksymalnie 130 km/h, a do 100 km/h rozpędza się w około 16 sekund.
Konstrukcyjnie Peugeot iOn (podobnie jak Citroën C-ZERO) bazuje na modelu Mitsubishi i-MiEV. 
W 2011 r. cena samochodu w Polsce wynosiła 145 386 zł. Model wyposażony jest w m.in. ABS, ESP, komplet poduszek powietrznych, klimatyzację z filtrem przeciwpyłkowym i immobiliser. W 2012 r. cena została obniżona do 121 770 zł.
Całkowita sprzedaż tego modelu w Europie w latach 2010-2012 oceniana jest na około 5 tys. sztuk.

</doc>
<doc id="2359510" url="https://pl.wikipedia.org/wiki?curid=2359510" title="Badenhard">
Badenhard

Badenhard – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Hunsrück-Mittelrhein. Do 31 grudnia 2019 wchodziła w skład gminy związkowej Emmelshausen.

</doc>
<doc id="2359512" url="https://pl.wikipedia.org/wiki?curid=2359512" title="Beulich">
Beulich

Beulich – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Hunsrück-Mittelrhein. Do 31 grudnia 2019 wchodziła w skład gminy związkowej Emmelshausen.

</doc>
<doc id="2359514" url="https://pl.wikipedia.org/wiki?curid=2359514" title="Birkheim">
Birkheim

Birkheim – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Hunsrück-Mittelrhein. Do 31 grudnia 2019 wchodziła w skład gminy związkowej Emmelshausen.

</doc>
<doc id="2359518" url="https://pl.wikipedia.org/wiki?curid=2359518" title="Dörth">
Dörth

Dörth – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Hunsrück-Mittelrhein. Do 31 grudnia 2019 wchodziła w skład gminy związkowej Emmelshausen.

</doc>
<doc id="2359519" url="https://pl.wikipedia.org/wiki?curid=2359519" title="Doerth">
Doerth

Osoby:
Zobacz też:

</doc>
<doc id="2359521" url="https://pl.wikipedia.org/wiki?curid=2359521" title="Gondershausen">
Gondershausen

Gondershausen – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Hunsrück-Mittelrhein. Do 31 grudnia 2019 wchodziła w skład gminy związkowej Emmelshausen.

</doc>
<doc id="2359522" url="https://pl.wikipedia.org/wiki?curid=2359522" title="Halsenbach">
Halsenbach

Halsenbach – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Hunsrück-Mittelrhein. Do 31 grudnia 2019 wchodziła w skład gminy związkowej Emmelshausen.

</doc>
<doc id="2359524" url="https://pl.wikipedia.org/wiki?curid=2359524" title="Hausbay">
Hausbay

Hausbay – iejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Hunsrück-Mittelrhein. Do 31 grudnia 2019 wchodziła w skład gminy związkowej Emmelshausen.

</doc>
<doc id="2359525" url="https://pl.wikipedia.org/wiki?curid=2359525" title="Hungenroth">
Hungenroth

Hungenroth – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Hunsrück-Mittelrhein. Do 31 grudnia 2019 wchodziła w skład gminy związkowej Emmelshausen.

</doc>
<doc id="2359526" url="https://pl.wikipedia.org/wiki?curid=2359526" title="NSDAP/AO">
NSDAP/AO

NSDAP/AO – zagraniczny oddział Narodowosocjalistycznej Niemieckiej Partii Robotników (NSDAP). AO jest skrótem od niemieckiego "Auslands-Organisation" (organizacja zagraniczna).
Członkowie nazistowskiej partii, którzy mieszkali poza granicami III Rzeszy zebrali się w specjalnym oddziale NSDAP/AO. Jej członkami mogli zostać tylko faktyczni obywatele Rzeszy posiadający niemiecki paszport. Osoby niemieckiego pochodzenia, tak zwani "etniczni Niemcy" ("Volksdeutsche"), którzy posiadali obywatelstwo kraju, w którym mieszkali nie mogli do niej wstępować.
Historia.
1 maja 1931 z inicjatywy Gregora Strassera powstał nowy odłam partii ("Auslands-Organisation") na czele którego stanął doktor Hans Nieland. Ale ustąpił z tej funkcji już 8 maja 1933 ponieważ został szefem policji w Hamburgu, a później członkiem prowincjonalnego rządu. Na nowego kierownika AO został wybrany Ernst Wilhelm Bohle. Zanim powstało AO partyjni członkowie już w 1928 zaczęli tworzyć pierwsze grupy w Paragwaju i Brazylii. Podobne stowarzyszenia powstały w 1930 w Szwajcarii i w Stanach Zjednoczonych. Grupy te oficjalnie zostały uznane przez NSDAP dopiero po powstaniu AO. Od 1932 do zakazania w 1934 w Związku Południowej Afryki istniał, cieszący się dużą popularnością narodowy komitet, który utrzymywał liczne biura w byłej niemieckiej kolonii, Namibii. Miejscowe grupy NSDAP ("Ortsgruppen") składały się z 25 członków, a najmniejsze ("Stützpunkte") z pięciu lub więcej osób. Ponadto, duże lokalne grupy mogły dzielić się na bloki ("Blöcke").
Corocznie urządzano także zjazdy, podobne do tych z Norymbergi, na które przybywali członkowie AO z całego świata, w tym także z Polski. Choć miały mniejszy rozmach to uczestniczyło w nich tysiące osób, odbywały się wielkie parady, a przemowy wygłaszali wysocy rangą przywódcy Rzeszy.
Cele i zasady.
Głównymi zadaniami NSDAP/AO było organizowanie ideologicznych szkoleń i dbanie o jednolite, charakterystyczne mundury dla wszystkich członków partii. Zadania te zostały wyznaczone wszystkim jednostkom NSDAP i członkom organizacji z nią stowarzyszonych mieszkających za granicą. Ludzie ci musieli być wychowani w filozofii, ideologii i politycznym programie NSDAP. AO nie było piątą kolumną, dlatego posiadało własne zasady:
Te i inne zasady powstały, by wzbudzić uczucie sympatii do Niemców i Niemiec w ogóle. Pobocznym celem było przekonanie obcokrajowców, że NSDAP jest najlepszym wyborem dla Niemiec, a w rezultacie i dla reszty świata.

</doc>
<doc id="2359529" url="https://pl.wikipedia.org/wiki?curid=2359529" title="Jan Scheffchen">
Jan Scheffchen

Jan Scheffchen, (zm. po 4 lutego 1449) – franciszkanin, biskup nominat farerski w 1435, biskup pomocniczy włocławski w latach 1438-1442, sufragan ryski 1444-1449.
W 1433 został spowiednikiem w bazylice św. Piotra w Rzymie i funkcję tę pełnił do momentu uzyskania biskupstwa. Prowizję na biskupstwo farerskie w metropolii Nidarosu, uzyskał 31 I 1435 od papieża Eugeniusza IV, ale zapewne nigdy tam się nie zjawił.
W odniesieniu do lat 1438-1442 poświadczona jest jego działalność w diecezji włocławskiej rezydując w Chełmie pod Gdańskiem, gdzie miał swoje uposażenie.
25 I 1439 dokonał konsekracji kościoła w Kościerzynie, 29 maja tegoż roku konsekrował ołtarz w bliżej nieznanym kościele gdańskim. W 1440 poświęcił kaplicę św. Krzyża wraz z ołtarzem w gdańskim kościele mariackim. Tam też w następnym roku, 27 marca konsekrował kaplicę św. Marcina a 3 kwietnia nadał jej odpust. Podjął się wzniesienia biskupiego zamku-rezydencji w Biskupiej Górze. W 1442 został przez Władysława Oporowskiego, ordynariusza diecezji przeniesiony do Komorska, co spotkało się z dezaprobatą mieszczan gdańskich.
Przed 1444 opuścił diecezję włocławską i przeniósł się do archidiecezji ryskiej, gdzie był obecny do 1449. Źródła z tego okresu dotyczą problemu jego utrzymania. W 1446 mistrz krajowy inflanckiej gałęzi zakonu krzyżackiego prosi w Rzymie o możliwość nadania Janowi jakiegoś beneficjum. W 1447 podobną prośbę wystosował Scheffcher i uzyskał papieską zgodę na objęcie probostwa lub wieczystej wikarii. W tym też roku objął bliżej nieznane probostwo. W 1449 wybierał się w poselstwie do Rzymu, lecz Krzyżacy mieli go zawrócić z granicy i odesłać do Rygi.

</doc>
<doc id="2359530" url="https://pl.wikipedia.org/wiki?curid=2359530" title="Kratzenburg">
Kratzenburg

Kratzenburg – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Hunsrück-Mittelrhein. Do 31 grudnia 2019 wchodziła w skład gminy związkowej Emmelshausen.

</doc>
<doc id="2359531" url="https://pl.wikipedia.org/wiki?curid=2359531" title="Stadion Brügglifeld">
Stadion Brügglifeld

Stadion Brügglifeld – stadion piłkarski w Aarau, w Szwajcarii. Obiekt może pomieścić 9249 widzów (z czego 1499 to miejsca siedzące). Został otwarty 12 października 1924. 22 września 1929 roku w pożarze spłonęła drewniana trybuna obiektu, lecz po dwóch miesiącach została odbudowana. Stojąca obecnie zadaszona trybuna główna oddana została do użytku w 1982 roku. Na stadionie swoje mecze rozgrywa drużyna FC Aarau. Obiekt był także jedną z aren piłkarskich Mistrzostw Europy U-19 2004.

</doc>
<doc id="2359532" url="https://pl.wikipedia.org/wiki?curid=2359532" title="Lingerhahn">
Lingerhahn

Lingerhahn – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Hunsrück-Mittelrhein. Do 31 grudnia 2019 wchodziła w skład gminy związkowej Emmelshausen.

</doc>
<doc id="2359539" url="https://pl.wikipedia.org/wiki?curid=2359539" title="Peter Dzúrik">
Peter Dzúrik

Peter Dzúrik (ur. 29 grudnia 1968 w Koszycach, zm. 9 września 2010 w Bratysławie) – słowacki piłkarz grający na pozycji środkowego obrońcy lub defensywnego pomocnika. W swojej karierze 44 razy wystąpił w reprezentacji Słowacji i strzelił w niej 2 gole.
Kariera klubowa.
Karierę piłkarską Dzúrik rozpoczął w klubie ZŤS Košice. Grał w nim w latach 1986–1988. W 1988 roku przeszedł do Dukli Znojmo, a w latach 1990–1993 ponownie grał w ZŤS Košice. Latem 1993 roku, po rozpadzie Czechosłowacji, zaczął grać w pierwszej lidze słowackiej, w zespole Chemlonu Humenné. W 1996 roku zdobył z nim Puchar Słowacji.
Na początku 1997 roku Dzúrik został zawodnikiem 1. FC Košice. W 1997 roku wywalczył z nim mistrzostwo Słowacji, a następnie sięgnął po Superpuchar Słowacji. W 1998 roku obronił z klubem z Koszyc tytuł mistrzowski.
Latem 2000 roku Dzúrik przeszedł do Interu Bratysława. W sezonie 2000/2001 wywalczył z Interem dublet - mistrzostwo oraz krajowy puchar. W 2002 roku trafił do innego klubu z Bratysławy, Slovana, w którym spędził półtora roku. W 2004 roku został piłkarzem Dukli Bańska Bystrzyca. Wywalczył z nią wicemistrzostwo kraju, a w 2005 roku zdobył Puchar Słowacji. W 2005 roku zakończył karierę.
9 września 2010 Dzúrik zmarł w Bratysławie z powodu guza mózgu.
Kariera reprezentacyjna.
W reprezentacji Słowacji Dzúrik zadebiutował 11 marca 1997 roku w wygranym 1:0 towarzyskim meczu z Bułgarią. W barwach Słowacji grał m.in. w eliminacjach do Euro 2000, MŚ 2002 i Euro 2004. W kadrze narodowej od 1997 do 2003 roku rozegrał łącznie 44 mecze i strzelił 2 gole.

</doc>
<doc id="2359540" url="https://pl.wikipedia.org/wiki?curid=2359540" title="Peter Dzurik">
Peter Dzurik



</doc>
<doc id="2359545" url="https://pl.wikipedia.org/wiki?curid=2359545" title="Giennadij Matwiejew (historyk)">
Giennadij Matwiejew (historyk)

Giennadij Matwiejew (ros. Геннадий Филиппович Матвеев; 2 listopada 1943) – współczesny rosyjski historyk, doktor habilitowany nauk historycznych, profesor Uniwersytetu Moskiewskiego im. M. Łomonosowa, kierownik Katedry Historii Słowian Południowych i Zachodnich. 
Absolwent Uniwersytetu Moskiewskiego, w 1992 roku obronił pracę doktorską pt. ""Trzecia droga?" Ideologia agraryzmu w Czechosłowacji i Polsce w okresie międzywojennym" (ros. ""Третий путь?" Идеология аграризма в Чехословакии и Польше в межвоенный период"). Autor publikacji naukowych poświęconych historii Polski i stosunków polsko-radzieckich, członek Polsko-Rosyjskiej Grupy do Spraw Trudnych.
Giennadij Matwiejew jest współautorem, wraz z polskimi historykami Waldemarem Rezmerem i Zbigniewem Karpusem, zbioru dokumentów "Krasnoarmiejcy w polskom plenu w 1919–1922 g. Sbornik dokumentow i materiałow" (ros. "Красноармейцы в польском плену в 1919–1922 гг. Сборник документов и материалов"), wydanego wspólnie w 2004 roku przez polską Naczelną Dyrekcję Archiwów Państwowych i Federalną Agencję ds. Archiwów Rosji, dotyczącego kwestii jeńców sowieckich w niewoli polskiej w latach 1919–1921.
Odznaczenia i wyróżnienia.
Honorowy profesor Instytutu Słowianoznawstwa w Równem Kijowskiego Uniwersytetu Slawistycznego (Ukraina). 6 grudnia 1999 roku Prezydent RP Aleksander Kwaśniewski odznaczył go Krzyżem Oficerskim Orderu Zasługi Rzeczypospolitej Polskiej za wybitne zasługi w rozwijaniu polsko-rosyjskiej współpracy naukowej.

</doc>
<doc id="2359547" url="https://pl.wikipedia.org/wiki?curid=2359547" title="Maisborn">
Maisborn

Maisborn – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Hunsrück-Mittelrhein. Do 31 grudnia 2019 wchodziła w skład gminy związkowej Emmelshausen.

</doc>
<doc id="2359549" url="https://pl.wikipedia.org/wiki?curid=2359549" title="Innes (krater księżycowy)">
Innes (krater księżycowy)

Innes – niewielki krater uderzeniowy na Księżycu, położony w odległości mniejszej niż średnica krateru na wschód od większego krateru Seyfert. Na południowy wschód od Innes znajduje się Maggers, a kierunku zachodnio-południowo-zachodnim leży Polzunov.
Cechy krateru co dobrze zachowane, nie został on zniszczony poprzez erozję uderzeniową. Kształt zbliżony do koła, z lekkim wybrzuszeniem na zewnątrz wzdłuż zachodniej krawędzi. Ściany są nieco pochyłe, widoczne jest małe terasowanie. Dno krateru bez wyraźnych cech charakterystycznych, posiadające tylko niewielkie kraterki.
Satelickie kratery.
Zgodnie z konwencją poniższe obiekty są identyfikowane na mapie Księżyca, umieszczając literę na boku krateru, którego środek jest najbliżej Innes.

</doc>
<doc id="2359550" url="https://pl.wikipedia.org/wiki?curid=2359550" title="Mermuth">
Mermuth

Mermuth – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Hunsrück-Mittelrhein. Do 31 grudnia 2019 wchodziła w skład gminy związkowej Emmelshausen.

</doc>
<doc id="2359551" url="https://pl.wikipedia.org/wiki?curid=2359551" title="Morshausen">
Morshausen

Morshausen – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Hunsrück-Mittelrhein. Do 31 grudnia 2019 wchodziła w skład gminy związkowej Emmelshausen.

</doc>
<doc id="2359558" url="https://pl.wikipedia.org/wiki?curid=2359558" title="III liga polska w piłce nożnej (grupa kujawsko-pomorsko-wielkopolska)">
III liga polska w piłce nożnej (grupa kujawsko-pomorsko-wielkopolska)



</doc>
<doc id="2359559" url="https://pl.wikipedia.org/wiki?curid=2359559" title="Mühlpfad">
Mühlpfad

Mühlpfad – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Hunsrück-Mittelrhein. Do 31 grudnia 2019 wchodziła w skład gminy związkowej Emmelshausen.

</doc>
<doc id="2359560" url="https://pl.wikipedia.org/wiki?curid=2359560" title="Muehlpfad">
Muehlpfad



</doc>
<doc id="2359562" url="https://pl.wikipedia.org/wiki?curid=2359562" title="Niedert">
Niedert

Niedert – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Hunsrück-Mittelrhein. Do 31 grudnia 2019 wchodziła w skład gminy związkowej Emmelshausen.

</doc>
<doc id="2359563" url="https://pl.wikipedia.org/wiki?curid=2359563" title="Norath">
Norath

Norath – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Hunsrück-Mittelrhein. Do 31 grudnia 2019 wchodziła w skład gminy związkowej Emmelshausen.

</doc>
<doc id="2359564" url="https://pl.wikipedia.org/wiki?curid=2359564" title="Kombajn do ziemniaków">
Kombajn do ziemniaków



</doc>
<doc id="2359565" url="https://pl.wikipedia.org/wiki?curid=2359565" title="Kirchhoff (krater księżycowy)">
Kirchhoff (krater księżycowy)

Kirchhoff – niewielki krater uderzeniowy na Księżycu, położony w północnej części regionu Montes Taurus. Leży na zachód od krateru Newcomb. Na południowy wschód od Kirchhoffa znajduje się para kraterów Hall i G. Bond.
Kształt zbliżony do koła, z lekkim wybrzuszeniem na zewnątrz wzdłuż zachodniej krawędzi. W dnie krateru jest niewielkie podniesienie. Niedaleko wschodniej krawędzi leży Kirchhoff C.
Satelickie kratery.
Zgodnie z konwencją poniższe obiekty są identyfikowane na mapie Księżyca, umieszczając literę na boku krateru, którego środek jest najbliżej Kirchhoffa.

</doc>
<doc id="2359566" url="https://pl.wikipedia.org/wiki?curid=2359566" title="Pfalzfeld">
Pfalzfeld

Pfalzfeld – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Hunsrück-Mittelrhein. Do 31 grudnia 2019 wchodziła w skład gminy związkowej Emmelshausen.

</doc>
<doc id="2359568" url="https://pl.wikipedia.org/wiki?curid=2359568" title="Thörlingen">
Thörlingen

Thörlingen – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Hunsrück-Mittelrhein. Do 31 grudnia 2019 wchodziła w skład gminy związkowej Emmelshausen.

</doc>
<doc id="2359569" url="https://pl.wikipedia.org/wiki?curid=2359569" title="Thoerlingen">
Thoerlingen



</doc>
<doc id="2359571" url="https://pl.wikipedia.org/wiki?curid=2359571" title="Utzenhain">
Utzenhain

Thörlingen – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Hunsrück-Mittelrhein. Do 31 grudnia 2019 wchodziła w skład gminy związkowej Emmelshausen.

</doc>
<doc id="2359572" url="https://pl.wikipedia.org/wiki?curid=2359572" title="Schwall (gmina)">
Schwall (gmina)

Schwall – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Hunsrück-Mittelrhein. Do 31 grudnia 2019 wchodziła w skład gminy związkowej Emmelshausen.

</doc>
<doc id="2359573" url="https://pl.wikipedia.org/wiki?curid=2359573" title="Schwall">
Schwall

Niemcy:
Osoby:
Inne:

</doc>
<doc id="2359574" url="https://pl.wikipedia.org/wiki?curid=2359574" title="Ney (Niemcy)">
Ney (Niemcy)

Ney – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Hunsrück-Mittelrhein. Do 31 grudnia 2019 wchodziła w skład gminy związkowej Emmelshausen.

</doc>
<doc id="2359575" url="https://pl.wikipedia.org/wiki?curid=2359575" title="Ney">
Ney

Miejscowości:
Osoby:
Inne:
Zobacz też:

</doc>
<doc id="2359577" url="https://pl.wikipedia.org/wiki?curid=2359577" title="Pod błękitem nieba">
Pod błękitem nieba

Pod błękitem nieba ("Out of the Blue", 2008-2009) – australijska opera mydlana wyprodukowana dla stacji BBC, emitowana od 28 kwietnia 2008 roku do 29 stycznia 2009 roku. W Polsce nadawana na kanale Viacom Blink! od 21 lipca 2011 roku.
Opis fabuły.
Po latach na zjazd absolwentów liceum w Manly przybywa grupa trzydziestolatków, podczas którego zostaje zamordowany jeden z nich. Dochodzą do wniosku, że mordercą jest ktoś ze znajomych. 

</doc>
<doc id="2359580" url="https://pl.wikipedia.org/wiki?curid=2359580" title="Statyczna próba ściskania">
Statyczna próba ściskania

Statyczna próba ściskania – metoda badań wytrzymałościowych materiałów konstrukcyjnych.
Badanie polega na osiowym ściskaniu znormalizowanej próbki ze stałą szybkością. Próbką jest odpowiednio przygotowany okrągły pręt o stosunku długości do średnicy, uniemożliwiającym wyboczenie w trakcie badania. Próbę przeprowadza się na uniwersalnej maszynie wytrzymałościowej. W czasie próby rejestruje się zależność siły ściskającej od skrócenia próbki. Gotowy wykres, będący wynikiem takiego pomiaru, jest przedstawiony jako nominalne naprężenie formula_1 w funkcji nominalnego odkształcenia formula_2 Nominalne naprężenie formula_1 jest to stosunek przyłożonej siły ściskającej formula_4 do pola przekroju początkowego formula_5 Skrócenie nominalne formula_6 to stosunek bezwzględnego skrócenia formula_7 formula_8 do długości początkowej formula_9
Na podstawie statycznej próby ściskania wyznacza się:
Sposób przeprowadzania badania zależy od badanego materiału. Informacje na ten temat można znaleźć w normach PN-EN 12290, PN-EN ISO 604, PN-EN ISO 7500-1, PN-EN 24506, PN-H-83119, PN-D-04102, PN-D-04229, PN-D-04115 i PN-H-04320.

</doc>
<doc id="2359583" url="https://pl.wikipedia.org/wiki?curid=2359583" title="God’s Son">
God’s Son

God's Son – szósty studyjny album amerykańskiego rapera Nasa. Został wydany w grudniu 2002 roku.
Album zadebiutował na 18. miejscu notowania Billboard 200, sprzedając się w ilości 156.000 egzemplarzy w pierwszym tygodniu. Kompozycja zdobyła uznanie wielu krytyków. 13 stycznia, 2003 roku "God's Son" został zatwierdzony jako platyna przez RIAA, ze sprzedażą 1 miliona egzemplarzy.

</doc>
<doc id="2359585" url="https://pl.wikipedia.org/wiki?curid=2359585" title="Leiningen (Nadrenia-Palatynat)">
Leiningen (Nadrenia-Palatynat)

Leiningen – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Hunsrück-Mittelrhein. Do 31 grudnia 2019 wchodziła w skład gminy związkowej Emmelshausen.

</doc>
<doc id="2359586" url="https://pl.wikipedia.org/wiki?curid=2359586" title="Neil Hodgson">
Neil Hodgson

Neil Hodgson (ur. 20 listopada 1973 w Burnley) – brytyjski motocyklista.
Kariera.
Początki.
Neil karierę rozpoczął w motocrossie w 1982 roku. Osiem lat później przesiadł się na motocykle szosowe, biorąc udział w krajowych oraz międzynarodowych mistrzostwach. W sezonie 1992 Hodgson zadebiutował w najniższej kategorii 125 cm³, w MMŚ. Reprezentując ekipę Team Burnett, Brytyjczyk ścigał się w tej serii również w kolejnych dwóch latach. Najwyższą pozycję w klasyfikacji uzyskał w roku 1993, kiedy to zajął 24. miejsce.
500 cm³/MotoGP.
W 1994 Hodgson zadebiutował w najwyższej kategorii 500 cm³, w zespole Harris-Yamaha. Biorąc udział w kończących sezon GP Argentyny i GP Europy, zmagania zakończył odpowiednio na piętnastym i szesnastym miejscu. Uzyskał tym samym jeden punkt, który sklasyfikował go na 32. pozycji.
W sezonie 1995 Neil podpisał kontrakt z zespołem WCM-Yamaha, na pełny etat startów. Brytyjczyk okazał się najlepszym zawodnikiem w ekipie, dojeżdżając do mety w jedenastu z trzynastu rozegranych wyścigów. Pięciokrotnie znalazł się w czołowej dziesiątce, a najwyżej dojechał podczas rodzinnego GP Wielkiej Brytanii, gdzie zajął siódmą lokatę. Zdobyte punkty sklasyfikowały go na 11. miejscu.
Po długiej przerwie, Brytyjczyk powrócił do rywalizacji w MMŚ, widniejących pod nazwą „MotoGP” i korzystających z maszyn o pojemności wynoszącej 990 cm³. Hodgson związał się z ekipą d’Antin Ducati, a jego partnerem był rywal z World Superbike, Hiszpan Rubén Xaus. Na nowym motocyklu Neil nie spisywał się jednak najlepiej, będąc w cieniu kolegi z zespołu, którego pokonał w Superbike'ach. Aktualny wówczas mistrz WSBK ośmiokrotnie sięgał po punkty, trzykrotnie plasując się w pierwszej dziesiątce. Najlepszą pozycję odnotował w GP Japonii, w którym zajął ósmą lokatę. W klasyfikacji znalazł się na odległym 17. miejscu, podczas gdy jego team-partner był jedenasty. Po zakończeniu sezonu Brytyjczyk już więcej nie pojawił się w MotoGP.
WSBK.
W mistrzostwach świata Superbike’ów Brytyjczyk zadebiutował w 1996 roku. Dosiadając motocykl Ducati, zmagania zakończył na solidnym 10. miejscu. W pierwszym wyścigu na amerykańskim Laguna Seca, po raz pierwszy w karierze stanął na najniższym stopniu podium.
Kolejny sezon był jeszcze lepszy w wykonaniu Hodgsona, który uplasował się na 9. pozycji. Największym sukcesem Neila było zdobycie pole position na brytyjskim torze Donington Park. Ani razu jednak nie udało się zameldować w pierwszej trójce.
W 1998 roku Brytyjczyk przesiadł się na motocykl Kawasaki. Ponownie zaprezentował równą formę, która zapewniła mu 11. lokatę w końcowej klasyfikacji.
Dwa lata później Neil (ponownie na bolońskiej maszynie) wziął udział w trzech rundach rozegranych w Wielkiej Brytanii. Wykorzystał doświadczenie ze startów w brytyjskich Superbike'ach, stając na podium w czterech wyścigach, w tym dwukrotnie na najwyższym stopniu. Na torze Brands Hatch Hodgson dwukrotnie uzyskał również pole position oraz najszybsze okrążenie. Zdobyte punkty sklasyfikowały go na 12. pozycji.
W sezonie 2001 Hodgson powrócił na stałe do rywalizacji w MŚ, związując się z ekipą GSE Racing (startował z nią w BSB), również korzystającej z motocykli Ducati. W trakcie zmagań Neil siedmiokrotnie stawał na podium, a podczas pierwszego wyścigu na Donington Park odniósł trzecie zwycięstwo w karierze. Brytyjczyk świetną formę prezentował zwłaszcza w kwalifikacjach, w których zwyciężał cztery razy (na Lausitzring, Misano, Brands Hatch oraz Oschersleben). Dorobek przekraczający dwieście pięćdziesiąt punktów pozwolił mu zająć 4. pozycję w klasyfikacji generalnej.
Rok 2002 był jeszcze lepszy w wykonaniu Neila (zespół Hodgsona istniał pod nazwą HM Plant). Nie wygrał wprawdzie żadnego wyścigu (sezon zdominowali Edwards i Bayliss), ale dziewięć razy mieścił się w pierwszej trójce, a najgorszą uzyskaną pozycją była ósma lokata w drugim wyścigu na Lausitzringu. Trzykrotnie startował również z pierwszej pozycji - na Monzie oraz ponownie w Brands Hatch i Oschersleben. Brytyjczyk przekroczył także granicę trzystu punktów, dzięki czemu w klasyfikacji końcowej uplasował się na 3. miejscu. Warto dodać, iż w latach 2001-2002 partnerował mu jego rodak James Toseland, który dwukrotnie przegrał z nim rywalizację wewnątrz-zespołową.
W roku 2003 Hodgson przeniósł się do ekipy Ducati Fila, w której partnerował mu Hiszpan Rubén Xaus. Brytyjczyk absolutnie zdominował początkową fazę sezonu, zwyciężając jedenaście z dwunastu rozegranych wyścigów (w pierwszym podejściu w Niemczech pokonał go jedynie były team-partner Toseland). Od rundy w San Marino sytuacja diametralnie się jednak zmieniła i to Neil był pozostawiany w przegranym polu przez Xausa. W pozostałych dwunastu wyścigach triumfował tylko dwukrotnie, na torach w Holandii oraz Francji. Jego przewaga w punktacji była jednak ogromna i na koniec wyniosła ponad sto punktów na Hiszpanem, dzięki czemu Brytyjczyk po raz pierwszy w karierze został mistrzem świata. W trakcie sezonu sześciokrotnie startował z pole position, dziesięciokrotnie odnotował najszybsze okrążenie oraz dwadzieścia razy stawał na podium. Po zakończeniu rywalizacji Neil przeszedł do MMŚ i już więcej nie pojawił się w WSBK.
BSB.
W sezonie 1999 Hodgson rozpoczął starty w brytyjskich mistrzostwach Superbike, w których reprezentował ekipię GSE Racing. Debiut w serii był bardzo udany dla Neila, który zmagania zakończył na 4. miejscu.
W drugim roku współpracy Brytyjczyk zacięcie walczył o tytuł mistrzowski ze swoim rodakiem Chrisem Walkerem. Najbardziej spektakularnym zwycięstwem Hodgsona był triumf z końca stawki na torze Oulton Park. Rywalizacja o mistrzostwo trwała do ostatniej rundy, na torze Donington Park, w której doszło do dramatycznej sytuacji, kiedy to silnik Suzuki Walkera odmówił posłuszeństwa. Dzięki temu Neil zdobył swoje pierwsze mistrzostwo w karierze, w sezonie, który został uznany za jeden z najbardziej emocjonujących w historii serii. Sukces ten przyczynił się do powrotu Hodgsona do MŚ Superbike’ów.
AMA Superbike.
Po wielu spekulacjach na temat startów Brytyjczyka w sezonie 2005, ostatecznie Neil postanowił rozpocząć starty w amerykańskich mistrzostwach Superbike. Dosiadając maszynę Ducati, już w pierwszym wyścigu (na torze Daytona) znalazł się na drugiej pozycji. W dalszej fazie mistrzostw jeszcze pięciokrotnie stanął na podium, odnosząc zwycięstwo w pierwszym wyścigu na torze Road America. Zdobyte punkty sklasyfikowały go na 6. miejscu.
W kolejnym sezonie Hodgson częściej plasował się w czołowej piątce, aczkolwiek tylko trzykrotnie znalazł się na podium, za każdym razem uzyskując trzecią lokatę. Dorobek przekraczający czterysta punktów sklasyfikował go na 5. pozycji.
Po wycofaniu się zespołu Ducati z amerykańskiej serii Superbike, Brytyjczyk nie znalazł siebie posady w żadnym zespole, pomimo plotek na temat startów na Yamasze (w Ameryce) oraz na Suzuki (w WSBK). 11 kwietnia przyjął ofertę testera ekipy Ducati, zastępując kontuzjowanego Japończyka Shin’ichi Itō. Hodgson został również zaproszony na testy zespołu Rizla Suzuki z MMŚ, na torze Cadwell Park. Neil nie wziął jednak udziału w wyścigu z tą stajnią.
W roku 2008 Brytyjczyk powrócił do startów w amerykańskich Superbike'ach, w których ścigał się na nowym dla siebie motocyklu Honda. W trakcie sezonu dwukrotnie zajął trzecią pozycję, podczas zmagań na torze Miller Motopark. Ostatecznie w klasyfikacji generalnej uplasował się po raz drugi na 6. lokacie.
Sezon 2009 rozpoczął bardzo dobrze, od drugiego miejsca na Daytonie. Szansa świetny wynik w klasyfikacji końcowej została jednak zaprzepaszczona przez kontuzją, którą odniósł podczas szkolenia motocrossowego. Hodgson doznał zwichnięcia barku oraz zapadnięcia płuca, w wyniku czego opuścił trzy kolejne rundy. Do rywalizacji powrócił na obiekt Infineon. W pozostałych wyścigach ani razu nie zameldował się w pierwszej trójce, najlepsze miejsce uzyskując podczas kończącego sezon wyścigu w New Jersey. Zdobyte punkty pozwoliły mu zająć 11. lokatę. Po tym sezonie opuścił serię.
Koniec kariery.
W 2010 roku Hodgson powrócił do brytyjskich Superbike’ów, związując się z zespołem Motorpoint Yamaha. Inauguracyjna runda na Brands Hatch okazała się jednak bardzo nieszczęśliwa dla Brytyjczyka, który z powodu odnowionej kontuzji barku nie wystartował w żadnym z wyścigów. 22 maja oficjalnie ogłosił zakończenie kariery, na skutek urazów, jakie odniósł przed rokiem na motocyklu motocrossowym, które uniemożliwiają mu jazdę na najwyższym poziomie. W dalszej fazie sezonu zastąpił go jego rodak Ian Lowry.
Neil Hodgson jest patronem Narodowego Stowarzyszenia Niepełnosprawnych Motocyklistów.

</doc>
<doc id="2359587" url="https://pl.wikipedia.org/wiki?curid=2359587" title="Copa América 2015">
Copa América 2015

Copa América 2015 – 44. edycja turnieju organizowanego przez CONMEBOL mająca miejsce w Chile.
Wybór gospodarza.
W związku z wejściem w życie polityki rotacyjnej dot. wyboru gospodarza turnieju, Copa América 2015 powinna odbyć się w Brazylii. Jednakże ze względu na organizowanie przez ten kraj trzech innych imprez sportowych (Pucharu Konfederacji, Mistrzostw Świata w Piłce Nożnej oraz Letnich Igrzysk Olimpijskich) wyrażono wątpliwość i ponownie rozpatrzono tę decyzję.
Prezydent CONMEBOL-u, Nicolas Leoz, zasugerował rozegranie turnieju w niebędącym członkiem konfederacji Meksyku. Niemniej jednak, Chile (przyszły organizator Copa América 2019) oraz Brazylia przystąpili do rozmów dotyczących wymiany organizacji turnieju z 2015 na 2019 i na odwrót.
W międzyczasie, prezydent Boliwii Evo Morales, wyraził zainteresowanie zorganizowaniem Mistrzostw.
W lutym 2011 ostatecznie zadecydowano, że Copa América 2015 zorganizuje nie Brazylia, tylko Chile.
Ewentualne rozszerzenie.
Pojawiły się propozycje, by rozegrać turniej pod nazwą Copa Americas, w którym brałoby udział 10 drużyn z południowoamerykańskiego CONMEBOL oraz 6 z północnoamerykańskiej konfederacji CONCACAF.
Faza finałowa.
W fazie finałowej obowiązywały następujące zasady:
Finał.
Zwycięzca Copa America:
Chile

</doc>
<doc id="2359589" url="https://pl.wikipedia.org/wiki?curid=2359589" title="Leiningen">
Leiningen

Niemcy:
Osoby:
Inne:

</doc>
<doc id="2359590" url="https://pl.wikipedia.org/wiki?curid=2359590" title="Curren$y">
Curren$y



</doc>
<doc id="2359592" url="https://pl.wikipedia.org/wiki?curid=2359592" title="Wenshui Lu">
Wenshui Lu

Wenshui Lu () – stacja metra w Szanghaju, na linii 1. Zlokalizowana jest pomiędzy stacjami Pengpu Xincun i Shanghai Maxi Cheng. Została otwarta 28 grudnia 2004.

</doc>
<doc id="2359593" url="https://pl.wikipedia.org/wiki?curid=2359593" title="Shanghai Maxi Cheng">
Shanghai Maxi Cheng

Shanghai Maxi Cheng () – stacja metra w Szanghaju, na linii 1. Zlokalizowana jest pomiędzy stacjami Wenshui Lu i Yanchang Lu. Została otwarta 28 grudnia 2004. Znajduje się obok Shanghai Circus World.

</doc>
<doc id="2359596" url="https://pl.wikipedia.org/wiki?curid=2359596" title="Ziemowit Barański">
Ziemowit Barański

Ziemowit Barański (ur. 15 listopada 1934 w Skarżysku-Kamiennej) – polski jachtowy kapitan żeglugi wielkiej, instruktor i wykładowca żeglarstwa, sędzia żeglarski, działacz społeczny. W latach 1956–2010 odbył w sumie 100 morskich rejsów i kilkakrotnie odwiedził ponad 700 różnych portów morskich. Łącznie przepłynął 223 828,2 mil morskich.
Działalność żeglarska.
Pierwsze pływania odbył w 1948 roku na kajaku żaglowym na jeziorze Rejowski, w pobliżu ówczesnego miejsca zamieszkania. Zarażony żeglarską pasją sam skonstruował pierwszą żaglówkę, a następnie kolejne, odbywając coraz poważniejsze rejsy po jeziorach mazurskich.
Ze zorganizowanym żeglarstwem zetknął się w Szkolnym Kole Ligi Morskiej w kieleckim liceum, do którego uczęszczał. W 1952 r. został zakwalifikowany na kurs podczas rejsu na jeziorach mazurskich, tam też uzyskał swój pierwszy stopień żeglarza. W tym samym roku rozpoczął studia w Lublinie i rozpoczął działalność w Lidze Morskiej. Wkrótce zdobył stopień sternika jachtowego, a na kolejnych kursach i rejsach sam był już instruktorem.
Pierwszy rejs morski odbył w 1956 r. na "STS Generał Zaruski", a już pięć lat później, wraz z uzyskaniem stopnia kapitana, odbył pierwszy samodzielny rejs. Na morskiej żegludze spędził łącznie około 5 lat. Pływał po Oceanie Spokojnym, Atlantyku, po morzach: Śródziemnym, Północnym Czarnym i Bałtyckim. Najdłuższy rejs, w którym brał udział trwał 8 miesięcy i 24 dni (STS Pogoria, Międzynarodowa Szkoła pod Żaglami, 1988/1989). Pod względem przepłyniętych mil morskich, najdłuższa była wyprawa wokół Ameryki Południowej – 25 778 mil morskich (STS Fryderyk Chopin, Chrześcijańska Szkoła pod Żaglami, 1998/1999).
Działalność społeczna.
Ziemowit Barański jest instruktorem i wykładowcą żeglarstwa (w tym żeglarstwa lodowego) oraz sędzią żeglarskim. Od dziesięcioleci walczy o budowę nad Zalewem Zemborzyckim w Lublinie nowoczesnego i funkcjonalnego ośrodka żeglarstwa i sportów wodnych.
Jest Członkiem Rady Siedmiu Stowarzyszenia "Bractwo Wybrzeża" oraz komandorem "Bractwa Brygowego".
Jest autorem książki „S/y Roztocze – 50 lat na morzach i oceanach” wydanej w roku 2019 przez Lubelski Okręgowy Związek Żeglarski w 50. rocznicę istnienia jachtu.
W roku 2019 ukazał się książkowy wywiad-biografia „Kapitan. Z Ziemowitem Barańskim jachtowym kapitanem żeglugi wielkiej rozmawia Joanna Czyszczoń”.
Jest autorem książki „Jak się raz zacznie…” – antologii 80 opowiadań, wydanej w roku 2021 przez Macieja Nuckowskiego. 

</doc>
<doc id="2359597" url="https://pl.wikipedia.org/wiki?curid=2359597" title="Karbach (Nadrenia-Palatynat)">
Karbach (Nadrenia-Palatynat)

Karbach – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Hunsrück-Mittelrhein. Do 31 grudnia 2019 wchodziła w skład gminy związkowej Emmelshausen.

</doc>
<doc id="2359599" url="https://pl.wikipedia.org/wiki?curid=2359599" title="Naturalne pomoce jeździeckie">
Naturalne pomoce jeździeckie

Naturalne pomoce jeździeckie – zespół sygnałów, które jeździec przekazuje koniowi i poprzez które narzuca swoją wolę, jak również wyczuwa temperament, stan psychiczny konia oraz jego ruchy i chody. Do naturalnych pomocy jeździeckich zaliczamy: 
Wysyłanie sygnałów przy użyciu pomocy jeździeckich umożliwia poprawne prowadzenie konia. Działanie pomocami powinno być skoordynowane i wymaga zawsze współdziałania trzech pierwszych elementów (rąk, łydek i dosiadu), chociaż nasilenie ich oddziaływania jest prawie zawsze różne w zależności od potrzeby. Operowanie pomocami powinno wskazywać koniowi żądania jeźdźca i nie może polegać na zadawaniu bólu. 

</doc>
<doc id="2359600" url="https://pl.wikipedia.org/wiki?curid=2359600" title="Karbach">
Karbach

Niemcy:
Osoby:

</doc>
<doc id="2359601" url="https://pl.wikipedia.org/wiki?curid=2359601" title="Wilszanka (ujednoznacznienie)">
Wilszanka (ujednoznacznienie)

Wilszanka (ukr. Вільшанка) – nazwa miejscowości i rzek na Ukrainie, w języku polskim często jako Olszanka, a w języku rosyjskim jako Ольшанка ("Olszanka").
1 osiedle typu miejskiego:
16 wsi:

</doc>
<doc id="2359602" url="https://pl.wikipedia.org/wiki?curid=2359602" title="Dolce Vita (singel Ryana Parisa)">
Dolce Vita (singel Ryana Parisa)

Dolce Vita – debiutancki singel włoskiego piosenkarza Ryana Parisa, wydany w 1983 roku.
Utwór skomponował Pierluigi Giombini, kompozytor i producent muzyczny takich przebojów jak „I Like Chopin” czy „Masterpiece” piosenkarza Gazebo. W Wielkiej Brytanii piosenka uplasowała się na 5. miejscu UK Singles Chart, zaś w takich krajach jak Dania, Portugalia, Szwajcaria, Francja, Belgia, Holandia, Norwegia czy Szwecja dotarła do czołowych miejsc list przebojów.
W Polsce utwór zajął 16. miejsce w 83 notowaniu Listy Przebojów Programu Trzeciego.
Przez kolejne lata pojawiały się kolejne single zawierające remiksy utworu.

</doc>
<doc id="2359603" url="https://pl.wikipedia.org/wiki?curid=2359603" title="Bickenbach (Nadrenia-Palatynat)">
Bickenbach (Nadrenia-Palatynat)

Bickenbach – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Hunsrück-Mittelrhein. Do 31 grudnia 2019 wchodziła w skład gminy związkowej Emmelshausen.

</doc>
<doc id="2359604" url="https://pl.wikipedia.org/wiki?curid=2359604" title="DBZ">
DBZ

dBZ – logarytmiczna jednostka miary współczynnika odbicia sygnału radaru od obiektu odniesiona do wielkości "Z", zwanej "odbiciowością". "Z" jest wielkością bezpośrednio mierzoną przez radar, jej wartość jest proporcjonalna do iloczynu liczby kropel w jednostce objętości i szóstej potęgi średnic kropel, przez co nadaje się jej jednostkę mm6/m³. Ponieważ odbiciowość radarowa "Z" zmienia się w bardzo szerokim zakresie, a przy tym błędy jej pomiaru są znaczne, stosuje się skalę logarytmiczną i wyraża w dBZ.
gdzie "Z0" jest parametrem radaru i oznacza współczynnik odbicia dla kropel o średnicy 1 mm.
Odbiciowość chmur zależy od ilości, typu i wielkości hydrometeorów (tj. deszczu, śniegu itp.) znajdujących się w chmurze. Mała ilość dużych hydrometeorów i duża ilość małych dają sygnał odbiciowy o takiej samej wartości. Meteorolog może je rozróżnić na podstawie innych danych (polaryzacja, przesunięcie fazowe) i znajomości lokalnych warunków pogodowych.
Wartości dBZ mogą być przetworzone na natężenie opadów ("R") zgodnie ze wzorem:
Inne postacie tego wzoru:
Zgodnie z pierwszym wzorem natężenie opadu w zależności od dBZ przyjmuje wartości:

</doc>
<doc id="2359605" url="https://pl.wikipedia.org/wiki?curid=2359605" title="Alterkülz">
Alterkülz

Alterkülz – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kastellaun. 

</doc>
<doc id="2359606" url="https://pl.wikipedia.org/wiki?curid=2359606" title="Alterkuelz">
Alterkuelz



</doc>
<doc id="2359608" url="https://pl.wikipedia.org/wiki?curid=2359608" title="Beltheim">
Beltheim

Beltheim – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kastellaun.

</doc>
<doc id="2359611" url="https://pl.wikipedia.org/wiki?curid=2359611" title="Ústí nad Orlicí (stacja kolejowa)">
Ústí nad Orlicí (stacja kolejowa)

Ústí nad Orlicí – stacja kolejowa w Uściu nad Orlicą, w kraju pardubickim, w Czechach. Położona jest na wysokości 330 m n.p.m. 

</doc>
<doc id="2359613" url="https://pl.wikipedia.org/wiki?curid=2359613" title="Braunshorn">
Braunshorn

Braunshorn – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kastellaun. 

</doc>
<doc id="2359614" url="https://pl.wikipedia.org/wiki?curid=2359614" title="Dommershausen">
Dommershausen

Dommershausen – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kastellaun.

</doc>
<doc id="2359615" url="https://pl.wikipedia.org/wiki?curid=2359615" title="Brama Krakowska (województwo małopolskie)">
Brama Krakowska (województwo małopolskie)



</doc>
<doc id="2359616" url="https://pl.wikipedia.org/wiki?curid=2359616" title="Gödenroth">
Gödenroth

Gödenroth – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kastellaun. 

</doc>
<doc id="2359618" url="https://pl.wikipedia.org/wiki?curid=2359618" title="Gustav Wied">
Gustav Wied

Gustav Wied, właśc. Gustav Johannes Wied (ur. 6 marca 1858 w majątku Holmegaard k. Nakskov, zm. 24 października 1914 w Roskilde) – duński pisarz, prozaik, poeta, dramaturg i krytyk społeczny, przedstawiciel naturalizmu, poruszający w swej twórczości drażliwe problemy moralne ówczesnego społeczeństwa i ostro rozprawiający się z pruderią i zakłamaniem duńskiej burżuazji.
Życiorys.
Dzieciństwo i młodość.
Gustav Wied był synem ziemianina Carla Augusta Wieda (1822–1914) i jego żony Cathrine Caroline z domu Boesen (1831–1910), córki obywatela ziemskiego. Był jednym z jedenaściorga dzieci, z których przeżyło ośmioro. Urodził się w majątku Holmegaard 6 marca 1858, a 18 lipca tegoż roku został ochrzczony w kościele w pobliskim Branderslev. W młodości, utwierdzony przez rodzinną tradycję, żył w przekonaniu, iż jest spokrewniony z niemiecką rodziną książęcą Wied, a królową Rumunii Elżbietę, nazywał żartobliwie "kuzynką". Wnikliwe badania genealogiczne, przeprowadzone przez spokrewnionego z Gustavem pastora Carla Wieda, wykluczyły jednak związki krwi między obu rodzinami.
W 1873 Wied przyjął konfirmację w kościele w Nakskov. Zdolności i zamiłowanie do literatury odziedziczył po matce, która układała dla syna baśnie i opowieści rozbudzające fantazję małego Gustava.
Już jako chłopiec Wied zaczął pisać, jednak na jego droga do literatury piętrzyły się przeszkody, które nie pozwalały mu zająć się wyłącznie pisarstwem. Najpierw, od 1873, musiał terminować u księgarza Thierry'ego w Nakskov, a później, w latach 1875–1879, w Kopenhadze u Wøldikego. Mieszkał wtedy wraz z braćmi, Johnem i Carlem, u swojej ciotki Marie. W 1878 jego ojciec przyznał mu miesięczne stypendium w wysokości 50 koron na przygotowanie się do egzaminu maturalnego. W 1879 Gustav pomyślnie złożył pierwszą część tego egzaminu, lecz rok później nie udało mu się zdać drugiej części. W 1881 musiał podjąć pracę pisarza w kancelarii adwokackiej, a w 1882 ponownie przystąpił do matury, której po raz drugi nie zdał. W maju 1883 objął posadę nauczyciela domowego w majątku Overgaard, a w październiku tego roku stanął przed komisją poborową, która jednak uznała go za niezdolnego do służby wojskowej. Trzecia próba zdania matury, do której Wied przystąpił w 1884, zakończyła się kolejnym niepowodzeniem. W 1885 rodzice Gustava przenieśli się do Kopenhagi, a przyszłemu pisarzowi udało się pomyślnie zdać drugą część egzaminu maturalnego.
W 1886 Gustav Wied zdobył tytuł kandydata nauk filozoficznych. Po uzyskaniu stopnia uniwersyteckiego uczył w gimnazjum realnym w Kopenhadze-Amager. W tym okresie poważnie zainteresował się teatrem i postanowił zostać aktorem. W 1889 występował na deskach teatru eksperymentalnego Strindberga w Kopenhadze i w Malmö, grając w kilku sztukach szwedzkiego dramaturga.
Twórczość i podróże.
Gustaw Wied zadebiutował pod pseudonimem "Peter Idealist" (Piotr Idealista) w 1887 pamfletem politycznym pt. "Nogle Aforismer i Anledning af Interpellationen i Storhedinge og dens Følger" ("Kilka aforyzmów z okazji interpelacji w Storhedinge i jej następstwa"), w którym wydrwił moralność ówczesnego duńskiego ministra ds. wyznań i oświecenia publicznego, Jacoba Scaveniusa, częstego bywalca kopenhaskich domów publicznych, ujawniając jednocześnie swoje antyklerykalne poglądy. W latach 1888–1889 w prasie ukazało się kilka jego wierszy, m.in. "Jeg tror kun paa én Gud" ("Wierzę tylko w jednego Boga"). W następnych latach wydał kilka dramatów i opowiadań. Ze względu na kontrowersyjne, drastyczne sceny i wypełnioną przemocą treść zbulwersowały one ówczesną publiczność, wywołując pełną oburzenia krytykę i inne gwałtowne reakcje pod adresem autora. Wied wystawił m.in. sztuki pt. "En Hjemkomst" (1889, "Powrót") i "En Bryllupsnat" ("Noc poślubna", wyd. 1892). Pierwsza z nich, opowiadająca o nienawiści między ojcem i synami, została zdjęta z afisza po jednym przedstawieniu. W treści drugiej znalazł się opis próby uduszenia wnuczki przez jej babkę, usiłującą ukarać w ten sposób swego zięcia za ponowny ożenek po śmierci matki dziewczynki. Premiera tej sztuki w Wolnym Teatrze Towarzystwa Studenckiego została przerwana na skutek protestów publiczności. W 1896 pisarz wystawił następną sztukę – "Erotik" ("Erotyka"), a w dwa lata później "Første Violin" ("Pierwsze skrzypce"). Jego kolejna sztuka pt. "Det svage Køn" ("Słaba płeć", 1900), poruszająca problem małżeńskiej niewierności kobiet, wywołała gwałtowną publiczną debatę, w której tym razem zabrał głos duński Kościół w osobie biskupa Maribo von Leunbacha.
Wied radził sobie znacznie lepiej jako prozaik. Jego opowiadania, nowele, szkice literackie, reportaże i wspomnienia przyniosły mu spory rozgłos w samej Danii, jak i poza jej granicami (m.in. w Niemczech i Norwegii, gdzie były tłumaczone). Jednak również tutaj pisarstwo sprowadziło nań kłopoty. Po opublikowaniu noweli "De Unge og De Gamle" ("Młodzi i starzy", 1891), na wniosek ministra sprawiedliwości stanął przed kopenhaskim Sądem Najwyższym, oskarżony w sprawie noweli zawierającej wątki sensualne. Opisy, których bohaterami byli dziesięcioletni chłopiec i szesnastoletnia panna służąca, zostały uznane za obsceniczne. Autora skazano w lutym 1892 na karę 14 dni aresztu lub grzywnę w wys. 100 koron, której nie był w stanie uiścić. Wyrok ten przewidywał inny duński pisarz, , który po opublikowaniu noweli tak napisał do jej autora:
W 1894 ukazał się zbiór opowiadań Wieda pt. "Menneskenes Børn" ("Człowiecze dzieci"), a w rok później wyszła kolejna jego książka "Ungdomshistorier" ("Opowieści z młodości"), zaś w 1896 "Lystige Historier" ("Wesołe historie"). W 1898 ukazała się jedna z najważniejszych powieści w twórczości pisarza, trylogia "Slægten" ("Ród"), będąca historią moralnego upadku i fizycznej degeneracji rodziny szlacheckiej (dwukrotnie zekranizowana, 1912 i 1978). Rok później wydano kolejną wysoko cenioną powieść Wieda pt. "Livsens Ondskab" ("Złośliwość wcielona", wyd. polskie 1970), którą przeniesiono na ekran w 1972.
Twórczość Gustava Wieda jest nasycona melancholią, przeświadczeniem o śmierci czającej się tuż za fasadą beztroskiej egzystencji, sceptycznym spojrzeniem na ówczesny moralny stan duńskiego społeczeństwa i obawami przed nagłymi dramatami, burzącymi idyllę ludzkiego bytu. W jego twórczości, znajdującej się pod wpływem utworów Ibsena, można znaleźć elementy groteski i ironicznego spojrzenia pisarza na stosunki damsko-męskie, oraz ślady gorzkiego humoru.
Dzięki swoim literackim sukcesom Wied mógł sobie pozwolić na prowadzenie swobodnego życia, w tym na liczne podróże do Niemiec i krajów śródziemnomorskich (1895). Pokłosiem rejsu po Morzu Śródziemnym i wizyt w Gibraltarze, Hiszpanii, Francji i Italii była seria reportaży, drukowanych przez duńską prasę.
Zagraniczne wojaże zajmowały sporo miejsca w życiu Wieda. W 1902 udał się w podróż po Szwajcarii, Monako, północnych Włoszech i Francji, odwiedzając m.in. Paryż, Pau, Lourdes i Marsylię. Tego samego roku przebywał w Berlinie, Saksonii i w austriackim Karlsbadzie. W 1906 pojechał na trzy tygodnie do Wielkiej Brytanii, gdzie mieszkała jego siostra Alexandra. W latach 1910–1912 podróżował do Norwegii w związku z premierami swoich sztuk oraz w celach leczniczych. Jedna z ostatnich podróży pisarza, do Drezna, miała związek z pogarszającym się stanem jego zdrowia (przebywał w klinice w Weisser Hirsch).
Życie osobiste.
Gustav Wied był kilkakrotnie zaręczony, m.in. z Nathalią Larsen, aktorką Anną Halberg (Anna Larssen) i Alice Tutein (1893). Jego związek ze znacznie młodszą i uczuciowo niedojrzałą Anną Halberg zakończył się po kilku tygodniach, utwierdzając go w niechęci do kobiet i w przekonaniu, iż są one jedynie zwykłymi ladacznicami. Wied podjął wtedy nieudaną próbę samobójczą.
W 1893, podczas przyjęcia u Carla Ewalda, poznał mężatkę, Agnes Henningsen, w której się zakochał. Oświadczył jej mężowi, iż uczyni wszystko, by odebrać mu żonę. Agnes, usatysfakcjonowana zainteresowaniem pisarza swoją osobą, lecz pragnąca uniknąć skandalu, zręcznie skierowała uwagę Wieda na swoją szkolną przyjaciółkę, Alice Tutein. W tym związku, pomimo wzajemnej sympatii i dojrzałości emocjonalnej nowej narzeczonej, pisarz, pomny wcześniejszych przykrych doświadczeń, nie spieszył się z cementowaniem narzeczeństwa: oboje dość długo mieszkali osobno. W 1894 Wied zamieścił w prasie anons powiadamiający o jego rzekomym ślubie z Alice. Krok ten miał na celu uniknięcie skandalu, ponieważ Alice oczekiwała dziecka pisarza. W sierpniu tego roku w Købelev na Lolland urodził się ich syn Johan Sofus Herman Wied. W 1896 urodziła się nieślubna córka pisarza i Alice, Ingermarie. Po tym wydarzeniu Gustav i Alice pobrali się w maju 1896 w willi "Rolykke" w Sæby, gdzie ówcześnie mieszkali, po wcześniejszej interwencji ojca Alice, byłego posła Ferdinanda Tuteina, który zagroził złożeniem doniesienia na policję o "niemoralnym" charakterze ich związku i dwojgu nieślubnych dzieci. W 1900 pisarzowi urodził się kolejny syn, Jakob Peter.
W 1897 Gustaw Wied przeniósł się wraz z rodziną do Roskilde, które już na dobre miało się stać jego domem, a w przyszłości miastem, z którym w Danii wiąże się imię pisarza. Wied zamieszkał początkowo przy ul. Sct. Olsgade, a w 1899 zainicjował budowę własnego domu, "Kastellet" (kasztel), do którego rodzina przeniosła się w 1900. Po śmierci pisarza (1914) wdowa po nim sprzedała "Kastellet".
Poza pisarstwem Wied pasjonował się fotografią. Już w 1901 stał się posiadaczem aparatu fotograficznego. Pozostawił po sobie interesującą kolekcję fotografii, dokumentującą życie rodzinne pisarza i mieszkańców Roskilde. Kolekcjonował też laski, których używał podczas licznych spacerów po Roskilde i okolicy. Kolejną pasją Wied było introligatorstwo. Pisarz posiadał niewielki warsztat, w którym miejscowy introligator udzielał mu praktycznej nauki sztuki wiązania ksiąg.
Gustav Wied był znany z czarnego humoru. Jest to ilustrowane przykładem incydentu, który przytrafił się córce pisarza. Pewnego dnia otrzymała ona zaproszenie, z którego nie chciała skorzystać, lecz nie potrafiła w taktowny sposób odmówić. Jej ojciec, bez dłuższych deliberacji, umieścił na kopercie listu, w którym przysłano zaproszenie, krótką adnotację: "Adresatka zmarła" i kazał poczcie pismo odesłać. Po kilku dniach na adres Wiedów nadeszła przesyłka zawierająca wieniec żałobny, co rozbawiło pisarza i jego córkę.
Ostatnie lata.
W krótkim, najbardziej twórczym okresie swego życia na przełomie stuleci Gustav Wied cieszył się sporym powodzeniem, a jego twórczość była porównywana do osiągnięć Guy de Maupassanta. Pod koniec swego życia pisarz cierpiał jednak na niemoc twórczą, pogłębiającą się depresję i kłopoty finansowe. W 1913 był zmuszony zawrzeć umowę z firmą wydawniczą Gyldendal, zrzekając się na jej korzyść praw autorskich do swoich książek. Wydawnictwo zobowiązało się przejąć w zamian długi pisarza, wynoszące niebagatelną ówcześnie sumę 30 tys. koron. Poza kłopotami finansowymi Wied miał też problemy zdrowotne (poza depresją – poważne dolegliwości żołądka). Niepowodzenie powieści "Pastor Sørensen i spółka" (1913), z którą krytycy obeszli się bezlitośnie, doprowadziło pisarza do kolejnej, nieudanej, próby samobójczej. Po następnym pobycie w szpitalu i niepowodzeniu sztuki "Kærlighedens Kispus" (wygwizdanej przez publiczność podczas premiery 17 października 1914 i zaatakowanej przez krytyków literackich) Wied popełnił samobójstwo zażywając cyjanek, co potwierdza świadectwo zgonu wystawione przez jego lekarza, Fritza Jørgensena. Miał wówczas 56 lat.
Jego przyjaciel, pisarz Carl Ewald, powiedział niegdyś z ironią:
 Gustav Wied został pochowany na cmentarzu Gråbrødre kirkegård w Roskilde, obok swoich rodziców. W 1915 na jego grobie ustawiono kamienny nagrobek, pod którym w 1958 spoczęła również żona pisarza.
Spuścizna.
W Roskilde, mieście, z którym pisarz był związany w ostatnich latach swego życia, działa Towarzystwo Gustawa Wieda ("Gustav Wied Selskabet"), założone w lutym 1938, pielęgnujące pamięć o twórcy i jego dziełach. Towarzystwo od 1998 wydaje periodyk "Wiediana", zajmujący się na swoich łamach życiem i twórczością pisarza. Na fasadzie pierwszego domu, w którym zamieszkał on po przeprowadzce do Roskilde w 1897, wmurowano tablicę pamiątkową. W 1988 w mieście ustawiono popiersie pisarza dłuta norweskiej artystki Elise Brandes (1908). Jego imieniem nazwano plac, położony w sąsiedztwie jego dawnego domu (2003) oraz jedną z lokalnych winiarni. Ulice Gustava Wieda można też znaleźć w kilku innych miastach Danii. Jego dom w Roskilde, gdzie pisarz zmarł, został wpisany na listę zabytków. Ustawiono przed nim niewielki pomnik dłuta Walthera Linisa, wykonany na podstawie fotografii pisarza. Obok domu zachował się ogród pamięci ("mindelunden"), w którym pisarz upamiętniał niewielkimi obeliskami zmarłych członków swojej rodziny i przyjaciół. Muzeum Roskilde oraz lokalne archiwum historyczne w Roskilde przechowują archiwalia i inne eksponaty związane z osobą Wieda, w tej liczbie jego interesujący portret na złotawożółtym tle, pędzla Franza Henriquesa (ok. 1913). W 2008 uroczyście obchodzono 150. rocznicę urodzin pisarza. Na jego temat ukazały się liczne książki i publikacje prasowe, przede wszystkim w Danii, gdzie nadal uważany jest za jednego z najbardziej znanych i płodnych rodzimych dramaturgów. Gustaw Wied był jednym z pierwszych Duńczyków, których głos został zarejestrowany na płycie gramofonowej. Miało to miejsce latem 1913, kiedy pisarz odczytał wstęp do swej powieści "Pastor Sørensen i spółka".
Ważniejsze utwory.
Spośród licznych utworów Gustawa Wieda, m.in. zamieszczonych poniżej według Nygaarda Larsena, część została przetłumaczona na niemiecki i norweski. W Polsce znana jest jedna z jego powieści, wydana w 1970 przez Wydawnictwo Poznańskie "Złośliwość wcielona" (zamieszczone poniżej polskie tytuły pozostałych utworów są dosłownym przekładem z duńskiego). Sztuki Wieda były wystawiane poza Danią, m.in. w Wiedniu ("Frøken Mathilde", 1908; "Panna Matylda" z "Det svage Køn"), Christianii ("Vidunderbarnet", 1911), Berlinie ("Dansemus", 1912), Dreźnie i Stuttgarcie. Kilka pozycji z jego dorobku literackiego sfilmowano w Danii.
Dzieła sfilmowane.
Spośród dzieł Gustava Wieda zekranizowano: 
oraz kilka sztuk teatralnych dla teatru telewizji duńskiej.

</doc>
<doc id="2359619" url="https://pl.wikipedia.org/wiki?curid=2359619" title="Port lotniczy Cloncurry">
Port lotniczy Cloncurry

Port lotniczy Cloncurry (IATA: CNJ, ICAO: YCCY) – port lotniczy położony w Cloncurry, w stanie Queensland, w Australii.

</doc>
<doc id="2359622" url="https://pl.wikipedia.org/wiki?curid=2359622" title="Goedenroth">
Goedenroth



</doc>
<doc id="2359628" url="https://pl.wikipedia.org/wiki?curid=2359628" title="Maxime Josse">
Maxime Josse

Maxime Josse (ur. 21 marca 1987 w Saint-Quentin) – francuski piłkarz występujący na pozycji obrońcy.

</doc>
<doc id="2359630" url="https://pl.wikipedia.org/wiki?curid=2359630" title="Hollnich">
Hollnich

Hollnich – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kastellaun. 

</doc>
<doc id="2359631" url="https://pl.wikipedia.org/wiki?curid=2359631" title="Korweiler">
Korweiler

Korweiler (do 6 grudnia 1935 Corweiler) – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kastellaun. 

</doc>
<doc id="2359632" url="https://pl.wikipedia.org/wiki?curid=2359632" title="Corweiler">
Corweiler



</doc>
<doc id="2359634" url="https://pl.wikipedia.org/wiki?curid=2359634" title="Mastershausen">
Mastershausen

Mastershausen – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kastellaun.

</doc>
<doc id="2359635" url="https://pl.wikipedia.org/wiki?curid=2359635" title="Zhi">
Zhi

Zhi – wykonane z brązu rytualne naczynie do wina, używane w starożytnych Chinach (epoki Shang i Zhou). Miało postać niedużej czarki, niekiedy z przykrywką.

</doc>
<doc id="2359636" url="https://pl.wikipedia.org/wiki?curid=2359636" title="Katastrofa lotu British Airways 38">
Katastrofa lotu British Airways 38

Katastrofa lotu British Airways 38 – wypadek lotniczy, który wydarzył się 17 stycznia 2008 o godzinie 12:42 w Londynie (Anglia). Boeing 777 linii British Airways rozbił się tuż przed progiem pasa startowego podczas lądowania na lotnisku Heathrow, po ponad dziesięciogodzinnej podróży z Pekinu. Spośród 152 osób znajdujących się na pokładzie (136 pasażerów i 16 osób załogi) nikt nie zginął, a rannych zostało 47 osób. Był to pierwszy poważny wypadek Boeinga 777. 
Dochodzenie nie miało długo trwać, śledczy mieli do dyspozycji zachowany niemal w całości samolot, rejestratory parametrów lotu i rozmów w kokpicie, a także wszystkich pasażerów i załogę. Mimo to, po ponad roku od katastrofy – wciąż nie wiadomo było, co spowodowało upadek lotu 38.
W końcu, po setkach godzin testów i symulacji wywnioskowano, że przyczyną katastrofy było osadzanie się lodu w przewodach paliwowych, który następnie zatkał wymienniki ciepła w obu silnikach, co doprowadziło do odcięcia dopływu paliwa.
Samolot.
Boeing 777-200ER to dwusilnikowy, szerokokadłubowy samolot pasażerski o przedłużonym zasięgu ("eng. Extended Range"). Maszyna, która uległa katastrofie została dostarczona do British Airways 31 maja 2001, po czym nadano jej numer rejestracyjny G-YMMM. Był to 342 wyprodukowany Boeing 777 i w ciągu ponad 6 lat spędził 28 678 godzin w powietrzu. Maszyna była napędzana dwoma silnikami Rolls-Royce Trent 800.
Samolot był w stanie pomieścić 236 osób w czterech klasach (13 "First Class", 48 "Club Class", 48 "Business Economy", 127 "Traveller Class"). Jako że brytyjski przewoźnik nosi numer 36 na liście klientów producenta, model samolotu oznaczany był jako Boeing 777-236. 
Załoga.
Załogę lotu 38 British Airways dnia 17 stycznia 2008 stanowiło 16 osób. Byli to:
Ponadto na pokładzie znajdowało się 13 członków załogi, obsługujących kabinę pasażerską (przełożoną była Sharon Eaton-Mercer).
Przebieg wydarzeń.
Lot 38 British Airways rozpoczął się w Pekinie, kiedy o godzinie 02:09 samolot wzniósł się w powietrze. Na pokładzie znajdowało się 16 członków załogi i 136 pasażerów. Podróż zaplanowano na 10 godzin i 33 minuty, na wysokości 10 400 metrów (FL341) z obniżeniem do 9 600 metrów (FL315) z powodu ekstremalnie niskich temperatur wzdłuż granicy pomiędzy Chinami a Mongolią. Po sprawdzeniu planu lotu i warunków pogodowych na trasie lotu, załoga wyraziła zgodę na zatankowanie samolotu 79 000 kg paliwa. Lot przebiegał spokojnie, kiedy nad Londynem ILS ustawił samolot na osi pasa 27L – samolot trafił na lekkie porywy wiatru. W przypadku turbulencji automatyczny pilot szybciej reaguje na wahania samolotu, niż piloci, dlatego też załoga postanowiła pozostawić automat włączony dłużej niż zwykle.
2 minuty przed lądowaniem, gdy samolot znajdował się na wysokości 360 metrów nad ziemią – pierwszy oficer John Coward przejął stery, w tym czasie kapitan Peter Burkill porządkował papiery i wypatrywał, czy miejsce na pasie zostało zwolnione przez poprzedni lądujący samolot. Na wysokości 150 metrów nad ziemią pojawił się problem. Coward miał wyłączyć autopilota, kiedy zauważył, że silniki nie mają mocy i nie może zwiększyć obrotów. Na przyrządach, wskazujących moc w silnikach, wartości spadały do zera. Prawy silnik przestał działać, a 7 sekund później lewy. Maszyna z grupą 152 osób na pokładzie zaczęła spadać. Szybko pojawiły się komunikaty o zbyt niskiej prędkości, opadali z prędkością 550 metrów na minutę. Tuż przed progiem pasa startowego znajduje się stacja benzynowa i stacja metra Hatton Cross – upadek w tym miejscu mógł oznaczać 100% ofiar w samolocie i wiele zabitych osób na ziemi.
Kapitan wiedział, że nawet jeżeli uda im się minąć zabudowania, mogą uderzyć w ruchliwą drogę szybkiego ruchu A30 albo anteny na terenie lotniska. Jak później podały media, w tym czasie na lotnisko Heathrow zmierzał ówczesny premier Wielkiej Brytanii Gordon Brown, samolot przeleciał niecałe 8 metrów nad samochodem, w którym się znajdował. 
Kapitan miał 30 sekund między uświadomieniem sobie awarii a uderzeniem, w tym czasie musiał podjąć dwie ważne decyzje. Pierwszą było schowanie podwozia, które wywołuje największy opór powietrza. Bez podwozia samolot mógł dolecieć dalej, omijając budynki, ale w momencie upadku wysunięte koła przejmują pierwszy impet uderzenia. Kapitan zadecydował o pozostawieniu podwozia w pozycji wysuniętej. Drugą było schowanie klap, co zmniejszyłoby opór, ale i siłę nośną. Samolot mógłby polecieć dalej, ale opadałby szybciej. Kapitan musiał ocenić, co jest ważniejsze; po chwili wahania wsunął klapy o 5°, co dało załodze kilka dodatkowych metrów. Na 3 sekundy przed uderzeniem w ziemię kapitan nadał komunikat "Mayday".
Samolot uderzył w miękkie błoto i trawę około 300 metrów przed progiem pasa startowego. Goleń podwozia głównego przebiła się przez skrzydła, podwozie przednie się złamało, osłony silników odpadły, a wirniki wryły się w ziemię i beton. Wobec skali zniszczeń samolotu zaskakującym dla załogi był fakt, że nikt nie zginął, a jedynie 47 osób zostało rannych.
Służby ratunkowe lotniska pojawiły się natychmiast. Informacja o wypadku lotu 38 zdominowała informacje medialne, to był najpoważniejszy wypadek od 30 lat, do jakiego doszło na Heathrow.
Śledztwo.
Śledztwo w sprawie katastrofy prowadzili specjaliści z AAIB "(ang. "Air Accidents Investigation Branch")". Śledczy mieli kilka hipotez dotyczących jednoczesnego zatrzymania obu silników. Jedną z nich był brak paliwa; to rzadkie, ale w lotnictwie zdarzało się, że załoga popełniła błąd w przeliczaniu galonów na jednostki metryczne. Śledczy stwierdzili, że na miejscu katastrofy można było wyczuć charakterystyczny zapach paliwa lotniczego, które wylewało się z silników i przewodów paliwowych, dodatkowo sprawdzono zawartość zbiorników, w których wciąż znajdowało się paliwo. Hipoteza została więc szybko odrzucona. Równolegle badano jego jakość na podstawie próbek pobranych z różnych miejsc układu paliwowego. Mogło zawierać cząstki i substancje biologiczne, które zatykają filtry i ograniczają przepływ, pozbawiając maszynę napędu. Paliwo zatankowane na lot 38 zostało wyprodukowane w Korei Południowej, porównano je z ponad 1200 próbkami paliwa z Wielkiej Brytanii, okazało się bardzo dobrej jakości. Podczas badania układu paliwowego znaleziono kilka kawałków taśmy i czerwony skrobak, co przywiodło śledczym na myśl możliwość zatorów. Przedmioty dostały się do zbiorników prawdopodobnie podczas budowy samolotu. Świadczyło to o zaniedbaniach producenta, ale nic nie wskazywało na to, że przedmioty te odegrały jakąkolwiek rolę w upadku lotu 38. Były tak małe, że nie spowodowałyby zatkania przewodów.
Podczas poszukiwania odpowiedzi wyszło na jaw, że inny Boeing 777 miał podobne problemy. Niespełna 3 lata przed katastrofą na Heathrow, 1 sierpnia 2005 Boeing 777 linii Malaysia Airlines po starcie z Perth w Australii znajdował się na wysokości ponad 11 000 m, kiedy nagle automatyczny pilot uniósł nos maszyny gwałtownie w górę, co mogło doprowadzić do przeciągnięcia. Załoga zdołała opanować sytuację, wyłączając autopilota i przejmując stery. Dochodzenie wykazało, że przyczyną była usterka systemu komputerowego. Badacze katastrofy lotu British Airways zaczęli przypuszczać, że w systemie komputerowym 777 mogą być usterki. Taki wniosek skompromitowałby producenta i oznaczałoby to, że wszystkie Boeingi 777 na całym świecie mogły potencjalnie ulegać katastrofom.
Jednocześnie śledczy zaczęli analizować warunki pogodowe w dniu wypadku. Powietrze nad Syberią było bardzo zimne, temperatura otoczenia wynosiła -74 °C. Takie warunki są niebezpieczne, jeśli nie podejmuje się środków zaradczych. W ekstremalnie niskich temperaturach z paliwa lotniczego zaczyna się wydzielać parafina, jego lepkość rośnie i w efekcie przestaje płynąć. Załoga lotu 38 monitorowała temperaturę paliwa na przyrządach, nie dopuszczając do jej spadku poniżej -34 °C. Gdy odrzutowiec zbliżał się do Londynu, temperatura paliwa znacznie wzrosła. Kolejna przyczyna katastrofy została wykluczona. Komisji zaczęło brakować pomysłów, a środowisko lotnicze i media zaczęły naciskać na szybkie wyjaśnienie przyczyn wypadku.
Specjaliści z AAIB postanowili przebadać lot w najmniejszych szczegółach i wychwycić wszelkie anomalie, w tym celu zwrócili się do operatorów samolotów napędzanych silnikami Rolls-Royce o przesłanie danych do porównania. Wkrótce do siedziby Komisji w Farnborough napłynęły informacje z całego świata, mieli do przebadania dane ze 144 000 lotów. Jednocześnie duże fragmenty układu paliwowego z maszyny, która uległa katastrofie, przeniesiono do hangaru Komisji i ponownie zmontowano. Śledczy rozważali wszelkie możliwości – od błędów projektu do wad występujących w tym konkretnym samolocie. Nie znaleźli żadnych usterek, a śledztwo utknęło w martwym punkcie.
W toku śledztwa wciąż narastało podejrzenie, że sprawcą katastrofy był lód. 3 miesiące po katastrofie Brian McDermid (AAIB) poleciał do Seattle, by z pomocą mechaników producenta samolotu przeprowadzić badania nad tą możliwością. Przeprowadzili oni testy, w wyniku których stwierdzono, że jedynym miejscem w układzie paliwowym, w którym zatory mogą ograniczyć przepływ poniżej 2,5 tony paliwa na godzinę, jest wlot wymienników ciepła między olejem silnikowym i paliwem. Zimne paliwo ogrzewa się, równocześnie chłodząc olej. Są ważnym elementem systemu paliwowego, stosowanym, by zapobiegać problemom, jakie prawdopodobnie wystąpiły w locie 38. 
Odtwarzano warunki środowiskowe, jakie samolot napotkał podczas przelotu, mimo to lód nie pojawiał się w ilości, która mogła zagrozić przepływowi paliwa. Jednak kiedy temperatura paliwa wzrosła, nastąpił przełom. Gdy temperatura przekroczyła -20 °C, kryształki zaczęły się łączyć i osadzać wewnątrz przewodów. Śledczy dowiedli, że poniżej tej temperatury kryształki lodu są zbyt twarde, by powiązać się ze ściankami przewodów, ale w zakresie od -20 do -8 °C lód oblepia przewody paliwowe. Mimo to badacze nie wiedzieli, w jaki sposób dokładnie lód doprowadził do katastrofy lotu 38, wciąż analizowano dane lotów przesłanych przez innych operatorów, w których mniej niż 1% odbywał się w takich samych warunkach środowiskowych. Wówczas to, 26 listopada 2008, tj. ponad 10 miesięcy po katastrofie, miał miejsce podobny przypadek. Boeing 777 Delta Air Lines znajdował się na wysokości 11 000 metrów nad ziemią, kiedy jeden z silników przestał pracować. Jednak w tym przypadku silnik udało się uruchomić ponownie i samolot wylądował bezpiecznie w Atlancie. Wzrosła obawa, że Boeing 777 ma poważną wadę konstrukcyjną, a wszystkie samoloty tego typu są zagrożone. Badacze z AAIB przebadali lot Delty: samolot był wyposażony w silniki tego samego typu, co nakierowało badania na ten sam problem. Jak się okazało, silniki Delty reagowały bardzo podobnie do tych z Boeinga 777 na Heathrow.
W ciągu roku od katastrofy przeprowadzono setki symulacji i wydano miliony dolarów na badania, a wciąż nie zdołano w przewodach paliwowych wytworzyć takiej ilości lodu, która mogła zatkać wymiennik ciepła. Śledczy badali pobór paliwa w czasie lotu: jak się okazało, przez cały czas był on na względnie stałym poziomie do momentu zbliżania do Heathrow. Wtedy zaczęły się turbulencje, przez które silniki musiały gwałtownie zmieniać obroty, zwiększając pobór paliwa. Przeprowadzono symulację odtwarzającą te wydarzenia. Efekt był przełomowy – lód odkładający się w przewodach paliwowych oderwał się i zatkał wlot wymienników ciepła, niemal całkowicie zamykając dopływ paliwa do silników. Był to błąd w konstrukcji Boeinga 777.
Ostateczny raport został opublikowany ponad 2 lata po katastrofie – 9 lutego 2010.

</doc>
<doc id="2359637" url="https://pl.wikipedia.org/wiki?curid=2359637" title="Spesenroth">
Spesenroth

Spesenroth – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kastellaun.

</doc>
<doc id="2359638" url="https://pl.wikipedia.org/wiki?curid=2359638" title="Lei">
Lei



</doc>
<doc id="2359640" url="https://pl.wikipedia.org/wiki?curid=2359640" title="Uhler">
Uhler

Uhler – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kastellaun.

</doc>
<doc id="2359641" url="https://pl.wikipedia.org/wiki?curid=2359641" title="Citroën C-ZERO">
Citroën C-ZERO

Citroën C-Zero − miejski samochód elektryczny marki Citroën, produkowany w latach 2010-2020. Został on opracowany we współpracy z Mitsubishi Motors Corporation. Modelem bliźniaczym C-ZERO jest Peugeot iOn, lecz różni się on stylizacją wnętrza i ceną. Oba auta PSA bazują na japońskim modelu Mitsubishi i-MiEV i są produkowane w Japonii.
Głównie dzięki modelom C-Zero i iOn, koncern PSA Peugeot Citroën uzyskał w 2011 udział w europejskim rynku aut elektrycznych na poziomie prawie 30%. Sprzedano wówczas łącznie blisko 4 tys. samochodów elektrycznych PSA.
Opis modelu.
"Zero paliwa, zero emisji CO², zero hałasu" – pod takim hasłem Citroën wprowadził do palety modeli C-ZERO. Samochód zasilany jest w pełni energią elektryczną. Asynchroniczny silnik generuje moc 49 kW, a jedno ładowanie wystarcza na przejechanie ok. 130 km. C-ZERO osiąga maksymalnie 130 km/h, a na osiągnięcie 100 km/h potrzebuje około 15 sekund. Auto homologowane jest na 4 osoby, a bagażnik ma 166 litrów pojemności. W zakresie bezpieczeństwa C-ZERO został wyposażony w m.in. 6 poduszek powietrznych, ABS, BAS i ESP. Cena samochodu na polskim rynku rozpoczyna się od 120 tysięcy złotych za podstawową wersję (2012 rok).
Wycofanie z produkcji.
W 2020 roku Citroën C-Zero razem z Peugeotem iOn zostały wycofane ze sprzedaży ze względu na małe zainteresowanie klientów.

</doc>
<doc id="2359642" url="https://pl.wikipedia.org/wiki?curid=2359642" title="Bell (Hunsrück)">
Bell (Hunsrück)

Bell (Hunsrück) – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kastellaun.

</doc>
<doc id="2359645" url="https://pl.wikipedia.org/wiki?curid=2359645" title="Wellington Brito da Silva">
Wellington Brito da Silva

Tom, właśc. Wellington Brito da Silva (ur. 23 lipca 1985 w Aruja) – brazylijski piłkarz występujący na pozycji pomocnika.

</doc>
<doc id="2359646" url="https://pl.wikipedia.org/wiki?curid=2359646" title="Krzyż Milenijny w Gdańsku">
Krzyż Milenijny w Gdańsku

Krzyż Milenijny, Pomnik Tysiąclecia − pomnik w postaci krzyża, znajdujący się na szczycie Góry Gradowej (46 m n.p.m.) w Śródmieściu Gdańska. Przy pomniku znajduje się punkt widokowy.
Historia.
Został ustanowiony dla upamiętnienia Wielkiego Jubileuszu Roku 2000. Monument został wybudowany w 2000 na szczycie bastionu Jerozolimskiego, według projektu Jacka Łuczaka. Krzyż ma ponad 16 metrów wysokości i stoi w miejscu zajmowanym podczas II wojny światowej przez działo przeciwlotnicze. Pierwotnie planowano wzniesienie monumentu wyższego (ponad 20 m) i o innej formie. Został poświęcony 3 września 2000.

</doc>
<doc id="2359649" url="https://pl.wikipedia.org/wiki?curid=2359649" title="Lei (naczynie)">
Lei (naczynie)

Lei – wykonane z brązu rytualne naczynie do wina, używane w starożytnych Chinach (epoki Shang i Zhou). Miało postać wazy ze zwężającym się wlewem, dwoma bocznymi uchwytami i pokrywką.

</doc>
<doc id="2359654" url="https://pl.wikipedia.org/wiki?curid=2359654" title="Michelbach (Nadrenia-Palatynat)">
Michelbach (Nadrenia-Palatynat)

Michelbach – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kastellaun.

</doc>
<doc id="2359661" url="https://pl.wikipedia.org/wiki?curid=2359661" title="Buch (powiat Rhein-Hunsrück)">
Buch (powiat Rhein-Hunsrück)

Buch – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kastellaun.

</doc>
<doc id="2359668" url="https://pl.wikipedia.org/wiki?curid=2359668" title="Hasselbach (powiat Rhein-Hunsrück)">
Hasselbach (powiat Rhein-Hunsrück)

Hasselbach – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kastellaun.

</doc>
<doc id="2359670" url="https://pl.wikipedia.org/wiki?curid=2359670" title="Ituaçu">
Ituaçu

Ituaçu – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Brumado.

</doc>
<doc id="2359671" url="https://pl.wikipedia.org/wiki?curid=2359671" title="Roth (powiat Rhein-Hunsrück)">
Roth (powiat Rhein-Hunsrück)

Roth – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kastellaun.

</doc>
<doc id="2359676" url="https://pl.wikipedia.org/wiki?curid=2359676" title="Maetinga">
Maetinga

Maetinga – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Brumado.

</doc>
<doc id="2359680" url="https://pl.wikipedia.org/wiki?curid=2359680" title="Malhada de Pedras">
Malhada de Pedras

Malhada de Pedras – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Brumado.

</doc>
<doc id="2359684" url="https://pl.wikipedia.org/wiki?curid=2359684" title=".ss">
.ss

.ss – krajowa domena internetowa najwyższego poziomu przypisana dla stron internetowych z Sudanu Południowego. Domena została zarejestrowana 31 sierpnia 2011, obecnie oczekuje na uruchomienie.
Został zatwierdzony na posiedzeniu zarządu ICANN w dniu 27 stycznia 2019 roku i został dodany do strefy głównej DNS w dniu 2 lutego 2019 roku.
Przed pomyślnym zarejestrowaniem domeny .ss, podsekretarz ds. Telekomunikacji kraju początkowo obawiał się możliwego odrzucenia wniosku ccTLD, ponieważ SS było również skrótem od Schutzstaffel, siły paramilitarnej nazistowskich Niemiec.
Przed uzyskaniem niepodległości Sudanu Południowego obowiązującą domeną była .sd, domena internetowa najwyższego poziomu Sudanu.
Rejestracja nazw domeny .ss rozpoczęła się w trzech fazach od 1 czerwca 2020 roku, a ich ogólna dostępność rozpoczęła się 1 września 2020 roku.
Domeny drugiego stopnia.
Istnieje również kilka domen drugiego stopnia:

</doc>
<doc id="2359686" url="https://pl.wikipedia.org/wiki?curid=2359686" title="Piripá">
Piripá

Piripá – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Brumado.

</doc>
<doc id="2359690" url="https://pl.wikipedia.org/wiki?curid=2359690" title="Katastrofa lotu USAir 1493">
Katastrofa lotu USAir 1493

Katastrofa lotu USAir 1493 – katastrofa lotnicza, do której doszło 1 lutego 1991 roku na międzynarodowym lotnisku w Los Angeles. W wyniku zderzenia Boeinga 737-300 linii USAir z samolotem Fairchild Swearingen Metroliner linii SkyWest zginęły 34 osoby.
Przebieg wydarzeń.
Boeing 737 linii USAir (lot nr 1493) odbywał lot na linii Syracuse – Waszyngton – Columbus – Los Angeles – San Francisco. Zbliżając się do lotniska w Los Angeles, oczekiwał na pozwolenie na lądowanie. W tym samym czasie kontrolerka lotów, Robin Washer, zajęta była obsługą kilku innych lotów. Wśród nich był lot SkyWest 5569, któremu nakazała oczekiwać na zgodę na start. Samolot został ustawiony na pasie 24L. Załoga potwierdziła swoją pozycję i oczekiwała na pozwolenie. Jednocześnie Washer miała problem z komunikacją z jednym z samolotów, którego załoga przez przypadek zmieniła częstotliwość. To zdezorientowało kontrolerkę, która skierowała USAir 1493 na pas 24L, zapominając przy tym, że oczekiwał tam Metroliner należący do linii SkyWest, lot nr 5569 z 12 osobami na pokładzie.
Dopiero po przyziemieniu, pierwszy oficer zauważył stojącego na pasie Metrolinera i rozpoczął maksymalne hamowanie. Jednakże rozpędzony Boeing uderzył w stojącą maszynę SkyWest, przygniatając ją, po czym oba zakleszczone samoloty wyleciały z pasa. Zatrzymały się na nieużywanym budynku straży pożarnej i stanęły w płomieniach.
Ofiary.
Wszystkie osoby na pokładzie Metrolinera oraz 22 osoby z Boeinga, w tym kapitan Colin Shaw, zginęły na miejscu. Samolotem podróżowało w sumie 89 osób, z czego 37 wyszło z katastrofy bez obrażeń. Jedną z ocalałych osób był multimilioner David H. Koch. Głównym powodem tak dużej liczby ofiar w Boeingu było zatrucie dymem oraz uszkodzone drzwi uniemożliwiające szybką ewakuację.

</doc>
<doc id="2359693" url="https://pl.wikipedia.org/wiki?curid=2359693" title="Presidente Jânio Quadros">
Presidente Jânio Quadros

Presidente Jânio Quadros – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Brumado. 
Nazwa nadana na cześć prezydenta Jânio Quadros.

</doc>
<doc id="2359694" url="https://pl.wikipedia.org/wiki?curid=2359694" title="Büchenbeuren">
Büchenbeuren

Büchenbeuren – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kirchberg (Hunsrück).

</doc>
<doc id="2359696" url="https://pl.wikipedia.org/wiki?curid=2359696" title="Buechenbeuren">
Buechenbeuren



</doc>
<doc id="2359701" url="https://pl.wikipedia.org/wiki?curid=2359701" title="Rio do Antônio">
Rio do Antônio

Rio do Antônio – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Brumado.

</doc>
<doc id="2359703" url="https://pl.wikipedia.org/wiki?curid=2359703" title="Ladislav Molnár">
Ladislav Molnár

Ladislav Molnár (ur. 12 września 1960 w Sládkovičovie) – słowacki piłkarz grający na pozycji bramkarza. W swojej karierze 24 razy wystąpił w reprezentacji Słowacji oraz 1 raz w reprezentacji Czechosłowacji.
Kariera klubowa.
Karierę piłkarską Molnár rozpoczął w klubie Plastika Nitra. W sezonie 1982/1983 zadebiutował w jego barwach w pierwszej lidze czechosłowackiej. W 1984 roku spadł z nim do drugiej ligi i na tym poziomie rozgrywek grał do 1986 roku. W latach 1986–1988 ponownie grał w pierwszej lidze Czechosłowacji. Z kolei w sezonie 1988/1989 grał w drugoligowym ZVL Žilina.
Latem 1989 roku Molnár przeszedł do Interu Bratysława. W 1990 roku zdobył z nim Puchar Słowacji. W sezonie 1993/1994 zadebiutował w barwach Interu w nowo powstałej lidze słowackiej.
W 1994 roku Molnár trafił do innego klubu z Bratysławy, Slovana, w którym grał przez 2 lata. W 1995 i 1996 roku wywalczył ze Slovanem dwa tytuły mistrza kraju. Ze Slovanem zdobył też Superpuchar Słowacji w 1996 roku.
Latem 1996 Molnár został pierwszym bramkarzem klubu 1. FC Košice. W latach 1997–1998 dwukrotnie z rzędu został z nim mistrzem Słowacji. W 1997 roku zdobył też krajowy superpuchar. W 1998 roku zakończył karierę piłkarską w wieku 38 lat.
Kariera reprezentacyjna.
W reprezentacji Czechosłowacji Molnár zadebiutował 27 października 1993 w wygranym 3:0 meczu eliminacji do MŚ 1994 z Cyprem. Był to zarazem jego jedyny mecz w reprezentacji Czechosłowacji.
Po rozpadzie Czechosłowacji Molnár zaczął grać w reprezentacji Słowacji. Zadebiutował w niej 4 lutego 1994 roku w przegranym 0:1 towarzyskim meczu z Egiptem. W swojej karierze grał m.in. w eliminacjach do Euro 1996 i MŚ 1998. W kadrze Słowacji od 1994 do 1997 roku rozegrał łącznie 24 mecze.
Kariera trenerska.
Po zakończeniu kariery Molnár został trenerem. Prowadził takie kluby jak: 1. FC Košice, Spartak Trnawa, VTJ Koba Senec, węgierski Újpest FC, Petrochema Dubová, Dukla Bańska Bystrzyca, czeski 1. FC Slovácko, Artmedia Petržalka, Zemplín Michalovce, ponownie Duklę Bańska Bystrzyca, rezerwy MFK Ružomberok, FK Bodva Moldava nad Bodvou, MFK Ružomberok, FK LAFC Lučenec, MFK Dolný Kubín, FK Slovan Duslo Šaľa, FK Spartak Vráble i Gyirmót SE.

</doc>
<doc id="2359704" url="https://pl.wikipedia.org/wiki?curid=2359704" title="Ladislav Molnar">
Ladislav Molnar



</doc>
<doc id="2359708" url="https://pl.wikipedia.org/wiki?curid=2359708" title="Tanhaçu">
Tanhaçu

Tanhaçu – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Brumado.

</doc>
<doc id="2359711" url="https://pl.wikipedia.org/wiki?curid=2359711" title="Tremedal">
Tremedal

Tremedal – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Brumado.

</doc>
<doc id="2359713" url="https://pl.wikipedia.org/wiki?curid=2359713" title="Dom Basílio">
Dom Basílio

Dom Basílio – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Livramento do Brumado.

</doc>
<doc id="2359716" url="https://pl.wikipedia.org/wiki?curid=2359716" title="Érico Cardoso">
Érico Cardoso

Érico Cardoso – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Livramento do Brumado.

</doc>
<doc id="2359718" url="https://pl.wikipedia.org/wiki?curid=2359718" title="Sobór św. Fiodora Uszakowa w Sarańsku">
Sobór św. Fiodora Uszakowa w Sarańsku

Sobór św. Fiodora Uszakowa w Sarańsku – prawosławny sobór w Sarańsku, katedra eparchii sarańskiej i mordowskiej.
W 1991 Święty Synod Rosyjskiego Kościoła Prawosławnego wydzielił z terytorium eparchii penzeńskiej samodzielną eparchię sarańską i mordowską. Pierwszą katedrą nowej administratury stała się cerkiew św. Jana Teologa w Sarańsku, która jednak szybko okazała się do tych celów za mała. W związku z tym arcybiskup sarański i mordowski Warsonofiusz zwrócił się do władz Republiki Mordwińskiej z prośbą o zgodę na wzniesienie nowej cerkwi katedralnej. Po kanonizacji Fiodora Uszakowa dokonanej w 2001 przez Rosyjski Kościół Prawosławny został on wybrany na patrona przyszłego soboru. W porozumieniu z władzami lokalnymi jako lokalizacja świątyni został wybrany plac w Sarańsku u zbiegu ulic Bolszewickiej i Radzieckiej. W 2002 budowa soboru została uznana za inwestycję o szczególnym znaczeniu dla całej Mordowii, była wspierana finansowo przez szereg lokalnych prywatnych sponsorów. 8 maja tego samego roku dokonano poświęcenia kamienia węgielnego. Budowa została ukończona w 2006. 6 sierpnia tego roku obiekt poświęcił patriarcha moskiewski i całej Rusi Aleksy II.
Sobór przeznaczony jest dla jednoczesnego udziału w nabożeństwie 3000 osób. Obiekt utrzymany został w stylu empire. Jego główna kopuła (razem z krzyżem) wznosi się na wysokość 62 metrów. 12 dzwonów soboru zlokalizowano w czterech dzwonnicach w narożnikach obiektu.
We wnętrzu obiektu znajduje się ikonostas wykonany z pokrytego złotem drewna. Dzieli się on na trzy części, wyznaczone przez trzy ołtarze soboru: św. Fiodora Uszakowa (główny), św. Serafina z Sarowa (prawy) i Świętych Męczenników i Wyznawców Mordowskich (lewy). Ikonostas powstał w pracowni w Saratowie pod kierunkiem I. Szemiakina. 

</doc>
<doc id="2359721" url="https://pl.wikipedia.org/wiki?curid=2359721" title="Godowikow">
Godowikow



</doc>
<doc id="2359722" url="https://pl.wikipedia.org/wiki?curid=2359722" title="Mikroregion Guarulhos">
Mikroregion Guarulhos

Mikroregion Guarulhos – mikroregion w brazylijskim stanie São Paulo należący do mezoregionu Metropolitana de São Paulo. Ma 778,0 km² powierzchni.

</doc>
<doc id="2359723" url="https://pl.wikipedia.org/wiki?curid=2359723" title="Ryszard Wach">
Ryszard Wach

Ryszard Wach (ur. 26 kwietnia 1946 w Pionkach) – polski pięcioboista, olimpijczyk z Monachium (1972).
Był zawodnikiem Lotnika Warszawa (1959–1974), początkowo uprawiał pływanie (do 1964), następnie pięciobój nowoczesny. Jego największym sukcesem w karierze było dwukrotne mistrzostwo Polski w 1970 i 1972. W 1973 zdobył także brązowy medal MP.
Dwukrotnie reprezentował Polskę na imprezach mistrzowskich. Na mistrzostwach świata w 1970 zajął 27 m. indywidualnie i 10 m. drużynowo, na igrzyskach olimpijskich w Monachium w 1972 indywidualnie zajął 13. miejsce, a w drużynie (partnerami byli: Janusz Pyciak-Peciak, Stanisław Skwira) był ósmy.
Po zakończeniu kariery sportowej został trenerem. W 1977 ukończył studia na Akademii Wychowania Fizycznego w Warszawie.
Jego starszym bratem jest pięcioboista Jerzy Wach.

</doc>
<doc id="2359733" url="https://pl.wikipedia.org/wiki?curid=2359733" title="Mikroregion Bananal">
Mikroregion Bananal

Mikroregion Bananal – mikroregion w brazylijskim stanie São Paulo należący do mezoregionu Vale do Paraíba Paulista. Ma 2.069,0 km² powierzchni.

</doc>
<doc id="2359738" url="https://pl.wikipedia.org/wiki?curid=2359738" title="Mikroregion Campos do Jordão">
Mikroregion Campos do Jordão

Mikroregion Campos do Jordão – mikroregion w brazylijskim stanie São Paulo należący do mezoregionu Vale do Paraíba Paulista. Ma 1.008,1 km² powierzchni.

</doc>
<doc id="2359740" url="https://pl.wikipedia.org/wiki?curid=2359740" title="T-Home Cup 2009">
T-Home Cup 2009

T-Home Cup 2009 – pierwsza edycja Telekom Cup, która odbyła się w dniach 18 - 19 lipca na stadionie Veltins-Arena w Gelsenkirchen. W turnieju wzięły udział 4 zespoły.
Zawody wygrał Hamburger SV pokonując w finale VfB Stuttgart a wcześniej eliminując w półfinale Bayern Monachium. W meczu o 3 miejsce lepsi okazali się piłkarze Bayern Monachium, którzy pokonali gospodarzy turnieju FC Schalke 04.
Mecze turnieju.
Finał.
 
ZWYCIĘZCA T-HOME CUP 2009
Hamburger SV PIERWSZY TYTUŁ

</doc>
<doc id="2359744" url="https://pl.wikipedia.org/wiki?curid=2359744" title="Mikroregion Caraguatatuba">
Mikroregion Caraguatatuba

Mikroregion Caraguatatuba – mikroregion w brazylijskim stanie São Paulo należący do mezoregionu Vale do Paraíba Paulista. Ma 1.947,9 km² powierzchni.

</doc>
<doc id="2359750" url="https://pl.wikipedia.org/wiki?curid=2359750" title="Juraj Buček">
Juraj Buček

Juraj Buček (ur. 15 września 1973 w Humenné) – piłkarz słowacki grający na pozycji bramkarza. W swojej karierze 11 razy wystąpił w reprezentacji Słowacji.
Kariera klubowa.
Karierę piłkarską Buček rozpoczął w klubie Chemlon Humenné. W sezonie 1995/1996 zadebiutował w jego barwach w pierwszej lidze słowackiej. W 1996 roku zdobył z Chemlonem Puchar Słowacji. W Chemlonie grał do 1997 roku.
Latem 1997 roku Buček został piłkarzem greckiej Skody Ksanti. Od czasu debiutu w pierwszej lidze greckiej był jej podstawowym zawodnikiem. Największym sukcesem Słowaka za czasów gry w Skodzie był awans do Pucharu UEFA w sezonie 2001/2002.
W 2003 roku Buček odszedł ze Skody do Olympiakosu Pireus. Zadebiutował w nim 15 października 2003 w wygranym 4:1 domowym meczu z OFI Kreta. Piłkarzem Olympiakosu był przez 2 lata, jednak pełnił w nim rolę rezerwowego dla Fanisa Katerjanakisa, a następnie Andoniosa Nikopolidisa. W Olympiakosie rozegrał łącznie 4 ligowe spotkania. W 2005 roku wywalczył z nim dublet - mistrzostwo i puchar kraju.
W sezonie 2005/2006 Buček grał w greckim drugoligowcu, Arisie Saloniki, w którym po roku gry zakończył karierę.
Kariera reprezentacyjna.
W reprezentacji Słowacji Buček zadebiutował 15 listopada 2000 roku w wygranym 2:0 towarzyskim meczu z Grecją, gdy w 45. minucie zmienił Miroslava Königa. W kadrze Słowacji od 2000 do 2003 roku rozegrał łącznie 11 meczów.

</doc>
<doc id="2359751" url="https://pl.wikipedia.org/wiki?curid=2359751" title="Mikroregion Guaratinguetá">
Mikroregion Guaratinguetá

Mikroregion Guaratinguetá – mikroregion w brazylijskim stanie São Paulo należący do mezoregionu Vale do Paraíba Paulista. Ma 2.705,7 km² powierzchni.

</doc>
<doc id="2359755" url="https://pl.wikipedia.org/wiki?curid=2359755" title="Dickenschied">
Dickenschied

Dickenschied – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kirchberg (Hunsrück).

</doc>
<doc id="2359757" url="https://pl.wikipedia.org/wiki?curid=2359757" title="Jerzy Dziadkowiec">
Jerzy Dziadkowiec

Jerzy Dziadkowiec (ur. 7 maja 1949 w Dytmarowie) – polski kajakarz, trener, olimpijczyk z Monachium 1972.
Zawodnik klubów: Nadwiślanin Kraków oraz Zawiszy Bydgoszcz. Mistrz Polski w konkurencji K-4 na dystansie 1000 metrów w roku 1972.
Na igrzyskach olimpijskich w Monachium wystartował w konkurencji K-4 (partnerami byli: Zbigniew Niewiadomski, Zdzisław Tomyślak, Andrzej Matysiak) na dystansie 1000 metrów. Polska osada odpadła w półfinale.
Po zakończeniu kariery sportowej został trenerem. Był trenerem polskiej kadry kajakowej oraz kadry USA.

</doc>
<doc id="2359758" url="https://pl.wikipedia.org/wiki?curid=2359758" title="Juraj Bucek">
Juraj Bucek



</doc>
<doc id="2359759" url="https://pl.wikipedia.org/wiki?curid=2359759" title="Gehlweiler">
Gehlweiler

Gehlweiler – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kirchberg (Hunsrück).

</doc>
<doc id="2359762" url="https://pl.wikipedia.org/wiki?curid=2359762" title="Jadwiga Muszyńska (harcerka)">
Jadwiga Muszyńska (harcerka)

Jadwiga Harczuk-Muszyńska z domu Stojakówna (ur. 3 czerwca 1911 w Tomaszowie, zm. 21 sierpnia 2008 w Zamościu) – nauczycielka i harcerka, działaczka społeczna.
Życiorys.
W 1933 roku ukończyła Seminarium Nauczycielskie w Zamościu, następnie uczyła w szkołach wiejskich w okolicach Zamościa, a od 1936 w Zamościu w szkole nr 7. Od 1923 roku w harcerstwie, była drużynową w Seminarium Nauczycielskim i w Szkole Handlowej. W latach 1933–1949 była komendantką zamojskiego hufca Związku Harcerstwa Polskiego (1933-1934 Hufca Zamość-Powiat, 1934-1939 Hufca Zamość).
W latach 1937-1938 pełniła także funkcję komendantki II Obwodu Chorągwi Lubelskiej. W 1936 roku wyszła za mąż za Edwarda Harczuka - urzędnika miejskiego. W czasie okupacji kierowała tajnym hufcem, prowadziła Pogotowie Harcerskie, uczestniczyła w tajnym nauczaniu. Działała w AK pod pseudonimem "Chmura". We wrześniu 1939 roku uratowała siedmiu polskich oficerów z transportu do niewoli niemieckiej. W 1942 roku otrzymała stopień harcmistrzyni.
Ponownie kierowała hufcem w latach 1945-1949, w latach 1957-1958 pełniła funkcję zastępcy komendanta hufca. W latach 1950-1972 była nauczycielką wychowania fizycznego w zamojskim liceum plastycznym oraz kierowniczką internatu tej szkoły.
Uchwałą Rady Miasta Zamościa z dnia 25 sierpnia 1997 roku Honorowa Obywatelka Zamościa.
Odznaczenia.
W 1993 roku odebrała Srebrny Krzyż za Zasługi dla ZHP z "Rozetą z Mieczami".
Odznaczona Krzyżem Kawalerskim Orderu Odrodzenia Polski. W 2005 roku została odznaczona Srebrnym Krzyżem Zasługi.

</doc>
<doc id="2359764" url="https://pl.wikipedia.org/wiki?curid=2359764" title="Kevin Schlitte">
Kevin Schlitte

Kevin Schlitte (ur. 4 listopada 1981 w Haldensleben) - niemiecki piłkarz występujący na pozycji pomocnika bądź obrońcy. Obecnie gra w Blau-Weiß Neuenhofe.
Przebieg kariery.
Kevin Schlitte treningi rozpoczął już w wieku sześciu lat w drużynie ze swojego rodzinnego miasta. Po dwóch latach przeniósł się do klubu Lokomotive Haldensleben. Następnie występował w Fortunie Magdeburg oraz w Haldensleber SC, w którym to rozpoczął swoją seniorską karierę.
Do końca 2005 roku Schlitte grał w lokalnych drużynach, ale na początku 2006, po kolejnej udanej rundzie w barwach Germanii Halberstadt został wykupiony przez FC Carl Zeiss Jena. Jeszcze w tym samym roku wywalczył ze swoją nową drużyną awans do 2. Bundesligi. Do ostatniej kolejki ważyły się losy utrzymania drużyny w lidze, jednak ostatecznie piłkarze z Jeny zakończyli rozgrywki na trzynastym miejscu. W kolejnym sezonie Schlitte reprezentował drużynę SC Freiburg, z którą w 2009 awansował do Bundesligi, jednak nie dane mu było w niej zadebiutować, gdyż za 120.000 € przeszedł do Hansy Rostock. Sezon 2009/2010 zakończył się dla piłkarzy Hansy degradacją do 3. Ligi, a Schlitte na zasadzie wolnego transferu przeszedł do beniaminka 2. Bundesligi Erzgebirge Aue. W sezonie 2010/2011 był graczem podstawowego składu i pomógł kolegom w zajęciu piątej lokaty w tabeli.

</doc>
<doc id="2359765" url="https://pl.wikipedia.org/wiki?curid=2359765" title="Heinzenbach">
Heinzenbach

Heinzenbach – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kirchberg (Hunsrück).

</doc>
<doc id="2359768" url="https://pl.wikipedia.org/wiki?curid=2359768" title="Jagadish Shettar">
Jagadish Shettar

Jagadish Shettar (ur. 17 grudnia 1955) – indyjski prawnik i polityk, działacz Indyjskiej Partii Ludowej.
Życiorys.
Urodził się w Kerur. Ukończył JG Commerce College w Hubli oraz JSS College na Karnataka University w Dharwad. Przez 20 lat prowadził praktykę adwokacką. Działał w organizacjach Akila Bharat Vidyarthi Parishat oraz Swayam Sevak. W 1994 po raz pierwszy został wybrany do Zgromadzenia Ustawodawczego Karnataki. Reelekcję uzyskiwał w 1999, 2004 oraz 2008. W 1999 objął funkcję lidera opozycji w izbie. W 2006 został ministrem ds. dochodów w rządzie stanowym. Od 2008 do 2009 był spikerem karnatackiego parlamentu. Od 17 listopada 2009 był ministrem rozwoju obszarów wiejskich stanu, od 12 lipca 2012 natomiast premierem Karnataki. W wyniku przegranej BJP w wyborach stanowych (maj 2013) złożył dymisję. 15 maja 2013 został liderem opozycji w Zgromadzeniu Ustawodawczym stanu.
Jest żonaty (od 1984), ma 2 dzieci.

</doc>
<doc id="2359770" url="https://pl.wikipedia.org/wiki?curid=2359770" title="Kludenbach">
Kludenbach

Kludenbach – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kirchberg (Hunsrück).

</doc>
<doc id="2359775" url="https://pl.wikipedia.org/wiki?curid=2359775" title="NSU Motorenwerke AG">
NSU Motorenwerke AG



</doc>
<doc id="2359776" url="https://pl.wikipedia.org/wiki?curid=2359776" title="Laufersweiler">
Laufersweiler

Laufersweiler – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kirchberg (Hunsrück).

</doc>
<doc id="2359779" url="https://pl.wikipedia.org/wiki?curid=2359779" title="Jan Frączek">
Jan Frączek

Jan Frączek (ur. 21 grudnia 1953 w Nowym Sączu) – polski kajakarz górski, trener, olimpijczyk z Monachium 1972.
Zawodnik Dunajca Nowy Sącz i AZS-u Wrocław. Mistrz Polski w latach 1971-1979 w slalomie i zjeździe w konkurencji C-2 i C-2 x 3.
Uczestnik mistrzostw świata w roku:
Na igrzyskach olimpijskich w Monachium wystartował w konkurencji C-2 slalom (partnerem był:Ryszard Seruga). Polska osada zajęła 5. miejsce.
Po zakończeniu kariery sportowej podjął pracę trenera. W latach 1980-1982 był trenerem reprezentacji Polski.

</doc>
<doc id="2359780" url="https://pl.wikipedia.org/wiki?curid=2359780" title="Lautzenhausen">
Lautzenhausen

Lautzenhausen – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kirchberg (Hunsrück).

</doc>
<doc id="2359784" url="https://pl.wikipedia.org/wiki?curid=2359784" title="Lindenschied">
Lindenschied

Lindenschied – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kirchberg (Hunsrück).

</doc>
<doc id="2359786" url="https://pl.wikipedia.org/wiki?curid=2359786" title="Tramwaje w Adelaide">
Tramwaje w Adelaide

Tramwaje w Adelaide − system komunikacji tramwajowej działający w australijskim mieście Adelaide. 
Historia.
Pierwsze tramwaje konne w Adelaide otwarto w 1878 r. W swoim szczytowym okresie w mieście było 119 km linii tramwajowych. Większość linii miała szerokość toru 1435 mm, jedynie linia tramwajowa w porcie miała szerokość toru 1600 mm. W 1906 wykupiono wszystkie prywatne spółki i scalono w jedną. Po wykupie spółek rozpoczęto elektryfikację linii tramwajowych. W 1909 r. uruchomiono pierwsze tramwaje elektryczne, które kursowały po trasach o długości 56 km i torach o szerokości 1435 mm. Napięcie w sieci trakcyjnej wynosiło 600 V DC. W 1927 r. zamknięto linię kolejową z Adelaide do Glenelg, którą przebudowano na tramwajową między innymi zmieniono rozstaw toru z 1600 mm na 1435 mm i uruchomiono w 1929 r. W latach 50. XX wieku zlikwidowano wszystkie linie pozostawiając jedynie linię z Adelaide do Glenelg o długości 11,9 km. W 2003 r. postanowiono istniejącą linię przystosować do tramwajów niskopodłogowych, która dotąd była obsługiwana przez historyczne tramwaje. Od 4 czerwca do 7 sierpnia 2005 r. wyremontowano całą linię, po której przez ten czas nie kursowały tramwaje. W 2007 r. otwarto 1,2 km przedłużenie do City West. 22 marca 2010 r. otwarto przedłużenie o długości 2,8 km z City West do Entertainment Centre.
Plany rozbudowy linii.
W planach jest budowa kilku nowych odcinków: West Lakes/AAMI Stadium, Port Adelaide i Semaphore. Planowane otwarcie tych odcinków ma nastąpić w 2018. Linia do West Lakes planowana jest jako linia tramwaju dwusystemowego. 
Linia.
Trasa istniejącej linii tramwajowej w Adelaide:
Tabor.
Tramwaje konne w swoim szczytowym okresie obsługiwały linie 162 wagonami do których posiadano 1062 koni. Jedyną linią która nieprzerwanie funkcjonuje początkowo obsługiwało 30 tramwajów typu H z 1929, które kilka krotnie przechodziły modernizację. W 2004 podpisano umowę z firmą Bombardier Transportation na dostawę 9 tramwajów Bombardier Flexity Classic. W kwietniu 2005 zwiększono liczbę zamówionych wagonów do 11. Pierwszy tramwaj dotarł do Adelaide w listopadzie 2005. W związku z rozbudową linii w maju 2009 zakupiono 6 tramwajów Alstom Citadis, które początkowo były przeznaczone dla Madrytu. Po wycofaniu z obsługi linii wagonów H 5 tramwajów zachowano jako wagony historyczne. 

</doc>
<doc id="2359787" url="https://pl.wikipedia.org/wiki?curid=2359787" title="Maitzborn">
Maitzborn

Maitzborn – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kirchberg (Hunsrück).

</doc>
<doc id="2359789" url="https://pl.wikipedia.org/wiki?curid=2359789" title="Goworowo (przystanek kolejowy)">
Goworowo (przystanek kolejowy)

Goworowo – przystanek kolejowy Polskich Kolei Państwowych obsługiwany przez Koleje Mazowieckie. 
W roku 2017 przystanek obsługiwał 0–9 pasażerów na dobę.
Przystanek znajduje się we wsi Pokrzywnica, w gminie Goworowo, w powiecie ostrołęckim, w województwie mazowieckim, w Polsce.

</doc>
<doc id="2359791" url="https://pl.wikipedia.org/wiki?curid=2359791" title="Niedersohren">
Niedersohren

Niedersohren – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kirchberg (Hunsrück).

</doc>
<doc id="2359793" url="https://pl.wikipedia.org/wiki?curid=2359793" title="Józef Topornicki">
Józef Topornicki

Józef Topornicki (ur. 1902 w Topornicy, zm. 2001) – polski nauczyciel, harcerz.
W 1998 roku, 27 kwietnia uchwałą nr LIV/375/98 otrzymał Honorowe Obywatelstwo Zamościa. W uzasadnieniu Rada Miejska napisała w uznaniu za patriotyczną postawę w 1918 roku, działalność w ZHP i w Związku Strzeleckim „Strzelec” w okresie międzywojennym oraz okupacji hitlerowskiej, niestrudzoną 51 letnia pracę wychowawczo – dydaktyczną z młodzieżą oraz rozwój szkolnictwa.

</doc>
<doc id="2359795" url="https://pl.wikipedia.org/wiki?curid=2359795" title="Jerzy Ulczyński">
Jerzy Ulczyński

Jerzy Ulczyński (ur. 27 lipca 1951 w Opolu) – polski wioślarz, trener, olimpijczyk z Monachium 1972 i Montrealu 1976.
Kariera sportowa.
Pierwszy sukces na arenie międzynarodowej zanotował w Mistrzostwach świata Juniorów w 1969 roku zdobywając brązowy medal w czwórce ze sternikiem w składzie: Leszek Drula, Jerzy Ulczyński, Bogdan Trelelis, śp. Marek Górzeński, sternik-Zbigniew Domachowski.
Na mistrzostwach świata w St.Catherine (Kanada) 1970 roku był członkiem osady ósemki ze sternikiem (członkami osady byli: Jan Kocis, Jan Mazgajski, Jerzy Ulczyński, Krzysztof Marek, Marian Siejkowski, Jan Młodzikowski, Marian Drażdżewski, Piotr Miłosiński, sternik-Ryszard Kubiak), która zajęła 6. miejsce w finale A. W finale tym startowało 7 osad. Trenerem tej osady był mgr. Kazimierz Naskręcki.
Na mistrzostwach Europy w Kopenhadze 1971 roku był członkiem osady ósemek, która zajęła 10. miejsce. Na mistrzostwach Europy w roku 1973 wystartował w dwójce ze sternikiem (partnerami byli:Ryszard Kubiak (sternik), Grzegorz Stellak). Polska osada zajęła 6. miejsce.
Na igrzyskach olimpijskich w 1972 roku w Monachium był członkiem osady ósemek (partnerami byli:Ryszard Giło,śp. Marian Siejkowski, Krzysztof Marek, Jan Młodzikowski, Grzegorz Stellak, Marian Drażdźewski, Sławomir Maciejowski, Ryszard Kubiak (sternik)), która zajęła 6. miejsce.
Na mistrzostwach Europy w Moskwie 1973 roku startował w dwójce ze sternikiem zajmując 6. miejsce w składzie: Jerzy Ulczyński, Grzegorz Stellak, sternik-Ryszard Kubiak. 
Na mistrzostwach świata w Lucernie 1974 roku startował w dwójce ze sternikiem zajmując 7. miejsce w składzie: Jerzy Ulczyński, Grzegorz Stellak, sternik-Ryszard Kubiak.
Na mistrzostwach świata w Nottingham 1975 roku był członkiem osady ósemek, która zajęła 10. miejsce.
Na igrzyskach olimpijskich w 1976 roku w Montrealu wystartował w czwórce ze sternikiem (partnerami byli: Jerzy Broniec, Adam Tomasiak, Ryszard Burak,śp. Włodzimierz Chmielewski (sternik)), która zajęła 8. miejsce.
Zdobył 8 razy Mistrza Polski w latach 1970-1976. Dobrze zapowiadającą się karierę przerwała poważna kontuzja kręgosłupa w grudniu 1976 roku. 
Reprezentował barwy AZS Szczecin i Zawiszy Bydgoszcz.

</doc>
<doc id="2359796" url="https://pl.wikipedia.org/wiki?curid=2359796" title="Sistrurus miliarius miliarius">
Sistrurus miliarius miliarius

Sistrurus miliarius miliarius – podgatunek jadowitego węża "Sistrurus miliarius" z podrodziny grzechotnikowatych w rodzinie żmijowatych.
Osobniki dorosłe osiągają wielkość 35 do 50 cm.
Występuje w USA na terenie następujących stanów: Karolina Północna, Karolina Południowa, Georgia.
Żywi się drobnymi kręgowcami.

</doc>
<doc id="2359797" url="https://pl.wikipedia.org/wiki?curid=2359797" title="Raversbeuren">
Raversbeuren

Raversbeuren – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kirchberg (Hunsrück).

</doc>
<doc id="2359799" url="https://pl.wikipedia.org/wiki?curid=2359799" title="Wikariat apostolski San José de Amazonas">
Wikariat apostolski San José de Amazonas

Wikariat apostolski San José de Amazonas - wikariat apostolski Kościoła rzymskokatolickiego w Peru, podlegający bezpośrednio Stolicy Apostolskiej. Został erygowany w 1945 roku jako prefektura apostolska, zaś w 1955 uzyskał obecny status wikariatu. Wszyscy dotychczasowi prefekci i wikariusze apostolscy byli członkami zakonu franciszkanów. 

</doc>
<doc id="2359801" url="https://pl.wikipedia.org/wiki?curid=2359801" title="Rödelhausen">
Rödelhausen

Rödelhausen – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kirchberg (Hunsrück).

</doc>
<doc id="2359802" url="https://pl.wikipedia.org/wiki?curid=2359802" title="Roedelhausen">
Roedelhausen



</doc>
<doc id="2359805" url="https://pl.wikipedia.org/wiki?curid=2359805" title="Schlierschied">
Schlierschied

Schlierschied – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kirchberg (Hunsrück).

</doc>
<doc id="2359806" url="https://pl.wikipedia.org/wiki?curid=2359806" title="Microsoft 365">
Microsoft 365

Microsoft 365, dawniej Office 365 – zbiór aplikacji i usług dostępnych z serwerów Microsoft. Korzystanie z tego produktu wiąże się z miesięczną opłatą w zależności od wybranego abonamentu, płatną za użytkownika.
W skład produktu Office 365 wchodzi pakiet Microsoft Office oraz hostowane w chmurze wersje produktów serwerowych: Exchange Server, SharePoint Server oraz Lync Server. Usługi są dostarczane i osiągalne przez internet.
Wszystkie produkty dostępne w ramach pakietu Office 365 świadczone online są automatycznie aktualizowane, zatem użytkownik korzystając z produktu zawsze używa jego najnowszej wersji.
Historia i rozwój oferty.
Test beta pakietu Office 365 miał miejsce w październiku 2010. W obliczu rosnącej konkurencji ze strony podobnej usługi Google Apps, w 2011 r. Microsoft zaprojektował platformę Office 365, aby połączyć istniejące już usługi online jak np. Business Productivity Online Suite w usługę w chmurze obejmującą Exchange Server (dla poczty e-mail), SharePoint (dla wewnętrznych sieci społecznościowych oraz współpracy pracowników firm) oraz Lync, czyli obecny Skype dla firm (do komunikacji, VoIP i konferencji).
Początkowo uruchomiono abonamenty tylko dla małych i średnich przedsiębiorstw. W abonamencie dla małych firm oferowano pocztę e-mail Exchange, SharePoint Online, Lync Online, hosting przez SharePoint i Office Web Apps, a abonament korporacyjny zawierał także licencje na użytkownika dla oprogramowania Office 2010 Professional Plus i wsparcie telefoniczne 24/7. Po oficjalnym uruchomieniu usługi klienci Business Productivity Online Suite mieli 12 miesięcy na zaplanowanie i przeprowadzenie migracji z BPOS na platformę Office.
Wraz z wydaniem pakietu Office 2013, została uruchomiona zaktualizowana wersja platformy. Programy pakietu MS Office zostały zaktualizowane do najnowszych wersji, a Microsoft rozszerzył usługę Office 365 o nowe abonamenty, takie jak Small Business Premium, Midsize Premium i Pro Plus.
Wprowadzono również nowy abonament Office 365 Home Premium skierowany do użytkowników domowych, który oferował dostęp do pakietu Office 2013 dla maksymalnie pięciu komputerów, wraz z rozszerzoną pamięcią OneDrive i 60 minutami rozmów Skype miesięcznie. Wprowadzono również pierwszą wersję Office 365 dla edukacji.
21 kwietnia 2020 roku usługa Office 365 stała się platformą Microsoft 365. Zostaną udostępnione nowe aplikacje i usługi, takie jak Microsoft Teams oraz Microsoft Family Safety.
Korzystanie z M365 jest możliwe w ramach subskrypcji.
Wersje.
Microsoft Office 365 jest sprzedawany w następujących wersjach:
Power BI w Office 365.
Power BI dla Office 365 rozwiązanie chmurowe, które wspiera rozwiązania z zakresu business intelligence. Udostępniane jest razem z tym pakietem biurowym.
W skład Power BI wchodzą:
Szpiegowanie użytkowników.
W 2018 roku Holendrzy odkryli, że Microsoft przesyła do USA nie tylko dane diagnostyczne, .
W szkołach w Hesji, zakazano korzystania z oprogramowania dostarczonego przez Microsoft.

</doc>
<doc id="2359809" url="https://pl.wikipedia.org/wiki?curid=2359809" title="Schwarzen">
Schwarzen

Schwarzen – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kirchberg (Hunsrück).

</doc>
<doc id="2359811" url="https://pl.wikipedia.org/wiki?curid=2359811" title="Nguyen Khanh">
Nguyen Khanh



</doc>
<doc id="2359814" url="https://pl.wikipedia.org/wiki?curid=2359814" title="Jerzy Jeż">
Jerzy Jeż

Jerzy Jeż (ur. 13 czerwca 1954 w Nowym Sączu) – polski kajakarz górski, olimpijczyk z Monachium 1972.
Zawodnik nowosądeckich klubów; Startu i Dunajca. Podczas swojej kariery zawodniczej (lata 1973–1984) zdobył 20 tytułów mistrza Polski zarówno w zjeździe jak i w slalomie.
Uczestnik mistrzostw świata w roku:
Na igrzyskach olimpijskich w Monachium wystartował w konkurencji C-2 slalom (partnerem był:Wojciech Kudlik). Polska osada zajęła 13. miejsce.

</doc>
<doc id="2359815" url="https://pl.wikipedia.org/wiki?curid=2359815" title="Players Tour Championship 2011/2012 – Turniej 3">
Players Tour Championship 2011/2012 – Turniej 3

Players Tour Championship 2011/2012 – Turniej 3 – trzeci turniej z cyklu 12 rankingowych turniejów Players Tour Championship, który został rozegrany w World Snooker Academy w Sheffield (Anglia) w dniach 17–21 sierpnia 2011 roku.
W turnieju zwyciężył Ben Woollaston pokonując w finale Szkota Graeme’a Dotta 4-2. Był to pierwszy zwycięski turniej rankingowy w karierze Anglika.

</doc>
<doc id="2359817" url="https://pl.wikipedia.org/wiki?curid=2359817" title="Halina Podgórska-Dutka">
Halina Podgórska-Dutka

Halina Podgórska-Dutka – polska skrzypaczka, poetka, malarka i pedagog.
Studiowała w Akademii Muzycznej w Krakowie (skrzypce) i Uniwersytecie Jagiellońskim (muzykologię) oraz prywatnie u Hanny Rudzkiej-Cybisowej. Skrzypaczka Orkiestry Symfonicznej Polskiego Radia i Telewizji oraz Orkiestry Symfonicznej Polskiego Radia i Telewizji w Krakowie. Jest autorką licznych tomików poetyckich oraz podręcznika techniki gry na skrzypcach.

</doc>
<doc id="2359823" url="https://pl.wikipedia.org/wiki?curid=2359823" title="Sohrschied">
Sohrschied

Sohrschied – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kirchberg (Hunsrück).

</doc>
<doc id="2359826" url="https://pl.wikipedia.org/wiki?curid=2359826" title="Todenroth">
Todenroth

Todenroth – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kirchberg (Hunsrück).

</doc>
<doc id="2359828" url="https://pl.wikipedia.org/wiki?curid=2359828" title="Unzenberg">
Unzenberg

Unzenberg – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kirchberg (Hunsrück).

</doc>
<doc id="2359841" url="https://pl.wikipedia.org/wiki?curid=2359841" title="Kadzidło (stacja kolejowa)">
Kadzidło (stacja kolejowa)

Kadzidło – zlikwidowana wąskotorowa stacja kolejowa w Kadzidle, w województwie mazowieckim, w Polsce.

</doc>
<doc id="2359848" url="https://pl.wikipedia.org/wiki?curid=2359848" title="Wojciech Gawroński (sportowiec)">
Wojciech Gawroński (sportowiec)

Wojciech Gawroński (ur. 25 marca 1953 w Nowym Sączu) – polski kajakarz górski, trener, lekarz, nauczyciel akademicki, olimpijczyk z Monachium 1972.
Przez całą karierę sportową reprezentował klub Dunajec Nowy Sącz (lata 1969–1979). Mistrz Polski w konkurencji:
Uczestnik mistrzostw świata w roku:
Na igrzyskach olimpijskich w Monachium wystartował w konkurencji K-1 slalom, zajmując 23. miejsce.
Po zakończeniu kariery sportowej był m.in. trenerem. W latach 1990–1992 przygotowywał polską kadrę kajakarzy górskich do startu w igrzyskach w Barcelonie. Jest nauczycielem akademickim Akademii Wychowania Fizycznego w Krakowie.

</doc>
<doc id="2359860" url="https://pl.wikipedia.org/wiki?curid=2359860" title="Andrzej Trajda">
Andrzej Trajda

Andrzej Trajda (ur. 20 listopada 1942 w Otwocku) – polski strzelec sportowy, olimpijczyk z Monachium 1972 i Montrealu 1976.
Zawodnik klubu Gwardia Warszawa. Specjalista w strzelaniu z broni długiej (karabin). Czołowy polski strzelec lat 60. i 70. XX wieku. Mistrz Polski w strzelaniu z karabinka małokalibrowego (kbks-1) z 3 postaw w latach 1966, 1974 oraz w strzelaniu z karabinka małokalibrowego (kbks-3) leżąc w latach 1965, 1973-1975.
Medalista mistrzostw świata:
Medalista mistrzostw Europy:
Na igrzyskach w roku 1972 wystartował w strzelaniu z karabinka sportowego leżąc 50 metrów zajmując 9. miejsce.
Na igrzyskach w roku 1976 wystartował w strzelaniu z karabinka sportowego leżąc 50 metrów zajmując 28. miejsce.

</doc>
<doc id="2359861" url="https://pl.wikipedia.org/wiki?curid=2359861" title="Wahlenau">
Wahlenau

Wahlenau – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kirchberg (Hunsrück).

</doc>
<doc id="2359865" url="https://pl.wikipedia.org/wiki?curid=2359865" title="Womrath">
Womrath

Womrath – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kirchberg (Hunsrück).

</doc>
<doc id="2359867" url="https://pl.wikipedia.org/wiki?curid=2359867" title="Woppenroth">
Woppenroth

Woppenroth – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kirchberg (Hunsrück).

</doc>
<doc id="2359874" url="https://pl.wikipedia.org/wiki?curid=2359874" title="Würrich">
Würrich

Würrich – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kirchberg (Hunsrück).

</doc>
<doc id="2359876" url="https://pl.wikipedia.org/wiki?curid=2359876" title="Grzegorzewice (przystanek kolejowy)">
Grzegorzewice (przystanek kolejowy)

Grzegorzewice – nieczynny kolejowy przystanek osobowy w Piotrkowicach, w województwie mazowieckim, w Polsce.

</doc>
<doc id="2359877" url="https://pl.wikipedia.org/wiki?curid=2359877" title="Wuerrich">
Wuerrich



</doc>
<doc id="2359884" url="https://pl.wikipedia.org/wiki?curid=2359884" title="Hirschfeld (Hunsrück)">
Hirschfeld (Hunsrück)

Hirschfeld (Hunsrück) – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kirchberg (Hunsrück).

</doc>
<doc id="2359885" url="https://pl.wikipedia.org/wiki?curid=2359885" title="Ayaka">
Ayaka

 – żeńskie imię japońskie.
Możliwa pisownia.
Ayaka można zapisać używając wielu różnych znaków kanji i może znaczyć m.in.:

</doc>
<doc id="2359887" url="https://pl.wikipedia.org/wiki?curid=2359887" title="Vitālijs Maksimenko">
Vitālijs Maksimenko

Vitālijs Maksimenko (ur. 8 grudnia 1990 w Rydze) – łotewski piłkarz występujący na pozycji obrońcy w łotewskim klubie RFS oraz w reprezentacji Łotwy.
Wychowanek Skonto, w swojej karierze grał także w takich zespołach jak Daugava Ryga, CSKA Moskwa, Brighton &amp; Hove Albion, Yeovil Town, Kilmarnock, VVV, FK Liepāja, SV Mattersburg oraz Bruk-Bet Termalica Nieciecza.

</doc>
<doc id="2359888" url="https://pl.wikipedia.org/wiki?curid=2359888" title="Lev">
Lev



</doc>
<doc id="2359890" url="https://pl.wikipedia.org/wiki?curid=2359890" title="Wikariat apostolski Jaén en Peru o San Francisco Javier">
Wikariat apostolski Jaén en Peru o San Francisco Javier

Wikariat apostolski Jaén en Peru o San Francisco Javier (łac. "Vicariatus Apostolicus Giennensis in Peruvia seu Sancti Francisci Xaverii") - wikariat apostolski Kościoła rzymskokatolickiego w Peru, podległy bezpośrednio Stolicy Apostolskiej. Powstał w 1946 jako prefektura apostolska San Francisco Javier, czyli prefektura św. Franciszka Ksawerego. W 1971 administratura uzyskała status wikariatu apostolskiego, zaś w 1980 swoją obecną nazwę. Wszyscy dotychczasowi prefekci i wikariusze apostolscy byli członkami zakonu jezuitów. 

</doc>
<doc id="2359895" url="https://pl.wikipedia.org/wiki?curid=2359895" title="Bielany Podlaskie">
Bielany Podlaskie

Bielany Podlaskie – zlikwidowany przystanek kolejowy w miejscowości Bielany-Jarosławy. Znajdował się tu 1 peron. Peron, oświetlenie oraz budynek dworca zostały rozebrane w 2010 przez PKP PLK.

</doc>
<doc id="2359901" url="https://pl.wikipedia.org/wiki?curid=2359901" title="Sistrurus miliarius barbouri">
Sistrurus miliarius barbouri

Sistrurus miliarius barbouri – podgatunek jadowitego węża "Sistrurus miliarius" z podrodziny grzechotnikowatych w rodzinie żmijowatych.
Osobniki dorosłe osiągają wielkość 35 do 70 cm, jednak zwykle nie przekraczają 60 cm.
Występuje w USA na terenie następujących stanów: Floryda, Karolina Południowa, Georgia, Alabama.
Żywi się drobnymi kręgowcami.

</doc>
<doc id="2359936" url="https://pl.wikipedia.org/wiki?curid=2359936" title="8 Spruce Street">
8 Spruce Street

8 Spruce Street (znany również jako Beekman Tower) – wieżowiec zaprojektowany przez Franka Gehry'ego znajdujący się w Nowym Jorku na Manhattanie w dzielnicy Lower Manhattan na południe od City Hall Plaza oraz mostu Brooklyn Bridge.
Jego budowa rozpoczęła się w 2006 roku i trwała do 2010. Otwarcie odbyło się w lutym 2011 roku.
Wieżowiec Beekman Tower pod względem wysokości i wyglądu przypomina wieżowiec Aqua, mieszkaniowo-hotelowy drapacz chmur w Chicago.
Opis.
Szkoła publiczna.
Na pierwszych pięciu piętrach wieżowca Beekman Tower znajduje się publiczna szkoła podstawowa podlegająca amerykańskiemu Ministerstwu Edukacji. Obejmuje ona 9300 m², co stwarza optymalne warunki do nauki dla minimum 600 uczniów. Do dyspozycji szkoły jest również miejsce do ćwiczeń na zewnątrz o powierzchni 460 m² na dachu na wysokości 4 piętra.
Apartamenty.
Powyżej szkoły podstawowej znajduje się część mieszkalno-hotelowa podzielona na 903 luksusowe apartamenty platerowane ze stali nierdzewnej. Ich powierzchnia wynosi w granicach 48-149 m² (500-1600 stóp kwadratowych). Żadnego z tych apartamentów nie można zakupić na własność, lecz wyłącznie wynająć.
Projekty w budowie lub planowane.
Szpital
Na terenie Beekman Tower znajduje się w budowie szpital New York Downtown Hospital. Zajmie on powierzchnię 2300 m² i będzie miał do dyspozycji publiczny parking pod powierzchnią ziemi.
Nowe hotele
Po stronach wschodniej i zachodniej w Beekman Tower mają zostać otwarte nowe pomieszczenia hotelowe, jeden z nich o powierzchni 1000 m² oraz inne mniejsze.
Wznowienie ulicznego handlu detalicznego
Uliczny handel o charakterze sprzedaży detalicznej to kolejna część projektów do zrealizowania przy terenach 8 Spruce Street, który zostanie wykonany w ramach planu odradzania tego rodzaju handlu w Nowym Jorku. Według oficjalnych planów, właściciele mają przekazać na ten cel tereny o łącznej powierzchni w granicach 1300-2500 stóp kwadratowych i w ten sposób przyciągnąć prywatnych przedsiębiorców, którzy będą mogli liczyć na oczywiste zainteresowanie mieszkańców apartamentów w Beekman Tower.
Ogólne informacje.
Beekman Tower był najwyższym budynekiem mieszkalnym na zachodniej półkuli (na półkuli wschodniej jest nim The Marina Torch w Dubaju o wysokości 348 m), do czasu zbudowania na Manhattanie wieżowca 432 Park Avenue.
Budynek należący do dewelopera Forest City Ratner został zaprojektowany przez architekta Franka Gehry'ego i wybudowany przez Kreisler Borg Florman. Jego szkielet konstrukcji wykonano z żelbetu.
8 Spruce Street ma wysokość 267 metrów do dachu. Posiada 76 kondygnacji, a całkowita powierzchnia użytkowa wszystkich pomieszczeń wynosi 93 000 m².

</doc>
<doc id="2359943" url="https://pl.wikipedia.org/wiki?curid=2359943" title="Nieder Kostenz">
Nieder Kostenz

Nieder Kostenz – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kirchberg (Hunsrück).

</doc>
<doc id="2359946" url="https://pl.wikipedia.org/wiki?curid=2359946" title="Atanazy (Kudiuk)">
Atanazy (Kudiuk)

Atanazy, imię świeckie Alaksandr Kudiuk (ur. 18 lutego 1927 w Krasnej Wsi, zm. 1 maja 2002 w Permie) – biskup Rosyjskiego Kościoła Prawosławnego pochodzenia białoruskiego.
Życiorys.
Urodził się w rodzinie chłopskiej. W 1945 razem z całą rodziną przeprowadził się do Słonimia, a następnie wstąpił jako posłusznik do monasteru Zaśnięcia Matki Bożej w Żyrowicach. Rok później rozpoczął naukę w moskiewskim seminarium duchownym, które ukończył w 1948. Podjął wówczas naukę w Moskiewskiej Akademii Duchownej. Jako student II roku, w 1950, złożył wieczyste śluby mnisze przed goszczącym w ZSRR patriarchą Rumunii Justynianem, przyjmując imię Atanazy na cześć św. Atanazego Wielkiego. Ten sam hierarcha udzielił mu święceń diakońskich w dniu 23 maja 1950, w Ławrze Troicko-Siergijewskiej. W czerwcu 1952 hierodiakon Atanazy został wyświęcony na hieromnicha przez metropolitę nowosybirskiego i barnaułskiego Bartłomieja. W tym samym roku ukończył studia teologiczne, uzyskując tytuł kandydata nauk. Został zatrudniony w Moskiewskiej Akademii Duchownej jako bibliotekarz i wykładowca "ustawu" cerkiewnego w moskiewskim seminarium duchownym.
W 1955 na mocy decyzji patriarchy moskiewskiego i całej Rusi Aleksego został skierowany do eparchii taszkenckiej jako sekretarz jej ordynariusza i jeden z duchownych miejscowego soboru. Po roku przeniósł się do monasteru w Żyrowicach i podjął pracę wykładowcy w seminarium duchownym w Mińsku. W 1958 otrzymał godność archimandryty i został skierowany do pracy duszpasterskiej jako proboszcz soboru w Ałmaty. Po trzech latach wrócił na Białoruś i był proboszczem różnych parafii eparchii mińskiej oraz dziekanem monasteru w Żyrowicach.
Według zachowanych akt SB od 1965 był agentem radzieckich organów bezpieczeństwa, zaś w roku następnym brał udział w inwigilacji metropolity warszawskiego i całej Polski Stefana. W 1979 przybył do Polski ponownie i pragnął osiąść w monasterze św. Onufrego w Jabłecznej, ostatecznie jednak nie doszło do tego.
31 sierpnia 1980 miała miejsce jego chirotonia na biskupa pomocniczego eparchii mińskiej z tytułem biskupa pińskiego. W charakterze konsekratorów w ceremonii udział wzięli metropolici talliński i estoński Aleksy, miński i białoruski Filaret, arcybiskup smoleński Teodozjusz oraz biskup wileński i litewski Wiktoryn. W 1984 został wyznaczony na biskupa permskiego i solikamskiego. W 1995 otrzymał godność arcybiskupią.
Znał języki angielski, grecki i polski.
Urząd pełnił do 2002, gdy osiągnął wiek 75 lat i zgodnie z ustawem wewnętrznym Kościoła złożył prośbę o przeniesienie w stan spoczynku, która została przyjęta przez Święty Synod. W tym samym roku przebył wylew krwi do mózgu i zmarł. Został pochowany w soborze Trójcy Świętej w Permie.

</doc>
<doc id="2359947" url="https://pl.wikipedia.org/wiki?curid=2359947" title="Kostenz">
Kostenz

Niemcy:

</doc>
<doc id="2359949" url="https://pl.wikipedia.org/wiki?curid=2359949" title="Universidad Peruana Los Andes">
Universidad Peruana Los Andes

Universidad Peruana Los Andes, UPLA (ang. "Los Andes Peruvian University", LAUP) – prywatny uniwersytet, utworzony w Huancayo (Region Junín w roku 1993 jako "Universidad Privada „Los Andes”", który uzyskał pełną autonomię w 1996 roku. Kształci ok. 25 tys. studentów na kilkunastu kierunkach, np. zarządzanie, inżynieria przemysłowa i rolna, prawo i edukacja, nauki medyczne. Posiada filie w Limie, Satipo i La Merced.
Historia.
"Universidad Peruana Los Andes" (LAUP) powstał w Huancayo (Region Junín) jako pierwsza uczelnia prywatna w centrum Peru na 30 grudnia 1983 roku. Rozpoczęto kształcenie m.in. w dziedzinach: rachunkowości, zarządzania, inżynierii przemysłowej, inżynierii rolnej, prawa i edukacji, wychowania technicznego, inżynierii rolniczej. W 1987 roku uruchomiono nowy kurs inżynierii, a w następnych latach ofertę dydaktyczną stopniowo rozszerzano. Akredytację Zgromadzenia Narodowego Rektorów (ANR) uczelnia uzyskała 18 czerwca 1993 roku. Rocznica tej uchwały jest uczelnianym świętem. W 1996 roku w nazwę "Universidad Privada „Los Andes”" zmieniono na "Universidad Peruana Los Andes".
W kolejnych latach stopniowo wzbogacano infrastrukturę uczelni, uruchomiono działalność filii w Satipo i La Merced (Junín) oraz systemy kształcenia na odległość. W 2011 roku obchodzono 28. rocznicę powstania "Universidad Peruana Los Andes" szczycąc się liczbą ponad 25 tys. studentów, 300 nauczycieli i 400 innych pracowników.
Dydaktyczne jednostki organizacyjne.
Kształceniem na różnych poziomach zajmują się specjalistyczne jednostki dydaktyczne (wydziały, szkoły, centra), np.

</doc>
<doc id="2359951" url="https://pl.wikipedia.org/wiki?curid=2359951" title="Ambasada RP w Berlinie">
Ambasada RP w Berlinie

Ambasada RP w Berlinie, Ambasada Rzeczypospolitej Polskiej w Berlinie (niem. "Botschaft der Republik Polen in Berlin") – polska misja dyplomatyczna w Republice Federalnej Niemiec.
Historia.
W Niemczech w okresie międzywojennym.
Stosunki dyplomatyczne pomiędzy utworzoną na mocy kończącego I wojnę światową traktatu wersalskiego II Rzecząpospolitą a powstałą po rewolucji listopadowej Republiką Weimarską zostały nawiązane w 1918 roku. Polska rok później otworzyła poselstwo w Berlinie, które początkowo mieściło się w hotelu, następnie przy Lützowufer 5, od 1921 roku przy Kurfürstenstraße 136 w dzielnicy Schöneberg. Obok, pod adresem Kurfürstenstraße 137 (na rogu Motzstraße, obecnie Else-Lasker-Schüler-Straße) położony był z kolei konsulat, mający status Konsulatu Generalnego. W 1934 roku podniesiono rangę poselstwa do ambasady. Po wybuchu II wojny światowej budynek ambasady został zajęty przez Oddział Propagandy Ministerstwa Spraw Zagranicznych III Rzeszy.
W połowie 1939 roku na terenie III Rzeszy oraz Protektoratu Czech i Moraw (który w zakresie spraw zagranicznych de facto był częścią III Rzeszy) oprócz ambasady działało w sumie 18 konsulatów polskich różnej rangi. Pracowało w nich 181 urzędników Ministerstwa Spraw Zagranicznych (etatowych i kontraktowych) oraz trudna do określenia liczba pracowników fizycznych (gońców, kierowców, woźnych itp.). Była to poważna część aparatu MSZ, gdyż we wszystkich placówkach konsularnych RP pracowało wówczas 573 urzędników. Wynika stąd, że pod jurysdykcją niemiecką przebywało niemal 32% pracowników polskiej służby konsularnej. W placówkach pracowało również wielu oficerów polskiego wywiadu (Oddziału II Sztabu Głównego), zakonspirowanych jako urzędnicy kontraktowi.
W Niemczech po 1945 roku.
Po II wojnie światowej część funkcji przedstawicielstwa dyplomatycznego spełniała powołana w 1945 roku Polska Misja Wojskowa przy Sojuszniczej Radzie Kontroli Niemiec z siedzibą w zabytkowym dworku przy Lassenstraße 19–21 w zachodnioberlińskiej dzielnicy Grunewald. Dworek ten został zbudowany według projektu architekta Paula Karchowa w 1913 roku dla przemysłowca chemicznego Wilhelma Spindlera.
W latach 1946–1950 Polska Rzeczpospolita Ludowa utrzymywała na terenie Niemiec sieć konsulatów: konsulaty generalne – w Düsseldorfie i Frankfurcie nad Menem, konsulaty – w Hamburgu, Hanowerze, Monachium i Rastatt, z którego przeniesiono konsulat do pobliskiego Baden-Baden.
Po utworzeniu polskich przedstawicielstw w Niemieckiej Republice Demokratycznej i Republice Federalnej Niemiec, Polska Misja Wojskowa reprezentowała interesy PRL w Berlinie Zachodnim.
W Niemieckiej Republice Demokratycznej.
Władze Polskiej Rzeczypospolitej Ludowej uznały oficjalnie Niemiecką Republikę Demokratyczną 18 października 1949 i nawiązały z nią stosunki dyplomatyczne. Polska placówka dyplomatyczna zajęła kamienicę czynszową z 1830 roku przy Luisenstraße 13–14 w Berlinie Wschodnim. Początkowo była określana Polskim Przedstawicielstwem Dyplomatycznym. Następnie w latach 1952–1964 miała swoją siedzibę w budynku byłego Żydowskiego Domu Dziecka ("Jüdisches Waisenhaus") przy Berliner Straße 120–121, w dzielnicy Pankow. W latach 1943–1945 budynek był siedzibą jednego z zarządów Głównego Urzędu Bezpieczeństwa Rzeszy ("Reichssicherheitshauptamt"), w latach 1945–1950 najpierw władz dzielnicy, a potem Niemieckiego Związku Sportowego ("Deutscher Sportausschuss"), zaś w latach 1971–1991 mieścił siedzibę Ambasady Kuby. W 1999 roku budynek kupiła żydowska fundacja Cajewitz, z zamiarem utworzenia w nim "Domu Państwa Izrael". Adaptacja budynku na ten cel trwała w latach 2001–2003. Biuro Radcy Handlowego w tym czasie mieściło się w budynku dawnego „Töpfers Hotel” z 1893 roku przy Karlplatz 7 (1963–1964), następnie przy Otto-Grotewohl-Straße 3a (1977; obecnie po zmianie nazwy ulicy i numeru adres to Wilhelmstraße 66).
W 1964 roku władze NRD podarowały rządowi PRL działkę o powierzchni 4,2 tysiąca m², położoną przy Unter den Linden 70–72, na której mieściła się niegdyś siedziba Ministerstwa Spraw Wewnętrznych Królestwa Prus. Na tej działce wybudowano według projektu Emila Leybolda i Christiana Seyfahrta budynek biurowy typu „Lipsk”, w którym ulokowana została Ambasada PRL. Budynek do momentu zburzenia w 2016 roku znajdował się pod ochroną konserwatora zabytków jako przykład enerdowskiego modernizmu lat 60 XX wieku. Za dzieło sztuki uważana była brama do garażu w budynku, wykonana przez rzemieślnika Fritza Kühna. Ocalona z rozbiórki i będąca chronionym zabytkiem brama składa się z 224 aluminiowych liści lipy, spośród których na jednym z nich umieszczono figurkę wróbla.
W 1958 roku powołano Konsulat PRL w Dreźnie, który następnie przeniesiono do Lipska, gdzie ulokowany został przy Poetenweg 41. Jego działalność miała miejsce w latach 1972–2009. Ponadto w latach 1973–1981 oraz 1984–1992 funkcjonował Konsulat PRL w Rostocku z siedzibą przy Stephanstraße 7.
Od końca lat 40 XX wieku funkcjonowała Grupa Operacyjna "Karpaty" oraz "Mołnia" MBP/MSW w Berlinie.
Rezydencja Ambasadora PRL/RP mieściła się w latach 1977–1999 na dawnym osiedlu kierownictwa NRD w dzielnicy Pankow przy Majakowskiring 47.
W Republice Federalnej Niemiec.
Pierwszą polską placówką dyplomatyczną w RFN było utworzone w 1948 roku Przedstawicielstwo ds. Handlu Zagranicznego przy Polskiej Misji Wojskowej w Berlinie ("Handelsvertretung bei der Polnischen Militärmission in Berlin") z siedzibą we Frankfurcie nad Menem. W 1963 roku zostało ono przeniesione do Kolonii (siedzibą był budynek z 1924 roku przy Pferdmengesstraße 5), z kolei po nawiązaniu oficjalnych stosunków dyplomatycznych, przekształcono je w 1974 roku w ambasadę. Biuro Radcy Handlowego przeniesiono w 1976 roku do Kolonii, gdzie ulokowano je w budynku „Alteburger Mühle” z końca XVIII wieku przy An der Alteburger Mühle 6, natomiast siedzibę ambasady przeniesiono do zabytkowej willi, położonej w kolońskiej dzielnicy Marienburg przy Lindenallee 7. Willa ta została wybudowana dla będącego właścicielem fabryki tytoniu Heinricha Neuerburga w 1925 roku według projektu architekta Emila Felixa. W latach 1962–1979 mieściła się w niej rozgłośnia radiowa Deutschlandfunk.
Rezydencja ambasadora mieściła się w latach 1972–1984 w Kolonii, początkowo w zabytkowym domu Konrada Adenauera z 1910 roku przy Max-Bruch-Straße 4, następnie w latach 1984–2001 ulokowana była w budynku z 1983 roku przy Am Waldpark 44. Budynek ten przez ostatnie dwa lata pełnił również funkcję rezydencji konsula generalnego RP.
Powołany został też konsulat w Hamburgu, który po zawieszeniu działalności ponownie otwarto w 1989 roku.
W zjednoczonych Niemczech.
Po zjednoczeniu RFN z NRD w 1990 roku siedzibą Ambasady Polski po transformacji ustrojowej stał się gmach Ambasady PRL w Berlinie Wschodnim w NRD przy Unter den Linden 70–72. W Kolonii, w willi przy Lindenallee 7 ustanowiono przy tym przedstawicielstwo ambasady, zaś w 1991 roku powołano Konsulat Generalny w Monachium.
W 1999 roku status placówki w Kolonii został obniżony do Wydziału Konsularnego, następnie w 2001 roku do jej obecnej rangi – Konsulatu Generalnego. W 2012 roku Ministerstwo Spraw Zagranicznych przedstawiło pomysł przeniesienia placówki do nowej siedziby i sprzedaży starej, co spotkało się z krytyką i protestami przedstawicieli polskich emigrantów w Nadrenii Północnej-Westfalii. W następnym roku ostatecznie przeniesiono siedzibę Konsulatu Generalnego w Kolonii z willi przy Lindenallee 7 do nowoczesnego budynku Media Park, położonego w centrum miasta.
Sprawa budowy nowej siedziby ambasady.
W drugiej połowie lat 90 XX wieku rząd zaczął rozważania na temat dalszych losów siedziby Ambasady Polski w Berlinie. Brane były pod uwagę dwie koncepcje: gruntowna modernizacja biurowca typu „Lipsk” albo jego rozbiórka i wybudowanie na jego miejscu nowego budynku. Po paru miesiącach wahań ostatecznie wybrano wariant drugi, z rozbiórką starej i budową nowej siedziby ambasady. Wybór ten oparty został na dwóch przesłankach – po pierwsze, dotychczasową siedzibę zbudowano w starej technologii, z użyciem szkodliwych materiałów m.in. azbestu. Po drugie, z uwagi na postępujące wtedy przeobrażenie alei Unter den Linden, polegające na budowaniu przy niej reprezentacyjnych, eleganckich budynków chciano zbudować budynek pasujący do nowego otoczenia.
W 1997 roku Ministerstwo Spraw Zagranicznych, którym ówcześnie kierował Dariusz Rosati podpisało list intencyjny na budowę nowej siedziby ambasady z przedsiębiorstwem Deutsche Immobilien Anlagegesellschaft (DIA), należącym do Deutsche Bank. Projekt zakładał wybudowanie do roku 2000 za pieniądze Niemiec dwóch budynków. Pierwszy miał pełnić funkcję Ambasady Polski, zaś drugi przez 30 lat miało dzierżawić DIA, które wynajmowałoby jego powierzchnię biurową na cele komercyjne. Po upływie okresu dzierżawy budynek zostałby przekazany Polsce. Z uwagi na protesty wywołane publikacją tygodnika „Wprost”, w której podnoszono kwestię ryzyka umieszczenia podsłuchów w wybudowanych przez zagraniczne przedsiębiorstwo budynkach zaniechano realizacji projektu.
W tym samym roku, już za rządów koalicji AWS-UW rozpisano konkurs na budowę nowej siedziby ambasady. W warunkach konkursu zapisano, że budynek powinien mieć 800 m² powierzchni biurowej. Ministerstwo Spraw Zagranicznych na jego budowę miało przeznaczone 40 milionów złotych. Konkurs wygrał projekt przygotowany przez pracownię architektów Zbigniewa Badowskiego, Marka Budzyńskiego i Adama Kowalewskiego. Projekt zakładał budowę budynku nieco większego, niż wynosiły pierwotne założenia, ale został on zaaprobowany przez MSZ. Niedługo później ministerstwo stwierdziło, że budynek przy Unter den Linden ma pomieścić również Instytut Kultury, z kolei na parterze mają się znaleźć pomieszczenia służące do organizowania różnych wystaw i wernisaży. Projekt został przerobiony, wskutek czego powierzchnia budynku rozrosła się do 1,4 tysiąca m². Zmiany zaakceptował Dyrektor Generalny MSZ i w 2000 roku zdecydował o realizacji inwestycji, której koszt zwiększył się z 40 milionów złotych do równowartości 42 milionów USD (w tamtym czasie dawało to w przeliczeniu ponad 168 milionów złotych). Ambasada została wtedy przeniesiona do budynku dawnej Polskiej Misji Wojskowej w Niemczech, w zachodnioberlińskiej dzielnicy Grunewald przy Lassenstraße 19–21.
Zgodnie z raportem pokontrolnym Najwyższej Izby Kontroli MSZ, mimo braku perspektyw na rozpoczęcie budowy zawarło aneks do umowy ze spółką realizującą prace projektowe. Na jego podstawie raty płatności na rzecz spółki przypadające na 2001 rok zwiększono o ponad 608 tysięcy złotych. Przygotowano również drugi aneks, podwyższający ogólną kwotę należności wobec spółki o prawie 8 milionów złotych. NIK stwierdziła, że pracownia architektoniczna przekazała ministerstwu projekt ambasady, za który wystawiła rachunek na 16,6 miliona złotych. Według wyjaśnień jednego z urzędników MSZ, wzięła się ona stąd, że aneksy uwzględniały przeróbki zgłaszane przez inwestora, ponadto to był procent od wartości całego obiektu. Dodatkowo MSZ musiało zapłacić 2 miliony złotych niemieckiemu przedsiębiorstwu architektonicznemu. W sumie wydano 18,6 miliona złotych, co stanowiło niemal połowę tego, co początkowo przeznaczano na budowę nowej siedziby.
Problemy finansowe, a także zmiana norm bezpieczeństwa zagranicznych przedstawicielstw państw NATO po zamachu z 11 września 2001 roku spowodowały zaniechanie realizacji projektu. Po zmianie rządu w tym samym roku NIK skierowała sprawę do prokuratury, zarzucając byłym już urzędnikom Ministerstwa SZ niegospodarność. MSZ próbowało dokonać kolejnego przerobienia projektu, tak aby zbudować budynek o planowanej początkowo powierzchni 800 m². Gdy się okazało, że to niemożliwe, powrócono do wariantu przebudowy starego budynku. Ministerstwo wynajęło w tym celu niemieckie przedsiębiorstwo, by oceniło, czy budynek typu „Lipsk” nadaje się do modernizacji. Ekspertyza była pozytywna, więc w 2003 roku przygotowano pierwszy przetarg, który niedługo później odwołano. To samo zrobiono z przetargiem zorganizowanym dwa lata później. To było spowodowane stwierdzeniem braku opłacalności inwestycji.
W 2005 roku, gdy do władzy doszła koalicja rządowa PiS-Samoobrona-LPR powołano w MSZ specjalny zespół, który miał przedstawić sposoby załatwienia kwestii Ambasady RP w Berlinie. Po zmianie rządu w 2007 roku Minister Spraw Zagranicznych Radosław Sikorski zapewniał, że projekt nowej siedziby ambasady zostanie przygotowany do końca 2009 roku, zaś otwarcie ukończonego budynku nastąpi w 2012 roku. Finansowanie całości inwestycji oszacowano na 80 milionów euro. Ostatecznie konkurs na projekt nowej siedziby ambasady rozstrzygnięty został jesienią 2012 roku. Wygrało go przedsiębiorstwo JEMS Architekci, które zaprojektowało pięciokondygnacyjny obiekt o 13 tysiącach m² powierzchni, posiadający podziemne parkingi, obszerne foyer i wewnętrzne dziedzińce.
19 sierpnia 2016 roku rozpoczęto przetarg na wyłonienie generalnego wykonawcy projektu, który wcześniej został wyczerpująco skonsultowany z władzami Berlina i uzyskał wszystkie niezbędne pozwolenia. Jesienią tego samego roku rozebrano stary budynek Ambasady Polski przy Unter den Linden. Zgodnie z przewidywaniami Ministerstwa Spraw Zagranicznych budowa miała zostać zakończona w 2019 roku. Nie dotrzymano terminu. Budowa nadal czeka na realizację. W nowym budynku ma się znajdować siedziba ambasady i konsulatu.

</doc>
<doc id="2359954" url="https://pl.wikipedia.org/wiki?curid=2359954" title="Michelle de Bruin">
Michelle de Bruin

Michelle de Bruin, z domu Smith (ur. 16 grudnia 1969 w Rathcoole) – irlandzka pływaczka, mistrzyni olimpijska i Europy.
Wyszła za Erika de Bruina, byłego holenderskiego lekkoatletę specjalizującego się w rzucie dyskiem.
6 sierpnia 1998 roku FINA zdyskwalifikowała pływaczkę na 4 lata za próbę manipulacji i fałszowania przy próbkach przekazanych do kontroli antydopingowej. W 1999 ogłosiła zakończenie kariery pływackiej i ponownie podjęła studia. Zdobyła tytuł prawniczy na University College Dublin.
W 1996 we współpracy z Cathal Dervan, wydała autobiografię zatytułowaną "Gold".

</doc>
<doc id="2359965" url="https://pl.wikipedia.org/wiki?curid=2359965" title="Ober Kostenz">
Ober Kostenz

Ober Kostenz – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kirchberg (Hunsrück).

</doc>
<doc id="2359969" url="https://pl.wikipedia.org/wiki?curid=2359969" title="Yu Hao">
Yu Hao

Yu Hao (, pisane również 预浩, 喻浩 lub 预皓) – inżynier z czasów wczesnej dynastii Song, pierwszy chiński architekt znany z nazwiska i jeden z największych twórców tego okresu.
Pochodził z południa Chin, ze wschodniego Zhejiangu, skąd przybył do stołecznego Kaifengu. Jego działalność datowana jest na lata 965-995. Przypisuje mu się doniosłą rolę w rozwoju chińskiej architektury, co poniekąd wydaje się być prawdą – rozpowszechnił m.in. charakterystyczne wywijanie naroży dachów ku górze. Najsłynniejszym dziełem Yu była drewniana pagoda w Kaifengu. Spłonęła ona jednak kilkadziesiąt lat po powstaniu, a na jej miejscu wzniesiono stojącą do dziś tzw. Żelazną Pagodę.
Yu Hao napisał podobno traktat "Sztuka ciesielstwa" (木經, "Mu Jing"). Dzieło to nie zachowało się do czasów współczesnych, stanowiło jednak inspirację dla innego wielkiego architekta epoki Song, Li Jie.

</doc>
<doc id="2359978" url="https://pl.wikipedia.org/wiki?curid=2359978" title="Dill (gmina)">
Dill (gmina)

Dill – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kirchberg (Hunsrück).

</doc>
<doc id="2359983" url="https://pl.wikipedia.org/wiki?curid=2359983" title="Mistrzostwa świata w żeglarstwie (klasa Star)">
Mistrzostwa świata w żeglarstwie (klasa Star)

Mistrzostwa świata w żeglarskiej klasie Star rozgrywane są od 1923 roku. Organizatorem mistrzostw jest 
Międzynarodowa Federacja Żeglarska (ISAF).
W 2008 roku w Miami mistrzostwo świata wywalczyła polska załoga Mateusz Kusznierewicz i Dominik Życki.

</doc>
<doc id="2359984" url="https://pl.wikipedia.org/wiki?curid=2359984" title="Metzenhausen (gmina)">
Metzenhausen (gmina)

Metzenhausen – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kirchberg (Hunsrück).

</doc>
<doc id="2359991" url="https://pl.wikipedia.org/wiki?curid=2359991" title="Metzenhausen">
Metzenhausen

Niemcy:
Osoby:
Inne:

</doc>
<doc id="2359995" url="https://pl.wikipedia.org/wiki?curid=2359995" title="Wojsko I Rzeczypospolitej w 1633">
Wojsko I Rzeczypospolitej w 1633



</doc>
<doc id="2360002" url="https://pl.wikipedia.org/wiki?curid=2360002" title="Sohren (gmina)">
Sohren (gmina)

Sohren – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kirchberg (Hunsrück).

</doc>
<doc id="2360007" url="https://pl.wikipedia.org/wiki?curid=2360007" title="Sohren">
Sohren

Niemcy:
Osoby:
Zobacz też:

</doc>
<doc id="2360008" url="https://pl.wikipedia.org/wiki?curid=2360008" title="True names">
True names



</doc>
<doc id="2360009" url="https://pl.wikipedia.org/wiki?curid=2360009" title="Wojsko I Rzeczypospolitej pod Wiedniem (1683)">
Wojsko I Rzeczypospolitej pod Wiedniem (1683)



</doc>
<doc id="2360013" url="https://pl.wikipedia.org/wiki?curid=2360013" title="Ayako">
Ayako

 – żeńskie imię japońskie.
Możliwa pisownia.
Ayako można zapisać używając wielu różnych znaków kanji i może znaczyć m.in.:

</doc>
<doc id="2360015" url="https://pl.wikipedia.org/wiki?curid=2360015" title="Street’s Disciple">
Street’s Disciple

Street's Disciple – siódmy studyjny album amerykańskiego rapera Nasa. Został wydany w listopadzie 2004 roku.
Album zadebiutował na 5. miejscu notowania Billboard 200, sprzedając się w ilości 232.000 egzemplarzy w pierwszym tygodniu. 18 listopada, 2005 roku kompozycja została zatwierdzona jako platyna.

</doc>
<doc id="2360018" url="https://pl.wikipedia.org/wiki?curid=2360018" title="Ľubomír Reiter">
Ľubomír Reiter

Ľubomír Reiter (ur. 3 grudnia 1974 w Stropkovie) – słowacki piłkarz grający na pozycji napastnika. W swojej karierze 28 razy wystąpił w reprezentacji Słowacji i strzelił w niej 9 goli.
Kariera klubowa.
Karierę piłkarską Reiter rozpoczął w klubie Tesla Stropkov. W sezonie 1995/1996 zadebiutował w jego barwach w drugiej lidze słowackiej. W 1996 roku odszedł do pierwszoligowego Tatrana Preszów. W Tatranie występował do lata 1998 roku.
W 1998 roku Reiter zmienił klub i przeszedł do MŠK Žilina. W klubie tym grał do końca 2001 roku. Odszedł z niego w trakcie sezonu 2001/2002, w którym Žilina wywalczyła mistrzostwo Słowacji. Kolejnym klubem w karierze Reitera była czeska Sigma Ołomuniec. W Sigmie grał do 2004 roku, a w 2005 wyjechał do Stanów Zjednoczonych i przez pół roku występował w klubie tamtejszej Major League Soccer, Chicago Fire.
W połowie 2005 roku Reiter wrócił na Słowację i został piłkarzem Artmedii Petržalka z Bratysławy. Wiosną 2007 był wypożyczony do Slavii Praga, a w połowie roku powrócił do Artmedii. W sezonie 2007/2008 został z nią mistrzem Słowacji i zdobył Puchar Słowacji. W 2008 roku zakończył karierę.
Kariera reprezentacyjna.
W reprezentacji Słowacji Reiter zadebiutował 7 października 2001 roku w wygranym 5:0 meczu eliminacji do MŚ 2002 z Macedonią, w którym strzelił gola. W kadrze narodowej od 2001 do 2005 roku rozegrał 28 meczów i zdobył 9 bramek.

</doc>
<doc id="2360019" url="https://pl.wikipedia.org/wiki?curid=2360019" title="Nowe Chrapowo (przystanek kolejowy)">
Nowe Chrapowo (przystanek kolejowy)

Nowe Chrapowo - nieczynny przystanek kolejowy w Nowym Chrapowie w powiecie pyrzyckim, w województwie zachodniopomorskim, w Polsce.

</doc>
<doc id="2360020" url="https://pl.wikipedia.org/wiki?curid=2360020" title="Lubomir Reiter">
Lubomir Reiter



</doc>
<doc id="2360021" url="https://pl.wikipedia.org/wiki?curid=2360021" title="Stare Chrapowo (przystanek kolejowy)">
Stare Chrapowo (przystanek kolejowy)

Stare Chrapowo - nieczynny przystanek kolejowy w Starym Chrapowie w powiecie pyrzyckim, w województwie zachodniopomorskim, w Polsce.

</doc>
<doc id="2360023" url="https://pl.wikipedia.org/wiki?curid=2360023" title="Henau (Niemcy)">
Henau (Niemcy)

Henau – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kirchberg (Hunsrück).

</doc>
<doc id="2360024" url="https://pl.wikipedia.org/wiki?curid=2360024" title="Linie (przystanek kolejowy)">
Linie (przystanek kolejowy)

Linie - nieczynny przystanek kolejowy w Liniach w powiecie pyrzyckim, w województwie zachodniopomorskim, w Polsce.

</doc>
<doc id="2360025" url="https://pl.wikipedia.org/wiki?curid=2360025" title="Bielice Parsów">
Bielice Parsów

Bielice Parsów - nieczynny przystanek kolejowy w Bielicach w powiecie pyrzyckim, w województwie zachodniopomorskim, w Polsce.

</doc>
<doc id="2360026" url="https://pl.wikipedia.org/wiki?curid=2360026" title="Pomnik Leszka Gieca w Katowicach">
Pomnik Leszka Gieca w Katowicach

Pomnik Leszka Gieca w Katowicach − pomnik w katowickiej jednostce pomocniczej Piotrowice-Ochojec, zlokalizowany przed gmachem Górnośląskiego Centrum Medycznego, przy ul. Ziołowej 45/47.
Pomnik to popiersie profesora Leszka Gieca − polskiego kardiologa, twórcy i wieloletniego dyrektora Górnośląskiego Ośrodka Kardiologii w Ochojcu (ośrodek od 2008 nosi jego imię). Popiersie przy bramie wjazdowej do Górnośląskiego Centrum Medycznego odsłonięto w 2009 w obecności władz Śląskiego Uniwersytetu Medycznego w Katowicach i władz samorządowych.
18 maja 2010 dokonano ponownego odsłonięcia popiersia, którego projektantem jest Zygmunt Brachmański.

</doc>
<doc id="2360027" url="https://pl.wikipedia.org/wiki?curid=2360027" title="Parsów (przystanek kolejowy)">
Parsów (przystanek kolejowy)

Parsów – nieczynny przystanek kolejowy w Bielicach w powiecie pyrzyckim, w województwie zachodniopomorskim, w Polsce.

</doc>
<doc id="2360028" url="https://pl.wikipedia.org/wiki?curid=2360028" title="Megan Prescott">
Megan Prescott

Megan Elizabeth "Meg" Prescott (ur. 4 czerwca 1991) – brytyjska aktorka, najlepiej znana z roli Katie Fitch w serialu dla młodzieży "Kumple".
Kariera.
Choć Prescott zadebiutowała aktorsko w jednym z odcinków "Doctors" ("Dare, Double Dare, Truth"), to rozgłos dała jej rola Katie Fitch w 3 i 4 sezonie "Kumpli". Ona i jej siostra odgrywały rolę bliźniaczek Katie i Emily Fitch. Zdjęcia do trzeciego sezonu "Kumpli" rozpoczęły się w lipcu 2008 roku. Ich role zostały powtórzone w 4 sezonie.
Jednak od niej i innych gwiazd "Kumpli" oczekuje się powtórzenia roli w nowym filmie. Zdjęcia do filmu rozpoczęły się we wrześniu 2010 roku. Film ma się ukazać pod koniec lata 2011 roku.
W stosunku do swojej pracy w "Kumplach", Prescott pojawiła się jako korespondentka na otwartych przesłuchaniach do oficjalnego show "Skins Parties". oraz wielokrotnie pojawiała się wraz z obsadą na "T4 On The Beach".
Po zakończeniu pracy w "Kumplach" Meg wyraziła, że obawia się o swoją przyszłość.
Wyraziła duże zainteresowanie udziałem w amerykańskiej telewizji "Gotowych na wszystko", których jest fanką.
Na oficjalnym blogu jej siostry Kathryn pojawiła się informacja, że rodzeństwo podejmuje się gap year, aby zostać wolontariuszkami w azylu dla zwierząt w Malezji lub na Florydzie.
Prescott znalazła się na 68 miejscu najseksowniejszych kobiet w rankingu "Hot 100 List" na rok 2010 na AfterEllen. w 2011 roku Meg ponownie znalazła się na "Hot 100 List" na AfterEllen, tym razem znalazła się na 87 miejscu najseksowniejszych kobiet.
Życie osobiste.
Prescott urodziła się w Palmers Green w Londynie. Jest sześć minut młodsza od swojej siostry bliźniaczki Kathryn, która również jest aktorką. Meg ukończyła szkołę podstawową "Palmers Green High School", szkołę średnią "St. John's Senior School", a edukację zakończyła w Ashmole w "Sixth Form College". Również studiowała produkcję telewizyjną, w szczególności reżyserię (w uniwersytecie). Zanim zaczęła zawodowo zajmować się aktorstwem razem z siostrą uczęszczały na tygodniowe lekcje aktorstwa, gdzie poznały się z Lily Loveless, z którą ostatecznie razem grały w "Kumplach".
Na Myspace Meg stwierdziła, że gra na perkusji. Ma różnorodny gusta muzyczne, które obejmują Cyndi Lauper, Weezer i Kim Carnes.
Meg jest reprezentowana przez Matta Wyntera z Insanity Artists Management w Wielkiej Brytanii.

</doc>
<doc id="2360030" url="https://pl.wikipedia.org/wiki?curid=2360030" title="Skrzynice (przystanek kolejowy)">
Skrzynice (przystanek kolejowy)

Skrzynice – nieczynny przystanek kolejowy w Skrzynicach w powiecie gryfińskim, w województwie zachodniopomorskim, w Polsce.

</doc>
<doc id="2360031" url="https://pl.wikipedia.org/wiki?curid=2360031" title="Sobieradz (przystanek kolejowy)">
Sobieradz (przystanek kolejowy)

Sobieradz – nieczynny przystanek kolejowy w Sobieradzu w powiecie gryfińskim, w województwie zachodniopomorskim, w Polsce.

</doc>
<doc id="2360032" url="https://pl.wikipedia.org/wiki?curid=2360032" title="Jezioro Wirów">
Jezioro Wirów

Jezioro Wirów – nieczynny przystanek kolejowy w Wirowie w powiecie gryfińskim, w województwie zachodniopomorskim, w Polsce.

</doc>
<doc id="2360033" url="https://pl.wikipedia.org/wiki?curid=2360033" title="Wirów (przystanek kolejowy)">
Wirów (przystanek kolejowy)

Wirów – nieczynny przystanek kolejowy w Wirowie w powiecie gryfińskim, w województwie zachodniopomorskim, w Polsce.

</doc>
<doc id="2360034" url="https://pl.wikipedia.org/wiki?curid=2360034" title="Henau">
Henau

Miejscowości:

</doc>
<doc id="2360035" url="https://pl.wikipedia.org/wiki?curid=2360035" title="Żórawie (przystanek kolejowy)">
Żórawie (przystanek kolejowy)

Żórawie – nieczynny przystanek kolejowy w Żórawiu w powiecie gryfińskim, w województwie zachodniopomorskim, w Polsce.

</doc>
<doc id="2360041" url="https://pl.wikipedia.org/wiki?curid=2360041" title="Pomnik Leszka Gieca">
Pomnik Leszka Gieca



</doc>
<doc id="2360043" url="https://pl.wikipedia.org/wiki?curid=2360043" title="Dillendorf (Nadrenia-Palatynat)">
Dillendorf (Nadrenia-Palatynat)

Dillendorf – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kirchberg (Hunsrück).

</doc>
<doc id="2360046" url="https://pl.wikipedia.org/wiki?curid=2360046" title="Archidiecezja Arequipa">
Archidiecezja Arequipa

Archidiecezja Arequipa − archidiecezja rzymskokatolicka w peruwiańskim mieście Arequipa, będąca diecezją do roku 1943. 

</doc>
<doc id="2360049" url="https://pl.wikipedia.org/wiki?curid=2360049" title="Popiersie Leszka Gieca w Katowicach-Ochojcu">
Popiersie Leszka Gieca w Katowicach-Ochojcu



</doc>
<doc id="2360050" url="https://pl.wikipedia.org/wiki?curid=2360050" title="Dillendorf">
Dillendorf

Niemcy:

</doc>
<doc id="2360057" url="https://pl.wikipedia.org/wiki?curid=2360057" title="Metropolia Limy">
Metropolia Limy

Metropolia Limy - metropolia Kościoła rzymskokatolickiego w Peru. Powstała w 1546 roku, obecnie w jej skład wchodzi metropolitalna archidiecezja Limy, sześć diecezji oraz jedna prałatura terytorialna. Od 1999 godność metropolity sprawuje kardynał Juan Luis Cipriani Thorne. 

</doc>
<doc id="2360063" url="https://pl.wikipedia.org/wiki?curid=2360063" title="Hahn (Nadrenia-Palatynat)">
Hahn (Nadrenia-Palatynat)

Hahn – miejscowość i gmina w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Kirchberg (Hunsrück).

</doc>
<doc id="2360065" url="https://pl.wikipedia.org/wiki?curid=2360065" title="Jan Wójtowicz">
Jan Wójtowicz

Jan Wójtowicz pseud. "Maciek" (ur. 6 lutego 1919 w Przypisówce, zm. 10 lipca 1972 w Warszawie) – działacz komunistyczny, oficer Gwardii Ludowej, Armii Ludowej i Milicji Obywatelskiej.
Życiorys.
W 1936 wstąpił do Komunistycznego Związku Młodzieży Polskiej. W 1938 został aresztowany za działalność komunistyczną i osadzony w więzieniu na Zamku Lubelskim, skąd wydostał się podczas działań wojennych we wrześniu 1939. Udał się, podobnie jak wielu innych komunistów, na tereny zajęte przez ZSRR. Jesienią 1941 wstąpił do oddziału partyzantki radzieckiej. W rodzinne strony powrócił w grudniu 1941. Przy pomocy Franciszka Wolińskiego ps. "Franek" i Leona Marzęty ps. "Leszek" utworzył polsko-radziecki oddział partyzancki. Wiosną 1942 wraz z oddziałem wstąpił do Gwardii Ludowej a także do Polskiej Partii Robotniczej. Działał głównie w powiatach lubartowskim, radzyńskim i łukowskim, a także w rejonie lasów parczewskich i kozłowieckich. We wrześniu 1943 jego oddział wszedł w skład 1 batalionu GL jako jego 1 kompania. W tym samym miesiącu zaatakował obserwacyjny posterunek lotniczy w osadzie Kamionka, w wyniku czego zginęło kilku hitlerowców, a reszta schroniła się w bunkrze ostrzelanym przez partyzantów. Wkrótce po tej akcji oddział „Maćka” zorganizował zasadzkę koło Przypisówki, na trasie Firlej-Lubartów, zabijając kilku żandarmów ochraniających transport zboża kontyngentowego. Nazajutrz pod wsią Przypisówka doszło do starcia z przeważającymi siłami niemieckimi. W walce zginął jeden hitlerowiec. Gwardziści stracili pięciu ludzi.
Na początku 1944 „Maciek” został awansowany na porucznika AL. W nocy z 7 na 8 marca 1944 jego kompania współdziałała z innymi oddziałami AL w ataku na hitlerowski oddział ekspedycyjny kwaterujący we wsi Jamy w powiecie lubartowskim. Zginęło ok. 40 hitlerowców, w tym całe dowództwo, a 35 żołnierzy niemieckich dostało się do niewoli.
1 i 3 maja brał udział w partyzanckich obchodach Święta Pracy i Święta Konstytucji 3-go maja w lasach parczewskich. 14 maja 1944 dowodził swoją kompanią w bitwie pod Rąblowem. Po bitwie rąblowskiej „Maciek” został instruktorem w podoficerskiej szkole AL (dowództwo nad oddziałem przekazał por. Janowi Białkowi ps. „Biały”). 
Po lipcu 1944 Wójtowicz został skierowany do MO, jego dalsze losy służbowe nie są znane (prawdopodobnie kontynuował służbę w milicji lub został przeniesiony do wojska).
Życie prywatne.
Jego żoną była Wacława z domu Korczak (ur. 5 czerwca 1923, zm. 25 listopada 2003). Para spoczywa na wojskowych Powązkach (kwatera B33-3-2).
Odznaczenia.
i inne.

</doc>
<doc id="2360079" url="https://pl.wikipedia.org/wiki?curid=2360079" title="Serviço Social da Indústria SP (piłka siatkowa kobiet)">
Serviço Social da Indústria SP (piłka siatkowa kobiet)

Serviço Social da Indústria SP; a także SESI São Paulo – brazylijska kobieca drużyna siatkarska z São Paulo. Obecnie zespół występuje w rozgrywkach Superligi.

</doc>
<doc id="2360085" url="https://pl.wikipedia.org/wiki?curid=2360085" title="Branislav Labant">
Branislav Labant

Branislav Labant (ur. 11 maja 1976 w Żylinie) – piłkarz słowacki grający na pozycji bocznego obrońcy. W swojej karierze 7 razy wystąpił w reprezentacji Słowacji. Jego brat Vladimír również był piłkarzem.
Kariera klubowa.
Karierę piłkarską Labant rozpoczął w klubie MŠK Žilina. W 1994 roku awansował do kadry pierwszej drużyny i w sezonie 1994/1995 zadebiutował w jej barwach w pierwszej lidze słowackiej. W 1995 roku spadł z Žiliną do drugiej ligi, ale już od 1996 roku ponownie grał w pierwszej lidze Słowacji. W sezonie 1998/1999 był wypożyczony do FC Rimavská Sobota, który został zdegradowany o klasę niżej. W 1999 roku Labant wrócił do Žiliny. W latach 2002–2004 trzykrotnie z rzędu wywalczył z nią mistrzostwo Słowacji, a w 2005 roku był wicemistrzem kraju. Z Žiliną zdobył też Superpuchar Słowacji w latach 2003 i 2004.
W 2006 roku Labant przeszedł do czeskiego drugoligowca, Viktorii Žižkov. W 2007 roku awansował z nią do pierwszej ligi, ale w 2008 roku spadł z nią do drugiej. Po spadku Viktorii Žižkov wrócił na Słowację i został piłkarzem FC Nitra. W Nitrze grał do końca kariery, czyli do 2010 roku.
Kariera reprezentacyjna.
W reprezentacji Słowacji Labant zadebiutował 13 lutego 2003 roku w wygranym 3:1 towarzyskim meczu z Cyprem. W kadrze narodowej grał tylko w 2003 roku. Rozegrał w niej 7 meczów.

</doc>
<doc id="2360097" url="https://pl.wikipedia.org/wiki?curid=2360097" title="Prałatura terytorialna Yauyos">
Prałatura terytorialna Yauyos

Prałatura terytorialna Yauyos – prałatura terytorialna Kościoła rzymskokatolickiego w Peru, w metropolii Limy, obsługiwana przez kapłanów związanych z prałaturą Opus Dei, którego członkami byli wszyscy dotychczasowi ordynariusze prałatury Yauyos. Została erygowana 12 kwietnia 1957 roku. Siedzibą prałata jest miasto San Vicente di Cañete. 

</doc>
<doc id="2360107" url="https://pl.wikipedia.org/wiki?curid=2360107" title="Franciszek Woliński">
Franciszek Woliński

Franciszek Woliński pseud. "Franek" (ur. 3 grudnia 1915 lub w 1918 w Przypisówce, zm. 5 stycznia 1947 w Inowrocławiu) – działacz Komunistycznej Partii Polski, dowódca oddziału partyzanckiego Gwardii Ludowej, następnie dowódca 4 Okręgu Armii Ludowej.
Biografia.
Syn Michała, w okresie międzywojennym był działaczem KPP, kilkakrotnie więziony za działalność komunistyczną. We wrześniu 1939 znalazł się na terenach zajętych przez ZSRR. Po ataku Niemiec na ZSRR w 1941 wstąpił do partyzantki radzieckiej. W końcu 1941 roku wrócił na Lubelszczyznę, gdzie po skontaktowaniu się z dawnymi towarzyszami rozpoczął działalność konspiracyjną. Wspólnie z Janem Wójtowiczem ps. "Maciek" i Leonem Marzetą ps. "Leszek", rozpoczął organizowanie polsko-sowieckiego oddziału partyzanckiego. Wiosną 1942 dowodzony przez "Franka" oddział wszedł w skład GL. Działał przeważnie w powiatach: lubartowskim, radzyńskim, włodawskim i lubelskim i był na tych terenach najaktywniejszy. 21 marca 1943 spowodował wykolejenie pociągu pod Motyczem, na linii Lublin-Dęblin; kilka wagonów, w których znajdowali się niemieccy pasażerowie, uległo zniszczeniu. 15 kwietnia zniszczył urząd gminny w Firleju. Również w kwietniu 1943 pod dowództwem Wolińskiego czterech partyzantów stoczyło pod Łęczną potyczkę z oddziałem żandarmerii; Woliński został wówczas ciężko ranny i przez 2 miesiące jego oddziałem dowodził Wójtowicz.
5 października 1943 Woliński został awansowany na porucznika, a w grudniu tego roku odznaczony Orderem Krzyża Grunwaldu III klasy. 4 lutego 1944 został dowódcą 4 Okręgu AL, a sześć dni później awansowany na kapitana.
13 stycznia 1944 oddział "Franka" wykoleił pociąg towarowy na linii Dęblin-Puławy, niszcząc 7 wagonów i zabijając dwóch hitlerowców z obsługi. 23 stycznia oddział zajął Ostrów Lubelski; partyzanci zniszczyli pocztę, urząd gminny i ostrzelali posterunek żandarmerii, po czym wycofali się bez strat. W nocy z 7 na 8 marca oddział "Franka" uderzył na niemiecki oddział pacyfikacyjny kwaterujący we wsi Jamy; zginęło kilkudziesięciu hitlerowców i 1 partyzant. W walce tej uczestniczyli m.in. Mieczysław Moczar, Kazimierz Sidor, Jan Wójtowicz i Mikołaj Meluch. W odwecie za tę akcję Niemcy spacyfikowali Jamy, mordując 152 mieszkańców. 14 maja 1944 walczył pod Rąblowem.
Po lipcu 1944 kpt. Woliński pracował w Milicji Obywatelskiej na terenie województwa pomorskiego. W 1946 przeszedł na emeryturę z powodu gruźlicy. Zmarł w 1947.
Franciszek Woliński spoczywa na Cmentarzu Zwiastowania NMP w Inowrocławiu, miał żonę i dzieci.
Gustaw Alef-Bolkowiak w swoich wspomnieniach pt. "Gorące dni" stwierdził, że "Franek" mimo swojej wprost szaleńczej odwadze i dzielności, której zawdzięczał szacunek Bolkowiaka i innych partyzantów, raził go i denerwował swoim arbitralnym sposobem traktowania z góry współpracowników.

</doc>
<doc id="2360123" url="https://pl.wikipedia.org/wiki?curid=2360123" title="Program kosmiczny Apollo">
Program kosmiczny Apollo



</doc>
<doc id="2360137" url="https://pl.wikipedia.org/wiki?curid=2360137" title="Małgorzata Maria Farnese">
Małgorzata Maria Farnese

Małgorzata Maria Farnese (ur. 24 listopada 1664 w Parmie, zm. 17 czerwca 1718 w Colorno) – księżniczka Parmy i poprzez małżeństwo księżna Modeny i Reggio.
Urodziła się jako córka księcia Parmy i Piacenzy Ranuccio II oraz jego drugiej żony księżnej Izabeli.
14 lipca 1692 w Parmie poślubiła swojego brata ciotecznego – księcia Modeny i Reggio Franciszka II d'Este. Para nie miała dzieci. Po śmierci Franciszka jego następcą został stryj (przyrodni brat jego ojca) kardynał Rinaldo d'Este.

</doc>
<doc id="2360155" url="https://pl.wikipedia.org/wiki?curid=2360155" title="Kamienica przy ul. Popiełuszki 4/6 w Częstochowie">
Kamienica przy ul. Popiełuszki 4/6 w Częstochowie

Kamienica przy ul. Popiełuszki 4/6 w Częstochowie – zabytkowa kamienica w Częstochowie, u zbiegu ulic Popiełuszki i Jasnogórskiej, zbudowana w 1900 roku.
Kamienica jest dwuskrzydłowa, trzykondygnacyjna, wzniesiona z nieotynkowanej cegły z dekoracyjnymi pasami kasetonów pod parapetami okien pierwszego i drugiego piętra. Część okien jest zaślepiona. Dach płaski.
Historia.
Kamienicę wzniesiono w 1900 roku na potrzeby służb celnych Imperium Rosyjskiego, które obsługiwały pobliskie przejście graniczne w Herbach. Od budynku służb celnych obecną ulicę Popiełuszki nazwano Celną. W budynku znajdowała się także siedziba 42 Pułku Dragonów, którzy m.in. pełnili wartę honorową przy pobliskim pomniku cesarza Aleksandra II Romanowa. W okresie okupacji niemiecko-austriackiej w budynku rezydowała żandarmeria niemiecka. W czasach II Rzeczypospolitej budynek należał do Wojska Polskiego, a następnie milicji ludowej i ostatecznie Policji Państwowej. W okresie okupacji hitlerowskiej działała tu Granatowa Policja. W okresie stalinowskim budynek był jedną z siedzib Urzędu Bezpieczeństwa i miejscem przetrzymywania więźniów. Tę ostatnią funkcję upamiętnia tablica umieszczona na fasadzie od strony ul. Popiełuszki. Następnie działała tu komenda Milicji Obywatelskiej, którą w latach 70. XX wieku przeniesiono przecznicę dalej, do nowego budynku. Budynek przystosowano wówczas na potrzeby mieszkań zastępczych, a lokatorów zaczęto wprowadzać w 1985 roku. Po przemianach w 1989 roku planowano w budynku hotel i Dom Polonii, ale ostatecznie zaczęły tu działać placówki Urzędu Miasta, m.in. Miejski Zarząd Dróg i Transportu. Pod koniec tej dekady planowano w nim umieścić filię Urzędu Miasta i rozbudować o dodatkową, przeszkloną kondygnację. Nie zrealizowano także planów powołania w budynku galerii sztuki.
W 2011 roku zdemontowano część kasetonów z powodu kiepskiego stanu technicznego budynku. Planowany jest generalny remont kamienicy i odtworzenie historycznej fasady. 
Do realizacji tych planów nie doszło. Po opuszczeniu budynku przez Miejski Zarząd Dróg i Mostów rozpoczęła się procedura wpisania budynku do rejestru zabytków województwa śląskiego i w roku 2018 budynek został wpisany pod numerem rejestru A/505/2018. Obecnie stoi nieużytkowany.

</doc>
<doc id="2360158" url="https://pl.wikipedia.org/wiki?curid=2360158" title="Nebojša Jelenković">
Nebojša Jelenković

Nebojša Jelenković (ur. 26 maja 1978 w Nowym Sadzie) – serbski piłkarz występujący na pozycji pomocnika.

</doc>
<doc id="2360166" url="https://pl.wikipedia.org/wiki?curid=2360166" title="Grigorij Fiedotow">
Grigorij Fiedotow

Grigorij Iwanowicz Fiedotow, ros. Григорий Иванович Федотов (ur. we wsi Głuchowo, w guberni moskiewskiej, Imperium Rosyjskie, zm. 8 grudnia 1957 w Moskwie, Rosyjska FSRR, ZSRR) – rosyjski piłkarz, grający na pozycji napastnika, trener piłkarski.
Kariera piłkarska.
Kariera klubowa.
Miłość do sportu rozwinął jego nauczyciel kultury fizycznej Iwan Siergiejewicz Połozow. Po ukończeniu szkoły średniej zapisał się do fabrycznej szkoły zawodowej. Jako junior znakomicie wykazał się w meczu zespołu dorosłych wsi Głuchowo (stworzonego przez miejscową fabrykę włókienniczą) i miasta Elektrostal. W 1934 rozpoczął karierę piłkarską w Mietałłurgu Moskwa, gdzie szybko stał się ulubieńcem, mimo młodego wieku. Jego bardzo szybko zauważyli skauci innych klubów i w 1938 roku został zaproszony do CDKA Moskwa, gdzie natychmiast przebił się do pierwszej jedenastki i stał się czołowym napastnikiem drużyny.
27 października 1940 doznał fatalnej kontuzji ręki podczas meczu CDKA - Spartak Moskwa: w odpowiedzi na podanie piłki z lewej pobiegł za nią, ale w tym czasie ktoś z obrońców złapał go za ramię - siła inercji była tak wielka, że ramię wyskoczyło ze stawu. Skutki tego urazu Fiedotow odczuwał do końca życia. Od tamtego czasu grał z mocno nawijanym na rękę bandażem i próbował unikać kolizji. Jednak dzięki wielkiemu przyrodniemu talentu Grigorij Fiedotow i po zakończeniu wojny ojczyźnianej, dalej był jednym z najlepszych, występował przeważnie w roli dyrygenta, mimo tego, udało mu się zdobyć wiele goli.
W czasie wojny, jak większość graczy - oficerów, został wysłany do tyłu, był zaangażowany w ewakuacji innych obywateli, ochrony obiektów, itp. W 1943 roku zespół CDKA zebrał się ponownie i zaczął grać mecze z innymi klubami, a w 1945 roku wznowiono mistrzostwo ZSRR. Grigorij został wybrany kapitanem zespołu, a wraz z nim w ataku zaczął grać Wsiewołod Bobrow, razem stanowili główną siłę uderzeniową, która pomogła drużynie przez trzy kolejne lata zdobyć mistrzostwo i dwa razy Puchar ZSRR. W 1949 został najlepszym strzelcem zespołu i postanowił zakończyć swoją karierę piłkarską.
Kariera zawodowa.
Po zakończeniu kariery piłkarskiej przeszedł na stanowisko szkoleniowca w CDKA Moskwa. Przyczyną były przeniesione wcześniej kontuzje na boisku. Pracował asystentem trenera aż do śmierci w 1957 roku. Zachorował na grypę. Zmarł 8 grudnia 1957 w Moskwie, przyjmując kąpiel w swoim mieszkaniu. Wskrycie wykazało, że u Fiedotowa było całkowicie porażone jedne płuco. Został pochowany na cmentarzu Nowodiewiczim.
Po jego śmierci w 1958 roku klub CSKA ustanowił nagrodę imienia Grigorija Fiedotowa dla najbardziej rezultatywnego zespołu mistrzostw. A w latach 60. powstał Klub Grigorija Fiedotowa, który obejmował piłkarzy, którzy zdobyli nie mniej niż 100 bramek na najwyższym poziomie. W roku 1986 w mieście Nogińsk postawiono brązowe popiersie gracza. W 1994 r. został utworzony Fundusz dla wojskowych weteranów piłki nożnej imienia Grigorija Fiedotowa. We wsi Głuchowo otwarty muzeum Grigorija Fiedotowa, a na miejscowym stadionie postawiono mu pomnik. Jego imieniem nazwany stadion CSKA Moskwa.

</doc>
<doc id="2360168" url="https://pl.wikipedia.org/wiki?curid=2360168" title="Beniamin (Miłow)">
Beniamin (Miłow)

Beniamin, imię świeckie Wiktor Dmitriewicz Miłow (ur. 8 lipca 1887 w Orenburgu, zm. 2 sierpnia 1955 w Saratowie) – rosyjski biskup prawosławny.
Był drugim synem prawosławnego duchownego Dmitrija Miłowa i jego żony Anny. Był wychowywany w duchu głęboko religijnym, już w dzieciństwie uczestniczył razem z rodzicami w pielgrzymkach do monasteru św. Anny w Jarańsku. W 1916, jako drugi absolwent w swoim roczniku, ukończył seminarium duchowne we Wiatce i na koszt państwowy podjął wyższe studia teologiczne w Kazańskiej Akademii Duchownej. Był wyróżniającym się studentem, nie zdołał jednak ukończył nauki z powodu zamknięcia Akademii w 1918, na mocy decyzji władz bolszewickich. Wiktor Miłow wrócił do rodziców, do Wiatki. Po półtora roku trafił do Saratowa, gdzie zatrudnił się w kancelarii oddziału Armii Czerwonej. Pracę tę zaliczono mu na poczet służby wojskowej. Po kilku miesiącach skontaktował się z żyjącym w monasterze Przemienienia Pańskiego w Saratowie pustelnikiem, hieromnichem Mikołajem (Parfionowem), który pobłogosławił jego zamiary złożenia ślubów mniszych i skierował do Monasteru Daniłowskiego w Moskwie. Wiktor Miłow został tam postrzyżony na mnicha w 1920, przyjmując imię Beniamin.
12 kwietnia 1920 został wyświęcony na hierodiakona, zaś 8 października – na hieromnicha. W 1923 otrzymał godność archimandryty i został przełożonym monasteru Opieki Matki Bożej w Moskwie. Inne źródło wskazuje, że wspólnotą tą kierował biskup ałatyrski Guriasz, zaś archimandryta Beniamin był jego najbliższym współpracownikiem.
W październiku 1929 monaster Opieki Matki Bożej został zamknięty, zaś jego przełożony aresztowany. Kolejno był więziony na Łubiance i Butyrkach, a następnie zesłany do łagru w dawnym Monasterze Sołowieckim. Po trzyletnim okresie pozbawienia wolności duchowny został zwolniony. Osiedlił się wówczas we Włodzimierzu i do 1937 służył w miejscowej cerkwi św. Nikity. W wymienionym roku został po raz kolejny aresztowany i zesłany na północ Rosji europejskiej. Dopiero od 1943 mógł utrzymywać kontakt listowny z duchowymi uczniami. W tym samym roku, wskutek zmiany polityki władz radzieckich wobec Cerkwi, Beniamin (Miłow) został zwolniony, zamieszkał w odnowionej Ławrze Troicko-Siergijewskiej i został wykładowcą patrologii w Moskiewskiej Akademii Duchownej. W 1948 obronił pracę poświęconą miłości bożej w nauczaniu Biblii i Kościoła prawosławnego, na podstawie której uzyskał tytuł magistra teologii, a następnie profesora patrologii. Został również inspektorem uczelni.
W 1949 archimandryta Beniamin po raz trzeci został aresztowany i zesłany do Kazachstanu. Na zsyłce spędził pięć lat, opracowując w miarę możliwości, przy pomocy nadsyłanej mu literatury, kolejne prace naukowe. Po zwolnieniu w październiku 1954 został proboszczem cerkwi św. Eliasza w Sierpuchowie.
4 lutego 1955 w soborze Objawienia Pańskiego w Moskwie miała miejsce jego chirotonia na biskupa saratowskiego i bałaszowskiego, w której w charakterze konsekratorów wzięli udział m.in. patriarcha moskiewski i całej Rusi Aleksy, Katolikos-Patriarcha Gruzji Melchizedek, metropolita kruticki i kołomieński Mikołaj.
Arcybiskup Beniamin zmarł w sierpniu tego samego roku w Saratowie.

</doc>
<doc id="2360169" url="https://pl.wikipedia.org/wiki?curid=2360169" title="Clerks – Sprzedawcy (album)">
Clerks – Sprzedawcy (album)

Clerks – Sprzedawcy – ścieżka dźwiękowa z filmu "Clerks – Sprzedawcy" w reżyserii Kevina Smitha. Album ze ścieżką dźwiękową został wydany 11 października 1994 roku, nakładem wytwórni Columbia.

</doc>
<doc id="2360171" url="https://pl.wikipedia.org/wiki?curid=2360171" title="Minako Kotobuki">
Minako Kotobuki

 – japońska seiyū i piosenkarka pochodząca z Kobe w prefekturze Hyōgo. Jej najbardziej znaną rolą jest Tsumugi Kotobuki (K-On!). Swoją karierę muzyczną rozpoczęła śpiewając opening i ending z anime "K-On!" w kwietniu 2009 roku. W tym samym miesiącu, ona i trzy inne seiyū zadebiutowały jako zespół muzyczny Sphere wydając singel „Future Stream”.
Filmografia.
Ważniejsze role są pogrubione
Seriale anime.
2017

</doc>
<doc id="2360177" url="https://pl.wikipedia.org/wiki?curid=2360177" title="Rubel zakaukaski">
Rubel zakaukaski

Rubel zakaukaski – oficjalna waluta używana na terytorium Zakaukaskiej Federacyjnej Socjalistycznej Republiki Radzieckiej w latach 1922-1936. Rubel dzielił się na sto kopiejek. Na banknotach widnieją napisy w języku rosyjskim, ormiańskim, gruzińskim oraz azerskim, zapisywanym pismem arabskim.

</doc>
<doc id="2360194" url="https://pl.wikipedia.org/wiki?curid=2360194" title="Isound Labels">
Isound Labels

Isound Labels – niezależna wytwórnia muzyczna założona w 1999 roku w Poznaniu przez Tomasza Szwałek. Wytwórnia zajmuje się dystrybucją artystów zachodnich wytwórni płytowych: PIAS, Domino Records, D-E-F i Ninja Tune. Ponadto są w niej wydawane płyty polskich artystów, m.in. Skalpela.

</doc>
<doc id="2360201" url="https://pl.wikipedia.org/wiki?curid=2360201" title="Angela Scoular">
Angela Scoular

Angela Scoular (ur. 8 listopada 1945 w Londynie, zm. 11 kwietnia 2011 w Londynie) – brytyjska aktorka, znana m.in. jako „dziewczyna Bonda” Ruby Windsor z filmu "W Tajnej Służbie Jej Królewskiej Mości" (1969) oraz jako lady Agatha Shawcross, kochanka tytułowego bohatera serialu "Pan wzywał, Milordzie?" (1988–1993).
Życiorys.
Nastoletnia Scoular zainteresowała się aktorstwem za sprawą wykonującej ten zawód ciotki, Margaret Johnston. W wieku 18 lat otrzymała swoją pierwszą poważną rolę telewizyjną w serialu kryminalnym "No Hiding Place" (1963). Studiowała w Royal Academy of Dramatic Art, gdzie w 1965 wystąpiła w roli tytułowej w głośnym spektaklu dyplomowym będącym inscenizacją "Romea i Julii", który odniósł taki sukces, iż został nagrany i wyemitowany przez BBC. W 1967 zagrała w "Casino Royale", nieoficjalnej (zrealizowanej poza oficjalną chronologią) ekranizacji powieści Iana Fleminga o słynnym agencie 007, która była w istocie parodią „kanonicznych” filmów o Bondzie. Dwa lata później Scoular pojawiła się w zrealizowanym już zupełnie oficjalnie i na poważnie filmie "W tajnej służbie Jej Królewskiej Mości", gdzie w roli słynnego agenta wystąpił – jedyny raz – George Lazenby. W 1967 zagrała też niewielką rolę w "Hrabinie z Hongkongu", ostatnim filmie wyreżyserowanym przez Charliego Chaplina. Szczyt jej kariery przypadł na koniec lat 60. oraz wczesne lata 70., kiedy to obok ról filmowych występowała też w licznych produkcjach teatralnych i telewizyjnych, m.in. tak znanych serialach jak "Rewolwer i melonik" czy "Coronation Street".
Po raz ostatni zagrała w premierze teatralnej w 1983. Później jej aktywność zawodowa uległa ograniczeniu z powodu kłopotów zdrowotnych. W 1988 powróciła do telewizji, aby wystąpić w serialu "Pan wzywał, Milordzie?". Karierę ekranową zakończyła w 1996 gościnnym występem w serialu komediowym "As Time Goes By".
Życie prywatne.
W 1977 Scoular zaszła w ciążę, jednak jej związek z ojcem dziecka szybko się rozpadł, a aktorka nie chciała ujawnić publicznie żadnych szczegółów na temat swego byłego partnera oprócz tego, iż również był aktorem. Jeszcze przed porodem związała się ze starszym od niej o 21 lat znanym aktorem komediowym Lesliem Phillipsem. Szybko zamieszkali razem, choć Phillips formalnie był wtedy jeszcze żonaty, ale faktycznie jego małżeństwo już się rozpadło. Po śmierci pierwszej żony aktora para pobrała się w 1982.
Zdrowie i śmierć.
Przez większość swojego życia Scoular cierpiała na anoreksję, w późniejszych latach zmagała się także z depresją, alkoholizmem i chorobą afektywną dwubiegunową. W 1992 podjęła pierwszą próbę samobójczą (udaremnioną przez jej męża) poprzez podcięcie sobie nadgarstka. W 2009 zdiagnozowano u niej raka jelita grubego, z którego została całkowicie wyleczona, jednak panicznie obawiała się nawrotu choroby.
Zmarła 11 kwietnia 2011 w wyniku poparzeń skóry i przewodu pokarmowego kwasem siarkowym oraz złamania kręgosłupa. Zakończone w lipcu 2011 śledztwo wykazało, iż aktorka wypiła znaczną ilość środka do czyszczenia rur One Shot Instant Drain Cleaner, zawierającego 91% kwasu siarkowego, następnie wybiegła z domu, oblewając się resztą żrącego środka i poślizgnęła się, łamiąc w wyniku upadku kręgosłup. Wypadek nie został oficjalnie nazwany samobójstwem, gdyż orzeczono, iż w chwili śmierci aktorka miała ograniczoną poczytalność.

</doc>
<doc id="2360202" url="https://pl.wikipedia.org/wiki?curid=2360202" title="Lorena Rojas">
Lorena Rojas

Lorena Rojas (ur. 10 lutego 1971 w mieście Meksyk, zm. 16 lutego 2015 w Miami) – meksykańska aktorka filmowa i teatralna oraz piosenkarka. Najlepiej znana z ról w popularnych telenowelach.
Życiorys.
Zajmowała się modelingiem. W 1990 podpisując kontrakt z Televisą, a następnie grając w telenoweli "Alcanzar una estrella (Sięgnij gwiazd)" rozpoczęła karierę aktorską. Telenowela odniosła sukces, więc w następnym roku nagrano jej kolejną serię, w której zagrał również Ricky Martin. Lorena Rojas ukończyła studia aktorskie w Televisie oraz studiowała na wydziale weterynarii. W latach 1992–1997 zagrała w kilku telenowelach Televisy. Została także dwukrotnie Królową Piękności. Po podpisaniu kontraktu z TV Azteca (1998) wystąpiła m.in. w dramacie kostiumowym "Azul Tequila" z Mauriciem Ochmannem. Sukces ten sprawił, że ponownie spotkali się, tym razem na planie komediowej telenoweli "Tak jak w kinie", gdzie piosenkę tytułową zaśpiewała Christina Aguilera. Tak jak w kinie uznaje się jako jeden z największych sukcesów w historii TV Azteci.
W 2001 ukazał się debiutancki album muzyczny Rojas zatytułowany "Como yo no hay ninguna", którego producentem był Richard Daniel Roman (znany z pracy z m.in. Adele czy Jennifer Lopez).
W 2003 roku Rojas podpisała kontrakt z Telemundo i zagrała w telenoweli "Ladrón de corazones (Złodziej serc)" gdzie utworzyła parę z Manolo Cardona. W 2005 obsadzono ją w roli głównej w telenoweli "El Cuerpo del Deseo"; u boku aktorki wystąpili także Mario Cimarro, Andrés García i Martín Karpan. Telenowela okazała się międzynarodowym sukcesem. W 2006 wydała swój drugi album "Deseo". Po wydaniu albumu, zaczęła koncertować. Była także prezenterką na międzynarodowym festiwalu. W tym samym roku znalazła się na liście 50 najpiękniejszych kobiet świata, w magazynie „People”. W 2009 roku, gdy aktorka była w trakcie leczenia, Telemundo zaproponowało jej mniejszą o połowę gażę, wtedy Rojas odmówiła podpisania kontraktu i rozstała się z tą wytwórnią. Zaczęła wówczas działać w fundacjach, których celem jest walka z nowotworami (np. w fundacji „Livestrong” Lance’a Armstronga). Po przebytym leczeniu kontynuowała pracę jako aktorka.
W czerwcu 2010 powróciła do TV Azteca, gdzie zagrała w telenoweli "Między miłością a namiętnością", partnerował jej Víctor González. W 2012 Rojas pozowała w sesji zdjęciowej do magazynu dla mężczyzn „H”.
W połowie roku 2012 podpisała kontrakt z Univision&amp;Venevisión, została tam zaangażowana do telenoweli "Rosario". Jej ostatnia produkcja, w której wystąpiła to serial, również wytwórni Venevisión, "Demente criminal" (został wyemitowany dopiero po śmierci aktorki, w 2015). W listopadzie 2014, powróciła do Televisy, jednakże mimo castingów do telenoweli "Amores con trampa", producenci postanowili poczekać aż zdrowie aktorki się unormuje. 
Życie prywatne.
W połowie lat dziewięćdziesiątych była związana z aktorem, Ari Telch. W 2001 wzięła ślub z Patrickiem Shaasem. Małżeństwo zakończyło się rozwodem, cztery lata później.
W 2013, oświadczył się jej hiszpański producent mikroteatrów Jorge Monje. Także w październiku tego roku, po wielu latach starania, Rojas zaadoptowała dwutygodniową córkę (ur. 6 października 2013 r.), której dała na imię Luciana. Przed swoją śmiercią w 2015, Lorena wyszła za mąż za Jorge. Po jej śmierci, prawnymi opiekunami Luciany został jej mąż oraz jej siostra Mayra Rojas-także aktorka. Niestety w styczniu 2016, z nieznanych przyczyn znaleziono martwego ,38-letniego Monje. Tym samym jej siostra, Mayra została jako jedyna, matką zastępczą dla córki Loreny.
Choroba.
W 2008 roku wykryto u Rojas raka piersi. W grudniu tego roku przeszła operację. Dwa lata później udało jej się pokonać chorobę. We wrześniu 2012 u aktorki zdiagnozowano nawrót nowotworu tym razem w kościach. Po roku czasu wygrała z rakiem po raz drugi. Jednakże nowotwór zaatakował po raz trzeci w styczniu 2014, objawił się w postaci guzów na wątrobie ale po siedmiu miesiącach kuracji,udało się je zwalczyć. Na początku 2015, lekarze wykryli je także na jajnikach. Wtedy powiedzieli Rojas: "Nie możemy dla Pani nic więcej zrobić, proszę wracać do domu". W dniu swoich 44 urodzin aktorka, dziękowała wszystkim za piękne spędzenie swoich urodzin. Lorena Rojas zmarła 16 lutego 2015 w Miami, w swoim rodzinnym domu wśród bliskich, przegrywając walkę z nowotworem. Prosiła aby nie robić pogrzebu i jej prochy, rozsypać nad morzem.
Dyskografia.
Piosenki śpiewane przez Lorenę Rojas zostały wykorzystane w telenowelach "Canción de amor", "Prawo pożądania," "Meandry miłości oraz w Entre El Amor Y El Deseo".
Nagrody.
2005: Premio Orquídea (Mejor actriz internacional) – Najlepsza międzynarodowa aktorka. Rojas otrzymała tę nagrodę za rolę Isabel Arroyo w telenoweli, Prawo pożądania.

</doc>
<doc id="2360203" url="https://pl.wikipedia.org/wiki?curid=2360203" title="Poddubówek (przystanek kolejowy)">
Poddubówek (przystanek kolejowy)

Poddubówek – zamknięty kolejowy przystanek osobowy w Poddubówku, w województwie podlaskim, w Polsce. W 2010 roku zlikwidowano na tej linii kolejowej ruch pasażerski.

</doc>
<doc id="2360204" url="https://pl.wikipedia.org/wiki?curid=2360204" title="Mitsubishi i MiEV">
Mitsubishi i MiEV

Mitsubishi i-MiEV – samochód elektryczny produkowany od 2009 (seryjna produkcja rozpoczęła się 4 czerwca) roku przez Mitsubishi. Jest to elektryczna odmiana modelu i. W pełni naładowane akumulatory pozwalają zazwyczaj na przejechanie od 100 do 150 km. Rekord zasięgu w sprzyjających warunkach i z niewielkimi prędkościami wynosi prawie 220 km. Modelami bliźniaczymi i-MiEV są Peugeot iOn i Citroën C-ZERO, a na bazie tych samych lub podzespołów powstają także pojazdy dostawcze Mitsubishi Minicab-MiEV. Do końca listopada 2012 r. firma Mitsubishi wyprodukowała łącznie ponad 30 tys. i-MiEV i aut bazujących na i-MiEV.
Opis modelu.
Mitsubishi i-MiEV jest napędzany silnikiem elektrycznym. To nie pierwszy model elektryczny Mitsubishi – produkcję elektrycznych aut Mitsubishi zaczęło w latach 70, modelem Minica EV. Silnik ma moc 49 kW (2500-8000 obr./min), moment 180 Nm (0-2500 obr./min) i rozpędza samochód do 120 km/h. Czas przyspieszenia 0-100 km/h wynosi 15,9 sekundy. Mitsubishi i-MiEV ma bagażnik większy niż iOn i C-ZERO o 60 litrów. Samochód ma długość 3,5 m, a promień skrętu wynosi 4,5 m, maksymalna prędkość obrotowa silnika 8500 obr./min, średnie zużycie energii 13,5 kWh/100 km.
Samochód pozwala na przewóz czterech osób. i-Miev wyposażono w 6 poduszek powietrznych i systemy wspomagające kierowcę podczas utraty panowania nad autem oraz system kontroli trakcji. O komfort podróżujących dba klimatyzacja, a fotel kierowcy jest podgrzewany. Mitsubishi jest dostępne w siedmiu odcieniach lakierów – 2 zwykłych (biały/czerwony* i biały), 3 metalizowanych (szary, srebrny, niebieski) oraz 2 perłowych (czarny i różowy).
Model 2013.
Od stycznia 2013 rok model przejdzie drobne usprawnienia;
Mitsubishi i MiEV "Cargo" (model koncepcyjny).
Mitsubishi i MiEV Cargo powstało poprzez dołączenie przestrzeni ładunkowej tuż za fotelami kierowcy i pasażera. Głównym zaletą takiego złożenia jest funkcjonalność. Do dostawczego Mitsubishi, które ma długość 3,39 metra będzie można włożyć przedmioty o długości nawet 1,35 metra. Załadunek i rozładunek upraszcza niski próg bagażnika. Prąd jest gromadzony tak jak zwykłym i-MiEV w bateriach litowo-jonowych, które po jednym ładowaniu są w stanie wygenerować energię, dzięki której pojazd jest w stanie przejechać do 160 kilometrów. Mitsubishi przypuszcza, że użytkowa wersja modelu i MiEV zyska popularność w korporacjach oraz małych przedsiębiorstwach.

</doc>
<doc id="2360215" url="https://pl.wikipedia.org/wiki?curid=2360215" title="Sistrurus miliarius streckeri">
Sistrurus miliarius streckeri

Sistrurus miliarius streckeri – podgatunek jadowitego węża "Sistrurus miliarius" z podrodziny grzechotnikowatych w rodzinie żmijowatych.
Osobniki dorosłe osiągają wielkość 35 do 70 cm, jednak zwykle nie przekraczają 60 cm.
Występuje w USA na terenie następujących stanów: Mississippi, Luizjana, Teksas, Oklahoma.
Żywi się drobnymi kręgowcami.

</doc>
<doc id="2360229" url="https://pl.wikipedia.org/wiki?curid=2360229" title="Płociczno koło Suwałk">
Płociczno koło Suwałk

Płociczno koło Suwałk – kolejowy przystanek osobowy w Plocicznie-Osiedlu, w gminie Suwałki, w województwie podlaskim, w Polsce. Według klasyfikacji PKP ma kategorię dworca regionalnego.
W roku 2017 przystanek obsługiwał 0–9 pasażerów na dobę.

</doc>
<doc id="2360231" url="https://pl.wikipedia.org/wiki?curid=2360231" title="Eldorado Recording Studios">
Eldorado Recording Studios

Eldorado Recording Studios – amerykańskie studio nagraniowe mieszczące się w Burbank w aglomeracji Los Angeles. Powstało w 1954 i początkowo pełniło funkcję warsztatu dla Johnny’ego Otisa, usytuowanego na rogu Hollywood and Vine w Los Angeles w Kalifornii. W 1987, z powodu wielokrotnych trzęsień ziemi, budynek w którym mieściło się studio, uległ uszkodzeniu. Podjęto decyzję o przeniesieniu go do dawnego studia Marvina Gaye’a na Bulwarze Zachodzącego Słońca, gdzie w latach 1989–1999, w erze rocka alternatywnego i grunge’u, zrealizowano wiele udanych albumów. W 1996 studio zostało przeniesione do Burbank w hrabstwie Los Angeles. Jego siedziba została zaprojektowana i zbudowana od podstaw przez Stevena Kleina.
Eldorado Recording Studios jest w pełni wyposażone do procesu produkcji i realizacji nagrań. Ze studia korzystało wielu znanych artystów, producentów i inżynierów dźwięku, w tym m.in. Ben Harper, Butch Vig, Dave Jerden, Don Gehman, Jason Lader, Jeff Trott, Marshall Altman, Rob Cavallo i Toby Wright. Wśród wykonawców, nagrywających w Eldorado Recording Studios, byli: Alice in Chains, Brian Eno, Herbie Hancock, Jane’s Addiction, MxPx, The Offspring, Red Hot Chili Peppers, Social Distortion i Talking Heads.
Muzyka filmowa i ścieżka dźwiękowa do musicalu "Rent" (2005, reż. Chris Columbus) była nagrywana i miksowana w Eldorado Recording Studios.
Wybrane albumy zrealizowane w studiu.
Opracowano na podstawie materiału źródłowego:

</doc>
<doc id="2360236" url="https://pl.wikipedia.org/wiki?curid=2360236" title="Prodziekan ds. studenckich">
Prodziekan ds. studenckich



</doc>
<doc id="2360237" url="https://pl.wikipedia.org/wiki?curid=2360237" title="Zagroby Zakrzewo">
Zagroby Zakrzewo

Zagroby Zakrzewo – zlikwidowany przystanek kolejowy w Zagrobach-Zakrzewie, w gminie Zambrów, w województwie podlaskim, w Polsce.

</doc>
<doc id="2360238" url="https://pl.wikipedia.org/wiki?curid=2360238" title="Prodziekan ds. kształcenia">
Prodziekan ds. kształcenia



</doc>
<doc id="2360240" url="https://pl.wikipedia.org/wiki?curid=2360240" title="Rubén Xaus">
Rubén Xaus

Rubén "Spider Man" Xaus (ur. 18 lutego 1978 roku w Barcelonie, Katalonia, Hiszpania) – hiszpański motocyklista.
Kariera.
Początki.
Ruben karierę rozpoczął w wieku 14 lat, w Mistrzostwach Katalonii, w kategorii 125 cm3. Dwa lata później zadebiutował w Hiszpańskich Mistrzostwach Supersport. W latach 1995-1996 Xaus brał udział w zawodach FIM Thunderbike (w drugim podejściu zajął 6. lokatę). W roku 1995 Hiszpan zadebiutował również w MMŚ, w średniej kategorii 250 cm3, na motocyklu Honda. Nie osiągnął jednak zadowalającego wyniku. W sezonie 1997 startował w międzynarodowych mistrzostwach World Supersport. Zdobyte punkty sklasyfikowały go na 17. pozycji. W kolejnym roku wziął udział w niemieckich Superbike'ach. Zmagania w nich zakończył na 6. miejscu. W tym samym sezonie zadebiutował również w MŚ World Supebike, jednakże bez sukcesu.
World Supersport.
W 1999 roku Xaus wystartował w pełnym sezonie MŚ World Supersport. Podczas zmagań na torze Misano odniósł pierwsze w karierze zwycięstwo, a w klasyfikacji generalnej uplasował się na 5. miejscu. Rok później nawiązał współpracę z fabryczną ekipą Ducati Infostrada. Hiszpan pięciokrotnie stanął na podium, w tym raz na najwyższym stopniu. Dwukrotnie sięgnął również po pole position. Sezon w jego wykonaniu nie był jednak równy, dlatego też w klasyfikacji znalazł się dopiero na 7. pozycji.
World Superbike (1. część).
W sezonie 2001 Hiszpan awansował do MŚ World Superbike, w których również reprezentował fabryczne barwy Ducati Infostrada. W początkowej fazie zmagań Xaus nie spisywał się najlepiej na tle zespołowego partnera Troya Baylissa. Podczas gdy Australijczyk walczył o tytuł mistrzowski, Ruben kończył wyścigi pod koniec pierwszej dziesiątki. Sytuacja zmieniła się jednak na trzy rundy przez zakończeniem sezonu, kiedy to Xaus we wszystkich sześciu wyścigach dojeżdżał na podium, w tym dwukrotnie na najwyższym stopniu (na Oschersleben i Imoli). Czterokrotnie uzyskał również najszybsze okrążenie. Zdobyte punkty sklasyfikowały go na 6. pozycji, z kolei bardziej doświadczony team-partner zdobył tytuł mistrzowski.
Dzięki dobrej postawie pod koniec sezonu, włoska stajnia zatrzymała Hiszpana u boku Baylissa. W drugim roku startów Xaus spisał się znacznie lepiej, aczkolwiek nadal pozostawał wyraźnie w cieniu Australijczyka. Ruben dziesięciokrotnie meldował się w pierwszej trójce, tym razem jednak w wyniku dominacji Troya i Amerykanina Colina Edwardsa nie udało mu się zwyciężyć. Pomimo większego dorobku punktowego ponownie rywalizację ukończył na 6. lokacie.
W 2003 roku, po odejściu do MMŚ Troya Baylissa, nowym partnerem zespołowym Hiszpana został Brytyjczyk Neil Hodgson. W pierwszych sześciu eliminacjach Hiszpan został zdominowany przez Hodgsona, który zwyciężył w jedenastu z dwunastu wyścigów. W tym czasie Xaus sześciokrotnie stanął na podium. Od rundy w San Marino sytuacja ta uległa jednak diametralnej zmianie i to Hiszpan okazywał się lepszym z dwójki kierowców Ducati Fila. W ciągu dwunastu wyścigów, dziewięciokrotnie dojeżdżał w pierwszej trójce, z czego aż siedmiokrotnie na najwyższym stopniu (pięciokrotnie uzyskał również najszybsze okrążenie). Na torze Imola po raz pierwszy w karierze sięgnął po pole position. Przewaga Brytyjczyka w punktacji nie był już jednak do odrobienia i ostatecznie wyniosła ponad sto punktów nad drugim Xausem. Po tym sezonie obaj zawodnicy awansował do najwyższej kategorii MMŚ – MotoGP.
MotoGP.
W roku 2004 Hiszpan awansował wraz z Hodgsonem do najwyższej kategorii MMŚ – MotoGP – w której reprezentowali satelicką ekipę D'Antin Ducati. W trakcie sezonu Xaus spisywał się znacznie lepiej od Brytyjczyka, zdobywają punkty w jedenastu rundach. Ruben w pięciu wyścigach znalazł się w czołowej dziesiątce, a najlepszą lokatę uzyskał podczas GP Kataru, gdzie po raz pierwszy w karierze stanął na najniższym stopniu podium. W klasyfikacji generalnej uplasował się na 11. pozycji (został najlepszym debiutantem), w porównaniu z siedemnastą zajętą przez Neila.
W kolejnym sezonie przeniósł się do zespołu Fortuna Yamaha, w którym partnerował mu jego przyjaciel, a zarazem rodak Toni Elias. Nie był to jednak udany rok dla Hiszpana, dla którego najlepszą pozycją okazała czterokrotnie dziesiąta lokata. Dość wyraźnie przegrał również wewnętrzny pojedynek z Eliasem, pomimo absencji młodszego z Hiszpanów w trzech rundach. Sezon, po którym opuścił mistrzostwa, zakończył na 16. miejscu.
World Superbike (2. część).
W sezonie 2006 Ruben powrócił do rywalizacji w MŚ Superbike'ów, podpisując kontrakt z nowym zespołem Sterilgarda – Berik, korzystającym z motocykli Ducati. Xaus dwunastokrotnie znalazł się w pierwszej dziesiątce, będąc najwyżej sklasyfikowanym podczas pierwszego wyścigu na Silverstone, gdzie był czwarty. Dwukrotnie również wykręcił najlepszy czas okrążenia. Dorobek niewiele przekraczający sto punktów, pozwolił mu zająć 14. lokatę w klasyfikacji generalnej.
Drugi rok współpracy był zdecydowanie bardziej udany dla Hiszpana, który przekroczył granicę dwustu punktów. Podczas pierwszych wyścigów na torach w Hiszpanii i Holandii, Xaus zameldował się na podium. Na torze w Walencji odniósł długo oczekiwane zwycięstwo, natomiast w Assen był trzeci. Sezon zakończył na 6. pozycji.
W roku 2008 partnerem Rubena był konkurencyjny i doświadczony Włoch Max Biaggi. Już w drugim wyścigu na torze Losail, znalazł się na podium, zajmując drugą pozycję. W drugim wyścigu na Misano Adriatico, Hiszpan triumfował po raz jedenasty w karierze. Jego wyniki przeplatały się jednak z nieudanym występami, które Xaus kończył przedwcześnie. Ruben przegrał wewnętrzny pojedynek z Biaggim, będąc w klasyfikacji na 10. miejscu.
26 czerwca Hiszpan podpisał kontrakt z debiutującą fabryczną ekipą BMW, na starty w sezonie 2009. Rezultaty na nowym motocyklu nie były jednak najlepszy. Xaus pięciokrotnie znalazł się w pierwszej dziesiątce, a najlepszą lokatę uzyskał w pierwszy wyścigu na Monzie, który ukończył na siódmym miejscu. Podczas rundy w Czechach Ruben odniósł kontuzję, w wyniku której nie wziął udziału w eliminacji na Nürbrugringu. Zdobyte punkty sklasyfikowały go na odległej 17. lokacie.
W drugim sezonie współpracy z bawarską stajnią, Xaus zapunktował w większej ilości wyścigów, dzięki czemu uzbierał blisko sto punktów. Ośmiokrotnie dojechał w czołowej dziesiątce, a najlepszą pozycję uzyskał w pierwszy podejściu na czeskim Masaryk Circuit, gdzie znalazł się na piątej lokacie. W klasyfikacji ogólnej uplasował się na 15. miejscu. Po zakończeniu rywalizacji odszedł z niemieckiej stajni, w której partnerował mu Australijczyk Troy Corser. W obu sezonach były mistrz świata zostawił w pokonanym polu reprezentanta Hiszpanii.
W 2011 roku w Ruben reprezentuje fabryczną ekipę Castrol Honda, a jego team-partnerem jest Brytyjczyk Jonathan Rea.
Race of Champions.
W 2000 roku Ruben wraz z Fernando Alonso i Jesúsem Purasem zwyciężył w Pucharze Narodów, w ramach imprezy "Wyścig Mistrzów".
Życie osobiste.
16 marca Ruben poślubił Marionę, z którą ma córkę Julię (ur. 2006). Obecnie mieszka w Andorze, w której brał również ślub.

</doc>
<doc id="2360242" url="https://pl.wikipedia.org/wiki?curid=2360242" title="Prodziekan ds. nauki">
Prodziekan ds. nauki



</doc>
<doc id="2360243" url="https://pl.wikipedia.org/wiki?curid=2360243" title="Dyskografia grupy Vader">
Dyskografia grupy Vader

Dyskografia polskiej grupy muzycznej Vader. Formacja powstała w 1983 roku z inicjatywy gitarzysty Zbigniewa „Viki” Wróblewskiego oraz Piotra „Petera” Wiwczarka, pełniącego wówczas funkcję basisty. W początkowym okresie działalności muzyka Vader oscylowała wokół speed i heavy metalu inspirowanego dokonaniami grup Judas Priest i Accept. Po 1985 roku za sprawą odnoszącego wówczas największe sukcesy kwartetu Slayer, grupa Vader zwróciła się w stronę thrash, a następnie death metalu.
Liderem Vader nieprzerwanie od początku istnienia jest Piotr „Peter” Wiwczarek, który w latach późniejszych objął funkcję gitarzysty i wokalisty. Muzyk jest także głównym kompozytorem i autorem tekstów formacji. Do 2020 roku zespół wydał dwanaście albumów studyjnych, osiem minialbumów, dwa albumy koncertowe, dwie kompilacje, dziesięć singli oraz cztery wideogramy. Szereg nagrań zespołu ukazało się także na kompilacjach różnych wykonawców oraz tribute albumach. Według czasopisma Billboard do 2002 roku wydawnictwa zespołu sprzedały się na świecie w nakładzie około 500 000 egzemplarzy.

</doc>
<doc id="2360255" url="https://pl.wikipedia.org/wiki?curid=2360255" title="Leon Idzikowski">
Leon Idzikowski

Leon Idzikowski (ur. 1827 w Krakowie, zm. 18 maja 1865 w Kijowie) – polski księgarz, wydawca i przedsiębiorca. Założyciel największej i najsławniejszej księgarni i firmy wydawniczej w Kijowie i na całej Rusi - "Leon Idzikowski" mieszczącej się na głównej alei miasta Kreszczatiku.
Życiorys.
Urodził się w rodzinie Wincentego Idzikowskiego i Katarzyny z domu Pełczyńskiej. Był praktykantem w księgarni J. Czecha w Krakowie a następnie kierownikiem księgarni Krystiana Teofila Glücksberga (1796-1876) w Kijowie. 
28 grudnia 1858 roku na głównej alei Kijowa Kreszczatik w kamienicy pod nr 29 założył własną księgarnię naukową pod nazwą "Leon Idzikowski" (kamienica ta mieściła się niedaleko dzisiejszej stacji „Kreszczatik”). Firma Idzikowskiego w szybkim tempie rozrosła się i stała się największym wydawnictwem i księgarnią w Kijowie. Co roku firma wydawała ok. 100 pozycji nakładem własnym m.in. polskich pisarzy: Kraszewskiego, Konopnickiej, Orzeszkowej, Sienkiewicza, Mickiewicza, Słowackiego, Lenartowicza, Pługa, Syrokomli, Rydla, Wyspiańskiego, Zapolskiej, Przybyszewskiego i innych. Organizowała także spotkania literatów. Firma zatrudniała średnio 150 pracowników.
Po śmierci Leona Firmę objęła jego żona Hersylia z Buharewiczów (1832-1917) i prowadziła ją przez 32 lata do roku 1897. W tym okresie firma "Leon Idzikowski" stała się największą oficyną wydawniczą na Rusi, utrzymując kontakty z innymi księgarniami polskimi, oraz księgarniami z Francji, Niemiec, Austrii, Włoch i Ameryki. Hersylia założyła dodatkowo przy księgarni bibliotekę z czytelnią, która do jednoczesnej obsługi klientów zatrudniała 10 pracowników oraz utworzyła w księgarni obszerny dział nut. Następnie do roku 1920 firmą kierował syn Władysław (1864-1944). Założył on biuro koncertowe i salon artystyczny z galerią obrazów, oraz dalej rozszerzał działalność firmy, chociażby powiększając zakład o kupno kolejnych lokali na alei Kreszczatik - pod numerem 33/35 i nr 27. Księgarnia mieściła się w 50 pokojach i składała się z kilku działów: pocztówek i reprodukcji, polskich książek, rosyjskich książek, zagranicznych książek (niemieckich, francuskich, angielskich, włoskich), książek dla dzieci i działu nut. W latach 1865-1920 firma wydała około 7 000 tytułów. Także czytelnia wraz z wypożyczalnią były największymi tego typu ośrodkami w Kijowie posiadającymi 173 000 tomów. Czytelnia mieściła się w sali ze szklanym dachem i górnymi galeriami, oraz pokojami bocznymi, a mogła jednocześnie pomieścić do 500 osób. Idzikowscy posiadali także magazyny i mniejsze księgarnie w innych miastach: Wilnie, Lwowie, Krakowie, Władywostoku, Woroneżu, Jekaterynosławie, Moskwie, Odessie, Rostowie nad Donem, Petersburgu i Charkowie. 
Bolszewicy po wkroczeniu do Kijowa w 1918 roku częściowo ograbili i podpalili księgarnię. To co pozostało znacjonalizowali w 1919 roku. Obecnie zachowane zbiory zostały rozproszone na terenie Ukrainy. Firma od 1911 roku posiadała filię w Warszawie przy ulicy Marszałkowskiej 119. Tutaj przeniósł się Władysław wraz z synami Wacławem i Mieczysławem po opuszczeniu Kijowa w 1920 roku. Następnie zmienili lokalizację na Aleje Jerozolimskie 18, gdzie firma istniała aż do powstania warszawskiego w 1944 roku, podczas którego cały materialny majątek gromadzony przez pokolenia i który udało się ocalić z pogromu bolszewickiego został przez Niemców spalony i zniszczony wraz z resztą Warszawy. 
Od 1896 roku (od przejęcia wydawnictwa B. Korejwy) firma Idzikowskich posiadała wszelkie prawa autorskie na wydawanie nut ukraińskich kompozytorów wraz z rękopisami. Prawa te opiewały na około 660 tytułów w tym na 350 utworów Mykoły Łysenki. W 1937 roku prawa autorskie wykupił od Władysława Idzikowskiego metropolita greckokatolicki Andrzej Szeptycki.
Leon Idzikowski zmarł w Kijowie i został pochowany na miejscowym Cmentarzu Bajkowskim w polskiej kwaterze. Napis na pomniku głosi: "Leon Idzikowski, Rodem z Krakowa. Żył lat 38, zmarł w 1865 r. Bracie, westchnij do BOGA".

</doc>
<doc id="2360256" url="https://pl.wikipedia.org/wiki?curid=2360256" title="Lista stacji i przystanków kolejowych w Nadrenii Północnej-Westfalii">
Lista stacji i przystanków kolejowych w Nadrenii Północnej-Westfalii

Lista stacji kolejowych w kraju związkowym Nadrenia Północna-Westfalia obsługiwanych przez Deutsche Bahn.
Reszta stacji posiada kategorię 6 lub 7.

</doc>
<doc id="2360258" url="https://pl.wikipedia.org/wiki?curid=2360258" title="Jan (Ławrinienko)">
Jan (Ławrinienko)

Jan, imię świeckie Wiktor Filippowicz Ławrinienko (ur. 12 marca 1899 w Jekatierinodarze, zm. 12 października 1985 w Chersoniu) – rosyjski biskup prawosławny.
Ukończył seminarium duchowne w Stawropolu. Po rewolucji październikowej emigrował z Rosji. Śluby mnisze złożył w Stambule przed biskupem sewastopolskim Beniaminem. Ten sam hierarcha wyświęcił go 26 czerwca 1921 na hierodiakona, zaś 31 lipca tego samego roku – na hieromnicha. Jan (Ławrinienko) żył następnie w różnych klasztorach Serbskiego Kościoła Prawosławnego.
W 1922 udał się do Polski i został skierowany do monasteru Św. Ducha w Wilnie. Od 1923 zasiadał również w konsystorzu diecezji wołyńskiej, po czym został katechetą w gimnazjum w Krzemieńcu. W 1925 wrócił do Wilna jako przełożony monasteru Trójcy Świętej i wykładowca prawosławnego seminarium duchownego. Otrzymał godność igumena.
W latach 1927–1931 studiował w Studium Teologii Prawosławnej Uniwersytetu Warszawskiego, uzyskując tytuł magistra. W 1931 został wyznaczony na przełożonego monasteru Objawienia Pańskiego w Krzemieńcu i ponownie wszedł w skład konsystorza diecezji wołyńskiej. W 1932 otrzymał godność archimandryty.
W 1935 przeniesiony, ponownie jako przełożony, do monasteru Świętych Borysa i Gleba w Grodnie, a następnie do monasteru w Żyrowicach. W tym samym roku ogłosił swoje przejście w jurysdykcję Rosyjskiego Kościoła Prawosławnego. Metropolita moskiewski Sergiusz planował skierować go do Stanów Zjednoczonych jako biskupa alaskańskiego, jednak do chirotonii biskupiej Jana (Ławrinienki) nie doszło z powodu jego złego stanu zdrowia.
W 1941 egzarcha Ukrainy, metropolita Mikołaj wyznaczył go na proboszcza parafii przy soborze w Kowlu. 9 grudnia tego samego roku w Ławrze Poczajowskiej miała miejsce jego chirotonia na biskupa kowelskiego, wikariusza eparchii wołyńskiej. W ceremonii wzięli udział metropolita wołyński i żytomierski Aleksy, arcybiskup odeski i chersoński Antoni, arcybiskup czernihowski i nieżyński Szymon oraz biskup piński i poleski Beniamin. W 1942 objął katedrę brzeską i kobryńską. Rok później otrzymał godność arcybiskupią i tytuł biskupa poleskiego i brzeskiego.
W 1945 z polecenia patriarchy moskiewskiego i całej Rusi Aleksego został proboszczem cerkwi św. Włodzimierza w Mariańskich Łaźniach. Rok później został arcybiskupem mołotowskim i solikamskim. W 1956 objął katedrę ałmacką, zaś od 1957 do 1959 był arcybiskupem czelabińskim i złatoustowskim. W 1959 odszedł w stan spoczynku.
16 marca 1961 został przywrócony do czynnej działalności duszpasterskiej i wyznaczony na arcybiskupa kostromskiego i galickiego, jednak 5 maja tego samego roku ponownie odszedł w stan spoczynku. Żył w Chersoniu i tam zmarł w 1985.

</doc>
<doc id="2360263" url="https://pl.wikipedia.org/wiki?curid=2360263" title="VIII Liceum Ogólnokształcące im. Adama Asnyka w Łodzi">
VIII Liceum Ogólnokształcące im. Adama Asnyka w Łodzi

VIII Liceum Ogólnokształcące im. Adama Asnyka – publiczna szkoła średnia, znajdująca się przy ul. Pomorskiej 105 w Łodzi, która jako jedyna w województwie łódzkim na tym etapie edukacyjnym prowadzi klasy dwujęzyczne z wykładowym językiem niemieckim. Klasy humanistyczne oraz biologiczno-chemiczne są objęte patronatem Katedry Filologii Klasycznej oraz Wydziału Biologii i Ochrony Środowiska Uniwersytetu Łódzkiego.
Historia.
We wrześniu 1921 roku powstało Społeczne Polskie Gimnazjum Męskie. Początkowo szkoła miała 3 klasy wstępne A, B, C i 8 klas gimnazjalnych, które kończyły się egzaminem maturalnym. Po reformie szkolnictwa średniego, przeprowadzonej w latach 1932–1933 przez Janusza Jędrzejewicza, system nauki w Społecznym Gimnazjum zmienił się. Powstało 6 klas podstawowych, 4 klasy gimnazjalne, po ukończeniu których uczniowie otrzymywali tzw. „małą maturę”. Następnie nauka była kontynuowana przez 2 lata w wyspecjalizowanym liceum. Po jego ukończeniu uczniowie przystępowali do egzaminu dojrzałości.
W 1958 roku szkoła otrzymała patrona – Adama Asnyka. W roku 1971 powstało Laboratorium Językowe. Utworzona została pierwsza klasa z rozszerzonym programem języka niemieckiego. W 1977 roku powstał hymn szkolny. Melodię do wiersza Adama Asnyka skomponował pan Maciejczyk.
W 1993 roku powołano Polskie Stowarzyszenie Nauczycieli Języka Niemieckiego, które jest ukoronowaniem wieloletnich kontaktów VIII LO ze szkołami niemieckimi (m.in. szkołą z Luckenwalde, szkołą politechniczną w Chemnitz (d. Karl Marx-Stadt), szkołą ze Stuttgartu oraz nauczycielami z Ansbach). We wrześniu 1998 roku w VIII LO otworzono ciąg klas dwujęzycznych z wykładowym językiem niemieckim. W 2003 roku po raz pierwszy uczniowie przystąpili do egzaminu Deutsches Sprachdiplom II. Jest to egzamin zdawany w tym samym czasie na całym świecie.

</doc>
<doc id="2360268" url="https://pl.wikipedia.org/wiki?curid=2360268" title="Siergiej Sołowjow (piłkarz)">
Siergiej Sołowjow (piłkarz)

Siergiej Aleksandrowicz Sołowjow, ros. Сергей Александрович Соловьёв (ur. w Sokole, w guberni wołogodzkiej, Imperium Rosyjskie, zm. 12 lutego 1967 w Moskwie, Rosyjska FSRR, ZSRR) – rosyjski piłkarz, grający na pozycji napastnika, hokeista, trener piłkarski.
Kariera piłkarska.
Kariera klubowa.
Wychowanek zespołu fabryki Czerwona Zwiezda Sokoł (zespół związku zawodowego przemysłu papierniczego). Rozpoczął karierę piłkarską w amatorskim klubie Dinamo Wołogda. W 1937 roku został powołany do wojska, gdzie bronił barw zespołu Leningradzkiego Okręgu Wojskowego. Po zakończeniu służby wojskowej pozostał w Leningradzie, a w 1939 roku został piłkarzem Dinama Leningrad. 5 maja 1940 debiutował w składzie Dinama Moskwa, w którym występował do końca kariery w piłce nożnej w 1952 roku.
Kariera hokeisty.
Oprócz piłki nożnej Sołowjow uprawiał hokej na lodzie (mistrz ZSRR w 1947) oraz bandy (mistrz ZSRR 1951 i 1952 rok).
Kariera zawodowa.
Po zakończeniu kariery piłkarskiej w latach 1954-1967 pracował na stanowisku trenera w juniorskich i młodzieżowych zespołach Dinama Moskwa. Wcześniej w 1953 ukończył szkołę trenerów przy GCOLIFK w Moskwie. Zmarł 12 lutego 1967 w Moskwie. Został pochowany na cmentarzu Gołowinskim.

</doc>
<doc id="2360269" url="https://pl.wikipedia.org/wiki?curid=2360269" title="Turośl (przystanek kolejowy)">
Turośl (przystanek kolejowy)

Turośl – od 1.04.1973 zlikwidowany wąskotorowy kolejowy przystanek osobowy w Turośli, w województwie podlaskim, w Polsce.

</doc>
<doc id="2360275" url="https://pl.wikipedia.org/wiki?curid=2360275" title="Góra Spyrkowa">
Góra Spyrkowa

Góra Spyrkowa (711 m), Spyrkowa – pokryte polami wzgórze wznoszące się nad miejscowościami Mszana Dolna i Mszana Górna w województwie małopolskim, w powiecie limanowskim, w gminie Mszana Dolna. Nazwa pochodzi od przezwiska jednego z właściciela pól. W Podobinie istnieje osiedle Spyrki znajdujące się u podnóża tej góry. Spyrkowa znajduje się w grzbiecie oddzielającym dolinę Mszanki od doliny Porębianki i jej dopływu Koniny. W grzbiecie tym kolejno wyróżnia się wzniesienia: Kocia Górka, Spyrkowa (711 m), Witów (723 m), Kobylica (648 m), Pieronka (738 m) i Markowy Groń (638 m). Ponieważ rzeka Mszanka oddziela Beskid Wyspowy od Gorców, więc Spyrkowa znajduje się już w obrębie Gorców.
Spyrkowa, podobnie, jak i inne wzgórza i stoki gór w całych okolicach, pokryta była polami ornymi i łąkami. Lasy ostały się tylko na stromych stokach południowo-zachodnich, w miejscach zupełnie nienadających się do uprawy. Po 1990 r. wskutek nieopłacalności ekonomicznej coraz bardziej zaprzestawano użytkowania tych pól. W 2011 r. zaprzestano już uprawy, a nawet koszenia trawy na większości dawnych pól. O tym, że były tutaj pola orne świadczą już tylko miedze i zagony.
Dzięki temu, że wzgórze jest bezleśne, jest dobrym punktem widokowym na Gorce i Beskid Wyspowy. Nie poprowadzono na nim żadnego znakowanego szlaku turystycznego, jednak można na Spyrkową wyjść drogą polną z Podobina, przechodząc Porębiankę jednym z dwóch mostów.
Spyrkowa jest jednym z ważniejszych w całym województwie małopolskim miejscem dla paralotniarzy. Mają oni na jej grzbiecie oficjalne startowisko i lądowisko (obydwa od strony Podobina), a także punkt pomiarowy wiatru. Dolina Porębianki cechuje się dobrą aerodynamiką. Najlepsze warunki do startu są przy wietrze południowo-zachodnim.

</doc>
<doc id="2360278" url="https://pl.wikipedia.org/wiki?curid=2360278" title="Ludwik Andrzejewski">
Ludwik Andrzejewski

Ludwik Andrzejewski pseud. "Wilk" (ur. 20 sierpnia 1902 w Więckowicach, zm. w grudniu 1944 w Mauthausen) – działacz KPP i PPR.
Syn bezrolnego chłopa Michała. W 1923 wyjechał na Śląsk w poszukiwaniu pracy. Początkowo pracował w warsztatach kolejowych; związał się z ruchem komunistycznym. Następnie został maszynistą pociągu na trasie Warszawa-Praga, co wykorzystał Komitet Centralny KPP do powierzenia mu zadania przywożenia zza granicy nielegalnej prasy i literatury. W 1932 Andrzejewski został aresztowany i na krótko uwięziony. Po wyjściu z więzienia wrócił w rodzinne strony, poświęcając się całkowicie nielegalnej pracy partyjnej. Od 1934 członek egzekutywy Komitetu Dzielnicowego KPP w Buku. W 1935 ponownie aresztowany i skazany na rok więzienia; wyrok odbywał w Rawiczu. Po wyjściu na wolność 1936–1937 był członkiem Komitetu Obwodowego KPP Poznań-Pomorze. 9 lutego 1937 został aresztowany i zesłany do obozu w Berezie Kartuskiej, gdzie przebywał do wiosny 1939.
W okresie okupacji pracował w niemieckich warsztatach wojskowych w Poznaniu. Utrzymywał kontakty z działaczami byłej KPP i wraz z nimi utworzył w lutym 1941 organizację konspiracyjną pod nazwą: "Komitet Okręgowy KPP". Jako członek Komitetu utworzył w terenie wiele ogniw organizacji. W lutym 1942 został skierowany przez KO KPP do Katowic. Jesienią 1942 poznański komitet KPP nawiązał pierwsze kontakty z Komitetem Obwodowym PPR w Łodzi i wszedł w jego skład jako Okręg Poznański PPR. Andrzejewski zajmował się głównie pracą organizacyjną, rozbudowując już istniejące komórki PPR i powołując nowe. Organizował też i prowadził sabotaż w poznańskich zakładach pracy, zajmował się agitacją i kolportażem prasy konspiracyjnej PPR. 17 maja 1944 na skutek wsypy został aresztowany przez Gestapo wraz z wieloma innymi działaczami i aktywistami Komitetu Poznańskiego PPR. Z obozu w Żabikowie przewieziono go do obozu koncentracyjnego Mauthausen-Gusen, gdzie w grudniu 1944 został stracony.

</doc>
<doc id="2360288" url="https://pl.wikipedia.org/wiki?curid=2360288" title="Egijn-goł">
Egijn-goł



</doc>
<doc id="2360295" url="https://pl.wikipedia.org/wiki?curid=2360295" title="Kajakarstwo na Letnich Igrzyskach Olimpijskich 1964 – K-4 1000 m mężczyzn">
Kajakarstwo na Letnich Igrzyskach Olimpijskich 1964 – K-4 1000 m mężczyzn

Zawody w kajakarstwie klasycznym (K4) na dystansie 1000 m mężczyzn na Letnich Igrzyskach Olimpijskich 1964 zostały rozegrane w dniach 20 października (eliminacje i repasaże), 21 października (półfinały) i 22 października (finał). W zawodach wzięło udział 56 zawodników z 14 państw.

</doc>
<doc id="2360296" url="https://pl.wikipedia.org/wiki?curid=2360296" title="Chor'dol Sar'dagijn nuruu">
Chor'dol Sar'dagijn nuruu

Chor'dol Sar'dagijn nuruu (Chor'dol Sar'dag; mong.: Хорьдол Сарьдагийн нуруу) – pasmo górskie w północnej Mongolii. Ogranicza od wschodu i południowego wschodu Kotliną Darchadzką, oddzielając ją zarazem od jeziora Chubsuguł. Charakteryzuje się ostro zakończonymi szczytami, skalistymi występami i osypiskami. Najwyższy szczyt, Delgerchaan uul, osiąga wysokość 3093 m n.p.m. Od 1997 roku na terenie gór działa ścisły rezerwat przyrody, który obejmuje powierzchnię 225 574 ha.

</doc>
<doc id="2360298" url="https://pl.wikipedia.org/wiki?curid=2360298" title="Louis Réard">
Louis Réard

Louis Réard (ur. w 1897 we Francji, zm. 16 września 1984 w Lozannie, w Szwajcarii) – francuski inżynier, projektant mody oraz twórca bikini.
Réard był z wykształcenia inżynierem samochodowym, ale zajmował się także krawiectwem i prowadzeniem w Paryżu sklepu obuwniczego swojej matki. Réard i Jacques Heim, pracując niezależnie od siebie, postawili sobie za cel stworzenie najmniejszego kostiumu kąpielowego. Jako pierwszy swój strój zaprezentował Heim, który nazwał go "atome", co miało nawiązywać do atomu jako najmniejszej jednostki budującej świat.
Réard wprowadził bikini w 1946 roku. Jego kostium został stworzony w postaci stanika i dwóch trójkątnych fragmentów materiału połączonych paskami o łącznej powierzchni 194 cm². Kostium Réarda był istotnie mniejszy od innych, a on sam reklamował je jako "mniejszy od najmniejszego na świecie". Nazwa "bikini" pochodzi zaś od atolu Bikini.
Réard miał istotny problem ze znalezieniem modelki, która zaprezentowałaby jego kostium. Ostatecznie zatrudnił 19-letnią Micheline Bernardini, która tańczyła nago w klubie Casino de Paris. Oficjalna prezentacja miała miejsce 5 lipca 1946 roku na terenie publicznego basenu Piscine Molitor w Paryżu. Bikini zostało bardzo dobrze przyjęte przez męską część publiczności, a sama Bernardini otrzymała wkrótce 50 tys. listów od fanów.
W 1980 roku Réard zamieszkał z żoną w Lozannie, gdzie zmarł 16 września 1984 roku.

</doc>
<doc id="2360300" url="https://pl.wikipedia.org/wiki?curid=2360300" title="S/2011 P 1">
S/2011 P 1



</doc>
<doc id="2360302" url="https://pl.wikipedia.org/wiki?curid=2360302" title="Barga">
Barga



</doc>
<doc id="2360310" url="https://pl.wikipedia.org/wiki?curid=2360310" title="Bányász Komló">
Bányász Komló



</doc>
<doc id="2360312" url="https://pl.wikipedia.org/wiki?curid=2360312" title="World Snooker Academy">
World Snooker Academy

World Snooker Academy to zakład multi-sportu w Sheffield, Anglia. Obiekt zaprojektowany przez FaulknerBrowns Architects został otwarty w grudniu 2003 r. Koszt powstania obiektu to £ 24 milionów. Jego główną cechą jest 200-metrowy kryty tor ale oferuje również kilka innych aren sportowych, jak również dużą siłownię i rozległe obiekty medycyny sportowej. Obiekt jest zarządzany przez SIV (Sheffield International Venues), dział Rady Miasta Sheffield.
Obiekt jest miejscem szkolenia wiele sportów, w tym: lekkoatletyka, koszykówka, boks, szermierka, futsal, judo, netball, tenis stołowy, siatkówka czy snooker. W tym obiekcie istnieje wiele klubów, w których to sportowcy specjalizują się w wyżej wymienionych dyscyplinach
Od 2008 roku, miejsce gości mecze kwalifikacyjne do Mistrzostw świata w snookerze, które odbyły się w pobliskim Crucible Theatre. Kwalifikacyjne mecze, rozgrywane wcześniej w Prestatynie, zazwyczaj odbywają się od końca lutego do początku marca. Od roku 2010 World Snooker Academy jest gospodarzem meczów kwalifikacyjnych do wszystkich turniejów snookera jak również PTC.
Igrzyska olimpijskie 2012.
World Snooker Academy – Sheffield jest aktualnie używany przez brytyjskich sportowców do propagowania Igrzysk Olimpijskich 2012, które odbędą się w Londynie. Do takich sportowców należy między innymi Jessica Ennis, która urodziła się i mieszka w Sheffield.

</doc>
<doc id="2360318" url="https://pl.wikipedia.org/wiki?curid=2360318" title="Karol Kraj">
Karol Kraj

Karol Kraj ("Karol Kray") – drukarz i księgarz.
Życiorys.
W 1816 roku założył drukarnie a następnie księgarnie i wypożyczalnie książek w Petersburgu. Jego drukarnia wydała pierwsze wydanie "Konrada Wallenroda" Adama Mickiewicza w lutym 1828 roku z ilustracjami Smokowskiego. Wydał również m.in. "Poezje" Aleksandra Chodźki w 1829 roku oraz czasopismo pt. "Ruski Inwalid czyli wiadomości wojenne" od 1817 roku. Jego wydania odznaczały się wysokim poziomem typograficznym. W 1831 roku drukarnie prowadził jego syn Karol.

</doc>
<doc id="2360321" url="https://pl.wikipedia.org/wiki?curid=2360321" title="Drukarnia Karola Kraya">
Drukarnia Karola Kraya



</doc>
<doc id="2360330" url="https://pl.wikipedia.org/wiki?curid=2360330" title="Ilse Heß">
Ilse Heß

Ilse Heß (pisownia alternatywna: Hess; ur. 22 czerwca 1900 w Hanowerze jako Ilse Pröhl, zm. 7 września 1995 w Lilienthal), żona nazistowskiego polityka Rudolfa Heßa.
Dzieciństwo i rodzice.
Ilse Pröhl urodziła się w konserwatywnej hanowerskiej rodzinie bardzo bogatego lekarza, chirurga dr. Fredericka Pröhla i jego żony Elsy. Miała dwie siostry, Inge i Irmgard. Ojciec zginął w czasie puczu Kappa, gdy miała dwadzieścia lat. Matka następnie poślubiła portrecistę malarza Carla Horna dyrektora Akademii Sztuk Pięknych w Bremie.

</doc>
<doc id="2360331" url="https://pl.wikipedia.org/wiki?curid=2360331" title="Rezerwat przyrody Wały">
Rezerwat przyrody Wały

Rezerwat przyrody „Wały” – florystyczny rezerwat przyrody położony w południowej Polsce na Wyżynie Miechowskiej (gmina Racławice, powiat miechowski, województwo małopolskie). Znajduje się na gruntach Skarbu Państwa w zarządzie Nadleśnictwa Miechów (leśnictwo Klonów).
Rezerwat położony jest w pobliżu miejscowości Dosłońce, obok przysiółka Dale, na stromym zboczu wzgórz Klonowskich. Obszar rezerwatu zajmuje południowy stok wzgórza.
Rezerwat został utworzony w 1958 roku zarządzeniem Ministra Leśnictwa i Przemysłu Drzewnego z dnia 24 grudnia 1957 roku na powierzchni 5,81 ha. Celem ochrony jest zachowanie ze względów naukowych zbiorowiska pierwotnej roślinności stepowej ze stanowiskiem dziewięćsiła popłocholistnego ("Carlina onopordifilia") i innych rzadkich roślin.
Jest to rezerwat ścisły – florystyczny, z zespołem omanu wąskolistnego i ciepłolubnych zarośli "Peucedano cervariae-Coryletum". Zbocze wzgórza pokryte jest licznymi gatunkami roślinności stepowej z jednym z czterech w Polsce stanowisk dziewięćsiła popłocholistnego. Występuje tu również miłek wiosenny, zawilec wielkokwiatowy, dziewięćsił bezłodygowy, aster gawędka, len złocisty, len włochaty, ostnica Jana i inne rzadkie gatunki roślin.
Rezerwat częściowo pokrywa się z obszarem siedliskowym sieci Natura 2000 „Wały” PLH120017 o powierzchni 9,25 ha.

</doc>
<doc id="2360335" url="https://pl.wikipedia.org/wiki?curid=2360335" title="Tartarus">
Tartarus



</doc>
<doc id="2360337" url="https://pl.wikipedia.org/wiki?curid=2360337" title="Kwalifikacyjne turnieje interkontynentalne w piłce siatkowej mężczyzn do Letnich Igrzysk Olimpijskich 1996">
Kwalifikacyjne turnieje interkontynentalne w piłce siatkowej mężczyzn do Letnich Igrzysk Olimpijskich 1996

Turnieje interkontynentalne do Letnich Igrzysk Olimpijskich w Atlancie odbyły się w dniach 3-5 maja 1996, w trzech miastach:
I Światowy Turniej Kwalifikacyjny - Espinho.
Tabela
II Światowy Turniej Kwalifikacyjny - Monachium.
Tabela
Wyniki
III Światowy Turniej Kwalifikacyjny - Patras.
Tabela
Wyniki

</doc>
<doc id="2360340" url="https://pl.wikipedia.org/wiki?curid=2360340" title="Ilse Pröhl">
Ilse Pröhl



</doc>
<doc id="2360345" url="https://pl.wikipedia.org/wiki?curid=2360345" title="Perth Glory">
Perth Glory



</doc>
<doc id="2360347" url="https://pl.wikipedia.org/wiki?curid=2360347" title="Trapez Oriona">
Trapez Oriona



</doc>
<doc id="2360355" url="https://pl.wikipedia.org/wiki?curid=2360355" title="Rezerwat przyrody Sterczów-Ścianka">
Rezerwat przyrody Sterczów-Ścianka

Rezerwat przyrody „Sterczów-Ścianka” – stepowy rezerwat przyrody w gminie Racławice, w powiecie miechowskim (województwo małopolskie). Leży na terenie leśnictwa Klonów w Nadleśnictwie Miechów.
Rezerwat położony jest na Wyżynie Miechowskiej, w pobliżu miejscowości Klonów. Zajmuje strome zbocze opadające w kierunku południowo-zachodnim, przecięte płytkim parowem.
Został utworzony na podstawie Zarządzenia Ministra Leśnictwa z dnia 19 lutego 1955 roku. Zajmuje powierzchnię 6,27 ha (akt powołujący podawał 3,04 ha). Celem ochrony jest zachowanie ze względów naukowych i dydaktycznych stanowiska roślinności stepowej występującej w zespole naturalnym na południowym zboczu leśnego jaru.
Jest to rezerwat stepowy, występuje tu obficie obuwik pospolity. W rezerwacie rosną liczne gatunki roślin naczyniowych chronionych prawnie oraz zagrożonych w Polsce. Wśród zarośli kserotermicznych znajdują się płaty muraw z zespołem omanu wąskolistnego. Na stromych zboczach położone są bogate stanowiska storczykowatych. Podłoże budują margle i wapienie kredowe, pokryte glebami rędzinowymi.
Rezerwat leży w granicach obszaru sieci Natura 2000 „Sterczów-Ścianka” PLH120015 oraz Obszaru Chronionego Krajobrazu Wyżyny Miechowskiej.

</doc>
<doc id="2360358" url="https://pl.wikipedia.org/wiki?curid=2360358" title="Gyirmót SE">
Gyirmót SE



</doc>
<doc id="2360360" url="https://pl.wikipedia.org/wiki?curid=2360360" title="Hailakandi (dystrykt)">
Hailakandi (dystrykt)

Hailakandi (, ) – jeden dystryktów w indyjskim stanie Asam. Po raz pierwszy teren ten został wyróżniony w podziale terytorialnym 1 czerwca 1869. Na liście dystryktów pojawia się w roku 1989.
Geografia.
Powierzchnia dystryktu to 1326,10 kilometrów kwadratowych. Spośród tego, około 50% zajmuje las. Na terenie dystryktu znajdują się dwa rezerwaty leśne. Dzięki swemu położeniu dystrykt graniczy ze stanem Mizoram na odległości 76 km, a następnie z innymi dystryktami stanu Asam – Karimganj oraz Cachar. Wśród skupisk ludzkich dystryktu należy wyróżnić miasta Hailakandi (stolica dystryktu) oraz Lala. Na opisywanym terenie znajduje się także około 393 wsi. Ich mieszkańcy stanowią w większości rolników, którzy uprawiają łącznie około 33,2% powierzchni dystryktu. Przeważnie na tych terenach uprawiany jest ryż.
Ludność.
Według spisu z 2001 roku dystrykt jest zamieszkiwany przez 542 872 mieszkańców z czego 280 513 to mężczyźni a 262 359 to kobiety. Według podziału religijnego najliczniejsi są muzułmanie 312 849 co stanowi 57.62% ogółu, a także hindusi 223 191 oraz chrześcijanie 5 424. Gęstość zaludnienia wynosiła 451 osób na km². co jest wartością wyższą niż średnia w stanie Asam 340 na km².
Większość mieszkańców dystryktu porozumiewa się językiem bengalskim, który jest oficjalnym językiem dystryktu. Dość powszechnym w użyciu jest także język manipuri.

</doc>
<doc id="2360366" url="https://pl.wikipedia.org/wiki?curid=2360366" title="Baytik Shan">
Baytik Shan

Baytik Shan (; mong.: Байтаг богд уул, "Bajtag bogd uul"; ujg.: "Baytik tag") – pasmo górskie na granicy Mongolii (ajmak kobdoski) i Chin (region autonomiczny Sinciang). Najwyższy szczyt, Altan owoo, osiąga wysokość 3290 m n.p.m. Klimat suchy; przeważają półpustynne i pustynne pastwiska.
W latach 1946–1948 na terenie gór trwały walki o granicę pomiędzy oddziałami Republiki Chińskiej i Mongolskiej Republiki Ludowej, wspieranej przez Związek Radziecki.

</doc>
<doc id="2360367" url="https://pl.wikipedia.org/wiki?curid=2360367" title="Beita Shan">
Beita Shan



</doc>
<doc id="2360368" url="https://pl.wikipedia.org/wiki?curid=2360368" title="Baytik tag">
Baytik tag



</doc>
<doc id="2360370" url="https://pl.wikipedia.org/wiki?curid=2360370" title="Bajtag Bogd uul">
Bajtag Bogd uul



</doc>
<doc id="2360372" url="https://pl.wikipedia.org/wiki?curid=2360372" title="Filmografia Zwariowanych melodii (lata 60.)">
Filmografia Zwariowanych melodii (lata 60.)

Filmografia Zwariowanych melodii z lat 1960-1969
1963.
Studio animacyjne Warner Bros. zamknięto w 1963 r., ale z powodu zwłoki, nowe kreskówki pojawiały się w kinach do 1964 r.
1964.
Począwszy od kreskówki "Señorella and the Glass Huarache", wszystkie kreskówki korzystają z "abstrakcyjnej czołówki Warner Bros." Łatwy do zauważenia jest także fakt, że wszystkie kreskówki bez "abstrakcyjnej czołówki Warner Bros." zawierają przynajmniej dwie postacie główne, którymi zazwyczaj są Królik Bugs lub Sylwester (z wyjątkiem kreskówki "War and Pieces", gdzie występują Wiluś E. i Struś Pędziwiatr).
1965.
We wszystkich kreskówkach (poza kreskówką "Zawzięty kocur") w roli głównej występują Daffy lub Wiluś E. i Struś Pędziwiatr. Wszystkie kreskówki wyreżyserowane przez Rudy'ego Larrivę są produkowane przez Format Films.
1967.
W 1967 r., Seven Arts, które przejęło Warner Bros., zdecydowało się, aby ponownie wznowić produkcję kreskówek, z Williamem L. Hendricksem jako producentem i Alexem Lovym jako reżyserem. We wszystkich kreskówkach występują Daffy i Speedy (z wymienionymi wyjątkami). Wszystkie kreskówki wyprodukowane przez Format Films są wyreżyserowane przez Rudy'ego Larrivę. Kreskówki "DePatie-Freleng Enterprises" są wyreżyserowane przez Roberta McKimsona. Wszystkie kreskówki po tegorocznej czwartej są wyreżyserowane przez Alexa Lovy'ego w Warner Bros. Animation.
1968.
Wszystkie kreskówki są reżyserii Alexa Lovy'ego, poza kreskówką "Bunny and Claude (We Rob Carrot Patches)".
1969.
Wszystkie kreskówki są wyreżyserowane przez Roberta McKimsona. Studio animacyjne Warner Bros.-Seven Arts zostało w końcu zamknięte w 1969 r. Ostatnią kreskówką Warner Bros. była "Injun Trouble" do 1979 r., kiedy Taras Termitów został ponownie otwarty w Burbank.

</doc>
<doc id="2360373" url="https://pl.wikipedia.org/wiki?curid=2360373" title="Bajtak-Bogdo">
Bajtak-Bogdo



</doc>
<doc id="2360377" url="https://pl.wikipedia.org/wiki?curid=2360377" title="Zasada wzajemności (prawo międzynarodowe)">
Zasada wzajemności (prawo międzynarodowe)

Zasada wzajemności – pojęcie prawa międzynarodowego publicznego odnoszące się do traktowania cudzoziemców przez podmioty międzynarodowe (w szczególności państwa). Zasada oznacza, że jedno państwo przyznaje określone uprawnienia obywatelom drugiego państwa, o ile jego właśni obywatele korzystają z tych samych praw w tym państwie. Zasada wzajemności uważana jest za jeden z motywów przestrzegania prawa międzynarodowego przez podmioty. Przykładami jej zastosowania są m.in. przepisy prawa dyplomatycznego i konsularnego, prawo komunikacyjne i ekstradycja.

</doc>
<doc id="2360381" url="https://pl.wikipedia.org/wiki?curid=2360381" title="Józefina Vannini">
Józefina Vannini

Józefina Vannini (ur. 7 lipca 1859 w Rzymie; zm. 23 lutego 1910 tamże) – włoska Święta Kościoła katolickiego.
Życiorys.
W dzieciństwie szybko straciła rodziców. Została rozdzielona z rodzeństwem; trafiła do rzymskiego sierocińca św. Onufrego. Była nauczycielką w przedszkolu. Poznała Alojzego Tezza i razem z nim w 1892 roku założyła zgromadzenie Córek świętego Kamila, które zostało zatwierdzone w 1931 roku przez papieża Piusa XI. Zmarła 23 lutego 1910 roku w opinii świętości.
Została beatyfikowana przez papieża Jana Pawła II w dniu 16 października 1994 roku. 13 maja 2019 papież Franciszek zatwierdził cud za wstawiennictwem bł. Józefiny Vannini, co otwiera drogę do jej kanonizacji, która odbyła się 13 października 2019r. na Placu Świętego Piotra.

</doc>
<doc id="2360382" url="https://pl.wikipedia.org/wiki?curid=2360382" title="Drzewo genealogiczne Kapetyngów">
Drzewo genealogiczne Kapetyngów

 = Królowie Francji
 = Królowie Anglii

</doc>
<doc id="2360383" url="https://pl.wikipedia.org/wiki?curid=2360383" title="Hanne Hiob">
Hanne Hiob

Hanne Hiob ("Hanne Marianne Brecht", ur. 12 marca 1923 w Monachium, zm. 23 czerwca 2009 tamże) – niemiecka aktorka teatralna i filmowa, córka Bertolta Brechta i jego pierwszej żony Marianne Zoff.
Po rozwodzie rodziców była wychowywana przez matkę i ojczyma Theo Lingena. Występowała jako tancerka i aktorka, m.in. w Operze Wiedeńskiej. Grała również w sztukach pisanych przez swego ojca. Pracę na scenie zakończyła w 1976 r. Od tego momentu zajęła się prowadzeniem projektów związanych z popularyzowaniem sztuk Brechta i teatrami ulicznymi. Stała się znana w 1989 dzięki swoim odczytom literackim o obozach koncentracyjnych ("Nun lebet wohl und werdet Kämpfer"). W 2003 otrzymała medal miasta Monachium, a dwa lata później pokojową nagrodę "Aachener Friedenspreis".

</doc>
<doc id="2360384" url="https://pl.wikipedia.org/wiki?curid=2360384" title="Judo na Letnich Igrzyskach Olimpijskich Młodzieży 2010 – do 52 kg dziewcząt">
Judo na Letnich Igrzyskach Olimpijskich Młodzieży 2010 – do 52 kg dziewcząt

Rywalizacja w judo na I Letnich Igrzyskach Olimpijskich Młodzieży w kategorii poniżej 52 kg toczyła się w dniu 22 sierpnia 2010. Do zawodów przystąpiło 14 zawodniczek. Polskę reprezentowała Maja Rasińska.

</doc>
<doc id="2360386" url="https://pl.wikipedia.org/wiki?curid=2360386" title="Michaił Siemiczastny">
Michaił Siemiczastny

Michaił Wasiljewicz Siemiczastny (; ur. na stacji Perłowskaja w guberni moskiewskiej, Imperium Rosyjskie, zm. 30 sierpnia 1978 w Moskwie, Rosyjska FSRR, ZSRR) – rosyjski piłkarz, grający na pozycji obrońcy, a wcześniej pomocnika lub napastnika, sportowiec, trener piłkarski.
Kariera piłkarska.
Kariera klubowa.
Wychowanek zespołu stacji Perłowska (1924-1925), później grał w klubach Północnej Kolei (1926-27). W 1928 rozpoczął karierę piłkarską w CDKA Moskwa, a w 1932 debiutował w składzie pierwszej drużyny CDKA. W 1936 roku przeniósł się do Dinama Moskwa, w którym osiągnął największe sukcesy, stając się rekordzistą klubu (wraz z Lwem Jaszynym) w liczbie zdobytych mistrzostw ZSRR. Świetnie grał głową. Był długoletnim kapitanem Dinama. Zaczynał grać na prawym skrzydle ataku, następnie przeniesiony do obrony, gdzie również wykazał się z najlepszej strony. W 1950 zakończył swoją karierę piłkarską.
Kariera reprezentacyjna.
Uczestniczył w 1937 w meczach międzynarodowych z reprezentacją Kraju Basków, a w drugim meczu strzelił gola. Brał udział w legendarnej podróży rosyjskich piłkarzy po Wielkiej Brytanii.
Kariera sportowca.
Oprócz piłki nożnej Siemiczastny uprawiał inne sporty. W reprezentacji Moskwy był mistrzem ZSRR w koszykówce (1935). Wielokrotny mistrz ZSRR w piłce ręcznej. Również grał w siatkówkę, był narciarzem i lekkoatletą.
Kariera trenerska.
Po zakończeniu kariery piłkarskiej rozpoczął karierę szkoleniowca. Wcześniej w 1940 roku ukończył szkołę trenerów przy GCOLIFK w Moskwie. W latach 1952-1953 (do sierpnia) prowadził Dinamo Moskwa. Później pracował jako funkcjonariusz sportowy, zajmując następujące stanowiska kierownicze: Sekretarz wykonawczy i Wiceprezes Moskiewskiej Rady Miejskiej "Dynamo" (1954-1965), starszy trener Wydziału Piłki Nożnej i Hokeja Rady Centralnej "Dynamo" (1966-1978), członek Prezydium Federacji Piłki Nożnej ZSRR (1959-1978), Zastępca Prezesa Zarządu Trenerskiego Federacji Piłki Nożnej ZSRR (1965-1978). Zmarł 30 sierpnia 1978 w Moskwie. Został pochowany na cmentarzu Wagańkowskim.

</doc>
<doc id="2360389" url="https://pl.wikipedia.org/wiki?curid=2360389" title="Bazylika św. Piotra w Limie">
Bazylika św. Piotra w Limie

Bazylika św. Piotra w Limie – katolicki kościół w Limie, w archidiecezji Limy, wzniesiony w I poł. XVII w. Należy do zakonu jezuitów.
Współcześnie istniejąca świątynia powstała na miejscu dwóch starszych: zbudowanej bezpośrednio po przybyciu jezuitów do Limy w 1568 roku oraz wzniesionej w 1569 roku. Wznoszenie obecnie użytkowanego kościoła trwało od 1618 roku do 1638 roku; 31 lipca tego roku miała miejsce konsekracja kościoła. Budynek był niszczony w czasie trzęsień ziemi w 1687 roku i 1746 roku, następnie odbudowywany. Stąd architektura i wnętrze świątyni stanowią połączenie różnych stylów architektonicznych: renesansu, baroku i neoklasycyzmu. Główny ołtarz, poświęcony św. św. Piotrowi i Pawłowi (pierwotnie patronem obiektu był jedynie św. Paweł), wykonany został w 1809 roku w stylu neoklasycystycznym i zastępuje pierwszy, barokowy ołtarz, zniszczony w czasie trzęsień ziemi.

</doc>
<doc id="2360407" url="https://pl.wikipedia.org/wiki?curid=2360407" title="Acelino Freitas">
Acelino Freitas

Acelino "Popó" Freitas (ur. 21 września 1975 w Salvador) – brazylijski bokser, zawodowy mistrz świata wagi junior lekkiej federacji WBO i WBA oraz federacji WBO w wadze lekkiej.
Kariera amatorska.
W roku 1994 został mistrzem Brazylii a w 1995 reprezentował swój kraj na Igrzyskach Panamerykańskich w Mar del Plata. W ćwierćfinale pokonał Juliana Carrero z Portoryko a w półfinale Kolumbijczyka Francisco Osorio. Zdobył srebrny medal przegrywając w finale z Kubańczykiem Julio Gonzálezem.
Kariera zawodowa.
Karierę zawodową rozpoczął 14 lipca 1995. Do kwietnia 1999 stoczył 20 walk, wszystkie wygrywając przed czasem. W tym czasie zdobył lokalne tytuły WBC Mundo Hispano, IBF Latino i WBA NABO.
7 sierpnia 1999 w La Cannet (Francja) doszło do spotkania z Rosjaninem Anatolijem Aleksandrowem, posiadaczem tytuł mistrza WBO w wadze junior lekkiej. Freitas wygrał przez nokaut w pierwszej rundzie. Sześciokrotnie bronił tytułu pokonując kolejno: Anthony Martineza (TKO w drugiej rundzie), byłego mistrza WBO Brytyjczyka Barry Jonesa (TKO w ósmej rundzie), przyszłego mistrza IBF w wadze lekkiej Meksykanina Javiera Jauregui (KO 1), Lemuela Nelsona (TKO 2), Carlosa Riosa (TKO 2) i Orlando Soto (KO w pierwszej rundzie). Była to kolejna 29 walka wygrana przed czasem, co jest jedną z najdłuższych takich serii w historii boksu. Seria zakończona została wygranym na punkty pojedynkiem z byłym mistrzem WBO w wadze koguciej Alfredem Koteyem z Ghany.
12 stycznia 2002 stanął w Las Vegas do unifikacyjnego pojedynku z posiadaczem tytułu WBA, niepokonanym Kubańczykiem Joelem Casamayorem. Po wątpliwym nokdaunie w 3 i napomnieniu dla Casamayora w 6r wygrał jednogłośnie na punkty. W obronie tytułu kolejno pokonał: Daniela Attaha (PKT), Juana Carlosa Ramireza (TKO 4) i Argentyńczyka Jorge Rodrigo Barriosa (TKO 12), późniejszego mistrza WBO.
3 stycznia 2004 w Mashantucket (USA) doszło do pojedynku z Uzbekiem Arturem Grigorianem o tytuł mistrza WBO w wadze lekkiej. Freitas wygrał jednogłośnie na punkty. Zostając mistrzem w wadze lekkiej zrezygnował z tytułów WBA Super i WBO w kategorii junior lekkiej. Już przy pierwszej próbie obrony tytułu, 7 sierpnia 2004, poniósł pierwszą porażkę w karierze zawodowej przegrywając przez techniczny nokaut w dziesiątej rundzie z Diego Corralesem (USA).
W roku 2005 Corrales pozbawiony został tytułu. O wakujący tytuł Freitas spotkał się 29 kwietnia 2006 w Mashantucket z Zahirem Raheem (USA). Wygrał niejednogłośnie na punkty. Po roku, 28 kwietnia 2007, wystąpił w unifikacyjnym pojedynku z posiadaczem pasa WBA Amerykaninem Juanem Díazem. Przegrał przez techniczny nokaut w ósmej rundzie i zakończył karierę. Powrócił na ring pięć lat później i znokautował w dziewiątej rundzie niepokonanego rodaka Michaela Oliveirę.

</doc>
<doc id="2360416" url="https://pl.wikipedia.org/wiki?curid=2360416" title="Alojzy Tezza">
Alojzy Tezza

Alojzy Tezza ur. 1 listopada 1841 w Conegliano; zm. 26 września 1923 w Limie) – włoski Błogosławiony Kościoła katolickiego, współzałożyciel kamilianek.
Życiorys.
Mając 15 lat, w 1856 roku rozpoczął nowicjat w Zakonie Kleryków Regularnych, a 21 maja 1864 roku otrzymał święcenia kapłańskie. W 1891 roku został wybrany prokuratorem i wikariuszem generalnym zakonu. Wtedy poznał Józefinę Vannini, razem z nią założył zgromadzenie Córek św. Kamila, które zostało zatwierdzone w 1931 roku przez Piusa XI. Zmarł mając 81 lat w opinii świętości.
Został beatyfikowany przez Jana Pawła II w dniu 4 listopada 2001 roku.

</doc>
<doc id="2360419" url="https://pl.wikipedia.org/wiki?curid=2360419" title="Walentina Tołkunowa">
Walentina Tołkunowa

Walentina Wasiljewna Tołkunowa (; ur. 12 lipca 1946 w Armawirze w Kraju Krasnodarskim, zm. 22 marca 2010 w Moskwie) – radziecka i rosyjska piosenkarka. Otrzymała tytuł Zasłużonej Artystki RFSRR w roku 1979, a w roku 1987 tytuł Ludowej Artystki RFSRR.
Życiorys.
W wieku 18 lat Walentina Tołkunowa rozpoczęła naukę na wydziale dyrygencko-chóralnym Moskiewskiego Instytutu Kultury. W 1966 roku wygrała konkurs na solistkę jazzowego zespołu VIO-66 pod kierownictwem Jurija Saulskiego. W 1971 roku ukończyła Wyższą uczelnię muzyczną im. Gniesinych i nagrała piosenki do telewizyjnego serialu "Dzień za dniem" (День за днём). W 1972 roku po rocznej przerwie wykonując piosenki Władimira Szainskiego rozpoczęła karierę, odnosząc sukcesy w radio i w telewizji. W 1973 roku rozpoczęła współpracę z Moskiewską Filharmonią (Moskonzert). W 1989 roku założyła i pełniła funkcje dyrektora artystycznego dramatycznego teatru muzyki i pieśni. Tołkunowa wydała około 20 płyt i 23 razy była zwyciężczynią konkursu radzieckiej telewizji „Piosenka Roku”. Otrzymała wiele nagród ZSRR i Federacji Rosyjskiej, republik rosyjskich, oraz Ukrainy, Kazachstanu, Turkmenistanu i Estonii.
W 2006 roku u piosenkarki zdiagnozowano raka piersi. Przeszła operację i kurs chemioterapii. W sierpniu 2009 roku wykryto guza mózgu.
Śmierć.
16 lutego 2010 roku po koncercie w Mohylewie (Białoruś) Walentina Tołkunowa była hospitalizowana w oddziale intensywnej terapii miejscowego szpitala. Następnie została przewieziona na obserwację do szpitala im. Botkina w Moskwie, gdzie 22 marca 2010 r. zapadła w śpiączkę i zmarła dwie godziny później nie odzyskując przytomności.
Pochowana na Cmentarzu Trojekurowskim w Moskwie.

</doc>
<doc id="2360432" url="https://pl.wikipedia.org/wiki?curid=2360432" title="Rezerwat przyrody Opalonki">
Rezerwat przyrody Opalonki

Rezerwat przyrody „Opalonki” – stepowy rezerwat przyrody położony w południowej Polsce na Wyżynie Miechowskiej. Administracyjnie leży w obrębie miejscowości Klonów, w gminie Racławice, w powiecie miechowskim (województwo małopolskie). Znajduje się na gruntach Skarbu Państwa w zarządzie Nadleśnictwa Miechów (leśnictwo Klonów).
Rezerwat został utworzony na podstawie Zarządzenia Ministra Leśnictwa z dnia 19 lutego 1955 roku. Zajmuje powierzchnię 2,42 ha (akt powołujący podawał 2,23 ha).
Rezerwat jest położony na południowym stoku wzgórza zbudowanego ze skał górnokredowych, pociętego drobnymi parowami. Jest to rezerwat o charakterze stepowym. Na niewielkiej powierzchni występuje bogactwo roślinności kserotermicznej. Obejmuje fragment enklawy leśnej, sąsiadującej z gruntami rolnymi, gdzie występują rzadkie i chronione krzewy i rośliny zielne. Występuje tu zespół omanu wąskolistnego, ciepłolubnych zarośli Peucedano cervariae – Coryletum oraz lasu klonowo-lipowego.
Rezerwat leży w obrębie Obszaru Chronionego Krajobrazu Wyżyny Miechowskiej. W niemal identycznych jak rezerwat granicach utworzono obszar siedliskowy sieci Natura 2000 „Opalonki” PLH120071 o powierzchni 2,40 ha.

</doc>
<doc id="2360434" url="https://pl.wikipedia.org/wiki?curid=2360434" title="Wybory prezydenckie w Rosji w 2012 roku">
Wybory prezydenckie w Rosji w 2012 roku

Wybory prezydenckie w Rosji w 2012 roku odbyły się 4 marca 2012. Rosjanie wybrali pierwszy raz na 6-letnią kadencję głowę państwa (dotąd trwały 4 lata). Zwycięzca, Władimir Putin, został zaprzysiężony 7 maja 2012 r.
Kandydaci.
Lista kandydatów oficjalnie zarejestrowanych przez Centralną Komisję Wyborczą (CKW):
Kandydaci niezarejestrowani.
18 grudnia 2011 Centralna Komisja Wyborcza Federacji Rosyjskiej odmówiła rejestracji jedenastu kandydatom. Odmowną decyzję CKW otrzymali: Grigorij Jawlinski, Eduard Limonow, Leonid Iwaszow, Dmitrij Mezencew, Nikolaj Lewaszow, Boris Mironow, Swietłana Peunowa, Wiktor Czerepkow, Rinat Khamiew, Dmitrij Berdnikow i Lidia Bednaja.
Wyniki.
Wybory prezydenckie w pierwszej turze przy frekwencji wyborczej 65,25% wygrał Władimir Putin kandydat Jednej Rosji uzyskawszy 63,30% ważnie oddanych głosów.

</doc>
<doc id="2360435" url="https://pl.wikipedia.org/wiki?curid=2360435" title="Alexander Arnold">
Alexander Arnold

Alexander Arnold (ur. 21 grudnia 1992 w Ashford) – brytyjski aktor telewizyjny. Najlepiej znany z roli Richa Hardbecka z serialu młodzieżowego "Kumple".

</doc>
<doc id="2360437" url="https://pl.wikipedia.org/wiki?curid=2360437" title="Transport publiczny">
Transport publiczny



</doc>
<doc id="2360439" url="https://pl.wikipedia.org/wiki?curid=2360439" title="Linia 3 metra w Nowym Jorku">
Linia 3 metra w Nowym Jorku

Linia 3 – linia metra nowojorskiego. Jest oznaczona kolorem czerwonym na znakach stacji i znakach trasy, a na oficjalnych mapach metra nosi nazwę IRT Broadway – Seventh Avenue Line, gdyż prowadzi nią przez większość Manhattanu.
Linia 3 kursuje przez cały czas. Normalnie pomiędzy Harlem – 148th Street w Harlemie i New Lots Avenue w New Lots, na Brooklynie. Zatrzymuje się na niektórych przystankach na Manhattanie i wszystkich na Brooklynie. Podczas późnych godzin nocnych, linia 3 działa jako ekspresowa między 148th Street i Times Square – 42nd Street.

</doc>
<doc id="2360452" url="https://pl.wikipedia.org/wiki?curid=2360452" title="Andrzej de Soveral">
Andrzej de Soveral

Andrzej de Soveral, właśc. "André de Soveral" (ur. ok. 1572 w Săo Vicente na wyspie Santos, zm. 16 lipca 1645 w Cunhaú w São Paulo) – brazylijski kapłan, jezuita i misjonarz, męczennik chrześcijański, święty Kościoła rzymskokatolickiego.
W dniu 6 sierpnia 1593 roku wstąpił do Towarzystwa Jezusowego (SJ). W 1614 roku był już proboszczem parafii w Cunhaú (niedaleko Natal w stanie Rio Grande do Norte), jako ksiądz diecezjalny.
Andrzej de Soveral wraz z 69 wiernymi zgromadził się na mszy świętej w kaplicy Matki Bożej Gromnicznej, kiedy holenderscy żołnierze (kalwińscy) i miejscowi Indianie wpadli do kaplicy i wymordowali wszystkich. Tylko jednego z nich udało się zidentyfikować: był to wierny Dominik Carvalho.
Andrzej de Soveral został beatyfikowany w grupie trzydziestu męczenników brazylijskich, wraz z 29 męczennikami z Uruaçu, przez papieża Jana Pawła II w dniu 5 marca 2000 roku.
23 marca 2017 papież Franciszek podpisał dekret uznający cud za wstawiennictwem bł. Andrzeja de Soverala i jego towarzyszy, zaś 20 kwietnia 2017 podczas konsystorza wyznaczył datę ich kanonizacji.
W spisanie jego w poczet świętych wraz z 34 nowymi świętymi nastąpiło 15 października 2017 na placu świętego Piotra przez papieża Franciszka.
Wspomnienie liturgiczne bł. Andrzeja i towarzyszy z Cunhaú obchodzone jest w dzienną pamiątkę śmierci (16 lipca) oraz w dniu śmierci Ambrożego Franciszka Ferro i towarzyszy z Uruaçu (3 października), który jest w stanie Rio Grande dniem wolnym od pracy.

</doc>
<doc id="2360453" url="https://pl.wikipedia.org/wiki?curid=2360453" title="Ruben Xaus">
Ruben Xaus



</doc>
<doc id="2360458" url="https://pl.wikipedia.org/wiki?curid=2360458" title="Przedstawienie Hamleta we wsi Głucha Dolna">
Przedstawienie Hamleta we wsi Głucha Dolna

Przedstawienie Hamleta we wsi Głucha Dolna – spektakl Teatru Telewizji, oparty na sztuce "Predstava Hamleta u selu Mrduša Donja" chorwackiego dramaturga Ivona Brešana. Spektakl został wyreżyserowany przez Olgę Lipińską w 1985 roku. W 2009 roku został zaliczony do „Złotej Setki Teatru Telewizji”.
Akcja dramatu rozgrywa się w latach sześćdziesiątych na jugosłowiańskiej wsi, gdzie aktyw spółdzielni produkcyjnej postanawia wystawić szekspirowskiego "Hamleta" w wersji przygotowanej przez wiejskiego nauczyciela.

</doc>
<doc id="2360465" url="https://pl.wikipedia.org/wiki?curid=2360465" title="Freya Mavor">
Freya Mavor

Freya Mavor (ur. 1993) – szkocka aktorka, która po raz pierwszy pojawiła się w telewizji w styczniu 2011 roku w roli Mini McGuinness w serialu młodzieżowym "Kumple".
Życie osobiste.
Mavor studiowała w Mary Erskine School w Edynburgu.
Kariera.
Modeling.
Mavor została wpisana jako twarz "Pringle of Scotland" na wiosnę/lato 2011. Także zdobyła nagrodę ikony mody w "Year Award at the 2011 Scottish Fashion Awards".

</doc>
<doc id="2360489" url="https://pl.wikipedia.org/wiki?curid=2360489" title="PubMed Central">
PubMed Central

PubMed Central – darmowa cyfrowa baza danych, zawierająca pełne teksty artykułów z literatury naukowej w dziedzinie badań biomedycznych i nauk przyrodniczych. Powstała ona na silniku Entrez, używanym m.in. przez PubMed. PubMed Central został opracowany przez US National Library of Medicine (NLM) jako internetowe archiwum artykułów z czasopism biomedycznych.
Pełne teksty wszystkich artykułów PubMed Central są dostępne za darmo. Jednak niektórzy wydawcy uczestniczący w projekcie opóźniają wydanie ich artykułów o określony czas po publikacji papierowej (często o sześć miesięcy).
W marcu 2013 archiwum zawierało około 2,6 mln artykułów. We wrześniu 2004 r. PubMed Central, PubMed oraz usługi związane z NLM obsługiwały około 1300 odsłon na sekundę i dostarczały 1,3 TB danych na dzień.
Wdrożenie.
Repozytorium gwałtownie rosło, od kiedy polityka amerykańskiego National Institutes of Health (NIH) – w sprawie poprawy publicznego dostępu do zarchiwizowanych publikacji badań finansowanych ze środków NIH – ma na celu umożliwienie każdemu swobodnego dostępu do wszystkich badań finansowanych przez NIH, a dodatkowo wielu wydawców pracuje wspólnie z NIH, aby zapewnić swobodny dostęp do ich materiałów. Pod koniec 2007 r. został podpisany Consolidated Appropriations Act of 2008 (H.R. 2764) i zawierał przepis zobowiązujący NIH do zmiany swojej polityki, wymagając opublikowania w PubMed Central pełnych kopii elektronicznych ich zrecenzowanych badań i wniosków z badań finansowanych przez NIH. Artykuły te muszą być udostępnione w ciągu 12 miesięcy od dnia publikacji. Był to pierwszy raz, kiedy rząd USA wymógł na agencji, aby zapewniła swobodny dostęp do badań i był ewolucją polityki z 2005 r., w której NIH prosił naukowców o dobrowolne dodawanie swoich badań do PubMed Central.
Brytyjska wersja systemu PubMed Central, UK PubMed Central (UKPMC), została opracowana przez Wellcome Trust i Bibliotekę Brytyjską w ramach grupy dziewięciu brytyjskich podmiotów finansujących badania. System uruchomiono w styczniu 2007 roku. Kanadyjski członek sieci PubMed Central International, PubMed Central Canada, został uruchomiony w październiku 2009 roku.
Język znaczników artykułów w czasopismach opracowany przez NLM, „NLM Journal Publishing Tag Set”, jest dostępny za darmo. Association of Learned and Professional Society Publishers wypowiedziało się, że „ma on szansę stać się standardem w przygotowaniu akademickim dla książek i czasopism”. Podobne definicje typu dokumentu (DTD) są dostępne dla książek. Biblioteka Kongresu Stanów Zjednoczonych oraz Biblioteka Brytyjska zapowiedziały wsparcie dla NLM DTD. Język ten jest również popularny wśród wydawców czasopism.
Technologia.
Artykuły są wysyłane do PubMed Central przez wydawców w formacie XML lub SGML, przy użyciu różnych DTD. Starsi i więksi wydawcy mogą mieć swoje własne, wewnętrznie ustalone DTD, ale wielu wydawców wykorzystuje NLM Publishing DTD.
Otrzymane artykuły są konwertowane przez XSLT do bardzo podobnego NLM Archiving and Interchange DTD. Proces ten może ujawnić błędy, które są zgłaszane do wydawcy do korekty. Grafika jest również konwertowana do standardowych formatów i rozmiarów. Oryginalne i przekonwertowane wersje są archiwizowane. Konwertowane są przenoszone do relacyjnej bazy danych wraz z towarzyszącymi plikami graficznymi, multimedialnymi lub innymi danych powiązanymi. Wielu wydawców dostarcza również wersje PDF swoich artykułów, które są udostępniane bez zmian. Zdeponowane artykuły otrzymują swój unikalny identyfikator PMCID.
Przypisy i bibliografie są przetwarzane i automatycznie łączone z odpowiadającymi im streszczeniami w PubMed, artykułami w PubMed Central i zasobami na stronach internetowych wydawców. Linki z PubMed również prowadzą do PubMed Central. Odniesienia do czasopism lub do poszczególnych artykułów, które nie są jeszcze dostępne w żadnym z tych źródeł, są śledzone w bazie danych i automatycznie uaktywniane kiedy tylko staną się dostępne.
Wewnętrzny system indeksowania zapewnia możliwość wyszukiwania i potrafi obsługiwać terminologię biologiczną i medyczną, jak np. nazwy systematyczne i nazwy własne leków oraz alternatywne nazwy dla organizmów, chorób i struktur anatomicznych.
Gdy użytkownik uzyskuje dostęp do czasopisma, automatycznie generowany jest spis treści, pobierając wszystkie artykuły, listy itp. dla tego wydania. Kiedy jakaś zawartość zostaje wybrana (np. artykuł), to PubMed Central konwertuje znaczniki NLM do HTML i dostarcza linki do powiązanych danych. Jest to możliwe, ponieważ każde nowe dane są zawsze uprzednio konwertowane do standardowych DTD i formatów graficznych.
Z innej drogi publikacji w PubMed Central mogą skorzystać autorzy badań finansowanych przez NIH, posługując się tzw. NIH Manuscript Submission (NIHMS). Tak przedłożone artykuły zazwyczaj przechodzą przez etap znaczników XML w celu konwersji do NLM DTD.
Odbiór w społeczeństwie.
Badania Antelmana nt. publikacji z otwartym dostępem wykazały, że w filozofii, naukach politycznych, elektryce, elektronice i matematyce dokumenty ze swobodnym dostępem mają większy wpływ badawczy. W randomizowanym badaniu stwierdzono, że artykuły z otwartych repozytoriów już pół roku od daty publikacji pobierane są prawie dwukrotnie częściej, niż artykuły dostępne odpłatnie (przy praktycznym braku różnicy liczby cytowań).
Zmiana procedur spotkała się również z krytyką. Amerykańskie Towarzystwo Fizjologiczne wyraziło swoje zastrzeżenia co do realizacji tej polityki.

</doc>
<doc id="2360514" url="https://pl.wikipedia.org/wiki?curid=2360514" title="Mauricio Rua">
Mauricio Rua



</doc>
<doc id="2360517" url="https://pl.wikipedia.org/wiki?curid=2360517" title="Dagger">
Dagger



</doc>
<doc id="2360519" url="https://pl.wikipedia.org/wiki?curid=2360519" title="Obelus">
Obelus



</doc>
<doc id="2360526" url="https://pl.wikipedia.org/wiki?curid=2360526" title="Víctor Polay">
Víctor Polay

Víctor Polay (ur. 6 kwietnia 1951 w Callao) – jeden z twórców i pierwszych przywódców Ruchu Rewolucyjnego im. Tupaca Amaru (hiszp. Movimiento Revolucionario Tupac Amaru (MRTA)).
Życiorys.
Urodził się w rodzinie Víctora Polaya Risco i jego żony Otilii Campos. Jego ojciec był jednym z twórców i przywódców Amerykańskiego Ludowego Sojuszu Rewolucyjnego (APRA, PAP) i był z jego ramienia deputowanym. Miał troje rodzeństwa: brata Víctora
Julio oraz siostry Victorię i Otilię. Edukację na poziomie podstawowym zdobył w kolegium św. Antoniego w Callao, zaś średnim – w publicznym kolegium 10 maja. Następnie podjął studia na kierunku inżynieria mechaniczna na Uniwersytecie Technicznym w Callao. Był członkiem APRA i z jej ramienia uczestniczył w szeregu kongresów politycznych. W 1972 został sekretarzem generalnym komitetu wykonawczego partii w Callao. W tym samym roku został po raz pierwszy zatrzymany przez policję, razem z innymi członkami APRA, podejrzany o podkładanie ładunków wybuchowych w Limie i Icy.
W 1973 został wysłany do Francji i Hiszpanii na studia socjologiczne. Wcześniej praktykujący katolik, Polay zetknął się w czasie pobytu w Europie z ideami ateizmu i radykalnego marksizmu. Po powrocie do kraju zaczął działać w organizacjach trockistowskich oraz marksistowsko-leninowskich. Wstąpił w 1977 do Rewolucyjnego Ruchu Lewicy (hiszp. Movimiento de la Izquierda Revolucionaria, MIR). Po wyborze Alana Garcíi (którego osobiście poznał w czasie studiów w Europie) na prezydenta Peru w 1985, ogłosił, iż krajowi potrzebny jest rewolucyjny przewrót polityczny, a działalność centrolewicowej APRA przestała mieć znaczenie. Wcześniej, w 1982, brał kierowniczy udział w sformowaniu Ruchu Rewolucyjnego im. Tupaca Amaru. Od tego momentu zajmował się wyłącznie nielegalną działalnością partyzancką.
3 lutego 1989 został po raz pierwszy schwytany przez peruwiańską policję w Huancayo. Osadzony w więzieniu w Limie pod zarzutem działalności terrorystycznej, zbiegł z niego razem z 47 innymi więźniami. Pojmany po raz drugi trzy lata później, w Limie, został osadzony w Yanamayo-Puno. 3 kwietnia 1993 sąd wojskowy skazał go na dożywotnie więzienie. Na mocy tego wyroku Polay został przetransportowany do więzienia specjalnego nadzoru w bazie marynarki wojennej w Callao.
W 2003 trybunał konstytucyjny Peru uznał, że skazanie Polaya było sprzeczne z konstytucją i polecił ponownie rozpatrzyć jego sprawę przed sądem cywilnym. Nowy proces zakończył się w marcu 2006 wyrokiem skazującym lidera MRTA na 32 lata więzienia. Został on uznany za winnego ok. 30 przestępstw popełnionych w latach 80. i 90. XX wieku.
W czerwcu 2011 grupa polityków urugwajskich, byłych działaczy partyzantki Tupamaros, wystosowała list do prezydenta elekta Peru, Ollanty Humali, z prośbą o „bardziej humanitarne” traktowanie Polaya i innych byłych członków MRTA odbywających kary pozbawienia wolności. Zdaniem autorów listu należy dokonać rozgraniczenia między terroryzmem uprawianym przez konkurencyjną wobec RMTA organizację Świetlisty Szlak, a „powstaniem zbrojnym”, jakie przeprowadził Ruch Rewolucyjny im. Tupaca Amaru. Podnieśli oni również fakt, iż Polay wyraził skruchę z powodu strat, jakie wyrządziły działania jego organizacji. W ocenie piszących Polay powinien zostać przeniesiony z bazy wojskowej do zwykłego zakładu karnego, zaś w dalszej perspektywie prezydent Peru winien rozważyć amnestię dla byłych działaczy MRTA.

</doc>
<doc id="2360533" url="https://pl.wikipedia.org/wiki?curid=2360533" title="Gorączka okopowa">
Gorączka okopowa

Gorączka okopowa (gorączka pięciodniowa) – choroba zakaźna wywoływana przez bakterie z gatunku "Bartonella quintana", roznoszone przez wesz ludzką (odzieżową). Charakteryzuje się nawracającą gorączką, trwającą za każdym razem około pięciu dni. Przy zastosowaniu odpowiedniej antybiotykoterapii rokowanie u osób bez upośledzonej odporności jest zwykle pomyślne.
Nazewnictwo.
Choroba, znana prawdopodobnie od starożytności, otrzymała cały szereg nazw: gorączka okopowa (ang. "trench fever", świadectwo epidemii z czasów I wojny światowej), gorączka pięciodniowa (łac. "febris quintana"), gorączka (choroba) bolesnych goleni (ang. "shin bone fever"), gorączka wołyńska (Wołyń – kraina historyczna na Ukrainie), gorączka Mozy (Moza – rzeka we Francji), choroba Hisa-Wernera (od nazwisk odkrywców zespołu: Wilhelma Hisa Jr. i Heinricha Wernera) czy miejska gorączka okopowa (ang. "urban trench fever", z powodu występowania wśród bezdomnych w amerykańskich metropoliach).
Od czasu pierwszego opisania bakterii z rodzaju "Bartonella" (a. "Bartonia") przez dr A. L. Bartona w 1909 nastąpiły poważne zmiany w taksonomii tych gatunków (pierwsza połowa lat 90.) Poprzednie miana: "Rochalimaea"/"Wolhynia"/"Rickettsia quintana", "Rickettsia pediculi", "Rickettsia"/"Burnetia"/"Rochalimaea wolhynica", "Rickettsia weigl" sugerowały ścisły związek z rodziną "Rickettsiaceae". Obecnie na podstawie badań DNA dowiedziono, że większe pokrewieństwo istnieje z rodzajami "Brucella" i "Agrobacterium".
Epidemiologia.
Bakterie z rodzaju "Bartonella" są przede wszystkim patogenami zwierzęcymi. Ludzie wydają się żywicielami przypadkowymi, którzy zostają zarażeni podczas żerowania wspólnych pasożytów albo przez bezpośredni kontakt z zanieczyszczonym materiałem odzwierzęcym. Dla "Bartonella quintana" typowym wektorem jest wesz ludzka ("Pediculus humanus corporis"), powszechnie występujący owad, który przy niedostatecznych warunkach sanitarnych łatwo przenosi się w obrębie społeczeństwa. Źródłem zakażenia mogą być również hipotetycznie kleszcze z rodzaju "Ixodes" oraz pchły. Liczne wybuchy epidemii miały miejsce podczas I wojny światowej, kiedy cierpiało na gorączkę okopową do 1/5 walczących na froncie żołnierzy obu stron. Obecnie najczęściej spotyka się ją u osób bezdomnych. Zainteresowanie "B. quintana" wzrosło ponownie od zakwalifikowania jej do grupy patogenów budzących szczególny niepokój (ang. "emerging pathogens") i identyfikacji pokrewnych gatunków chorobotwórczych.
Patofizjologia infekcji "B. quintana" była opisywana w osobnych publikacjach. Patogen, obecny w odchodach wszy, do krwi przenika poprzez otarcia lub miejsca ukłuć. Prawdopodobnie równie dobrze do zakażenia może dojść bezpośrednio podczas żerowania wszy lub kleszczy na ciele gospodarza.
Przebieg choroby.
Pacjenci z gorączką okopową charakteryzują się średnio-ciężkim stanem klinicznym. Zwykle objawy są ograniczone czasowo i ustępują bez komplikacji. Czas inkubacji trwa od kilku dni do ponad miesiąca. Pierwszym objawem bakteriemii są napady dreszczy poprzedzających gorączkę. Później (u chorych niebędących nosicielami wirusa HIV) choroba może obrać następujący przebieg:
W trakcie choroby pacjent może skarżyć się z powodu bólów głowy, zawrotów, bólu zaoczodołowego, zapalenia spojówek, oczopląsu, bólów mięśniowych oraz stawowych, hepatosplenomegalii, wysypki itp. Dość często pojawia się ból w obrębie goleni. Bakteriemia, którą trudno wykryć rutynowym posiewem, czasami prowadzi do rozwoju zapalenia wsierdzia. Przy braku odpowiedniej terapii infekcja "B. quintana" może przejść w formę przewlekłą.
U nosicieli HIV występują nieswoiste objawy wycieńczenia, bóle ciała, utrata wagi oraz coraz bardziej trawiące nawroty gorączki. Uszkodzenia w obrębie OUN mogą rzutować na stan psychiczny pacjenta.
Diagnoza.
Gorączkę okopową sugeruje obecność czynników sprzyjających zakażeniu w wywiadzie i typowy przebieg toru gorączkowego. Rozpoznanie ostateczne można wykonać na podstawie posiewu metodą zmodyfikowaną, hodowli tkankowej patogenu, badań serologicznych, immunocytochemicznych lub wykorzystujących metody molekularne (głównie PCR).
Miano bakterii jest zbyt niskie, aby można było je uwidocznić w rozmazie krwi. Czasem pomaga dodanie specyficznego odczynnika IF. Materiał do izolacji to zwykle krew lub zmienione chorobowo tkanki. "Bartonella spp." mogą być hodowane na mediach bezkomórkowych; są jednak dosyć wybrednymi drobnoustrojami i potrzebują dodatków wzbogacających pożywkę (np. wyciąg z serca królika).
Stwierdzenie w hodowli: powolnego wzrostu przez okres ponad 7 dni, małych zaokrąglonych Gram(-) pałeczek (widocznych pod mikroskopem), negatywnych wyników prób na obecność katalazy i oksydazy nasuwa podejrzenie bakterii z rodzaju "Bartonella".
Testy IFA oraz metody PCR są najwłaściwszą metodą określenia konkretnego gatunku. Próby serologiczne (IFA bądź EIA) wykorzystuje się zwykle do diagnostyki osób z objawami choroby kociego pazura lub nietypowych przypadków zapalenia wsierdzia, opon mózgowych lub mózgu.
Leczenie.
Dostępne są szczegółowe wytyczne leczenia zakażeń bakteryjnych "Bartonella spp." Dobrą odpowiedź kliniczną uzyskano stosując antybiotyki z grupy makrolidów, tetracyklin oraz ryfampicyny. Profilaktyce zachorowań sprzyja poprawa warunków sanitarnych i eradykacja wektora.

</doc>
<doc id="2360541" url="https://pl.wikipedia.org/wiki?curid=2360541" title="Organy elektroniczne">
Organy elektroniczne

Organy elektroniczne – elektryczny lub elektroniczny instrument klawiszowy, należący do grupy elektrofonów, przeznaczony do wykonywania utworów na żywo oraz nauki gry na tymże instrumencie. Elementem sterującym jest, tak jak w keyboardzie, klawiatura o układzie typu fortepianu.
W porównaniu do keyboardu, organy elektroniczne posiadają rozmaitą paletę głosów (registrów), które zazwyczaj wiernie odwzorowują brzmienie prawdziwych organów piszczałkowych, organów Hammonda itp. Większość organów elektronicznych, tak jak organy piszczałkowe, dysponuje klawiaturą nożną oraz ławką organową.
Organy elektroniczne dzielą się na instrumenty analogowe i cyfrowe. Obecnie nie produkuje się już instrumentów analogowych ze względu na ich mało realne – jak na obecne czasy – brzmienie. Technika cyfrowego samplingu pozwoliła wiernie odwzorować brzmienia prawdziwych piszczałkowych organów, przez co instrumenty analogowe przestały być produkowane już po pojawieniu się na rynku pierwszych partii instrumentów cyfrowych.
Istnieją różne typy organów elektronicznych. Aktualnie na rynku oferowane są organy przenośne (stąd często mylone z keyboardem) oraz takie, które montuje się najczęściej na stałe, a ich wygląd zazwyczaj jest bardzo podobny do nowoczesnych organów piszczałkowych.
W latach 80. XX wieku w Polsce popularne były analogowe organy produkowane przez Zakłady Radiowe Unitra Eltra z Bydgoszczy. Wówczas wyprodukowała ona znane do dziś organy Unitra B-2 oraz Estrada 207. Obecnie największą na świecie kolekcję polskiej produkcji elektrofonów klawiszowych posiada Muzeum Polskich Organów Elektronicznych w Gnieźnie, które powstało z inicjatywy Dawida Junga.
Organy elektroniczne stosowane są w szkołach organistowskich oraz niekiedy w kościołach. Te znajdujące się w kościołach są często „połączone” z prospektem organowym, czyli z widocznymi na zewnątrz piszczałkami. Jest to określane jako „prospekt niemy” lub „głuchy”, gdyż nie wydają one żadnego dźwięku, a służą jedynie jako ozdoba. Dla większego realizmu brzmienia głośniki umieszcza się za prospektem.
Organy elektroniczne w Kościele rzymskokatolickim.
Zgodnie z instrukcją Konferencji Episkopatu Polski organy elektroniczne wolno stosować tylko jako instrument tymczasowy, bez dodawania sztucznego prospektu.
Prof. Julian Gembalski wyraża swój negatywny stosunek do tendencji montowania w kościołach organów elektronicznych zamiast piszczałkowych, podkreślając ich mniejszą wytrzymałość na warunki atmosferyczne. Ponadto sztucznie wytwarzany dźwięk powstający w organach cyfrowych oceniany jest jako nielicujący z powagą liturgii.

</doc>
<doc id="2360544" url="https://pl.wikipedia.org/wiki?curid=2360544" title="Wielki Obuchowski Most">
Wielki Obuchowski Most

Wielki Obuchowski Most (ros: Большо́й Обу́ховский мост) – most wantowy w Sankt Petersburgu nad Newą, będący częścią łączącą Prospekt Obuchowskiej Obrony z drogą na Nasypie Oktiabrskaja, znajdujący się w dzielnicy Newska.
Całkowita długość obiektu mostowego wynosi 2824 metry, natomiast most znajdujący się bezpośrednio nad przeszkodą wodną ma 994 metry, z czego najdłuższe przęsło ma 382 metry długości. W pierwszej fazie budowy, most wybudowano w postaci jednej „nitki” drogowej przebiegającej nad rzeką, otwartej w 2004 roku, natomiast w październiku 2007 roku otwarto drugą czteropasmową "nitkę" wiodąca nad Newą.
Obiekt ten jest jednym z najnowocześniejszych w Europie, przy jego projektowaniu brały udział wiodące firmy rosyjskie i zagraniczne z zakresu mostownictwa. Charakterystyczne dla obiektu jest to, że praktycznie składa się on z dwóch takich samych równolegle do siebie zbudowanych mostów, w żaden sposób nie połączonych ze sobą.
Wszystkie pylony posiadają wysokość 126,5 metra, natomiast wysokość pomostu nad poziomem wody to około 30 metrów. Każdy z dwóch ciągów komunikacyjnych składa się z 4 pasów ruchu w tym samym kierunku. Most jest ważną częścią obwodnicy Petersburga, między innymi z tego powodu pierwszy raz w historii miasta przeprowadzono referendum w sprawie nazwy mostu. Sugerowano nawet by most upamiętnić imieniem Olgi Bergholc, ostatecznie nadano nazwę pochodzącą od nazwy dzielnicy Obuchowo.
Obiekt jest jedynym mostem nad Newą, który nie jest zwodzony.

</doc>
<doc id="2360572" url="https://pl.wikipedia.org/wiki?curid=2360572" title="Wybory prezydenckie w Rosji w 2012">
Wybory prezydenckie w Rosji w 2012



</doc>
<doc id="2360595" url="https://pl.wikipedia.org/wiki?curid=2360595" title="Oskar Liszka">
Oskar Liszka

Oskar Liszka (ur. 10 listopada 1915 w Cieszynie, zm. 9 grudnia 1966 w Szczecinie) – doc. dr. hab., pionier stereotaksji mózgu w Polsce. Pracownik naukowy, kierownik kliniki Neurochirurgi PAN w Szczecinie. Członek Zarządu Głównego Polskiego Towarzystwa Neurochirurgów, korespondent Brytyjskiego Towarzystwa Neurochirurgów oraz czesko-słowackiego Towarzystwa Lekarskiego im. J.E. Purkynjego.

</doc>
<doc id="2360596" url="https://pl.wikipedia.org/wiki?curid=2360596" title="Kościół św. Michała Archanioła w Mszanie Dolnej">
Kościół św. Michała Archanioła w Mszanie Dolnej

Kościół św. Michała Archanioła – zabytkowy rzymskokatolicki kościół parafialny w stylu neogotyckim znajdujący się Mszanie Dolnej przy ul. Jana Pawła II 3.
Historia.
Kościół w Mszanie Dolnej wzniesiony został w miejscu dawnego kościoła drewnianego. Inicjatorem jego budowy był ks. Wincenty Jankowski, a większość niezbędnych środków zapewniła hrabiowska rodzina Krasińskich. Budowę rozpoczęto w 1891 a zakończono w 1901. Uroczystej konsekracji dokonał biskup Leon Wałęga w 1901. W kolejnych latach trwały prace nad wykończeniem i wyposażeniem świątyni.
W XX wieku kilkakrotnie dokonano różnych inwestycji, których celem było albo upiększenie albo odnowienie kościoła. M.in.: wyremontowano dach i wieżę, naprawiono sygnaturkę, zainstalowano ogrzewanie, otynkowano kościół, odnowiono ołtarze, odświeżono polichromię, zmieniono pokrycie dachu na blachę miedzianą, zrekonstruowano zniszczone w czasie II wojny światowej witraże itp.
Opis.
Kościół w Mszanie Dolnej wzniesiony został w stylu neogotyckim. Przed wejściem do niego stoi popiersie ks. Stabrawy, który w czasie II wojny światowej pomagał ofiarom holokaustu.
Wnętrze świątyni zdobi misterna polichromia, wykonana w większości w latach 1918–1921 przez Juliana Makarewicza i odnowiona pod koniec XX wieku. Polichromię nad chórem, przedstawiającą św. Franciszka i św. Cecylię, wykonał Erwin Czerwenka.
Światło wpada do wnętrza kościoła przez piękne witraże. Oryginały wykonane zostały w latach 1921 (św. Michał, Dziewczyna w stroju regionalnym), 1929 (Maryja Niepokalanie Poczęta z Dzieciątkiem) i 1930 (św. Józef). Te i pozostałe witraże zostały zniszczone w czasie II wojny i zrekonstruowane na koszt mieszkańców w 1952.
Wyposażenie.
Z wyposażenia kościoła na szczególną uwagę zasługują:

</doc>
<doc id="2360599" url="https://pl.wikipedia.org/wiki?curid=2360599" title="Góry Kaszgarskie">
Góry Kaszgarskie

Góry Kaszgarskie (Muztagata; ) – pasmo górskie w zachodnich Chinach, w regionie autonomicznym Sinciang, przy granicy z Tadżykistanem. Uznawane za wschodni kraniec Pamiru lub za zachodnie odgałęzienie Kunlunu. Rozciąga się na długości ok. 100 km i ogranicza od południa Kotlinę Kaszgarską. Najwyższe szczyty to Kongur tag (7719 m n.p.m.) i Muztagata (7546 m n.p.m.). Pasmo zbudowane jest głównie z gnejsów, granitów i kwarcytów. Występują lodowce górskie. Zbocza są strome i skaliste, poprzecinane dolinami. Na stokach północnych znajdują się stepy, natomiast na południowych i wschodnich półpustynie i pustynie górskie. W dolinach rzek występują zarośla łęgowe.

</doc>
<doc id="2360601" url="https://pl.wikipedia.org/wiki?curid=2360601" title="Muzeum Wsi Radomskiej">
Muzeum Wsi Radomskiej



</doc>
<doc id="2360603" url="https://pl.wikipedia.org/wiki?curid=2360603" title="Elsner">
Elsner



</doc>
<doc id="2360604" url="https://pl.wikipedia.org/wiki?curid=2360604" title="Czarny motyl">
Czarny motyl

Czarny motyl (hiszp. "Mariposa negra") – dramat wyprodukowany w 2006 roku, w reżyserii Francisco José Lombardi. Scenariusz został napisany przez Giovannę Pollarolo na podstawie powieści "Wielkie spojrzenia" (hiszp. "Grandes miradas") Alonsa Cueto.
Obsada.
i inni
Nagrody.
Film został nominowany do nagrody Goya w kategorii "Najlepszy zagraniczny film hiszpańskojęzyczny", podczas 22. ceremonii wręczenia tej nagrody.

</doc>
<doc id="2360607" url="https://pl.wikipedia.org/wiki?curid=2360607" title="Liga Europejska w piłce siatkowej 2011/Grupa A">
Liga Europejska w piłce siatkowej 2011/Grupa A

W fazie grupowej Ligi Europejskiej siatkarzy 2011 występowało 12 reprezentacji. W grupie A znalazły się: Belgia, Chorwacja, Słowenia i Wielka Brytania.
Mecze w grupie A rozegrane zostały pomiędzy 28 maja a 10 lipca. Do Final Four awansowała Słowenia, która wygrała 9 na 12 spotkań.
Mecze.
"Godzina rozpoczęcia meczu jest podana w czasie lokalnym.Długość trwania meczu nie wlicza przerw pomiędzy setami."
1. kolejka
2. kolejka
3. kolejka
4. kolejka
5. kolejka
6. kolejka

</doc>
<doc id="2360610" url="https://pl.wikipedia.org/wiki?curid=2360610" title="1 Pułk Piechoty Legii Nadwiślańskiej">
1 Pułk Piechoty Legii Nadwiślańskiej

1 Pułk Piechoty Legii Nadwiślańskiej – oddział piechoty okresu napoleońskiego.
Formowanie i zmiany organizacyjne.
Utworzony 31 marca 1808 z 1 Pułku Legii Polsko-Włoskiej. Wchodził w skład Legii Nadwiślańskiej.
W czasie przygotowań do inwazji na Rosję 1812 pułk wszedł w skład gwardii cesarskiej.
W 1813, z resztek czterech pułków piechoty Legii Nadwiślańskiej, utworzono jeden pod dowództwem płk Stanisława Malczewskiego i w sierpniu przyłączono go do 27 Dywizja Izydora Krasińskiego.
Żołnierze pułku.
Pułkiem dowodzili:
Walki pułku.
Bitwy i potyczki
Chorągiew.
Początkowo pułk używał chorągwi z wyobrażeniem koguta galijskiego, czapki frygijskiej i numeru z napisem: REPUBLIQUE FRANGAISE. Strefy pionowe: ciemnoniebieska, biała, czerwona. Wstążka przy numerach: biało-czerwona. Czapka frygijska czerwona. Kogut i gałązki w barwach naturalnych. 
Opis sporządził Gembarzewski według rysunku Bolesława Starzeńskiego z Biblioteki Jagiellońskiej w Krakowie. Przy tym rysunku znajdowała się notatka, iż na odwrocie chorągwi był napis: „Legion Polonaise” i że chorągiew była ofiarowana Legii Polskiej we Włoszech w roku rewolucyjnym IX (1800/1801) przez pierwszego konsula, Napoleona Bonapartego
Następnie chorągiew przeszła do 1 pułku piechoty Legii Nadwiślańskiej w korpusie Sucheta w Hiszpanii. W stanie całkowitego zniszczenia, "tak że tylko strzępy pozostały przy drzewcu", została zwrócona Ministerium Wojny w dniu 26 marca 1812 roku.
Na jej miejsce pułk 1 piechoty Nadwiślańskiej otrzymał nową chorągiew.
Bławat o wymiarach 108 cm x 108 cm z jedwabiu w strefy pionowe: niebieską, białą i czerwoną, licząc od drzewca. Napis haftowany złotem: L'/EMPEREUR/NAPOLEON/AU/REGIMENT/POLONAIS. Wkoło haft złotem szerokości 27 cm w kształcie liści wawrzynowych, z frędzlą złotą szerokości 2,5 cm.
Drzewce malowane na czarno długości 226,5 cm licząc od górnego brzegu bławatu. Na drzewcu orzeł cesarski brązowy złocony wysokości wraz z podstawą i tulejką 31 cm, szerokości 22 cm. Orzeł trzyma w szponach pioruny i siedzi na tablicy z numerem: 1. Pod orłem sznur złoty z dwoma chwastami złotymi.
Muzeum Wojska Polskiego w Warszawie.

</doc>
<doc id="2360613" url="https://pl.wikipedia.org/wiki?curid=2360613" title="Drukarnia Stereotypowa">
Drukarnia Stereotypowa

Drukarnia Stereotypowa – warszawska drukarnia powstała na miejsce wcześniejszej drukarni Zakrzewskiego, w latach 1829 – 1832. prowadzona była przez Waleriana Krasińskiego. W drukarni wydano m.in. w 1829 roku "Psałterz Dawidów" w tłumaczeniu Franciszka Karpińskiego, "Zarys dziejów powstania i upadku Reformacji w Polsce" (t. 1-2, 1838–1840) oraz ponad 50 tytułów związanych z literatury pięknej m.in. w serii "Biblioteka Nowych Romansów". Drukarnia wydawała również podręczniki szkolne i broszury.
Wydania z drukarni Krasińskiego wyróżniały się wysokim poziomem typograficznym, dobrym papierze i niską ceną. Drukarnia działała do Powstania listopadowego.

</doc>
<doc id="2360616" url="https://pl.wikipedia.org/wiki?curid=2360616" title="Demon Maiden Zakuro">
Demon Maiden Zakuro

 – seinen-manga autorstwa Lily Hoshino, która ukazywała się na łamach czasopisma „Comic Birz” wydawnictwa Gentōsha. W 2016 roku nastąpiła tymczasowa przerwa w wydawaniu serii.
Manga ukazała się w Polsce nakładem wydawnictwa Studio JG pod nazwą "Demon Maiden Zakuro".
Na podstawie mangi powstała również 13-odcinkowa adaptacja anime wyprodukowana przez studio J.C.Staff.
Opis fabuły.
Podczas westernizacji w alternatywnej Japonii, ludzie i demony współistnieją. Aby zachować harmonię między nimi istnieje Ministerstwo ds. Demonian i składa się z wybranych przedstawicieli ludzi i yōkai. Porucznicy Kei Agemaki, Riken Yoshinokazura i Ganryu Hanakiri są wybrani na ludzkich przedstawicieli, mają współpracować odpowiednio z Zakuro, Susukihotaru i Bonbori i Hozuki. Jednak Zakuro nie znosi ludzi, którzy akceptują praktyki jezuitów tak łatwo, z kolei Agemaki boi się yōkai.
Manga.
30 listopada 2016 roku za pośrednictwem oficjalnej strony internetowej poinformowano, że wydawanie mangi zostaje przerwane ze względu na ciążę i narodziny dziecka autorki mangi, a wydanie zapowiadanego 11. tomiku zostało przesunięte na bliżej niesprecyzowany termin

</doc>
<doc id="2360617" url="https://pl.wikipedia.org/wiki?curid=2360617" title="Łętownia (przystanek kolejowy)">
Łętownia (przystanek kolejowy)

Łętownia – stacja kolejowa w osadzie kolejowej Łętownia (obwód geodezyjny wsi Groble), w gminie Jeżowe, w powiecie niżańskim, w województwie podkarpackim, w Polsce.
W roku 2017 stacja obsługiwała 10–19 pasażerów na dobę.
Stacja kolejowa jest położona przy granicy z gminą Nowa Sarzyna i miejscowością Łętownia, stąd nazwa stacji. Dworzec kolejowy został wybudowany w 1899 roku. Jest piętrowy i posiada boczne przybudówki, między którymi, od strony torów, rozciąga się zadaszona wiata z podparciami z żeliwnych słupów. Budynek posiada dach w stylu tyrolskim oraz liczne ozdobne szalowania. Na ścianach bocznych znajdują się tablice z nazwą stacji.

</doc>
<doc id="2360618" url="https://pl.wikipedia.org/wiki?curid=2360618" title="Tramwaje w Weimarze">
Tramwaje w Weimarze

Tramwaje w Weimarze – zlikwidowany system tramwajowy w niemieckim mieście Weimar.
Historia.
Dwie pierwsze linie tramwajowe, oznaczone kolorem czerwonym i zielonym otwarto 4 czerwca 1899. Kolejną linię, niebieską otwarto w 1908 r. W 1923 r. zawieszono kursowanie tramwajów na wszystkich liniach. 16 października 1925, po zakupie używanych tramwajów, wznowiono kursowanie tramwajów. W 1929 r. padły pierwsze propozycje aby tramwaje zastąpić autobusami. 31 grudnia 1930 zmieniono system oznaczania linii z kolorów na numery.
Ostatecznie tramwaje zlikwidowano 30 czerwca 1937.

</doc>
<doc id="2360624" url="https://pl.wikipedia.org/wiki?curid=2360624" title="Jelna (przystanek kolejowy)">
Jelna (przystanek kolejowy)

Jelna – kolejowy przystanek osobowy we wsi Jelna, w gminie Nowa Sarzyna, w województwie podkarpackim, w Polsce.
W roku 2017 przystanek obsługiwał 10–19 pasażerów na dobę.

</doc>
<doc id="2360631" url="https://pl.wikipedia.org/wiki?curid=2360631" title="Orbital p">
Orbital p

Orbital p – taki orbital, czyli falowa funkcja własna elektronu w polu oddziaływania jądra lub rdzenia atomowego, która odpowiada pobocznej liczbie kwantowej formula_1 Od wartości głównej liczby kwantowej formula_2 zależy energia elektronu, a od wartości magnetycznej liczby kwantowej formula_3 – funkcja rozkładu określająca „gęstość ładunku” (kwadrat modułu funkcji falowej) w różnych punktach otoczenia jądra. Orbitale formula_4 formula_5 formula_6 mają formę wzajemnie prostopadłych „obrotowych ósemek”, łącznie wypełniających sferę wokół jądra (podobnie jak orbital s). Radialny rozkład gęstości cechują maksima (w liczbie formula_7). Najwyższe z nich występuje w odległości od jądra zbliżonej do wartości promienia odpowiedniej orbity Bohra.
Równanie Schrödingera i orbitale.
Równanie Schrödingera wiąże funkcję falową formula_8 z energią całkowitą formula_9 Dla tzw. stanów stacjonarnych – takich, w których energia nie zmienia się w czasie – ma ogólną postać:
gdzie:
Rozwiązania otrzymanego równania mają sens fizyczny dla ściśle określonych wartości energii całkowitej formula_12 („wartości własne” operatora) i odpowiadających im „funkcji własnych” formula_13 – orbitali. W przypadku atomu wodoru lub „jonów (atomów) wodoropodobnych” całkowita energia układu jest wyrażana jako suma energii pędu elektronu wokół jądra i energii potencjalnej kulombowskich oddziaływań dwóch ładunków (zobacz równanie Schrödingera i orbitale). W czasie rozwiązywania równania stwierdza się (bez dodatkowych założeń), że ma ono sens tylko dla określonego zbioru liczb naturalnych – liczb kwantowych: głównej formula_14 pobocznej formula_15 i magnetycznej formula_16 Jest to równoznaczne z wykazaniem, że energia elektronu, kwadrat momentu pędu i kota składowa momentu pędu są kwantowane. Każda z tak otrzymanych funkcji własnych formula_17 jest orbitalem. Orbitale przedstawia się jako iloczyny prostszych funkcji: formula_18 formula_19 i formula_20
Energia elektronu (wartość własna operatora) zależy od wartości formula_22 formula_23 a wartość funkcji własnej formula_24 – od formula_25 formula_26 i formula_27 Kwadrat bezwzględnej wartości modułu tej funkcji określa gęstość prawdopodobieństwa znalezienia elektronu w danym miejscu otoczenia jądra (zobacz: gęstość elektronowa).
W przypadku orbitali formula_28 (formula_29 symbole formula_30 formula_31 formula_32) gęstość elektronowa nie zależy od parametrów formula_33 i formula_34 (sferyczna „chmura elektronowa”). Rozkład radialny charakteryzuje się występowaniem formula_22 maksimów. Dla każdego z tych orbitali gęstość jest największa w strefie tego maksimum, które leży najdalej od jądra.
Orbitale px, py, pz.
Gdy poboczna liczba kwantowa formula_36 gęstość elektronowa w otoczeniu jądra lub rdzenia atomowego zależy od parametrów formula_33 i formula_38 co sprawia, że chmura elektronowa nie jest sferyczna. Jej kształt zależy od pobocznej i magnetycznej liczby kwantowej (formula_26 i formula_40).
Dla każdej wartości głównej liczby kwantowej formula_2 poboczna liczba kwantowa może przyjmować wartości:
Dla każdej wartości pobocznej liczby formula_26 liczba formula_40 może przyjmować wartości, np.:
W przypadku orbitali formula_46 dla każdej z trzech możliwych wartości liczby kwantowej formula_40 otrzymuje się inną funkcję własną operatora energii, której odpowiada inny kształt chmury elektronowej. Kształt tej chmury jest wyjaśniany po zastąpieniu par funkcji formula_57 i formula_58 przez ich kombinacje liniowe.
W przypadku orbitalu formula_46 można zamiast funkcji formula_60 i formula_61
zastosować funkcje formula_64 i formula_65
Konsekwencją tej zamiany jest otrzymanie trzech ilorazów funkcji formula_68 dla m = 0, +1 i –1:
Bezwzględne wartości funkcji formula_6 są największe wzdłuż osi formula_73 Wartości funkcji są dodatnie dla formula_74 i ujemne dla formula_75 Na płaszczyźnie formula_76 funkcja ma wartość zero (płaszczyzna węzłowa).
Bezwzględne wartości funkcji formula_77 są największe wzdłuż osi formula_78 Wartości funkcji są dodatnie dla x &gt; 0 i ujemne dla x &lt; 0. Płaszczyzną węzłową jest formula_79
Bezwzględne wartości funkcji formula_80 są największe wzdłuż osi formula_81 Wartości funkcji są dodatnie dla formula_82 i ujemne dla formula_83 Płaszczyzną węzłową jest formula_84
Określając prawdopodobieństwo znalezienia elektronu w określonych punktach otoczenia jądra, bierze się pod uwagę wartości kwadratu modułu funkcji falowej (zgodnie z interpretacją Maxa Borna). Graficznym obrazem chmur elektronowych formula_4 formula_5 formula_6 są bryły określane jako „obrotowe ósemki” lub „hantle”, wewnątrz których prawdopodobieństwo znalezienia elektronu wynosi np. 90%. Zależność gęstości tego prawdopodobieństwa od odległości od centralnego ładunku określa funkcja formula_88 Nie jest ona zależna od formula_89 a więc radialne funkcje rozmieszczenia na orbitalach formula_46 mają kształt podobny do opisanego w odniesieniu do orbitalu s. Funkcje te cechuje występowanie maksimów w liczbie formula_91 Oznacza to np. że w przypadku gdy:
W każdym przypadku najwyższym z maksimów jest to, dla którego formula_98 przyjmuje największą wartość, jednocześnie w przybliżeniu odpowiadając promieniowi orbity Bohra.

</doc>
<doc id="2360632" url="https://pl.wikipedia.org/wiki?curid=2360632" title="Hviezdoslavovo námestie">
Hviezdoslavovo námestie

Hviezdoslavovo námestie – jeden z najbardziej znanych placów w Bratysławie. Znajduje się na Starym Mieście, pomiędzy Nowym Mostem i Słowackim Teatrem Narodowym. Plac nosi imię Pawła Országha Hviezdoslava.

</doc>
<doc id="2360635" url="https://pl.wikipedia.org/wiki?curid=2360635" title="Wierzawice (przystanek kolejowy)">
Wierzawice (przystanek kolejowy)

Wierzawice – kolejowy przystanek osobowy we wsi Wierzawice, w gminie Leżajsk, w województwie podkarpackim, w Polsce.
W roku 2017 przystanek obsługiwał 10–19 pasażerów na dobę.

</doc>
<doc id="2360638" url="https://pl.wikipedia.org/wiki?curid=2360638" title="Haste the Day">
Haste the Day

Haste the Day – amerykański zespół muzyczny wykonujący chrześcijański metalcore, założony w Carmel w stanie Indiana w 2001 roku. Zespół wydał pięć albumów studyjnych po czym w 2011 roku zawiesił działalność. 15 sierpnia 2014 roku grupa oficjalnie ogłosiła reaktywację oraz rozpoczęła kampanię na Indiegogo której celem było zebranie pieniędzy na nową płytę.

</doc>
<doc id="2360639" url="https://pl.wikipedia.org/wiki?curid=2360639" title="Peel Engineering Company">
Peel Engineering Company

Peel Engineering Company – firma mieszcząca się na Wyspie Man, zajmująca się głównie produkcją łodzi z włókna szklanego oraz osłon motocyklowych. Wyprodukowała też w latach 1962 - 1966 mikroauta: Peel Manxcar, Peel P50, Peel Trident, większe auto: Peel Viking Sport oraz serię prototypów dla BMC. Były to jedyne jak dotąd wyprodukowane samochody na Wyspie Man; firma skończyła ich produkcję w 1969 roku. Produkowano też, krótkoseryjnie, gokarta: Peel Manxcart.
West Marine Ltd..
West Marine Ltd. jest nową spółką utworzoną w 1972 przez starych pracowników Peel Engineering Company. Jej szefem został George Gelling, były inżynier Peela. Znajduje się w starej fabryce Peela na nabrzeżu rzeki Neb. Produkuje części łodzi dla fabryki Peela.

</doc>
<doc id="2360640" url="https://pl.wikipedia.org/wiki?curid=2360640" title="3 Pułk Piechoty Legii Nadwiślańskiej">
3 Pułk Piechoty Legii Nadwiślańskiej

3 Pułk Piechoty Legii Nadwiślańskiej – oddział piechoty okresu napoleońskiego.
Formowanie i zmiany organizacyjne.
Utworzony 31 marca 1808 z 3 pułku Legii Polsko-Włoskiej. Wchodził w skład Legii Nadwiślańskiej.
W czasie przygotowań do inwazji na Rosję 1812 roku pułk wszedł w skład gwardii cesarskiej.
W 1813 roku, z resztek czterech pułków piechoty Legii Nadwiślańskiej, utworzono jeden pod dowództwem płk Stanisława Malczewskiego i w sierpniu przyłączono go do 27 Dywizji Izydora Krasińskiego.
Żołnierze pułku.
Pułkiem dowodzili:
Walki pułku.
Bitwy i potyczki

</doc>
<doc id="2360641" url="https://pl.wikipedia.org/wiki?curid=2360641" title="José Luis Rojas">
José Luis Rojas

José Luis Rojas (ur. 5 kwietnia 1992 w Junin) – peruwiański lekkoatleta. 
W 2011 zdobył złoty medal na Mistrzostwach Ameryki Południowej w Biegach Przełajowych na dystansie 8 kilometrów. Jako zwycięzca w swojej kategorii wiekowej wywalczył tym samym kwalifikację do mistrzostw świata, na których zajął 73. miejsce. Młodzieżowy wicemistrz Ameryki Południowej w biegu na 10 000 metrów z 2012. Srebrny medalista mistrzostw Ameryki Południowej (2013).

</doc>
<doc id="2360642" url="https://pl.wikipedia.org/wiki?curid=2360642" title="Spartak Wilno">
Spartak Wilno



</doc>
<doc id="2360643" url="https://pl.wikipedia.org/wiki?curid=2360643" title="Gieorgij Głazkow">
Gieorgij Głazkow

Gieorgij Fiodorowicz Głazkow, ros. Георгий Фёдорович Глазков (ur. we wsi Władimirowo, w guberni moskiewskiej, Imperium Rosyjskie, zm. 18 listopada 1968 w Moskwie, Rosyjska FSRR, ZSRR) – rosyjski piłkarz, grający na pozycji napastnika, trener piłkarski.
Kariera piłkarska.
Kariera klubowa.
Wychowanek zespołu kombinatu Krasnaja Roza w Moskwie. W 1935 rozpoczął karierę piłkarską w Spartaku Moskwa. Podczas II wojny światowej występował w drużynach Zienit Moskwa, Spartak Moskwa i MWO Moskwa. W 1946 powrócił do Spartaka Moskwa, a w 1947 roku zakończył swoją karierę piłkarską.
Kariera trenerska.
Po zakończeniu kariery piłkarskiej rozpoczął karierę szkoleniowca. Wcześniej w 1945 roku łączył funkcje trenerskie w MWO Moskwa. W latach 1948-1951 (do maja) prowadził Spartak Wilno, od czerwca do końca 1951 roku - Spartak Moskwa. Od 1953 do czerwca 1954 trenował Metałurh Zaporoże. W 1955 pomagał trenować drugą reprezentację ZSRR. W latach 1955-1959 zajmował posadę Państwowego Trenera Wydziału Piłki Nożnej Komitetu Sportowego ZSRR. W 1959 na stanowisku selekcjonera narodowej reprezentacji ZSRR, potem ponownie trenował zespół z Wilna. W 1964 prowadził młodzieżową reprezentację ZSRR. W latach 1963-1968 również pracował na stanowisku starszego trenera FSzM Moskwa. Zmarł 18 listopada 1968 w Moskwie. Został pochowany na cmentarzu Dońskim.

</doc>
<doc id="2360645" url="https://pl.wikipedia.org/wiki?curid=2360645" title="Kajakarstwo na Letnich Igrzyskach Olimpijskich 1964 – K-1 500 m kobiet">
Kajakarstwo na Letnich Igrzyskach Olimpijskich 1964 – K-1 500 m kobiet

Zawody w kajakarstwie klasycznym (K1) na dystansie 500 m kobiet na Letnich Igrzyskach Olimpijskich 1964 zostały rozegrane w dniach 20 października (eliminacje), 21 października (repasaże) i 22 października (finał). W zawodach wzięło udział 13 zawodniczek z 13 państw.

</doc>
<doc id="2360647" url="https://pl.wikipedia.org/wiki?curid=2360647" title="Michaił Iluchin">
Michaił Iluchin

Michaił Iluchin (ros. Михаил Илюхин; ur. 21 listopada 1966 w Kiriejewsku) – rosyjski sambista i zawodnik mieszanych sztuk walki (MMA).
Sportowa kariera.
Sambo.
Sambo zaczął trenować w wieku 12 lat. W 1995 roku, reprezentując barwy klubu Dinamo Tuła, został mistrzem Rosji w sambo. W tym samym roku zdobył również brązowy medal mistrzostw świata.
Mieszane sztuki walki.
W lipcu 1995 roku przeszedł na zawodowstwo i zadebiutował w MMA, gdy wystartował w Moskwie w turnieju organizacji IAFC pod nazwą Absolute Fighting Eurasian Championship (zasady walki zbliżone do vale tudo). Wygrał go, pokonując jednego wieczoru pięciu rywali przez poddanie. W listopadzie tego samego roku wziął udział w kolejnym 32-osobowym turnieju − IAFC Absolute Fighting Championship 1. Ponownie dotarł do finału (po drodze pokonując m.in. Ihora Wowczanczyna), w którym przegrał jednak przez poddanie z Brazylijczykiem Ricardo Moraisem.
W latach 1996–2002 był związany z japońską organizacją RINGS, w której stoczył 23 walki (bilans 14-8-1), wygrywając m.in. z Randym Couture’em i Tsuyoshim Kosaką.
W czerwcu 2003 roku stoczył jednorazowy pojedynek w PRIDE FC, ówcześnie największej organizacji MMA na świecie. Na gali PRIDE 26 przegrał przed czasem z Quintonem Jacksonem.
Ostatnią walkę w zawodowej karierze stoczył w 2005 roku na Litwie.

</doc>
<doc id="2360649" url="https://pl.wikipedia.org/wiki?curid=2360649" title="Michaił Iliuchin">
Michaił Iliuchin



</doc>
<doc id="2360650" url="https://pl.wikipedia.org/wiki?curid=2360650" title="Plac Wolności w Bratysławie">
Plac Wolności w Bratysławie

Plac Wolności (słow. "Námestie slobody") – jeden z najlepiej znanych placów w Bratysławie, na Słowacji. Leży w centralnej części dzielnicy Staré Mesto.
Na miejscu obecnego placu znajdowały się w okresie średniowiecza winnice. Plac prawdopodobnie powstał w XVII wieku, razem z letnim pałacem arcybiskupim. Obecnie jest to siedziba słowackiego rządu. Plac później został zmieniony w trawnik, który został przedzielony przez aleję drzew. Nazwano je Kniežacie lub "Fürstenallee" i "Hercegfasor". 
Plac został w czasach socjalizmu nazwany "Gottwaldovo" na cześć pierwszego komunistycznego prezydenta Czechosłowacji Klementa Gottwalda, którego pomnik znajdował się na placu. Pałac poczty (największy budynek poczty na świecie) i budynki Słowackiego Uniwersytetu Technicznego zostały wybudowane w latach 1940 i 1950, zamykając plac ze wszystkich stron. Stoi tu największa fontanna w Bratysławie, która została zbudowana w 1980 roku. Był to jeden z pierwszych placów w Bratysławie, który zmienił nazwę po aksamitnej rewolucji w 1989 roku.

</doc>
<doc id="2360652" url="https://pl.wikipedia.org/wiki?curid=2360652" title="Medyka Rozrządowa">
Medyka Rozrządowa

Medyka Rozrządowa – przystanek osobowy w Medyce, w województwie podkarpackim, w Polsce. Stacja przyjmuje i formuje pociągi towarowe, normalno i szerokotorowe. Od 1 września 2016 przywrócono połączenie pasażerskie Przemyśl Główny – Medyka.

</doc>
<doc id="2360653" url="https://pl.wikipedia.org/wiki?curid=2360653" title="Mikhail Illoukhine">
Mikhail Illoukhine



</doc>
<doc id="2360664" url="https://pl.wikipedia.org/wiki?curid=2360664" title="Liga Europejska w piłce siatkowej 2011/Grupa B">
Liga Europejska w piłce siatkowej 2011/Grupa B

W fazie grupowej Ligi Europejskiej siatkarzy 2011 występowało 12 reprezentacji. W grupie B znalazły się: Austria, Grecja, Hiszpania i Holandia.
Mecze w grupie B rozegrane zostały pomiędzy 26 maja a 10 lipca. Do Final Four awansowała Hiszpania, która wygrała 10 na 12 spotkań.
Mecze.
"Godzina rozpoczęcia meczu jest podana w czasie lokalnym.Długość trwania meczu nie wlicza przerw pomiędzy setami."
1. kolejka
2. kolejka
3. kolejka
4. kolejka
5. kolejka
6. kolejka

</doc>
<doc id="2360666" url="https://pl.wikipedia.org/wiki?curid=2360666" title="4 Pułk Piechoty Legii Nadwiślańskiej">
4 Pułk Piechoty Legii Nadwiślańskiej

4 Pułk Piechoty Legii Nadwiślańskiej – oddział piechoty okresu napoleońskiego.
Formowanie i zmiany organizacyjne.
Utworzony 8 lipca 1809 pod nazwą "2 Legii Nadwiślańskiej" w Wolkersdorf dowodzonej przez gen. Mikołaja Bronikowskiego. Wchodził w skład Legii Nadwiślańskiej.
12 lutego 1810 "2 Legia Nadwiślańska" została wcielona do pierwszej pod nazwą "4 Pułku Piechoty".
W 1813, z resztek czterech pułków piechoty Legii Nadwiślańskiej, utworzono jeden pod dowództwem płk Stanisława Malczewskiego i w sierpniu przyłączono go do 27 Dywizja Izydora Krasińskiego.
Żołnierze pułku.
Pułkiem dowodzili:
Walki pułku.
Bitwy i potyczki:

</doc>
<doc id="2360669" url="https://pl.wikipedia.org/wiki?curid=2360669" title="Mariposa negra">
Mariposa negra



</doc>
<doc id="2360673" url="https://pl.wikipedia.org/wiki?curid=2360673" title="Alelí Aparicio">
Alelí Aparicio

Aleli Aparicio (ur. 12 listopada 1992 w Cuzco) – peruwiańska lekkoatletka specjalizująca się w biegach długodystansowych. 
W 2011 zdobyła złoty medal na Mistrzostwach Ameryki Południowej w Biegach Przełajowych na dystansie 6 km. Jako zwyciężczyni swojej kategorii wiekowej wywalczyła tym samym eliminację do mistrzostw świata, na których zajęła 50. miejsce. 

</doc>
<doc id="2360675" url="https://pl.wikipedia.org/wiki?curid=2360675" title="Sobór Kazańskiej Ikony Matki Bożej w Petersburgu">
Sobór Kazańskiej Ikony Matki Bożej w Petersburgu

Sobór Kazański, znany także jako Sobór Kazańskiej Ikony Matki Bożej oraz Kazański Sobór Katedralny (ros. "Казанский собор", "собор Казанской иконы Божией Матери", "Каза́нский кафедра́льный собо́р") – prawosławny sobór położony przy Newskim Prospekcie w Petersburgu, poświęcony Kazańskiej Ikonie Matki Bożej. Został wybudowany w latach 1801–1811 pod kierownictwem Aleksandra Siergiejewicza Stroganowa, który zatrudnił głównego architekta – Andrieja Worochina (twórca projektu). Woronichin tworząc plan wzorował się na bazylice św. Piotra na Watykanie.
Monumentalna budowla utrzymana jest w stylu neoklasycystycznym. Uwagę przyciąga kolumnada złożona z 96 kolumn korynckich o wysokości 13 m. Po obu stronach portyku znajdują się posągi generałów – Michaiła Kutuzowa oraz Michaiła Barclay de Tolly. Autorem projektu obydwu figur jest architekt Wasilij Stasow, a wykonawcą – rzeźbiarz Borys Orłowski.
Historia.
Sobór pełni ważne miejsce w rosyjskiej historii. Wynika to z doniosłej roli jaką odegrał w czasie Wojny Ojczyźnianej w 1812. Po najeździe armii napoleońskiej na Rosję, główny dowodzący wojskami obronnymi – feldmarszałek Michaił Kutuzow – zwrócił się o pomoc do Kazańskiej Ikony Matki Bożej, w związku z czym nowo wybudowana świątynia została poświęcona jej opiece. Po zwycięskim zakończeniu wojny obronnej zaczęła być postrzegana jako pomnik dedykowany zwycięstwu Rosji nad Napoleonem. Po śmierci Kutuzowa w 1813 został on tutaj pochowany – jego grobowiec znajduje się w krypcie pod północną kaplicą. W 1815 w cerkiewnej zakrystii zostały zdeponowane klucze z 17 miast i 8 fortec Europy.
Po rewolucji 1917 rozpoczął się okres prześladowań religijnych, które dotknęły również to miejsce. Po konfiskacie świątyni przez bolszewików w 1922, jej wnętrze zostało mocno zdewastowane. Następnie cerkiew została na krótko przejęta przez ruch Żywej Cerkwi, uzyskując status Soboru Katedralnego Żywej Cerkwi Eparchii Leningradzkiej. 25 stycznia 1932 nakazem władz sobór został zamknięty. 
15 listopada 1932 wewnątrz świątyni otworzono Muzeum Historii Religii i Ateizmu, które w 1990 zostało przemianowane na Muzeum Historii Religii. Rok później zostało ono przeniesione do nowej siedziby (naprzeciwko budynku poczty głównej, na ulicy Pocztamskiej 14).
W latach 1950–1956 przeprowadzane były prace renowacyjne wnętrza, a w latach 1963–1968 – fasad.
Od 25 maja 1991, początkowo w lewej nawie świątyni, rozpoczęto odprawianie świętych liturgii. W następnym roku nabożeństwa były już sprawowane w nawie głównej. 30 kwietnia 1994 na kopule świątyni został umieszczony krzyż. Pełna konsekracja miała miejsce 29 marca 1998. Była ona przeprowadzona pod przewodnictwem metropolity petersburskiego i ładoskiego biskupa Włodzimierza.
W 2000 świątynia otrzymała status katedry eparchii petersburskiej i ładoskiej.
Położenie.
Sobór znajduje się w centrum Sankt Petersburga. Od strony północnej otacza go Newski Prospekt, od wschodniej – Kanał Gribojedowa, od zachodniej – ulica Kazańska, a od południa – plac Kazański (ros. "Казанская площадь").

</doc>
<doc id="2360686" url="https://pl.wikipedia.org/wiki?curid=2360686" title="Sobór Kazański (Sankt Petersburg)">
Sobór Kazański (Sankt Petersburg)



</doc>
<doc id="2360689" url="https://pl.wikipedia.org/wiki?curid=2360689" title="Dyskografia Ushera">
Dyskografia Ushera

Dyskografia amerykańskiego wokalisty Ushera.

</doc>
<doc id="2360720" url="https://pl.wikipedia.org/wiki?curid=2360720" title="John Brown (teolog)">
John Brown (teolog)

John Brown (ur. 1722; zm. 19 czerwca 1787) – szkocki teolog, autor jednej z najbardziej popularnej wersji Biblii w XIX wieku, "The Self-Interpreting Bible". 
Urodził się w Carpow w Szkocji, był synem tkacza i rybaka rzecznego. Gdy miał około dwunastu lat jego rodzice zmarli i utrzymywał się z pracy jako pasterz. 
Sam uczył się języka greckiego, łacińskiego i hebrajskiego przez porównywanie tekstów i skryptów. W 1738, po usłyszeniu, że grecki Nowy Testament był dostępny w księgarni, opuścił swoją pracę udał się do oddalonego o 24 km St Andrews by kupić jedną z kopii. Tam poznał Francisa Pringle. Studiując Biblię jego wnioski były wystarczająco kontrowersyjne by wzbudzić zaniepokojenie wśród miejscowego kleru. Przez kilka lat pracował jako domokrążca i nauczyciel. Był przeciwnikiem Jakobitów i jako ochotnik wraz z przyjacielem wystąpił w tłumieniu II powstania jakobickiego. 
W dniu 4 lipca 1751 roku otrzymał święcenia kapłańskie. Do 1753 roku zajmował stanowisko jako Moderator Zgromadzenia. W 1758 roku wyszła jego pierwsza praca "A Help for the Ignorant". Dwadzieścia lat później, w 1778 roku, wydana została jego najbardziej znana praca "Własna Interpretacja Biblii".
Brown zmarł w swoim domu w Haddington w dniu 19 czerwca 1787 roku. Miał sześciu synów z dwóch małżeństw, z których czterech zostało duchownymi, a inny dziekanem kapituły w Haddington. 

</doc>
<doc id="2360734" url="https://pl.wikipedia.org/wiki?curid=2360734" title="Wasilij Sokołow (piłkarz)">
Wasilij Sokołow (piłkarz)

Wasilij Nikołajewicz Sokołow, ros. Василий Николаевич Соколов (ur. w Jarcewo, w guberni smoleńskiej, Imperium Rosyjskie, zm. 3 lipca 1981 w Moskwie, Rosyjska FSRR, ZSRR) – rosyjski piłkarz, grający na pozycji obrońcy, trener piłkarski.
Kariera piłkarska.
Kariera klubowa.
W 1929 rozpoczął karierę piłkarską w miejscowej drużynie Żeldor Jarcewo. Później grał w zespole Zakładu Mechanicznego w Jarcewo (1932-33) i DKA Smoleńsk (1934-36). W październiku 1936 rozegrał jeden mecz w składzie CDKA Moskwa, po czym następnego roku powrócił do DKA Smoleńsk. W 1938 roku przeniósł się do Spartaka Moskwa, w którym osiągnął największe sukcesy. Po ataku Niemiec na ZSRR został piłkarzem Krylja Sowietow Moskwa, ale już w 1942 powrócił do Spartaka, w którym pełnił funkcje kapitana. W 1951 zakończył swoją karierę piłkarską.
Kariera trenerska.
Po zakończeniu kariery piłkarskiej rozpoczął karierę szkoleniowca. Pracował na stanowisku głównego trenera w klubach Spartaka Moskwa (1952-54), Spartak Mińsk (sierpień 1957), Dinamo Tbilisi - 1958, dyrektora (od początku do lipca 1960) i trenera Szachtara Stalino (lipiec-sierpień 1960), dyrektora i trenera Moldovy Kiszyniów (od października 1960 do października 1963 oraz od sierpnia 1970 do końca 1971), dyrektora i trenera Neftyanıka Baku (od sierpnia 1965 do lipca 1966). W 1954 prowadził narodową reprezentację ZSRR, a od początku do czerwca 1964 młodzieżową reprezentację ZSRR. Również trenował narodową reprezentację Konga (od lipca 1964 do lipca 1965) oraz narodową reprezentację Czadu (od 1969 do maja 1970). W 1942 opiekował się stadionem Spartaka Moskwa. Zmarł 3 lipca 1981 w Moskwie. Został pochowany na cmentarzu Kuncewskim.

</doc>
<doc id="2360736" url="https://pl.wikipedia.org/wiki?curid=2360736" title="Edward Cowper">
Edward Cowper

Edward Cowper (1790-1852) – angielski drukarz i wynalazca. Skonstruował 4-cylindrową maszynę drukarską, służącą do drukowania gazet. Opracował sposób jednoczesnego zadrukowywania arkusza dwustronnie. Jego synem był inżynier i wynalazca Edward Alfred Cowper.

</doc>
<doc id="2360739" url="https://pl.wikipedia.org/wiki?curid=2360739" title="Liga Europejska w piłce siatkowej 2011/Grupa C">
Liga Europejska w piłce siatkowej 2011/Grupa C

W fazie grupowej Ligi Europejskiej siatkarzy 2011 występowało 12 reprezentacji. W grupie C znalazły się: Białoruś, Rumunia, Słowacja i Turcja.
Mecze w grupie C rozegrane zostały pomiędzy 27 maja a 10 lipca. Do Final Four awansowały Rumunia, która wygrała 8 na 12 spotkań, i Słowacja jako gospodarz.
Mecze.
"Godzina rozpoczęcia meczu jest podana w czasie lokalnym.Długość trwania meczu nie wlicza przerw pomiędzy setami."
1. kolejka
2. kolejka
3. kolejka
4. kolejka
5. kolejka
6. kolejka

</doc>
<doc id="2360762" url="https://pl.wikipedia.org/wiki?curid=2360762" title="Siegfried Baske">
Siegfried Baske

Zygfryd Baske (ur. 2 lutego 1926 w Legnicy, zm. 4 lipca 2008 w Berlinie) – niemiecki pedagog komparatysta, historyk oświaty. Profesor w zachodnioberlińskim Uniwersytecie Otwartym ("Freie Universität Berlin").
Życiorys.
Studiował historię Europy Wschodniej. Studia pedagogiczne ukończył w 1960 w Uniwersytecie w Hamburgu, gdzie uzyskał doktorat. Od 1970 był profesor w zachodnioberlińskim Uniwersytecie Otwartym. W latach 1972–1974 był przewodniczącym Komisji Pedagogiki Porównawczej w Niemieckim Towarzystwie Nauk o Wychowaniu, a w latach 1974–1976 prorektorem Uniwersytetu Otwartego w Berlinie. Od 1993 był na emeryturze. Był wieloletnim prezesem organizacji "Vereinigung Ehemalier Conradiner" skupiającej przedwojennych absolwentów, byłych uczniów podczas drugiej wojny światowej i powojennych absolwentów mieszkających w Niemczech, najstarszej szkoły średniej w Gdańsku "Conradinum". 
Zainteresowania naukowo-badawcze Zygfryda Baskego koncentrowały się na zagadnieniach stosunków niemiecko-polskich. Ponadto ważną dziedzinę jego badań stanowił rozwój pedagogiki porównawczej ze szczególnym uwzględnieniem krajów Europy Wschodniej.

</doc>
<doc id="2360765" url="https://pl.wikipedia.org/wiki?curid=2360765" title="Aleksandr Fersman">
Aleksandr Fersman

Aleksandr Jewgienjewicz Fersman, ros. "Александр Евгеньевич Ферсман" (ur. 8 listopada 1883 w Sankt-Petersburgu, zm. 20 maja 1945 w Soczi) - rosyjski mineralog i geochemik. Badał i odkrył wiele złóż kopalin. Był jednym z twórców geochemii. Pełnił funkcję profesora Uniwersytetu Moskiewskiego, był także członkiem Akademii Nauk ZSRR.

</doc>
<doc id="2360777" url="https://pl.wikipedia.org/wiki?curid=2360777" title="Uczelnie i placówki naukowe w Bydgoszczy">
Uczelnie i placówki naukowe w Bydgoszczy

Bydgoszcz jest liczącym się w kraju ośrodkiem naukowym. W 2009 r. znajdowało się tu 16 jednostek szkolnictwa wyższego (w tym dwa uniwersytety i część medyczna Uniwersytetu Mikołaja Kopernika), na których studiowało 45 tys. osób. Liczba ta sukcesywnie wzrasta; dla porównania w 2003 r. studiowało w Bydgoszczy 38,8 tys. studentów, a 2008 r. – 43,8 tys.. W tym czasie oferta bydgoskich szkół wyższych dotyczyła kilkudziesięciu kierunków studiów i kilkuset specjalności. Kadra naukowa szkół wyższych i jednostek badawczych sektora publicznego liczyła ponad 2 tys. nauczycieli akademickich, w tym 450 z tytułem profesora.
W 2006 r. ok. 20% studentów w Bydgoszczy zgłębiało kierunki pedagogiczne, a po ok. 10% przypadało na kierunki społeczne i medyczne. Znacząca liczba studentów wybierała również kierunki: inżynieryjno-techniczne, humanistyczne, ekonomiczne i rolnicze. Co trzeci student w Bydgoszczy uczył się w uczelni niepublicznej, zaś połowa w trybie dziennym.
Według danych Narodowego Spisu Powszechnego GUS z 2002 r. ponad 50% bydgoszczan posiada wykształcenie co najmniej średnie, a ponad 14% legitymuje się wykształceniem wyższym. Z kolei w grupie wiekowej 25-34 lat wykształcenie średnie lub policealne posiadało 40% populacji, a wyższe – 26%.
Według danych statystycznych GUS za 2004 rok, Bydgoszcz skupiała połowę studentów oraz ok. 60% nauczycieli akademickich w województwie kujawsko-pomorskim. Znajdują się tu jedyne w województwie publiczne uczelnie: medyczna, muzyczna i rolnicza oraz najstarsza i najbardziej utytułowana uczelnia techniczna. Do kierunków studiów niepowtarzalnych na innych uczelniach w regionie są np. psychologia (UKW), inżynieria biomedyczna (PBS), lotnictwo i kosmonautyka (WSŚ).
Historia szkolnictwa wyższego i nauki w Bydgoszczy.
Okres staropolski (1346-1772).
Staropolskie tradycje oświatowe Bydgoszczy sięgają wieku XIV, kiedy to założono pierwszą szkołę elementarną. W latach 1647-1780 istniało ufundowane przez kanclerza wielkiego koronnego Jerzego Ossolińskiego – kolegium jezuickie, które posiadało charakter szkoły średniej, a w latach 1530-1774 Bernardyńskie Studium Filozoficzne. Stwierdzono, że w XV-XVII w. około 50 bydgoszczan ukończyło studia na Uniwersytecie Jagiellońskim w Krakowie. Jest to stosunkowo duża liczba w porównaniu do innych miast Kujaw i Wielkopolski. Pierwszy student bydgoszczanin pojawił się w Krakowie w 1419 r., a najwięcej studentów z Bydgoszczy zanotowano w okresie 1480-1580 r. Najwybitniejszym uczonym przedrozbiorowej Bydgoszczy był bernardyn Bartłomiej – autor pierwszego słownika łacińsko-polskiego.
Okres pruski (1772-1920).
Bydgoszcz pojawiła się po raz pierwszy w kontekście szkolnictwa wyższego w końcu XVIII wieku, kiedy władze pruskie rozważały utworzenie uczelni akademickich wraz z katedrami teologii w celu stworzenia przeciwwagi wobec biskupich seminariów duchownych. Wskazywano na Akademię Leopoldina we Wrocławiu, Chełmno, Królewiec, Toruń, Frankfurt nad Odrą oraz Bydgoszcz. W tym przypadku szło o przekształcenie Kolegium Jezuickiego w akademię. Realizację tego projektu przerwały: insurekcja kościuszkowska, a potem kampania napoleońska, w rezultacie której miasto w latach 1807-1815 znalazło się w granicach Księstwa Warszawskiego jako stolica departamentu.
Intensywny rozwój gospodarczy i demograficzny Bydgoszczy w drugiej połowie XIX w. spowodował napływ inteligencji zawodowej narodowości niemieckiej. Wielu przedstawicieli tego środowiska brało udział w popularyzacji osiągnięć naukowych w miejscowych organizacjach i stowarzyszeniach. W 1857 r. powstało Towarzystwo Techniczne (niem. "Technischer Verein"), w 1865 r. Towarzystwo Przyrodnicze (niem. "Naturwissenschaftlicher Verein"), które skupiało przede wszystkim nauczycieli szkół średnich i lekarzy. Kilka lat później powstało Towarzystwo Sztuki (niem. "Künstverein"), którego głównym celem była popularyzacja osiągnięć naukowych w dziedzinie historii sztuki oraz organizacja wystaw plastycznych. Najbardziej aktywną instytucją było Towarzystwo Historyczne Obwodu Nadnoteckiego (niem. "Historischer Verein für Netzedistrikt"), które powstało w 1880 r., a należeli do niego także miejscowi Polacy. Jego członkowie prowadzili badania naukowe nad historią Bydgoszczy i regionu, w tym także badania archeologiczne.
W 1902 r. nastąpiło zjednoczenie bydgoskich towarzystw w Niemieckie Towarzystwo Sztuki i Nauki (niem. "Deutsche Gesellschaft für Kunst und Wissenschaft"), które powołało kilka wydziałów, rozwijających ożywioną działalność wydawniczą, naukową i popularyzatorską. Wielu Polaków, mieszkańców Bydgoszczy, nie zaangażowanych w towarzystwa niemieckie - współpracowało natomiast z Poznańskim Towarzystwem Przyjaciół Nauk. Wszystkie te działania podniosły poziom kultury, sztuki i nauki w Bydgoszczy i stworzyły odpowiedni klimat dla rozwoju szkolnictwa wyższego.
Pierwsze konkretne działania władz miasta o ulokowanie w mieście uczelni typu uniwersyteckiego podjęto w 1873 r. (w setną rocznicę przyłączenia Obwodu Nadnoteckiego do Prus), kiedy magistrat z burmistrzem Reinholdem Boie na czele, wystosował w tej sprawie petycję do rządu w Berlinie. Idea ta wówczas nie doczekała się aprobaty. Uzasadnieniem odmowy było stwierdzenie, że miasto nie posiada wystarczającej liczby absolwentów szkół średnich. W konsekwencji odmowy, bydgoska „komisja uniwersytecka” zastanawiała się nad przeniesieniem nad Brdę jednego z mniejszych niemieckich uniwersytetów, jak uczyniono z wszechnicą z Frankfurtu nad Odrą (Viadrina) przenosząc ją do Wrocławia.
Ponowne starania wznowiono w 1886 roku, używając tym razem argumentu o charakterze politycznym. W uzasadnieniu petycji podano, że kształcenie młodzieży przez odpowiedni dobór kadry nauczającej dodatnio wpłynie na proces germanizacji Bydgoszczy i okolic. Okazało się, że i ten argument nie zmienił stanowiska władz rządowych. Starania Bydgoszczy torpedowała w tym czasie konkurencja Poznania, który również podejmował nieudane próby pozyskania od rządu pruskiego lokalizacji szkoły wyższej. Niemniej projekt powołania uniwersytetu w Prowincji Poznańskiej stawał się coraz bardziej realny na kanwie programu umocnienia żywiołu niemieckiego w Wielkopolsce i na Pomorzu (niem. "Hebungspolitik").
Dużą rolę w popularyzacji idei uniwersytetu w Bydgoszczy odegrał nadburmistrz Alfred Knobloch (1899-1910). 14 października 1901 r. wystąpił on z memoriałem w tej sprawie do kanclerza Rzeszy Niemieckiej – Bernharda von Büllowa. Obok argumentów politycznych, narodowych, społecznych, ekonomicznych i geograficzno-komunikacyjnych, posłużył się argumentami z zakresu tzw. interesu młodzieży i rodziny. Tym razem staraniom sprzyjał program rządowy zmierzający do szybszego rozwoju gospodarczego wschodnich ziem cesarstwa niemieckiego. W efekcie tej polityki władze pruskie podjęły decyzję utworzenia uczelni w Gdańsku i Poznaniu (Akademia Królewska), natomiast w Bydgoszczy stanowiącej centrum silnie rolniczo rozwiniętego regionu (Kujawy, Krajna, Pałuki, Ziemia chełmińska) widziały potrzebę założenia placówki naukowo - badawczej zajmującej się produkcją rolniczą, tym bardziej, że istniejące tego typu placówki na uniwersytetach w Królewcu, Wrocławiu i Berlinie były zbyt daleko, aby prowadzić działalność badawczą i doradztwo w specyficznych warunkach rozwoju rolnictwa Poznańskiego i Pomorza. Program naukowy tej placówki skonsultowano z podobnym Instytutem działającym w Berlinie.
W październiku 1902 roku rząd pruski (Ministerstwo Rolnictwa, Dóbr Państwowych i Lasów) podjął ostatecznie decyzję o utworzeniu w Bydgoszczy instytutów badawczych dla celów rolnictwa. Miały one jednocześnie zająć się szkoleniem zawodowym rolników praktyków, nauczycieli i personelu administracyjnego. Instytuty Rolnicze w Bydgoszczy powstały w latach 1903-1906 zajmując teren o powierzchni 7,5 ha. Okalające zespół architektoniczny ulice (al. Ossolińskich, pl. Weyssenhoffa, ul. Powstańców Wlkp) wytyczone zostały krótko przed budową Instytutu, tworząc wraz z nim zespół urbanistyczny o dużych walorach kompozycyjnych. Struktura organizacyjna instytutu została zreorganizowana na wzór uniwersytetu z czterema wydziałami: chemii rolnej, chorób roślin, higieny zwierząt i melioracji. Po włączeniu Bydgoszczy do odrodzonego państwa polskiego w 1920 roku, nastąpił intensywny rozwój instytutu, który do 1927 r. działał jako Państwowy Instytut Naukowo-Rolniczy, a później stał się oddziałem Państwowego Instytutu Naukowego Gospodarstwa Wiejskiego w Puławach. Jego działalność kontynuowano, a nawet poszerzono również po 1945 r.
W 1911 r. ukończono w Bydgoszczy budowę siedziby planowanej dla wyższej szkoły technicznej, wznoszonej również z myślą o artystycznych kierunkach przyszłego bydgoskiego uniwersytetu. 2 października 1911 r. zainaugurowała w niej działalność Królewsko-Pruska Szkoła Rzemiosł i Przemysłu Artystycznego (niem. "Königliche Preussische Handwerker- und Kunstgewerbeschule"), podniesiona w 1916 r. do rangi Akademii Przemysłu Artystycznego. W latach 1920-1923 działalność szkoły kontynuowano pod nazwą Państwowa Szkoła Przemysłu Artystycznego. Należała ona wówczas do wąskiego grona czterech istniejących w kraju szkół wyższych o takim profilu. Obecność w Bydgoszczy kadry profesorskiej, rekrutującej się spośród wybitnych artystów, sprowadzonych z kraju i zagranicy oraz naukowców zatrudnionych w Instytutach Rolniczych zaowocowało m.in. powołaniem w mieście towarzystw artystycznych i naukowych, m.in.: Towarzystwa Zachęty Sztuk Pięknych oraz Polskiego Towarzystwa Przyrodników im. Kopernika. W 1922 r. odbył się także w Bydgoszczy I Ogólnopolski Zjazd Rolny, na który przybyli najwybitniejsi przedstawiciele nauk rolniczych z kraju i zagranicy.
Jeszcze przed 1920 r. funkcjonowało także w Bydgoszczy kilka szkół średnich, w ówczesnej nomenklaturze – wyższych, np. Bydgoskie Konserwatorium Muzyczne.
Okres międzywojenny (1920–1945).
Po 1920 r., w polskiej już Bydgoszczy kontynuowano starania o ulokowanie w mieście uczelni. W czasie, gdy niejasny był status Wilna, pojawiła się propozycja przeniesienia do Bydgoszczy tamtejszego Uniwersytetu Stefana Batorego, jednak idea ta nie doczekała się realizacji, gdyż Wilno pozostało przy Polsce. W tej sytuacji podjęto nieudane próby utworzenia "Collegium Humanisticum" jako oddziału filozoficzno-historycznego Uniwersytetu w Wilnie.
W lipcu 1919 r. - z inicjatywy grona profesorów i na wniosek Wielkopolskiej Izby Rolniczej – Naczelna Rada Ludowa podjęła uchwałę o utworzeniu w Bydgoszczy Akademii Rolniczej. Szkoła ta początkowo miała charakter półakademicki (nauka trwała 5 semestrów). Kadra nauczycielska pochodziła z Poznania, Lwowa, Krakowa. Swoją działalność dydaktyczną rozpoczęła w listopadzie 1919 r., początkowo w Poznaniu, gdyż Bydgoszcz znajdowała się jeszcze pod okupacją niemiecką, a w lutym 1920 r., po wyzwoleniu Pomorza, przeniesiono ją do Bydgoszczy. Akademia Rolnicza w Bydgoszczy mieściła się w jednym gmachu z Instytutami Rolniczymi. Po dwuletniej jej działalności - w związku z utworzeniem na Uniwersytecie Poznańskim Wydziału Rolniczo-Leśnego oraz sporami z kierownictwem Instytutów - postanowiono ją przenieść do Cieszyna pod nazwą Państwowa Szkoła Gospodarstwa Wiejskiego. Tym samym Bydgoszcz została pozbawiona szkoły, która dzięki dobrym warunkom lokalowym, jak też miejscowej tradycji nauk rolniczych, dawała nadzieję rychłego awansu do rangi pełnej uczelni rolniczej.
Placówką naukową, której działalność kontynuowano w Bydgoszczy po okresie pruskim były Instytuty Rolnicze. Odegrały one ważną rolę w podniesieniu poziomu kultury rolnej w Wielkopolsce, Kujawach i na Pomorzu. Mimo że placówka znalazła się w sferze działalności funkcjonującego od 1920 r. Wydziału Rolno-Leśnego Uniwersytetu Poznańskiego – utrzymała się jako filia Państwowego Instytutu Naukowego Gospodarstwa Wiejskiego w Puławach. W okresie wielkiego kryzysu pod znakiem zapytania stanęło istnienie Instytutów, lecz ich ponowny rozwój datuje się od 1938 r., po włączeniu Bydgoszczy do województwa pomorskiego. Wzmocnili go wówczas nowi pracownicy z Poznania, m.in. profesorowie: Antoni Filutowicz i Aleksy Byczkowski.
W końcu 1922 r. członkowie powstałego na Pomorzu Polskiego Instytutu Narodowego zaproponowali otwarcie w Bydgoszczy Akademii Nauk Społecznych, która miała być szkołą wyższą kształcącą działaczy narodowych, urzędników państwowych i komunalnych, potrzebnych do spolszczenia odzyskanych ziem zachodnich. Projekt ten wspierała bydgoska rada miejska i ówczesny prezydent Bernard Śliwiński. Siedzibą uczelni miał być budynek przy ul. Konarskiego. Podczas organizacji szkoły nawiązano kontakty z krakowskim środowiskiem naukowym, a na rektora wyznaczono prof. dra Józefa Kallenbacha. Z powodu trudności w skompletowaniu kadry oraz tzw. antagonizmów dzielnicowych działaczy PIN, projekt ten zaniechano w 1923 r.. W 1934 r. podjęto kolejne starania o ulokowanie szkoły wyższej w Bydgoszczy, bardziej dostosowanej do potrzeb gospodarczych miasta, tj. typu przemysłowego i handlowego. I ta propozycja nie znalazła warunków do jej urzeczywistnienia.
Główną przyczyną niepowodzeń inicjatyw, związanych ze szkolnictwem wyższym w Bydgoszczy okresu międzywojennego była degradacja administracyjna (likwidacja rejencji i pozostawienie Bydgoszczy w Poznańskiem, wedle dotychczasowych granic prowincji pruskich), którą tylko w niewielkim stopniu powetowało włączenie Bydgoszczy do województwa pomorskiego w 1938 r. Niezależnie od niekorzystnych uwarunkowań zewnętrznych, siłą napędową uporczywych dążeń akademickich Bydgoszczy był jej rosnący potencjał demograficzny i gospodarczy (siódme miasto co do wielkości w II RP i największe na ówczesnym Pomorzu).
W okresie międzywojennym grono ludzi z wyższym wykształceniem, zatrudnionych w bydgoskich szkołach średnich i administracji prowadziło prace naukowo-badawcze. Duże zasługi w organizowaniu środowiska naukowego odegrały zorganizowane od podstaw: Biblioteka Miejska (od 1920 r., dyr. Witold Bełza), Muzeum Miejskie (od 1923 r. dyr. ks. Jan Klein i Tadeusz Dobrowolski) i Archiwum Miejskie (istn. od 1924 r., od 1938 r. Archiwum Wojewódzkie dla Pomorza). W latach 30. XX w. Biblioteka Miejska pełniła funkcję poważnego zaplecza naukowego dla środowiska humanistycznego. Zgromadzone w Archiwum Miejskim akta stanowiły zaplecze źródłowe dla historyków Bydgoszczy i regionu, natomiast Muzeum Miejskie pełniło funkcję ośrodka życia kulturalnego, w którym odbywały swoje zebrania i posiedzenia towarzystwa naukowe oraz ich filie, m.in. Towarzystwo Przyjaciół Sztuk Pięknych, Związek Plastyków Pomorskich, Polskie Towarzystwo Krajoznawcze, Towarzystwo Miłośników Miasta Bydgoszczy oraz Towarzystwo Numizmatyczne. W 1934 r. powstała w Bydgoszczy Rada Artystyczno-Kulturalna, która - wykorzystując dorobek analogicznych instytucji działających w Poznaniu i Krakowie – zajęła się przede wszystkim popularyzacją dorobku nauk humanistycznych. Z kolei w 1933 r. rozpoczęto wydawanie periodyku „Przegląd Bydgoski”, w którym popularyzowano dzieje Bydgoszczy, a w 1939 r. utworzono Instytut Bałtycki, którego profil naukowo-badawczy uwzględniał w dużym stopniu problematykę historyczną miasta. Niewątpliwym osiągnięciem okresu międzywojennego było nawiązanie kontaktów z innymi ośrodkami naukowymi, głównie ze środowiskiem naukowym Poznania, które po II wojnie światowej przyczyniły się w znacznym stopniu do rozwoju środowiska naukowego w Bydgoszczy.
Okres powojenny (1945–1989).
Idea uniwersytecka doczekała się realizacji dopiero po II wojnie światowej. Pierwsze kroki wiążą się z rokiem 1945, w związku z koniecznością przeniesienia Uniwersytetu Stefana Batorego w Wilnie. Wielokrotnie zmieniały się koncepcje, co do miejsca powołania i struktury uniwersytetu. Obok Torunia wielu zwolenników miał Gdańsk, zaś jedna z koncepcji - wysunięta m.in. przez prof. Ludwika Kolankowskiego proponowała utworzenie 6-wydziałowego uniwersytetu w trzech miastach:
Uczelnia miała mieć wspólnego rektora i senat, a w każdym z miast pieczę nad wydziałami miał sprawować prorektor. Ostatecznie kadrę uniwersytetu z Wilna przeniesiono w całości do Torunia. Mimo i tych niepowodzeń, myśl o utworzeniu w Bydgoszczy uczelni stopniowo nabierała realnych kształtów.
Skok demograficzny (100 tys. nowych mieszkańców w ciągu 15-lecia 1945-1960), ustanowienie w Bydgoszczy centrum administracyjnego województwa oraz gospodarcze i społeczne przemiany spowodowały korzystne przemiany jakościowe w procesie rozwoju miasta, które musiały doprowadzić do wytworzenia silnego środowiska kulturalno-naukowego. Począwszy od lat 50. XX w. powstawały stopniowo uczelnie publiczne, bazujące na miejscowym środowisku, z czasem uzyskując coraz większe znaczenie i powiększając potencjał naukowy. Rozwijały się nadto liczne instytuty badawcze i towarzystwa naukowe.
W 1951 r. powołano w Bydgoszczy pierwszą uczelnię – Wieczorową Szkołę Inżynierską, przeznaczoną dla dokształcania kadr zatrudnionych w przemyśle województwa bydgoskiego. Wybór uczelni technicznej był uzasadniony palącą potrzebą kształcenia kadr kierowniczych dla rozwijającego się przemysłu, czego nie mógł zapewnić UMK w Toruniu. Z chwilą powstania uczelnia posiadała dwa wydziały: mechaniczny, mieszczący się w budynku Zespołu Szkół Mechanicznych i chemiczny – w zakładach Zachem w Bydgoszczy i Soda-Mątwy w Inowrocławiu. W 1961 r. powołano wydział telekomunikacji, w 1963 r. zorganizowano wieczorowe studia w zakresie budownictwa i elektryczności, a w 1964 r. kierunek technologii chemicznej. 12 września 1964 r. uczelnia została przekształcona w Wyższą Szkołę Inżynierską, posiadającą również studia stacjonarne. W dwa lata później zorganizowano wydział technologii chemicznej, a w roku następnym wydział budownictwa lądowego.
Pod koniec lat 50. XX w. władze miejskie i wojewódzkie podjęły starania o na rzecz ulokowania w Bydgoszczy kilku uczelni, czego wymagały przede wszystkim potrzeby miasta i regionu, który odczuwał dotkliwy brak wykwalifikowanej kadry różnych specjalności. Poza rozwojem Wyższej Szkoły Inżynierskiej planowano powstanie Wyższej Ekonomicznej Szkoły Zawodowej oraz Akademii Medycznej.
W latach 60. XX w. duży wkład w konstytuowanie się uczelni i innych placówek naukowych w Bydgoszczy miały uczelnie poznańskie. W 1960 r. Wyższa Szkoła Ekonomiczna w Poznaniu zorganizowała w Bydgoszczy punkt konsultacyjny Wydziału Ogólnoekonomicznego, a w 1963 r. UAM – podobny punkt Wydziału Prawa. Jednak placówki te nie okazały się rozwojowe, gdyż kształcenie na tych kierunkach zapewniły rozwijające się wydziały UMK w Toruniu. Kolejny punkt konsultacyjny w Bydgoszczy uruchomiła poznańska Wyższa Szkoła Rolnicza. W 1969 r. na jej bazie utworzono stałą bydgoską filię WSR z wydziałem rolnym, a od 1971 r. także wydziałem zootechnicznym.
W październiku 1974 r. powstała w Bydgoszczy Akademia Techniczno-Rolnicza im. Jana i Jędrzeja Śniadeckich z połączenia dwóch uczelni: Wyższej Szkoły Inżynierskiej i bydgoskiej filii Akademii Rolniczej w Poznaniu. Decyzję o powołaniu ATR poparto na szczeblu rządowym decyzją, dotyczącą budowy ośrodka szkół wyższych w Bydgoszczy-Fordonie, równolegle do budowy kampusu UMK w Toruniu. Akt erekcyjny pod pierwszy obiekt dydaktyczny Wydziału Elektroniki i Elektrotechniki wmurowano w 1974 r., a w roku 1977 oddano pierwsze obiekty. Na ATR już w 1976 r. pracowało 1300 osób (w tym 485 pracowników naukowych) oraz studiowało 7 tys. studentów. Uczelnia prowadziła również szeroko zakrojone badania naukowe na rzecz gospodarki narodowej i współpracowała z przedsiębiorstwami z regionu bydgoskiego.
Dynamiczny rozwój szkolnictwa wyższego nastąpił w latach 70. XX w. Jego przyczyną było ukształtowanie się autentycznego środowiska naukowego, którego reprezentantem i wyrazicielem stało się od 1959 r. Bydgoskie Towarzystwo Naukowe.
W 1969 r. powstała w Bydgoszczy Wyższa Szkoła Nauczycielska, która była jedną z czterech pierwszych w kraju samodzielnych uczelni, zorganizowanych dla kształcenia nauczycieli na poziomie wyższym zawodowym. W 1974 r. została przekształcona w Wyższą Szkołę Pedagogiczną. W 1976 r. osiągnęła pełny czteroletni cykl kształcenia w ramach trzech wydziałów: humanistycznego z 5 kierunkami, pedagogicznego z 6 specjalnościami i matematyczno-przyrodniczego z 2 kierunkami. W 1979 r. na uczelni studiowało 5 tys. studentów, a kadra naukowa liczyła 254 osoby. Znaczenie WSP w życiu środowiska naukowego Bydgoszczy polegało przede wszystkim na stworzeniu podstaw do kształtowania się ośrodka nauk humanistycznych i społecznych, ustępujących do tej pory w Bydgoszczy na rzecz kultury technicznej.
W 1971 r. powołano w Bydgoszczy Zespół Nauczania Klinicznego Wydziału Lekarskiego Akademii Medycznej w Gdańsku. Był to zalążek bydgoskiej Akademii Medycznej, która ukonstytuowała się w 1985 r. Uczelnia ta korzystała z kadr medycznych, ukształtowanych w istniejącym od 1951 r. bydgoskim Studium Doskonalenia Lekarzy, mającym charakter szkoły podyplomowej. Do 1970 r. pięciu uczących w nim lekarzy uzyskało tytuł doktora habilitowanego, a dwudziestu kilku stopień doktora nauk medycznych. 1 września 1975 r. uruchomiono bydgoską filię Akademii Medycznej w Gdańsku z 19 klinikami i zakładami oraz bazą Wojewódzkiego Szpitala Zespolonego przy ul. Curie-Skłodowskiej.
Ostatnią z publicznych uczelni powstałych w Bydgoszczy w latach 70. była filia Państwowej Wyższej Szkoły Muzycznej w Łodzi, uruchomiona 11 października 1974 r. Jej powstaniu sprzyjały bogate tradycje muzyczne Bydgoszczy, sięgające okresu pruskiego oraz potrzeby kadrowe istniejących w mieście instytucji muzycznych (Filharmonia, Opera i Operetka, szkoły muzyczne I i II stopnia, ruch amatorski). Uczelnia ta w 1979 r. została mianowana Wyższą Szkołą Muzyczną w Bydgoszczy, a w 1981 r. uzyskała miano Akademii Muzycznej. Ponadto w latach 70. funkcjonowały w Bydgoszczy punkty konsultacyjne: Akademii Wychowania Fizycznego w Poznaniu (od 1973 r.) i wydziału prawa UMK w Toruniu. W roku akademickim 1979/1980 studiowało w Bydgoszczy 11 tys. studentów.
W latach 80. XX w. pojawiły się pomysły: wcielenia bydgoskiej WSP do UMK w Toruniu oraz przekształcenie WSP w uniwersytet. Obie koncepcje nie znalazły uznania: pierwsza w toruńskim środowisku naukowym, a drugiej - mimo wstępnej zgody Ministerstwa Oświaty, nie wprowadzono w życie.
Okres III RP (po 1989).
Gwałtowny wzrost liczby studentów i kadry naukowej w Bydgoszczy rozpoczął się po przełomie politycznym w 1989 r. W latach 90. XX w. nastąpił czterokrotny wzrost liczby studentów. Powiększała się też kadra naukowa. Np w WSP nastąpił sześciokrotny wzrost liczby profesorów. W 1994 r. w bydgoskich uczelniach i instytutach naukowych pracowało 197 profesorów i doktorów habilitowanych, w tym 57 profesorów tytularnych. Z tego na ATR przypadało 34, a Akademię Medyczną – 16 osób z tym tytułem. Sumaryczny potencjał publicznych uczelni bydgoskich w latach 90. XX w. można już było porównać z Uniwersytetem Mikołaja Kopernika w Toruniu.
W 1994 r. pojawiła się kolejny raz myśl powołania Uniwersytetu Bydgoskiego. Mogła ona dojść do skutku wówczas poprzez integrację bydgoskich uczelni publicznych, których łączny potencjał był znaczący, spełniając ówczesne kryteria uniwersyteckie. Gdy ta koncepcja nie zyskała uznania w miejscowym środowisku naukowym, zaczęto forsować pomysł samodzielnego przekształcenia WSP w uniwersytet, poprzez stopniowy wzrost potencjału naukowego uczelni, popierany usilnie przez władze miejskie. Od 1996 r. ustanowionego rokiem Uniwersytetu Bydgoskiego, działała fundacja na jego rzecz, a władze miejskie dokonały wielu darowizn budynków oraz mieszkań dla naukowców sprowadzanych z innych ośrodków. W rezultacie tej polityki, w latach 90. najwyższego rozwoju spośród uczelni publicznych uzyskała Wyższa Szkoła Pedagogiczna, która stopniowo zmieniła profil kształcenia z pedagogicznego na uniwersytecki.
W 1999 r. rektor UMK w Toruniu zgłosił koncepcję utworzenia uniwersytetu federacyjnego bydgosko-toruńskiego na bazie uczelni z obu miast. Nie zyskała ona jednak poparcia ATR. W tej sytuacji każda z publicznych uczelni bydgoskich wybrała indywidualną ścieżkę rozwoju, z zachowaniem autonomii. Miano Uniwersytetu Kazimierza Wielkiego osiągnęła w 2005 r. samodzielnie Akademia Bydgoska (do 2000 r. Wyższa Szkoła Pedagogiczna), zaś do tytuł Uniwersytetu Technologiczno-Przyrodniczego osiągnęła w 2006 r. Akademia Techniczno-Rolnicza (od 2021 Politechnika Bydgoska). Inną drogę wybrała Akademia Medyczna, która w 2004 r. przyłączyła się do UMK w Toruniu jako Collegium Medicum UMK w Bydgoszczy. Kolejna bydgoska uczelnia publiczna - Akademia Muzyczna jako swój cel strategiczny obrała uzyskanie miana Uniwersytetu Muzycznego.
W drugiej połowie lat 90. XX w. intensywny rozwój w Bydgoszczy rozpoczęły uczelnie niepubliczne. Pierwszą z nich była Wyższa Szkoła Środowiska (decyzja Ministra Edukacji Narodowej z 31 lipca 1998, dawniej "Wyższa Szkoła Ochrony Środowiska"), następnie Wyższa Szkoła Gospodarki (17 marca 1999, do 2005 r. "Wyższa Pomorska Szkoła Turystyki i Hotelarstwa"), Wyższa Szkoła Zarządzania i Finansów (8 kwietnia 1999, po 2004 r. wchłonięta przez WSG), Kujawsko-Pomorska Szkoła Wyższa (13 września 2000), Bydgoska Szkoła Wyższa (2004, dawniej "Wyższa Szkoła Informatyki i Przedsiębiorczości"), Wyższa Szkoła Nauk o Zdrowiu (2005), Wyższa Szkoła Ekonomiczno-Społeczna (2005, nieistniejąca). Wydziały, bądź punkty zamiejscowe w Bydgoszczy otwierały także inne uczelnie, m.in. Wyższa Szkoła Informatyki w Łodzi (1999), Wyższa Szkoła Bankowa w Toruniu (2007), Wyższa Szkoła Humanistyczno-Ekonomiczna w Łodzi i inne.
Spośród bydgoskich uczelni niepublicznych, największą dynamikę rozwojową, w tym przede wszystkim wzrost liczby studentów i kadry zanotowały: Wyższa Szkoła Gospodarki i Kujawsko-Pomorska Szkoła Wyższa. Po 2000 r. ponad 30% studentów w Bydgoszczy przypadało na uczelnie niepubliczne, zaś WSG i KPSW wyróżniały się wśród uczelni niepublicznych w północnej Polsce. W 2004 r. uruchomiono także Wyższe Seminarium Duchowne Diecezji Bydgoskiej, które współistnieje z Wyższym Misyjnym Seminarium Duchownym Zgromadzenia Ducha Świętego (od 1976 r.) oraz istniejącym od 1982 r. Prymasowskim Instytutem Kultury Chrześcijańskiej (po 1998 r. sekcją Wydziału Teologicznego UAM w Poznaniu).
Pozauczelniane jednostki naukowo-badawcze.
W bydgoskim środowisku naukowym ważne miejsce zajmują instytuty naukowo-badawcze, zarówno pod względem zakresu i znaczenia prowadzonych badań, jak również tradycji ich funkcjonowania. Ich cechą charakterystyczną jest jednokierunkowość, bowiem większość z nich służy potrzebom gospodarki żywnościowej i rolnictwa. Wynika to z ukształtowania się na początku XX wieku Instytutów Rolniczych w Bydgoszczy, które stanowiły dogodną bazę dla tego typu badań, prowadzonych następnie w okresie międzywojennym i powojennym. Cechą charakterystyczną instytutów jest ich podporządkowanie jednostkom centralnym na zasadzie oddziałów, bądź samodzielnych stacji badawczych. Spośród instytutów naukowo-badawczych związanych z przemysłem, w Bydgoszczy funkcjonował jedynie Zakład Badawczy Przemysłu Piekarskiego, natomiast w latach 60. i 70. znacznie rozbudowano zaplecze naukowo-badawcze przy istniejących w mieście zakładach przemysłowych. Spośród placówek naukowych Polskiej Akademii Nauk w okresie powojennym w Bydgoszczy zlokalizowano Zakład Mięsoznawstwa Instytutu Fizjologii i Żywienia Zwierząt.
Tradycje.
Funkcjonujący w okresie międzywojennym w Bydgoszczy Państwowy Instytut Naukowo-Rolniczy, przekształcony w 1927 r. w oddział Państwowego Instytutu Naukowego Gospodarstwa Wiejskiego w Puławach stał się podstawą do rozwoju placówek naukowo-badawczych po II wojnie światowej. W latach 1945-1950 w oddziale bydgoskim PINGW działały następujące instytuty, wydziały i oddziały:
W roku 1950 zapadła decyzja o likwidacji Państwowego Instytutu Naukowego Gospodarstwa Wiejskiego w Puławach i zaczęto tworzyć instytuty branżowe o węższej specjalności. Od 1951 roku zorganizowano w Bydgoszczy następujące oddziały nowo powstałych instytutów:
Ponadto w latach 1951-1959 w ramach IUNG działała Pracownia Roślin Strączkowych, a w latach 1951-1960 prowadził działalność Oddział Instytutu Ochrony Roślin. Od 1945 roku istniał także w Bydgoszczy Oddział Instytutu Weterynarii (od 1995 r. Państwowego Instytutu Weterynaryjnego).
W 1996 r. stan organizacyjny bydgoskich oddziałów poszczególnych instytutów przedstawiał się następująco:
Towarzystwa naukowe.
Bydgoszcz jest regionalnym ośrodkiem, w którym działalność prowadzi większość polskich stowarzyszeń naukowych. Wiele z bydgoskich oddziałów tych towarzystw ma zasięg obejmujący cały region kujawsko-pomorski, a w niektórych przypadkach go przekracza.
W mieście istnieje również społeczny ruch naukowy, czego wyrazem są rodzime towarzystwa naukowe, społeczno-kulturalne oraz uniwersytety III wieku, działające przy bydgoskich uczelniach. Geneza niektórych organizacji sięga okresu międzywojennego, a nawet pruskiego (przed 1920 r.) Prowadzą one działalność naukowo-badawczą, a zwłaszcza studia regionalno-historyczne. Wśród nich znajdują się najbardziej zasłużone dla miasta: Bydgoskie Towarzystwo Naukowe i Towarzystwo Miłośników Miasta Bydgoszczy.
W Bydgoszczy istnieją ponadto oddziały wielu stowarzyszeń naukowych o węższej specjalizacji jak np. Polskie Towarzystwo Alergologiczne (założone w Bydgoszczy w 1982 r.), Polskie Towarzystwo Lekarskie (od 1903), Polskie Towarzystwo Historyczne (od 1933), Polskie Towarzystwo Ekonomiczne (od 1962), Polskie Towarzystwo Pedagogiczne (od 1981), Polskie Lekarskie Towarzystwo Radiologiczne, Polskie Towarzystwo Botaniczne, Stowarzyszenie Architektów Polskich, Polskie Towarzystwo Agronomiczne, Polskie Towarzystwo Anatomiczne, Polskie Towarzystwo Antropologiczne, Polskie Towarzystwo Chemiczne, Polskie Towarzystwo Chirurgów Dziecięcych, Polskie Towarzystwo Cybernetyczne, Polskie Towarzystwo Filozoficzne, Polskie Towarzystwo Gerontologiczne, Polskie Towarzystwo Kardiologiczne, Polskie Towarzystwo Nauk Politycznych, Polskie Towarzystwo Neurologiczne, Polskie Towarzystwo Pediatryczne, Polskie Towarzystwo Zoologiczne, Stowarzyszenie Pisarzy Polskich, Polskie Towarzystwo Badania Gier (od 2008) i inne.

</doc>
<doc id="2360811" url="https://pl.wikipedia.org/wiki?curid=2360811" title="Goodbye (piosenka Kate Ryan)">
Goodbye (piosenka Kate Ryan)



</doc>
<doc id="2360835" url="https://pl.wikipedia.org/wiki?curid=2360835" title="Gospodarka Wielkiej Brytanii">
Gospodarka Wielkiej Brytanii

Gospodarka Wielkiej Brytanii
Wielka Brytania jest państwem o gospodarce rynkowej, drugiej pod względem wielkości PKB w Europie (po Niemczech) i piątej na świecie. W ciągu ostatnich dwóch dekad rząd brytyjski dokonał prywatyzacji wielu przedsiębiorstw państwowych, odchodząc w znacznym stopniu od zasad tzw. państwa opiekuńczego ("welfare state").
System walutowy.
Walutą kraju jest funt szterling (GBP).
Główne sektory gospodarki.
Wielka Brytania posiada jedną z największych i najlepiej rozwiniętych gospodarek świata (5. miejsce pod względem PKB na świecie), jest jednym z najważniejszych na świecie centrów finansowych (szczególna pozycja londyńskiego City) i handlowych.
Największy udział w brytyjskim PKB w 2019 r. miały usługi (80,2%), szczególne znaczenie miały usługi finansowe, ubezpieczenia oraz usługi biznesowe.
Przemysł (w tym budownictwo) i rolnictwo miały mniejsze znaczenie, notując odpowiednio udział w tworzeniu PKB na poziomie 19,2% i 0,6%.
W sektorze usług zatrudnienie znalazło 80% aktywnych zawodowo, kilkanaście procent pracowało w przemyśle i budownictwie (udział budownictwa w tworzeniu PKB wyniósł około 6%), a około 1,5% w rolnictwie.
Do najważniejszych gałęzi przemysłu należą: produkcja maszyn i urządzeń, sprzętu elektrycznego, wyposażenia dla kolejnictwa, przemysł stoczniowy, lotniczy, produkcja pojazdów silnikowych i części do nich, sprzęt elektroniczny i telekomunikacyjny, przemysł metalurgiczny, chemiczny.
Rolnictwo Wielkiej Brytanii jest nowoczesne i wysoce zmechanizowane, zapewniając ok. 60% zapotrzebowania kraju na żywność.
Górnictwo.
Wielka Brytania posiada bogate złoża węgla, gazu ziemnego i ropy naftowej. W kontekście programu odchodzenia od paliw kopalnych, zdecydowano o stopniowej likwidacji kopalń węgla. Ostatnią nową głębinową kopalnią węgla w Wielkiej Brytanii była Asfordby Colliery w hrabstwie Leicestershire, której budowę rozpoczęto w 1987 r. Z kolei ostatnią działającą głębinową kopalnię węgla była Kellingley Colliery w hrabstwie North Yorkshire, którą zamknięto w 2016 r. W 2019 r. firma West Cumbria Mining (WCM) uzyskała zgodę lokalnych władz na budowę nowej kopalni Woodhouse Colliery w hrabstwie Kumbria w północno-zachodniej Anglii. Pozytywna decyzja rządu w tej sprawie zapadła ostatecznie dopiero w grudniu 2022 r. W kopalni w pobliżu Whitehaven wydobywanych ma być z dna morskiego do 2049 r. 2,5 mln ton węgla koksującego rocznie.
Handel zagraniczny.
Łączna wartość eksportu towarów i usług Wielkiej Brytanii wyniosła 881 mld USD, importu 971 mld USD, a saldo obrotów handlowych 90 mld USD (wg World Trade Statistical Review 2020).
Inwestycje zagraniczne.
Według UNCTAD World Investment Report 2020 Wielka Brytania znalazła się na 8. miejscu wśród największych odbiorców inwestycji zagranicznych (po USA, ChRL, Singapurze, Holandii, Irlandii, Brazylii, Hongkongu), z wynikiem 59 mld USD.
W 2019 r. Wielka Brytania była 11. największym inwestorem na świecie (po Japonii, USA, Holandii, ChRL, Niemczech, Kanadzie, Hongkongu, Francji, Republice Korei i Singapurze). Zainwestowała za granicą 31 mld USD (wg UNCTAD World Investment Report 2020).
Skumulowana wartość brytyjskich inwestycji za granicą wyniosła na koniec 2019 roku 2075,3 mld USD (co oznacza 5. miejsce na świecie – po USA, ChRL, Hongkongu i Holandii oraz 2. w Europie – po Holandii), a inwestycji zagranicznych w UK 1949,4 mld USD (2. miejsce na świecie po USA oraz 1. w Europie).
Najważniejszymi inwestorami w Wielkiej Brytanii były: USA, terytoria zamorskie Wielkiej Brytanii (m.in. Jersey, Kajmany), Holandia, Luksemburg, Belgia, Japonia, Niemcy, a odbiorcami inwestycji brytyjskich USA, Francja, Niemcy, Holandia, Japonia, Luksemburg.
Infrastruktura transportowa.
Sieć dróg jest jedną z najlepiej rozwiniętych w Europie (obowiązuje ruch lewostronny), podobnie sieć kolejowa.
Pod kanałem La Manche zbudowano również tunel, który umożliwia połączenia kolejowe pomiędzy Wielką Brytanią a Francją i pozostałą częścią Europy.

</doc>
<doc id="2360840" url="https://pl.wikipedia.org/wiki?curid=2360840" title="Gospodarka Szwecji">
Gospodarka Szwecji



</doc>
<doc id="2360842" url="https://pl.wikipedia.org/wiki?curid=2360842" title="Boris Arkadjew">
Boris Arkadjew

Boris Andriejewicz Arkadjew, ros. Борис Андреевич Аркадьев (ur. w Petersburgu, Imperium Rosyjskie, zm. 17 października 1986 w Moskwie, Rosyjska FSRR, ZSRR) – rosyjski piłkarz, grający na pozycji obrońcy lub pomocnika, trener piłkarski.
Kariera piłkarska.
Kariera klubowa.
Wychowanek klubu Unitas Sankt Petersburg. W 1920 rozpoczął karierę piłkarską w drużynie Ruskabel Moskwa. Później grał w zespole Sacharniki Moskwa, RKimA Moskwa oraz Mietałłurg Moskwa. Również w latach 1925 i 1930-1931 bronił barw reprezentacji Moskwy. W 1936 zakończył swoją karierę piłkarską.
Kariera trenerska.
Po zakończeniu kariery piłkarskiej rozpoczął karierę szkoleniowca. Pracował na stanowisku głównego trenera w klubach Mietałłurg Moskwa (od sierpnia 1936 do 1939), Dinamo Moskwa (od 1940 do maja 1944), CSKA Moskwa (od lipca 1944 do sierpnia 1952 oraz 1958-1959), Lokomotiw Moskwa (od września 1952 do 1957 oraz od 1963 do sierpnia 1965), Neftyanık Baku (1961-1962), Paxtakor Taszkent (1967), Neftianik Fergana (1968) i Szynnik Jarosławl (1969).
W 1952 prowadził olimpijską reprezentację ZSRR, która została zebrana z piłkarzy CDSA Moskwa. Na Igrzyskach Olimpijskich w Helsinkach w 1/16 finału „Sbornaja” z trudem pokonała Bułgarię (2:1) i trafiła na Jugosławię. W tamtych czasach stosunki tych dwóch państw socjalistycznych były złe, tak jak przywódca Jugosławii Josip Broz Tito wyprowadził swój kraj ze wspólnoty państw socjalistycznych, i gra przeciwników była bardziej walką polityczną, a nie sportową. W połowie drugiej połowy meczu radziecka reprezentacja przegrywała z wynikiem 1:5, ale udało jej się doprowadzić mecz do remisu. Ale w meczu powtórce, chociaż Wsiewołod Bobrow otworzył wynik, reprezentacja ZSRR ustąpiła 1:3. Na karę od przywódców politycznych Związku Radzieckiego nie długo czekało się: po pierwszych trzech kolejkach mistrzostw, w których CSKA zwyciężał, w dniu meczu z Dynamem Kijow po zespół nie przyjechał autobus, a szef zespołu Wasilij Zajcew został wezwany do Komitetu Sportowego, gdzie jemu został odczytany rozkaz nr 793 o rozwiązaniu zespołu. Dotychczasowe wyniki w mistrzostwach 1952 roku zostały unieważnione, a gracze zostali przydzieleni do innych drużyn. Tak zakończyła swoje istnienie „drużyna poruczników”. Również trener Boris Arkadjew został pozbawiony tytułu Zasłużonego Mistrza Sportu ZSRR (w 1955 przywrócono). W 1959 ponownie prowadził olimpijską reprezentację.
Jako trener posiadał wiele oryginalnych pomysłów i projektów teoretycznych - szeroki zasięg działania napastników ze zmianą miejsc w systemie „W” (Dinamo Moskwa w 1940), grę podwójnego ataku w centrum (Wsiewołod Bobrow i Grigorij Fiedotow w CDKA), korzystania z osobistej opieki (N. Pałyska w Dinamo i CDKA), zmienność miejsc graczy bocznych oraz wzięcia udziału w ataku obrońców (W. Czistochwałow w CDKA). Dobrze wykształcony, erudyta, do graczy zwracał się na „Wy”. Autor książek: „Taktyka meczu piłki nożnej” (1948, 1962), „Gra w środku pola” (1956, 1958). Zmarł 17 października 1986 w Moskwie. Został pochowany na tamtejszym Cmentarzu Wostriakowskim.

</doc>
<doc id="2360846" url="https://pl.wikipedia.org/wiki?curid=2360846" title="Gospodarka Litwy">
Gospodarka Litwy



</doc>
<doc id="2360849" url="https://pl.wikipedia.org/wiki?curid=2360849" title="Gospodarka Portugalii">
Gospodarka Portugalii



</doc>
<doc id="2360860" url="https://pl.wikipedia.org/wiki?curid=2360860" title="Gospodarka Irlandii">
Gospodarka Irlandii



</doc>
<doc id="2360867" url="https://pl.wikipedia.org/wiki?curid=2360867" title="Gospodarka Czech">
Gospodarka Czech



</doc>
<doc id="2360869" url="https://pl.wikipedia.org/wiki?curid=2360869" title="T-Mobile Ekstraklasa">
T-Mobile Ekstraklasa



</doc>
<doc id="2360878" url="https://pl.wikipedia.org/wiki?curid=2360878" title="Victor Moritz Goldschmidt">
Victor Moritz Goldschmidt

Victor Moritz Goldschmidt (ur. 27 stycznia 1888 w Zurychu, zm. 20 marca 1947 w Oslo) – norweski geochemik pochodzenia żydowskiego, urodzony w Szwajcarii, petrograf i mineralog, jeden z pionierów geochemii. Stworzył geochemiczną klasyfikację pierwiastków chemicznych. Ustalił ich średnią zawartość w zewnętrznych strefach Ziemi. Goldschmidt sformułował hipotezę o składzie chemicznym oraz budowie wnętrza Ziemi. Był profesorem Uniwersytetu w Oslo.
W 1944 roku otrzymał Medal Wollastona, nagrodę przyznawaną przez Londyńskie Towarzystwo Geologiczne za osiągnięcia w badaniach geologicznych i pokrewnych. 

</doc>
<doc id="2360886" url="https://pl.wikipedia.org/wiki?curid=2360886" title="Gospodarka Estonii">
Gospodarka Estonii



</doc>
<doc id="2360888" url="https://pl.wikipedia.org/wiki?curid=2360888" title="Zygfryd Baske">
Zygfryd Baske



</doc>
<doc id="2360963" url="https://pl.wikipedia.org/wiki?curid=2360963" title="Bunkier okrętów podwodnych Valentin">
Bunkier okrętów podwodnych Valentin

"Valentin" U-Boot bunkier (Bremen Farge) – schron przeznaczony dla okrętów podwodnych w Bremie u ujścia rzeki Wezery w północnych Niemczech.
Historia obiektu.
Obiekt był budowany w latach 1943-45. Ukończono go w 85%. Jest to największy w Niemczech i drugi co do wielkości wybudowany przez Niemców schron. W założeniach miała być to stocznia końcowa dla okrętów podwodnych typu XXI, które miały być budowane z 9 segmentów i wodowane do rzeki Wezery. 
Charakterystyka.
Do dziś schron jest obiektem militarnym, należącym do Bundeswehry jednak używanym już jedynie w 40% powierzchni. Od niedawna udostępniony jest dla zwiedzających.
Parametry schronu "Valentin": 
Praca niewolnicza.
Przy budowie obiektu pracowało 13 000 pracowników, w tym 4000 pracowników przymusowych, 5000 więźniów wojennych i 2000 więźniów KZ Bremen Farge (Polaków, Rosjan, Francuzów). Przy budowie zginęło około 6000 pracowników.

</doc>
<doc id="2360973" url="https://pl.wikipedia.org/wiki?curid=2360973" title="Chicagowska szkoła ekonomiczna">
Chicagowska szkoła ekonomiczna



</doc>
<doc id="2360976" url="https://pl.wikipedia.org/wiki?curid=2360976" title="Domiar podatkowy">
Domiar podatkowy



</doc>
<doc id="2361017" url="https://pl.wikipedia.org/wiki?curid=2361017" title="Gospodarka Szwajcarii">
Gospodarka Szwajcarii



</doc>
<doc id="2361268" url="https://pl.wikipedia.org/wiki?curid=2361268" title="Rozruchy przeciw poborowi w Nowym Jorku (1863)">
Rozruchy przeciw poborowi w Nowym Jorku (1863)

Rozruchy przeciw poborowi () – zbrojne zamieszki w Nowym Jorku w dniach 13-16 lipca 1863 roku, jakie wybuchły w związku z przeforsowaniem w Kongresie ustawy o przymusowym poborze do wojska w związku z toczącą się w Ameryce wojną secesyjną. Nowojorskie rozruchy były największym antyrządowym zrywem ludności cywilnej w dziejach Stanów Zjednoczonych. Prezydent Abraham Lincoln kazał wysłać kilka regimentów wojsk federalnych i milicji stanowych dla zaprowadzenia w mieście porządku. Buntownikami byli w większości przedstawiciele klasy robotniczej, oburzeni głównie tym, że pobór dotyczył w pierwszej mierze ich właśnie, podczas gdy zamożni obywatele mogli go uniknąć, płacąc 300-dolarowy okup.
Mający być początkowo pokojową demonstracją przeciwko poborowi, protest przekształcił się rychło w pogrom na tle rasowym, w wyniku czego na ulicach zginęła bliżej nie ustalona liczba Afroamerykanów. Sytuacja w mieście była tak zła, że generał John E. Wool, posłany dla zaprowadzenia porządku, oświadczył 16 lipca: „ogłoszono stan wyjątkowy, ale mam zbyt mało sił, by go wyegzekwować”. Wojsko ostatecznie rozprawiło się z buntownikami przy użyciu artylerii i ataków na bagnety, ale nim do tego doszło zniszczeniu uległo wiele budynków, w tym – między innymi – przytułek dla czarnoskórych sierot.
Przebieg zajść.
11 lipca 1863 roku doszło do zamieszek w Buffalo, w stanie Nowy Jork, a także w kilku innych miastach, ale losowanie nazwisk miało raczej spokojny przebieg, bowiem zbiegło się z wysiłkami działaczy Tammany Hall, wskazujących imigrantów, głównie z Irlandii, którzy mówili po angielsku, jako obywateli Stanów Zjednoczonych mogących brać udział w wyborach. Wielu z nich wkrótce zorientowało się, że przyznanie obywatelstwa wiąże się z wcieleniem do wojska i wysłaniem na front.
Drugie ciągnięcie miało miejsce w poniedziałek, 13 lipca, w dziesięć dni po zwycięstwie wojsk Unii w bitwie pod Gettysburgiem. O godzinie 10 rozwścieczona wataha licząca około 500 mężczyzn, na czele której szli strażacy z 33 Oddziału Nowojorskiej Straży Pożarnej znanego jako „Black Joke”, zaatakowała biuro zastępcy dowódcy żandarmerii wojskowej 9 Dystryktu na rogu Trzeciej Alei i ulicy 47., gdzie odbywało się losowanie poborowych. Tłum powybijał kamieniami wyrwanymi z bruku okna budynku, a następnie wdarł się do wnętrza i podłożył ogień. Uczestnikami rozruchów byli w większości irlandzcy robotnicy niewykwalifikowani, którzy nie chcieli konkurować o miejsca pracy z wyzwolonymi niewolnikami.
Wobec tego, że milicja stanu Nowy Jork została odesłana do Pensylwanii dla wspierania regularnej armii Unii, uśmierzeniem zamieszek musiała zająć się policja. Komendant policji nowojorskiej, John A. Kennedy, wyszedł w poniedziałek na miasto, by zorientować się w sytuacji. Choć ubrany był po cywilnemu został rozpoznany przez ludzi z tłumu i zaatakowany. Kennedy, mimo licznych ran, przeżył napaść, na widok której policjanci porwali za pałki i rewolwery i uderzyli na tłum, lecz nie dali mu rady. Jedyne, na co było ich stać, to uniemożliwienie buntownikom przedarcia się na Dolny Manhattan. Zastanawiające, że ani imigranci, ani inni mieszkańcy cieszącej się złą sławą „Krwawej” Szóstej Dzielnicy w okolicach portu, nie wzięli udziału w rozruchach.
Hotel „Bull’s Head” przy 44 Ulicy, którego personel odmówił wydania buntownikom alkoholu, został spalony. Podpalono również rezydencję burmistrza przy Piątej Alei, komisariaty policji Ósmego i Piątego Dystryktu, jak również inne budynki. Innym celem była redakcja organu Partii Republikańskiej „New York Tribune”. Atak tłumu na budynek „Trybuny” nie powiódł się, bowiem dziennikarze mieli dwie kartaczownice Gatlinga. Straż pożarna przystąpiła do gaszenia pożarów, ale część strażaków sympatyzowała z tłumem, jako że i oni zostali w sobotę powołani do wojska. Po południu władze zastrzeliły jednego z uczestników napaści na arsenał miejski u zbiegu Drugiej Alei i 21. ulicy.
Głównym celem i kozłami ofiarnymi rozwścieczonego tłumu stali się Afroamerykanie. W oczach wielu imigrantów i biedaków niedawno wyzwoleni niewolnicy stali się konkurencją w ubieganiu się o nieliczne miejsca pracy. Czarnych uważano ponadto za przyczynę wybuchu wojny secesyjnej, z której to przyczyny ci z nich, którzy wpadli w ręce tłumu, byli bici, torturowani, a w niektórych wypadkach zabijani. Wśród tych ostatnich był mężczyzna zlinczowany przez 400-osobowy tłum uzbrojony w pałki i kamienie brukowe; został pobity, powieszony na gałęzi drzewa i podpalony. Ochronka dla czarnoskórych dzieci przy Piątej Alei również padła ofiarą ataku. Policji udało się powstrzymać tłum wystarczająco długo, by można było ewakuować dzieci.
W nocy z poniedziałku na wtorek spadł obfity deszcz, który pomógł ugasić pożary i rozpędził buntowników, ci jednak rano wrócili na ulice. Handel w mieście zamarł, bo pracownicy brali udział w rozruchach. Buntownicy napadali domy znanych republikanów, wśród nich dom działaczki Abigail Hopper Gibbons. Gubernator Horatio Seymour we wtorek ze stopni ratusza wygłosił przemówienie do tłumu, w którym próbował uspokoić zbuntowanych twierdząc, że ustawa o poborze była niezgodna z Konstytucją. Generał John E. Wool sprowadził z fortów nad Zatoką Nowojorską i z West Point około 800 żołnierzy. Nakazał również powrót do miasta milicji stanowej.
Sytuacja uległa niejakiej poprawie w środę, bowiem zastępca komisji rekrutacyjnej otrzymał rozkaz od swych przełożonych, by zawiesić pobór. Gdy wiadomość o tym ukazała się w porannych gazetach, część zbuntowanych pozostała w domach. Resztą tłumu brutalnie zajęły się powracające do miasta oddziały milicji.
Porządek zaczęto zaprowadzać na dobre w czwartek, po pokojowej manifestacji z udziałem około pięciu tysięcy osób w starej katedrze św. Patryka, gdzie wysłuchano wystąpienia arcybiskupa Hughesa, a do miasta wkroczyły dalsze oddziały milicji nowojorskiej i wojska regularne, w tym 152 Nowojorski Regiment Ochotniczy, 26 Ochotniczy Regiment Piechoty z Michigan, 30 Regiment Ochotniczy z Indiany i – po forsownym marszu – 7 Regiment Milicji Stanu Nowy Jork z Frederick. W dodatku gubernator przysłał 74. i 65. regimenty milicji stanowej, które nie były oddelegowane do pomocy wojskom federalnym, a także działon 20 Niezależnej Baterii ze składu Ochotniczego Nowojorskiego Regimentu Artylerii z Fortu Schuyler położonego na obrzeżach dzisiejszej metropolii nowojorskiej (Throgs Neck). Do wieczora 16 lipca w mieście zgromadzono siły porządkowe w liczbie kilku tysięcy milicjantów i żołnierzy wojsk federalnych. Ostatnie starcie miało miejsce pod wieczór w okolicach Gramercy Park. Według Adriana Cooka, autora książki „Armies of the Streets”, w tym dniu zginęło dwanaście osób, między innymi jeden Afroamerykanin, dwaj żołnierze, jeden z gapiów i dwie kobiety.
Skutki.
Dokładna liczba ofiar śmiertelnych nowojorskich rozruchów nie jest znana, ale historyk James M. McPherson podał w roku 2001, że zginęło co najmniej 120 osób cywilnych. Nie mniej niż jedenastu Afroamerykanów zostało powieszonych. Według najbardziej wiarygodnych wyliczeń rany odniosło co najmniej 2000 osób. Herbert Asbury, autor książki z roku 1928 „Gangi Nowego Jorku”, na kanwie której powstał film z roku 2002, podawał liczby znacznie wyższe: 2000 zabitych i 8000 rannych. Straty materialne wynosiły około 1–5 milionów USD. Historyk Samuel Eliot Morison napisał, że rozruchy stanowiły „ekwiwalent zwycięstwa konfederatów”. Skarb miejski wypłacił później odszkodowania w wysokości jednej-czwartej tej sumy. Pięćdziesiąt budynków, w tym dwa kościoły protestanckie, spłonęło do szczętu.
19 sierpnia losowanie poborowych podjęto ponownie. Zostało zakończone w ciągu 10 dni bez żadnych incydentów, a do wojska powołano znacznie mniej mężczyzn, niż się poprzednio obawiano: z 750 000 wybranych do poboru w całym kraju, zaledwie około 45 000 trafiło do armii.
Podczas gdy w rozruchach uczestniczyli głównie przedstawiciele klasy robotniczej, nowojorczycy z klas średniej i wyższej byli podzieleni zarówno co do samego poboru, jak i wprowadzenia stanu wyjątkowego w celu wprowadzenia go w życie. Wielu bogatych biznesmenów, członków Partii Demokratycznej uważało, że ogłoszenie poboru było niezgodne z konstytucją. Demokraci z Tammany Hall nie widzieli w tym nic niezgodnego z ustawą zasadniczą, ale pomagali poborowym, wpłacając w ich imieniu 300-dolarowe stawki okupu.
Sprawa Unii nadal mogła liczyć na poparcie miasta Nowy Jork, aczkolwiek nie tak entuzjastyczne. Do końca wojny na terenie miasta zaciągnięto ponad 450 000 żołnierzy, marynarzy i członków formacji milicyjnych, z czego 46 000 poległo. Wywodzące się stąd brygady „Irlandzka” i „Excelsior” znalazły się w liczbie sześciu brygad wojsk Unii, które miały najwięcej zabitych.

</doc>
<doc id="2361335" url="https://pl.wikipedia.org/wiki?curid=2361335" title="F-16C">
F-16C



</doc>
<doc id="2361338" url="https://pl.wikipedia.org/wiki?curid=2361338" title="F-16A">
F-16A



</doc>
<doc id="2361340" url="https://pl.wikipedia.org/wiki?curid=2361340" title="F-16B">
F-16B



</doc>
<doc id="2361341" url="https://pl.wikipedia.org/wiki?curid=2361341" title="F-16D">
F-16D



</doc>
<doc id="2361342" url="https://pl.wikipedia.org/wiki?curid=2361342" title="F-16E">
F-16E



</doc>
<doc id="2361344" url="https://pl.wikipedia.org/wiki?curid=2361344" title="F-16F">
F-16F



</doc>
<doc id="2361381" url="https://pl.wikipedia.org/wiki?curid=2361381" title="Eddie Southern">
Eddie Southern

Silas Edward „Eddie” Southern (ur. 4 stycznia 1938 w Dallas) – amerykański lekkoatleta, specjalista biegu przez płotki, wicemistrz olimpijski z 1956.
Początkowo startował w biegach na 220 jardów i 440 jardów, ale później wyspecjalizował się w dystansach 400 metrów przez płotki i 440 jardów przez płotki.
Na igrzyskach olimpijskich w 1956 w Melbourne Southern zdobył srebrny medal w biegu na 400 metrów przez płotki, przegrywając z innym Amerykaninem Glennem Davisem.
Podczas igrzysk panamerykańskich w 1959 w Chicago zdobył srebrny medal w sztafecie 4 × 400 metrów.
Był mistrzem Stanów Zjednoczonych (AAU) w 1958 w biegu na 440 jardów, a w 1959 w biegu na 400 metrów, a także halowym mistrzem USA na 600 jardów w 1961. Zdobył również akademickie mistrzostwo Stanów Zjednoczonych (NCAA) w 1959 na 440 jardów. Ukończył studia na University of Texas at Austin.
Rekordy życiowe Southerna:

</doc>
<doc id="2361395" url="https://pl.wikipedia.org/wiki?curid=2361395" title="Walter Leja">
Walter Leja

Walter Leja (, zm. 22 listopada 1992 w Montrealu) – "Sergeant major" w Royal Canadian Engineers. 
W maju 1963 roku Walter Leja został ranny w trakcie rozbrajania bomby podłożonej w skrzynce pocztowej w Westmount przez ugrupowanie terrorystyczne FLQ (Front Wyzwolenia Quebecu). 
W roku 1964 uhonorowany przez królową Elżbietę II Medalem Jerzego. 

</doc>
<doc id="2361424" url="https://pl.wikipedia.org/wiki?curid=2361424" title="LA (album)">
LA (album)



</doc>
<doc id="2361448" url="https://pl.wikipedia.org/wiki?curid=2361448" title="Występy polskich klubów w Pucharze UEFA">
Występy polskich klubów w Pucharze UEFA



</doc>
<doc id="2361477" url="https://pl.wikipedia.org/wiki?curid=2361477" title="KCR S.A.">
KCR S.A.



</doc>
<doc id="2361522" url="https://pl.wikipedia.org/wiki?curid=2361522" title="Diecezja Callao">
Diecezja Callao

Diecezja Callao – diecezja Kościoła rzymskokatolickiego w Peru, w metropolii Limy. Została erygowana 29 kwietnia 1967 roku, na terytorium należącym wcześniej do archidiecezji Cuzco. 

</doc>
<doc id="2361538" url="https://pl.wikipedia.org/wiki?curid=2361538" title="Bitwa o Konstantynopol">
Bitwa o Konstantynopol



</doc>
<doc id="2361540" url="https://pl.wikipedia.org/wiki?curid=2361540" title="Eufonium">
Eufonium

Eufonium (gr. εὖ "eû" „dobrze” i φωνή "phōnḗ" „dźwięk” – „o miłym dźwięku”) – instrument dęty blaszany o niskim dźwięku, inaczej tuba tenorowa, zaliczany do rodziny bugelhornów, podobnie jak skrzydłówka, sakshorn tenorowy i tuba.
Eufonium jest udoskonaloną postacią ofiklejdy, która z kolei pochodzi od serpentu.
Eufonium zostało wynalezione w roku 1843 przez kapelmistrza Sommera z Weimaru oraz Adolfa Saxa. W orkiestrach dętych pełni funkcję odpowiadającą wiolonczeli.
Instrument strojony jest w B, brzmi o oktawę niżej od trąbki i oktawę wyżej od tuby.
Pierwotnie instrumenty były wyposażone w pięć lub sześć wentyli, później ograniczono ich liczbę do trzech lub czterech. 
Zakres dźwięków jest zbliżony do puzonu, zaś barwa dźwięku przypomina waltornię.
Eufonium używane jest przeważnie w orkiestrach dętych. W orkiestrach symfonicznych może zastąpić róg tenorowy.
Niektórzy kompozytorzy romantyczni XIX wieku stosowali ten instrument w utworach symfonicznych. 

</doc>
<doc id="2361543" url="https://pl.wikipedia.org/wiki?curid=2361543" title="Vices &amp; Virtues">
Vices &amp; Virtues

Vices &amp; Virtues - trzeci, po "Pretty. Odd.", album studyjny Panic! at the Disco wydany nakładem Fueled by Ramen w marcu 2011 roku.
Jest to pierwsza płyta zespołu wydana bez basisty Jona Walkera oraz autora tekstów i gitarzysty Ryana Rossa, którzy odeszli z kapeli w 2010 roku.

</doc>
<doc id="2361549" url="https://pl.wikipedia.org/wiki?curid=2361549" title="Parafia św. Stanisława w Koninie">
Parafia św. Stanisława w Koninie

Parafia św. Stanisława Biskupa i Męczennika w Koninie - parafia rzymskokatolicka, należąca do dekanatu Mszana Dolna w archidiecezji krakowskiej. Opiekę nad nią sprawują księża diecezjalni. Swoim zasięgiem obejmuje wieś Konina oraz kilka domów z Niedźwiedzia. Parafia została erygowana 3 grudnia 2006, przez wydzielenie z parafii w Niedźwiedziu.
Funkcję kościoła parafialnego pełni dawna kaplica dojazdowa parafii w Niedźwiedziu a obecnie kościół pod wezwaniem św. Stanisława.
Odpust parafialny obchodzony jest w dniu 8 maja. 
Proboszczem parafii jest ks. Jan Wróbel.

</doc>
<doc id="2361551" url="https://pl.wikipedia.org/wiki?curid=2361551" title="Spektroskopia fotoemisyjna">
Spektroskopia fotoemisyjna

Spektroskopia fotoemisyjna ("spektroskopia fotoelektronowa"; PES, z ang. "photoemission spectroscopy") – jedna z głównych odmian spektroskopii elektronowej, polegająca na analizie rozkładu energii kinetycznej fotoelektronów emitowanych w wyniku wzbudzenia próbki promieniowaniem elektromagnetycznym z danego zakresu. W metodyce spektroskopii wykorzystywane jest zjawisko fotoelektryczne.
Podstawy fizyczne.
Monochromatyczna wiązka pierwotna (charakterystyczne promieniowanie rentgenowskie, nadfioletowe lub synchrotronowe) jest kierowana na badaną próbkę. W wyniku oddziaływania wiązki pierwotnej z materiałem następuje wybicie elektronów (zwanych fotoelektronami, gdyż powstały w wyniku fotoemisji) z atomów ulokowanych na powierzchni próbki. Ich energia kinetyczna jest bezpośrednio mierzona przez detektor.
Metody PES można podzielić na:
Istnieje również szereg pochodnych metod PES wyróżniających się wprowadzeniem:
Widmo PES.
Wynikiem przeprowadzenia spektroskopii fotoemisyjnej jest wyznaczenie liczby zliczeń fotoelektronów w funkcji energii wiązania. Elektrony mogą zostać niesprężyście rozproszone podczas transportu w próbce. Energia kinetyczna cząstek po opuszczeniu powierzchni materiału jest niższa w stosunku do elektronów nierozproszonych. Elektrony są rozpraszane także w drodze do detektora. Fotoelektrony, które utraciły swą energię kinetyczną w wyniku powyższego mechanizmu tworzą tło widma.
Uzyskanie wysokiej próżni jest konieczne ze względu na czułość metody PES na skład powierzchni.
Aparatura.
Standardowa aparatura wykorzystywana w metodach PES musi zawierać:

</doc>
<doc id="2361563" url="https://pl.wikipedia.org/wiki?curid=2361563" title="Reprezentacja Portugalii U-19 w piłce nożnej mężczyzn">
Reprezentacja Portugalii U-19 w piłce nożnej mężczyzn

Reprezentacja Portugalii U-19 w piłce nożnej – juniorska reprezentacja Portugalii, sterowana przez Portugalską Federację Piłki Nożnej. Jest powoływana przez selekcjonera, w niej występować mogą wyłącznie zawodnicy, którzy w momencie przeprowadzania imprezy docelowej (finałów Mistrzostw Europy) nie przekroczyli 19 roku życia.

</doc>
<doc id="2361593" url="https://pl.wikipedia.org/wiki?curid=2361593" title="Beniamin (Muratowski)">
Beniamin (Muratowski)

Beniamin, imię świeckie Wasilij Antonowicz Muratowski (ur. 18 kwietnia 1855 w guberni kazańskiej, zm. 3 lub 6 maja 1930 pod Moskwą – biskup Rosyjskiego Kościoła Prawosławnego, następnie jeden z przywódców ruchu Żywej Cerkwi. 
Urodził się w rodzinie kapłana prawosławnego. W 1877 ukończył seminarium duchowne w Kazaniu i został w tym samym mieście zatrudniony w szkole parafialnej. 1 grudnia tego samego roku, po zawarciu małżeństwa, został wyświęcony na kapłana i podjął pracę duszpasterską w cerkwi Zesłania Ducha Świętego w Kazaniu. Po kilku latach zmarła jego żona, z którą miał jednego syna. W 1892, dzięki pomocy arcybiskupa kazańskiego Palladiusza, mógł podjąć studia teologiczne w Kazańskiej Akademii Duchownej, które ukończył w 1896 jako kandydat nauk teologicznych. W tym samym roku złożył wieczyste śluby mnisze z imieniem Beniamin, został podniesiony do godności archimandryty i skierowany do monasteru św. Jana Teologa w Czeriemiencu (eparchia petersburska i gdowska) jako jego przełożony. 
W 1897 miała miejsce jego chirotonia na biskupa pomocniczego eparchii petersburskiej z tytułem biskupa jamburskiego. W 1898 jego tytuł uległ zmianie na "biskup gdowski". Następnie 10 lipca 1902 został przeniesiony na katedrę kałuską i borowską. W 1910 objął zarząd eparchii symbirskiej i syzrańskiej. W 1915 otrzymał godność arcybiskupią. Uczestniczył w Soborze Lokalnym Rosyjskiego Kościoła Prawosławnego. W 1920 objął katedrę riazańską. 
W 1922 ogłosił swoje przejście do Żywej Cerkwi i przyjął tytuł metropolity riazańskiego w jej strukturach. Dwukrotnie składał przed patriarchą Tichonem akt pokutny z deklaracją powrotu do kanonicznego Kościoła, po czym ponownie wstępował do ruchu odnowicielskiego. We wrześniu 1923 został w jego hierarchii metropolitą jarosławskim. W tym samym roku wziął udział w II soborze Żywej Cerkwi, który ogłosił pozbawienie patriarchy Tichona wszelkich godności duchownych oraz stanu mniszego, jak również proklamował Żywą Cerkiew jedyną kanoniczną organizacją prawosławną w ZSRR. 
W 1924 został w ramach Żywej Cerkwi metropolitą leningradzkim, a następnie w 1925 metropolitą obwodu północno-zachodniego. Od 1927 był metropolitą moskiewskim i kołomieńskim, zaś od 1928 - także przewodniczącym Świętego Synodu Żywej Cerkwi. Zmarł w 1930 na daczy pod Moskwą. 

</doc>
<doc id="2361599" url="https://pl.wikipedia.org/wiki?curid=2361599" title="Július Šimon">
Július Šimon

Július Šimon (ur. 19 lipca 1965 w Łuczeńcu) – słowacki piłkarz grający na pozycji pomocnika. W swojej karierze 23 razy wystąpił w reprezentacji Słowacji i strzelił w niej 6 goli.
Kariera klubowa.
Karierę piłkarską Šimon rozpoczął w klubie FK Lučenec. Następnie grał w juniorach 1. PFC Poprad, a w 1987 roku został piłkarzem DAC Dunajská Streda. W sezonie 1987/1988 zadebiutował w jego barwach w pierwszej lidze czechosłowackiej. W klubie tym grał do jesieni 1993 roku i zaliczył w nim swój debiut w nowo powstałej lidze słowackiej.
Kolejnym klubem w karierze Šimona był 1. FC Košice. Grał w nim do końca sezonu 1994/1995, w którym zespół z Koszyc wywalczył wicemistrzostwo Słowacji. Z kolei w latach 1995–1997 Šimon występował w Spartaku Trnawa.
Latem 1997 Šimon został piłkarzem Austrii Wiedeń. W Austrii grał przez półtora roku i na początku 1999 przeszedł do innego pierwszoligowca, SV Ried. Jego zawodnikiem był przez pół sezonu.
Latem 1999 Šimon wrócił na Słowację i został piłkarzem Artmedii Petržalka. W trakcie sezonu 1999/2000 odszedł do DAC Dunajská Streda, w której zakończył karierę. W 2003 roku wznowił ją i ponownie grał w DAC. Z kolei w sezonie 2004/2005 występował w drugoligowej Kobie Senec. Od 2007 roku grał w amatorskich klubach Austrii.
Kariera reprezentacyjna.
W reprezentacji Słowacji Šimon zadebiutował 22 lutego 1995 roku w przegranym 0:5 towarzyskim meczu z Brazylią. Swoją pierwszą bramkę w kadrze narodowej strzelił 11 października 1995 w meczu eliminacji do Euro 96 z Polską (4:1). W swojej karierze grał też w eliminacjach do MŚ 1998. W kadrze narodowej od 1995 do 1997 roku rozegrał 23 mecze i strzelił 6 goli.

</doc>
<doc id="2361600" url="https://pl.wikipedia.org/wiki?curid=2361600" title="Julius Simon">
Julius Simon



</doc>
<doc id="2361601" url="https://pl.wikipedia.org/wiki?curid=2361601" title="Mistrzostwa świata w żeglarstwie (klasa Finn)">
Mistrzostwa świata w żeglarstwie (klasa Finn)

Mistrzostwa świata w żeglarskiej klasie Finn rozgrywane są od 1956 roku. Organizatorem mistrzostw jest Międzynarodowa Federacja Żeglarska (ISAF).
Mistrzostwa świata dwukrotnie odbyły się w Polsce. Zawody miały miejsce w 1965 roku w Gdyni i 1997 roku w Gdańsku. W 1998 i 2000 roku mistrzostwo świata wywalczył mistrz i brązowy medalista olimpijski w tej klasie Mateusz Kusznierewicz.

</doc>
<doc id="2361605" url="https://pl.wikipedia.org/wiki?curid=2361605" title="Jadamczyków Groń">
Jadamczyków Groń

Jadamczyków Groń (611 m), Adamczykowa – wzgórze w Gorcach w grzbiecie oddzielającym dolinę Porębianki od doliny Raby i jej dopływu – potoku Olszówka. W mającym południkowy przebieg grzbiecie tym kolejno od północy na południe wyróżnia się wzniesienia: Adamczykowa (612 m), Potaczkowa (746 m) i Chabówka (705 m). Do Raby Adamczykowa opada stromym stokiem o wysokości względnej około 210 m, natomiast jej grzbiet jest dość płaski i rozległy.
Jadamczyków Groń wznosi się nad miejscowościami Mszana Dolna i Podobin w województwie małopolskim, powiecie limanowskim. Jest całkowicie bezleśna, pokryta polami uprawnymi i łąkami. Dzięki temu rozciągają się z niej szerokie widoki na Beskid Wyspowy i Gorce.
Mimo dużych walorów widokowych przez Jadamczyków Groń nie prowadził żaden szlak turystyczny. Dopiero w 2011 r. wyznakowano nowy szlak prowadzący tym widokowym wzgórzem nad Rabą.
Nazwa wzgórza Adamczykowa pochodzi od nazwiska właściciela pól. Na wielu z pól Adamczykowej zaprzestano już uprawy z powodu nieopłacalności ekonomicznej.

</doc>
<doc id="2361607" url="https://pl.wikipedia.org/wiki?curid=2361607" title="We the Best Forever">
We the Best Forever

We the Best Forever – piąty studyjny album amerykańskiego DJ-a Khaleda. Został wydany 19 lipca, 2011 roku. Pierwszym singlem promującym kompozycję był utwór "Welcome to My Hood" do którego również powstał teledysk.
Lista utworów.
Opracowano na podstawie źródła.

</doc>
<doc id="2361608" url="https://pl.wikipedia.org/wiki?curid=2361608" title="Buckner Thruston">
Buckner Thruston

Buckner Thruston (ur. 9 lutego 1763 roku, zm. 30 sierpnia 1845 roku w Waszyngtonie) – amerykański prawnik i polityk.
Ukończył studia na College of William and Mary w Williamsburgu w stanie Wirginia.
W latach 1805-1809 reprezentował stan Kentucky w Senacie Stanów Zjednoczonych jako członek Partii Demokratyczno-Republikańskiej.
Jego grób znajduje się na Cmentarzu Kongresowym w Waszyngtonie.

</doc>
<doc id="2361613" url="https://pl.wikipedia.org/wiki?curid=2361613" title="Junip">
Junip

Junip - szwedzki zespół muzyczny, w skład którego wchodzą: Elias Araya, Tobias Winterkorn, i José González, znany również ze swojej solowej działalności. Pod koniec 2005 roku wydali EP (minialbum) "Black Refuge". 14 września 2010 roku wydali pełny album "Fields".

</doc>
<doc id="2361615" url="https://pl.wikipedia.org/wiki?curid=2361615" title="Anatolij Torkunow">
Anatolij Torkunow

Anatolij Torkunow (ros. Анатолий Васильевич Торкунов, ur. 26 sierpnia 1950 roku w Moskwie) – radziecki i rosyjski dyplomata, politolog, specjalista w zakresie stosunków międzynarodowych, od 1992 roku rektor Moskiewskiego Państwowego Instytutu Stosunków Międzynarodowych (MGIMO), członek korespondent (2003) i członek (2008) Rosyjskiej Akademii Nauk.
Życiorys.
W latach 1971–1972 Anatolij Torkunow pracował w radzieckiej służbie dyplomatycznej w Korei. W 1972 ukończył Moskiewski Państwowy Instytut Stosunków Międzynarodowych i w 1974 roku rozpoczął w nim pracę jako wykładowca. W latach 1983–1986 był pierwszym i drugim sekretarzem ambasady ZSRR w Stanach Zjednoczonych. Po powrocie do Rosji podjął ponownie pracę w Moskiewskim Państwowym Instytucie Stosunków Międzynarodowych. W 1991 roku otrzymał tytuł profesora, a w 1992 roku został wybrany rektorem Moskiewskiego Państwowego Instytutu Stosunków Międzynarodowych. W 1993 roku uzyskał rangę dyplomatyczną ambasadora nadzwyczajnego i pełnomocnego. W 1995 roku obronił pracę doktorską w zakresie nauk politycznych. Od 1997 roku jest członkiem Kolegium Ministerstwa Spraw Zagranicznych Federacji Rosyjskiej.
Jest współprzewodniczącym (wraz z Adamem Danielem Rotfeldem) Polsko-Rosyjskiej Grupy do Spraw Trudnych.
Posiada wiele odznaczeń rosyjskich i zagranicznych. 4 października 2010 roku Prezydent RP Bronisław Komorowski odznaczył go Krzyżem Komandorskim z Gwiazdą Orderu Zasługi Rzeczypospolitej Polskiej za wybitne zasługi w działalności na rzecz zbliżenia polsko-rosyjskiego (dekoracja nastąpiła w 2012 roku). W 2013 r. został wybrany na członka zagranicznego PAN.

</doc>
<doc id="2361618" url="https://pl.wikipedia.org/wiki?curid=2361618" title="Mistrzostwa Europy w Łyżwiarstwie Szybkim w Wieloboju 1983">
Mistrzostwa Europy w Łyżwiarstwie Szybkim w Wieloboju 1983

80. mistrzostwa Europy w łyżwiarstwie szybkim w wieloboju odbyły się w dniach 29–30 stycznia 1983 roku w Hadze, w Holandii. Zawodnicy startowali na czterech dystansach: 500 m, 1500 m, 5000 m i 10000 m. Do biegu na 10000 m awansowało tylko najlepsza 16 po trzech dystansach. Mistrzem kontynentu został reprezentant gospodarzy Hilbert van der Duim.
Uczestnicy.
W zawodach wzięło udział 30 łyżwiarzy z 12 krajów. Sklasyfikowanych zostało 29.

</doc>
<doc id="2361621" url="https://pl.wikipedia.org/wiki?curid=2361621" title="Mistrzostwa świata w żeglarskiej klasie Finn">
Mistrzostwa świata w żeglarskiej klasie Finn



</doc>
<doc id="2361622" url="https://pl.wikipedia.org/wiki?curid=2361622" title="Mistrzostwa świata w żeglarskiej klasie Star">
Mistrzostwa świata w żeglarskiej klasie Star



</doc>
<doc id="2361624" url="https://pl.wikipedia.org/wiki?curid=2361624" title="Kościół św. Stanisława Biskupa i Męczennika w Koninie">
Kościół św. Stanisława Biskupa i Męczennika w Koninie

Kościół św. Stanisława Biskupa i Męczennika w Koninie - murowana świątynia rzymskokatolicka we wsi Konina w powiecie limanowskim, pełniąca od 2006 roku funkcję kościoła parafialnego miejscowej parafii.
Historia.
Początkowo w 1988 planowano wybudować w Koninie salkę katechetyczną, w której można by uczyć miejscowe dzieci religii. Budowa ruszyła w 1990 roku. Kiedy jednak w 1992 spłonął zabytkowy kościół w Niedźwiedziu, zdecydowano o powstaniu w Koninie kaplicy dojazdowej, która miała być obsługiwana przez duszpasterzy z parafii w Niedźwiedziu. Kaplicę, wzniesioną według planu Elżbiety Kralczyńskiej, poświęcił 29 września 1992 biskup Kazimierz Nycz.
Od 2006, kiedy erygowano we wsi samodzielną parafię, kaplica pełni funkcję kościoła parafialnego.
Opis.
Kościół i otoczenie.
Kościół w Koninie to niewielka świątynia w stylu nowoczesnym, nakryta przez strome dachy siodłowe, z wysoką wieżą z sygnaturką, górującą od frontu. Po lewej stronie znajduje się wejście, a po prawej stoi figura patrona parafii - św. Stanisława, wykonana przez Zdzisława Kobielniaka. Na placu kościelnym stoi skromna drewniana kapliczka, w której umieszczono figurkę Matki Bożej Królowej Pokoju, przywiezioną z pielgrzymki do Medjugorie w 1999.
Wnętrze.
Wnętrze świątyni jest nowoczesne a równocześnie proste i skromne.
W ołtarzu głównym znajduje się obraz patrona kościoła św. Stanisława, wykonany przez Stanisława Ciężadlika. Pod nim umieszczono pozłacane tabernakulum, dzieło Wojciecha Gąsienicy Makowskiego. Po lewej stronie wisi obraz Matki Bożej Nieustającej Pomocy.
W prezbterium umieszczono drewnianą chrzcielnicę. Większość pozostałych elementów wyposażenia kościoła, w tym stacje Drogi Krzyżowej i figury Najświętszego Serca Jezusowego i Serca Matki Bożej, wykonał Zdzisław Kobielniak.

</doc>
<doc id="2361626" url="https://pl.wikipedia.org/wiki?curid=2361626" title="Rezerwat przyrody Żaki">
Rezerwat przyrody Żaki

Rezerwat przyrody „Żaki” – leśny rezerwat przyrody w południowej Polsce w Dolinie Górnej Wisły (województwo małopolskie). Jest położony w obrębie miejscowości Dwory II (przysiółek Żaki) w gminie Oświęcim, w powiecie oświęcimskim. Leży na gruntach Skarbu Państwa w zarządzie Nadleśnictwa Andrychów (leśnictwo Polanka Wielka).
Obszar rezerwatu obejmuje zespół naturalnego lasu grądowego z przewagą starodrzewia lipowego, obrazującego fragment pierwotnego krajobrazu doliny Wisły.
Rezerwat został utworzony Zarządzeniem Ministra Leśnictwa i Przemysłu Drzewnego Nr 18 z dnia 28 stycznia 1959 roku i początkowo zajmował powierzchnię 17,52 ha. W związku z budową w latach 70. kanału żeglownego „Nawiga” (dawna nazwa „Dwory”) na Wiśle, który od północy przylega bezpośrednio do rezerwatu, powierzchnia rezerwatu uległa zmniejszeniu – obecnie wynosi ona 12,24 ha, nie jest to jednak na razie potwierdzone żadnym aktem prawnym.
Oprócz kanału, rezerwat otaczają stawy hodowlane i pola uprawne. Budowa kanału, regulacja Wisły i strumienia płynącego przez teren rezerwatu spowodowały zmianę panujących tu stosunków wodnych i trwałe osuszenie siedliska.
Drzewostan tworzy głównie lipa drobnolistna, grab i dąb szypułkowy, w jednym z pododdziałów rośnie nasadzony jesion, a we wschodniej części rezerwatu, w zdegenerowanym płacie grądu – nasadzona sosna wejmutka. Bardzo dobrze rozwinięta jest warstwa krzewów – oprócz podrostu drzew występuje w niej głównie czeremcha zwyczajna, dziki bez czarny, głóg jednoszyjkowy i trzmielina pospolita. Na terenie rezerwatu stwierdzono występowanie 126 gatunków roślin naczyniowych, 26 gatunków mchów oraz 1 gatunek wątrobowca. Do występujących tu roślin chronionych należą: wawrzynek wilczełyko, kruszczyk szerokolistny, czosnek niedźwiedzi i pierwiosnek wyniosły.
Rezerwat „Żaki”, podobnie jak sąsiedni rezerwat „Przeciszów”, leży w obrębie obszaru specjalnej ochrony ptaków sieci Natura 2000 „Dolina Dolnej Skawy” PLB120005.

</doc>
<doc id="2361633" url="https://pl.wikipedia.org/wiki?curid=2361633" title="Mistrzostwa Europy w Łyżwiarstwie Szybkim w Wieloboju 1984">
Mistrzostwa Europy w Łyżwiarstwie Szybkim w Wieloboju 1984

81. mistrzostwa Europy w łyżwiarstwie szybkim w wieloboju odbyły się w dniach 21–22 stycznia 1984 roku w Larviku, w Norwegii. Zawodnicy startowali na czterech dystansach: 500 m, 1500 m, 5000 m i 10000 m. Do biegu na 10000 m awansowało tylko najlepsza 16 po trzech dystansach. Tytuł sprzed roku obronił Holender Hilbert van der Duim.
Uczestnicy.
W zawodach wzięło udział 30 łyżwiarzy z 12 krajów. Sklasyfikowanych zostało 29.

</doc>
<doc id="2361647" url="https://pl.wikipedia.org/wiki?curid=2361647" title="Godło Królestwa Kongresowego">
Godło Królestwa Kongresowego



</doc>
<doc id="2361661" url="https://pl.wikipedia.org/wiki?curid=2361661" title="Rezerwat przyrody Przeciszów">
Rezerwat przyrody Przeciszów

Rezerwat przyrody „Przeciszów” – leśny rezerwat przyrody położony w południowej Polsce, w Dolinie Górnej Wisły, na terenie gminy Przeciszów, w powiecie oświęcimskim (województwo małopolskie). Znajduje się pomiędzy miejscowościami Las i Przeciszów. Leży na gruntach Skarbu Państwa w zarządzie Nadleśnictwa Andrychów (leśnictwo Polanka Wielka).
Rezerwat został utworzony w 1995 roku w celu zachowania ze względów naukowych, dydaktycznych i krajobrazowych wielogatunkowego lasu grądowego oraz licznych gatunków chronionych flory i fauny. Zajmuje powierzchnię 85,51 ha (akt powołujący podawał 85,13 ha). Wokół rezerwatu utworzono otulinę o powierzchni 43,71 ha.
Rezerwat „Przeciszów”, podobnie jak sąsiedni rezerwat „Żaki”, leży w obrębie obszaru specjalnej ochrony ptaków sieci Natura 2000 „Dolina Dolnej Skawy” PLB120005.

</doc>
<doc id="2361665" url="https://pl.wikipedia.org/wiki?curid=2361665" title="Milan Timko">
Milan Timko

Milan Timko (ur. 28 listopada 1972 w Preszowie) – piłkarz słowacki grający na pozycji środkowego obrońcy. W swojej karierze 29 razy wystąpił w reprezentacji Słowacji i strzelił w niej 1 gola.
Kariera klubowa.
Karierę piłkarską Timko rozpoczynał w klubie ze wsi Mikušovce. Następnie został zawodnikiem Tatrana Preszów. W sezonie 1990/1991 zadebiutował w jego barwach w pierwszej lidze czechosłowackiej i był to jego jedyny mecz w barwach Tatrana. W 1991 roku odszedł do STK Senec i przez 3 lata grał w nim w drugiej lidze (od 1993 roku - drugiej lidze słowackiej). Z kolei w latach 1994–1996 był piłkarzem Artmedii Petržalka.
W 1996 roku Timko przeszedł do czeskiego Baníka Ostrawa. Po 2 latach gry w nim wrócił na Słowację i został piłkarzem Slovana Bratysława. W sezonie 1998/1999 wywalczył ze Slovanem dublet - mistrzostwo i Puchar Słowacji.
Na początku 2001 roku Timko wyjechał do Turcji i przez półtora roku grał w klubie Kocaelispor. W 2002 roku odszedł z niego do innego tureckiego pierwszoligowca, Adanasporu. W sezonie 2003/2004 był piłkarzem Aalborga, w którym rozegrał 1 ligowe spotkanie. W latach 2004–2005 był zawodnikiem austriackiego SV Ried, a w 2007 roku grał w amatorskim austriackim klubie ASKÖ Ohlsdorf.
Kariera reprezentacyjna.
W reprezentacji Słowacji Timko zadebiutował 6 sierpnia 1997 roku w wygranym 1:0 towarzyskim meczu ze Szwajcarią. W swojej karierze grał w eliminacjach do Euro 2000 i MŚ 2002. W kadrze narodowej od 1997 do 2002 roku rozegrał 29 meczów i strzelił 1 gola.

</doc>
<doc id="2361671" url="https://pl.wikipedia.org/wiki?curid=2361671" title="Yanchang Lu">
Yanchang Lu

Yanchang Lu () – stacja metra w Szanghaju, na linii 1. Zlokalizowana jest pomiędzy stacjami Shanghai Maxi Cheng i Zhongshan Bei Lu. Została otwarta 28 grudnia 2004.

</doc>
<doc id="2361676" url="https://pl.wikipedia.org/wiki?curid=2361676" title="Zhongshan Bei Lu">
Zhongshan Bei Lu

Zhongshan Bei Lu () – stacja metra w Szanghaju, na linii 1. Zlokalizowana jest pomiędzy stacjami Yanchang Lu i Shanghai Huochezhan. Została otwarta 28 grudnia 2004.

</doc>
<doc id="2361687" url="https://pl.wikipedia.org/wiki?curid=2361687" title="Olszanka (obwód brzeski)">
Olszanka (obwód brzeski)

Olszanka (biał. Альшанка, ros. Ольшанка) – wieś na Białorusi, w obwodzie brzeskim, w rejonie pińskim w sielsowiecie Porzecze. 
Według spisu ludności, 1 stycznia 1998 r. w miejscowości było 79 gospodarstw domowych i 145 mieszkańców. Olszanka leży 39 km od Pińska i 19 km od drogi republikańskiej R6 (Iwacewicze – Pińsk – Stolin).

</doc>
<doc id="2361689" url="https://pl.wikipedia.org/wiki?curid=2361689" title="Mistrzostwa Europy w Łyżwiarstwie Szybkim w Wieloboju 1985">
Mistrzostwa Europy w Łyżwiarstwie Szybkim w Wieloboju 1985

82. mistrzostwa Europy w łyżwiarstwie szybkim w wieloboju odbyły się w dniach 26–27 stycznia 1985 roku w Eskilstuna, w Szwecji. Zawodnicy startowali na czterech dystansach: 500 m, 1500 m, 5000 m i 10000 m. Do biegu na 10000 m awansowało tylko najlepsza 16 po trzech dystansach. Na najwyższym stopniu podium stanął Holender Hein Vergeer.
Uczestnicy.
W zawodach wzięło udział 28 łyżwiarzy z 11 krajów. Sklasyfikowanych zostało 27.

</doc>
<doc id="2361692" url="https://pl.wikipedia.org/wiki?curid=2361692" title="Marysin (Szklarska Poręba)">
Marysin (Szklarska Poręba)

Marysin (do 1945 niem. "Mariental") – część Szklarskiej Poręby leżąca na prawym brzegu Kamiennej.
Położenie.
Marysin położony jest na prawym brzegu rzeki Kamiennej, na zboczach Śląskiego Grzbietu oraz w Karkonoskim Padole Śródgórskim, na wysokości 600–700 m n.p.m. Przepływają przezeń dopływy Kamiennej: Kamieńczyk, Złoty Potok i Bednarz. W obrębie Marysina znajduje się wiele grup skalnych oraz pojedynczych bloków, zbudowanych z granitu karkonoskiego. Najbardziej znana jest skała Marianki.
Historia.
Według miejscowych podań po roku 1578 przybyła tu przed prześladowaniami religijnymi uciekinierka z Czech, protestantka Maria Pluch (Pluchova, Plüchin). Nazwa miejscowości pochodzi od imienia pierwszej osadniczki. Po 1620 roku niedaleko jej domu osiedliły się kolejne grupy uchodźców religijnych z Czech, dając początek miejscowości. W 1782 roku był tu młyn, a mieszkało 44 zagrodników i 10 chałupników. Marysin nigdy nie stał się samodzielną wsią i zawsze był częścią Szklarskiej Poręby. W drugiej połowie XIX wieku istniała tu stacja meteorologiczna, a na przełomie XIX i XX wieku rozwinęło się budownictwo pensjonatowe. Po 1945 roku charakter Marysina nie zmienił się i obecnie jest to dzielnica willowa z pensjonatami i domami wczasowymi.
Sport i turystyka.
Znajduje się tu dolna stacja wyciągu krzesełkowego na Szrenicę oraz zakończenie tras narciarskich „Puchatek” i „Lolobrygida” (SkiArena Szrenica).
Przez Marysin przechodzą szlaki turystyczne:

</doc>
<doc id="2361693" url="https://pl.wikipedia.org/wiki?curid=2361693" title="Roman Słudnow">
Roman Słudnow

Roman Andriejewicz Słudnow; ros. Роман Андреевич Слуднов (ur. 24 lutego 1980 w Omsku), rosyjski pływak specjalizujący się w stylu klasycznym, medalista olimpijski, mistrzostw Świata i Europy.
W 2001 r. wybrany najlepszym Pływakiem w Europie.
Odznaczony tytułem Zasłużonego Mistrza Sportu oraz w 2000 r. odznaczony Orderem Zasług dla Ojczyzny.

</doc>
<doc id="2361695" url="https://pl.wikipedia.org/wiki?curid=2361695" title="Cerkiew Ścięcia Głowy św. Jana Chrzciciela w Szczytach">
Cerkiew Ścięcia Głowy św. Jana Chrzciciela w Szczytach



</doc>
<doc id="2361697" url="https://pl.wikipedia.org/wiki?curid=2361697" title="Andreya Triana">
Andreya Triana

Andreya Triana – brytyjska eksperymentalna artystka, pochodząca z Londynu, która obecnie mieszka w Brighton. Jej debiutancki singiel "Lost Where I Belong", pochodzący z albumu o tej samej nazwie, został wydany w kwietniu 2010 roku w wytwórni Ninja Tune. Producentem płyty był Simon Green (lepiej znany jako Bonobo). Cała płyta ukazała się na rynku angielskim 23 sierpnia 2010. W Polsce album został wydany przez Isound Labels

</doc>
<doc id="2361701" url="https://pl.wikipedia.org/wiki?curid=2361701" title="Johannes Hauer">
Johannes Hauer

Johannes Hauer (ur. 12 października 1984 roku w Villingen) – niemiecki aktor teatralny, filmowy i telewizyjny.
Syn nauczycielki i malarki Gabriele Hauer, dorastał w St. Georgen im Schwarzwald. W wieku pięciu lat rozpoczął grę na skrzypcach, odbył tournée z międzynarodowymi młodzieżowymi orkiestrami symfonicznymi w dużej części Europy. Mając siedemnaście lat ze względu na swoje ambicje aktorskie przeniósł się do Monachium, gdzie uczęszczał do Otto-Falckenberg-Schule. W 2005 roku ukończył naukę w Luisengymnasium z maturą. Zdecydował się na karierę aktorską i zdobył swoje pierwsze doświadczenia na scenie w Monachium w przedstawieniach: "Ronja, córka zbójnika" w Neue Werkbühne (2002-2003) i w Jugendclub Münchner Kammerspiele (2003-2004).
Na małym ekranie debiutował rolą Tronje Lemnitza w jednym z odcinków serialu kryminalnego ZDF "SOKO 5113" – pt. "Bezbronny" ("Wehrlos", 2006). Za postać Detlefa w dramacie krótkometrażowym "Otzenrath - ostatni dzień" ("Otzenrath: Last Day.", 2006) zdobył Nagrodę Publiczności na międzynarodowym 48. festiwalu filmowym ZINEBI w Bilbao. Stał się znany dzięki roli Bena Sponheima w telenoweli ARD "Burza uczuć" ("Sturm der Liebe"), którą grał od jesieni 2007 do listopada 2010.

</doc>
<doc id="2361702" url="https://pl.wikipedia.org/wiki?curid=2361702" title="Crotalus piscivorus">
Crotalus piscivorus



</doc>
<doc id="2361703" url="https://pl.wikipedia.org/wiki?curid=2361703" title="München-Moosach (stacja kolejowa)">
München-Moosach (stacja kolejowa)

München-Moosach (niem: "Bahnhof München-Moosach") – stacja kolejowa w Monachium, w dzielnicy Moosach, w kraju związkowym Bawaria, w Niemczech.
Stacja Moosach leży na linii kolejowej Monachium – Ratyzbona. Istnieje również połączenie jednotorowe na trasie Münchner Nordring, a tym samym do München Nord Rangierbahnhof.
Stacja Moosach posiada 3 perony. Na torze 5 zatrzymują się pociągi linii S1 S-Bahn oraz niektóre pociągi regionalne. Na torze 4 zatrzymują się pociągi S1 w kierunku Freising/lotniska i pociągi regionalne w kierunku Freising. Pociągi Regional-Express i Alex mijają stację bez zatrzymywania. Tor 3 służy jako alternatywa. Tory 1 i 2 są używane dla pociągów na Nordring.
Stacja metra.
Budowa oscinka od Olympia-Einkaufszentrum do stacji Moosach rozpoczęła się w dniu 7 października 2004 roku. Stacja metra została utworzona w wykopie. Stacja została otwarta w dniu 11 grudnia 2010 roku i jest obecnie stacją końcową linii U3.

</doc>
<doc id="2361704" url="https://pl.wikipedia.org/wiki?curid=2361704" title="Marianki (Karkonosze)">
Marianki (Karkonosze)

Marianki (niem. "Marienstein") – grupa skalna w Karkonoszach, w Szklarskiej Porębie
Położenie i opis.
Marianki położone są w Szklarskiej Porębie - Marysinie. Leżą na wysokości około 700 m n.p.m., przy ul. Uroczej.
Jest to zwarty, silnie spękany masyw wysokości 8 m, poprzecinany w trzech kierunkach szczelinami ciosu, typowego dla granitu karkonoskiego. Na górnej powierzchni występują kociołki wietrzeniowe („misy ofiarne”). Na skałce znajduje się tablica upamiętniająca XXV-lecie polskiego przewodnictwa turystycznego w Sudetach, umieszczona tam w 1970 roku. W pobliżu znajduje się dolna stacja wyciągu krzesełkowego na Szrenicę i amfiteatr.
Nazwa.
Nazwa pochodzi od imienia pierwszej osadniczki, uciekinierki z Czech, Marii Pluchovej, której dom miał stać w pobliżu skałek.
Szlaki turystyczne.
Niedaleko skałek przechodzi szlak turystyczny:

</doc>
<doc id="2361705" url="https://pl.wikipedia.org/wiki?curid=2361705" title="Moosacher St.-Martins-Platz">
Moosacher St.-Martins-Platz

Moosacher St.-Martins-Platz - stacja metra w Monachium, na linii U3. Znajduje się pomiędzy stacjami Moosach i Olympia-Einkaufszentrum. Stacja została otwarta 11 grudnia 2010.

</doc>
<doc id="2361709" url="https://pl.wikipedia.org/wiki?curid=2361709" title="Emiliano Brembilla">
Emiliano Brembilla

Emiliano Brembilla (ur. 21 grudnia 1978 w Ponte San Pietro) – były włoski pływak specjalizujący się w stylu dowolnym, medalista olimpijski, mistrzostw świata i Europy.
W 1997 r. wybrany najlepszym pływakiem w Europie.
Odznaczony Orderem Zasługi Republiki Włoskiej (25 lipca 2000 r., Rzym).

</doc>
<doc id="2361710" url="https://pl.wikipedia.org/wiki?curid=2361710" title="Petra od św. Józefa">
Petra od św. Józefa

Petra od św. Józefa, właśc. hiszp. "Ana Josefa Pérez Florido" (ur. 6 grudnia 1845 w Valle de Abdalajís w Andaluzji, zm. 16 sierpnia 1906 w Barcelonie w Hiszpanii) – dziewica, hiszpańska błogosławiona Kościoła rzymskokatolickiego, z pochodzenia Katalonka.
Jej rodzicami byli José Pérez Reina i María Florido González.
Petra była założycielką świeckiego Zgromadzenia Sióstr Bezdomnych Matek w San José de la Montaña (hiszp. "Congregación de Hermanas Madres de Desamparados y San José de la Montaña", M.D.), znanego jako Instytut Sióstr Matek Opuszczonych (łac. "Institutum Sororum Matrum Derelictorum").
Została beatyfikowana przez papieża Jana Pawła II 16 października 1994 roku.

</doc>
<doc id="2361711" url="https://pl.wikipedia.org/wiki?curid=2361711" title="Port lotniczy Igarka">
Port lotniczy Igarka

Port lotniczy Igarka (IATA: IAA, ICAO: UOII) – port lotniczy położony 3 km na południe od Igarki, w Kraju Krasnojarskim, w Rosji.

</doc>
<doc id="2361725" url="https://pl.wikipedia.org/wiki?curid=2361725" title="Úpská Jáma">
Úpská Jáma



</doc>
<doc id="2361729" url="https://pl.wikipedia.org/wiki?curid=2361729" title="Live (album Hari Mata Hari)">
Live (album Hari Mata Hari)

Live to drugi album koncertowy (live) zespołu Hari Mata Hari. Został nagrany i wydany w 2002 roku. Album ten stanowi zapis z koncertu na żywo w Sarajewie, który odbył się w 2002 roku.

</doc>
<doc id="2361730" url="https://pl.wikipedia.org/wiki?curid=2361730" title="Edvards Pavlovskis">
Edvards Pavlovskis

Edvards Pavlovskis (pol. "Edward Pawłowski"; ur. 30 sierpnia 1950 w Beresne w powiecie krasławskim) – łotewski duchowny rzymskokatolicki polskiego pochodzenia, biskup diecezjalny Jełgawy od 2011, administrator apostolski diecezji lipawskiej w latach 2012–2013.
Życiorys.
Święcenia kapłańskie przyjął 25 maja 1975 z rąk biskupa Valerijansa Zondaksa. Inkardynowany do archidiecezji ryskiej, pracował przede wszystkim jako duszpasterz parafialny, był także wykładowcą i ekonomem ryskiego seminarium.
22 lipca 2011 papież Benedykt XVI mianował go biskupem Jełgawy. Sakry biskupiej udzielił mu 10 września 2011 dotychczasowy biskup Jełgawy – Antons Justs. Współkonsekratorami byli metropolita ryski – abp Zbigniew Stankiewicz i kard. Jānis Pujats.

</doc>
<doc id="2361732" url="https://pl.wikipedia.org/wiki?curid=2361732" title="Maria od Jezusa d’Oultremont">
Maria od Jezusa d’Oultremont

Maria od Jezusa (ur. 11 października 1818 w prowincji Liège, zm. 22 lutego 1878 we Florencji) – belgijska zakonnica, Błogosławiona Kościoła katolickiego.
Życiorys.
Pochodziła ze szlacheckiej rodziny. Wyszła za mąż za barona d’Hooghvorsta i miała z nim dwóch synów i dwie córki. W 1847 roku zmarł jej mąż, a ona 1 maja 1857 roku założyła Instytut w Strasburgu we Francji. Zmarła 22 lutego 1878 roku w opinii świętości, mając 59 lat. Została pochowana w kościele św. Bonawentury w Rzymie. Beatyfikował ją papież Jan Paweł II w dniu 12 października 1997 roku.

</doc>
<doc id="2361734" url="https://pl.wikipedia.org/wiki?curid=2361734" title="Mercedes-Benz klasy CLC">
Mercedes-Benz klasy CLC



</doc>
<doc id="2361738" url="https://pl.wikipedia.org/wiki?curid=2361738" title="Telikiai">
Telikiai



</doc>
<doc id="2361739" url="https://pl.wikipedia.org/wiki?curid=2361739" title="Marek Ujlaky">
Marek Ujlaky

Marek Ujlaky (ur. 26 marca 1974 w Zeleneču) – piłkarz słowacki grający na pozycji ofensywnego pomocnika. W swojej karierze 40 razy wystąpił w reprezentacji Słowacji i strzelił w niej 2 gole.
Kariera klubowa.
Karierę piłkarską Ujlaky rozpoczął w klubie Spartak Trnawa. W 1991 roku awansował do kadry pierwszej drużyny i w sezonie 1991/1992 zadebiutował w jego barwach w pierwszej lidze czechosłowackiej. Od czasu debiutu był podstawowym zawodnikiem Spartaka. W 1998 roku osiągnął z nim swoje pierwsze sukcesy - zdobył Puchar Słowacji, a następnie także Superpuchar Słowacji. W 2000 roku wypożyczono go do czeskiego klubu 1. FK Drnovice, w którym spędził pół roku. W 2001 roku odszedł do Slovana Bratysława, ale na początku 2002 roku wrócił do Spartaka Trnawa. Występował w nim do zakończenia sezonu 2006/2007.
Latem 2007 Ujlaky zmienił klub i został piłkarzem drużyny FC Senec. W trakcie sezonu 2007/2008 odszedł z niego do FC ViOn Zlaté Moravce i grał w nim przez cały rok 2008. Z kolei na początku 2009 roku Słowak występował w amatorskim austriackim zespole UFC Tadten, a w drugiej połowie 2009 roku - w słowackim OŠK Šúrovce. W 2009 roku zakończył karierę.
Kariera reprezentacyjna.
W reprezentacji Słowacji Ujlaky zadebiutował 22 lutego 1995 roku w przegranym 0:5 towarzyskim meczu z Brazylią. W swojej karierze grał w eliminacjach do Euro 96, MŚ 1998 i Euro 2000. W kadrze narodowej od 1995 do 2001 roku rozegrał 40 meczów i strzelił 2 gole.

</doc>
<doc id="2361741" url="https://pl.wikipedia.org/wiki?curid=2361741" title="Regionalne Centrum Innowacyjności w Bydgoszczy">
Regionalne Centrum Innowacyjności w Bydgoszczy

Regionalne Centrum Innowacyjności w Bydgoszczy – placówka o zasięgu regionalnym, prowadzona przez Uniwersytet Technologiczno-Przyrodniczy im. Jana i Jędrzeja Śniadeckich w Bydgoszczy, ukierunkowana na współpracę naukowców z przemysłem i przedsiębiorstwami z regionu kujawsko-pomorskiego, w celu praktycznego zastosowania rozwiązań proinnowacyjnych w działalności gospodarczej.
Położenie.
Regionalne Centrum Innowacyjności znajduje się na terenie kampusu Uniwersytetu Technologiczno-Przyrodniczego w Bydgoszczy, przy ul. Kaliskiego, w dzielnicy Fordon.
Historia.
Projekt Regionalnego Centrum Innowacyjności powstał w 2003 r. w trakcie opracowania Strategii Innowacji Województwa Kujawsko-Pomorskiego. Powstał on w odpowiedzi na zapotrzebowanie na regionalną instytucję koordynującą działania innowacyjne. Uniwersytet Technologiczno-Przyrodniczy będący najstarszą i najbardziej utytułowaną uczelnią techniczną w regionie, mającą bogate tradycje we współpracy naukowców z przedsiębiorstwami, podjął się tego zadania. Drugą jednostką powstałą w ramach programu Innowacji dla województwa była "Kujawsko-Pomorska Sieć Informacyjna", w której UTP także miał swój udział. Miała być ona narzędziem teleinformatycznym do koordynacji zadań wykonywanych przez Regionalne Centrum Innowacyjności oraz podstawą do realizacji kolejnych projektów regionalnych, takich jak systemy geograficznej lokalizacji przestrzennej, systemy teleinformatyczne i telekomunikacyjne związane z przetwarzaniem obrazów w systemach telemedycyny i teledetekcji, systemy bezpieczeństwa miast oparte na systemach GIS, systemy monitorowania działalności rolniczej oparte na teledetekcji, itp.
Projekt budowy RCI zakładał dwa etapy prac: 
I etap budowy RCI.
W I etapie budowy RCI, w latach 2005-2007 został wzniesiony budynek mieszczący część dydaktyczno–szkoleniowo–informacyjną. Projekt został realizowany w ramach Zintegrowanego Programu Operacyjnego Rozwoju Regionalnego (ZPORR) ze środków Europejskiego Funduszu Rozwoju Regionalnego (16,5 mln zł), budżetu państwa (1,8 mln), budżetu województwa kujawsko-pomorskiego (2,8 mln), budżetu miasta Bydgoszczy (0,5 mln) i środków własnych uczelni (0,5 mln). Oficjalne otwarcie Regionalnego Centrum Innowacyjności odbyło się 3 października 2007 roku.
W skład obiektu wchodzą następujące jednostki:
II etap budowy RCI.
W ramach II etapu budowy Regionalnego Centrum Innowacyjności, od 2009 r. powstaje sieć akredytowanych laboratoriów w ramach struktur organizacyjnych Uniwersytetu Technologiczno-Przyrodniczego, o profilu technicznym i technologicznym, zorientowanych na ważne z punktu widzenia rozwoju regionu dziedziny badań oraz potrzeby przemysłu, a zwłaszcza na rzecz małych i średnich przedsiębiorstw. Sieć laboratoriów powstaje poprzez adaptację istniejących pomieszczeń oraz zakup specjalistycznej aparatury badawczej i wyposażenia.
Projekt jest finansowany ze środków Europejskiego Funduszu Rozwoju Regionalnego w ramach Regionalnego Programu Operacyjnego Województwa Kujawsko-Pomorskiego na lata 2007-2013 (40,2 mln zł), budżetu państwa i środków własnych (17,3 mln).
Laboratoria wyposażone w specjalistyczną aparaturę funkcjonują we współpracy z organizacjami i stowarzyszeniami naukowo-technicznymi, parkami przemysłowymi i przedsiębiorstwami w zakresie specjalistycznych badań.
Działalność.
Głównym założeniem działalności RCI jest stworzenie i zacieśnianie trwałych powiązań między środowiskiem akademickim a otoczeniem społeczno-gospodarczym regionu, w tym głównie sektorem małych i średnich przedsiębiorstw. Do podstawowych zadań należy także koordynowanie i monitorowanie instytucji działających w zakresie innowacyjności w regionie kujawsko-pomorskim: centrów transferu technologii, parków przemysłowych i przemysłowo-technologicznych, inkubatorów przedsiębiorczości, centrów transferu innowacji, branżowych laboratoriów naukowych i przemysłowych, inkubatorów akademickich, agencji rozwoju regionalnego, organizacji przedsiębiorców, izb przemysłowo-handlowych itp.
W celu wypełnienia tych zadań zgromadzono w jednym miejscu ośrodki informacyjno-doradcze działające dla społeczności akademickiej oraz środowiska społeczno-gospodarczego regionu.
W RCI odbywają się konferencje, sympozja oraz warsztaty umożliwiające kontakt społeczności akademickiej z przedsiębiorcami. Na miejscu mają oni możliwość dostępu do fachowej literatury - krajowej i zagranicznej, oraz informacji normalizacyjnej i patentowej o zasięgu krajowym i światowym. Znajdują tu także informacje w zakresie opracowywania różnego rodzaju wniosków, możliwości pozyskiwania dotacji, podwyższania kwalifikacji pracowników oraz współpracy z jednostkami naukowymi UTP.

</doc>
<doc id="2361742" url="https://pl.wikipedia.org/wiki?curid=2361742" title="Samsung SM5">
Samsung SM5

Samsung SM5 – samochód osobowy klasy średniej produkowany pod południowokoreańską marką Samsung w latach 1998–2019.
Pierwsza generacja.
Samsung SQ5 został zaprezentowany po raz pierwszy w 1998 roku.
Model SQ5 pojawił się na rynku jako pierwszy w historii samochód pod marką Samsung, opracowany w ramach ścisłego partnerstwa z Nissanem jako de facto lokalna, południowokoreańska odmiana modelu Cefiro/Maxima.
SQ5 odróżniał się innym wyglądem przedniej, jak i tylnej części nadwozia, wyróżniając się unikalnym kształtem reflektorów i lamp tylnych. W 2000 roku, po dwóch latach produkcji, w ramach przejęcia Samsung Motors większościowym pakietem udziałów przez Renault, wprowadzono nowy porządek w nazewnictwie. W efekcie Samsung SQ5 został przemianowany na Samsung SM5.
Lifting.
W 2004 roku Samsung SM5 przeszedł obszerną restylizację nadwozia. Pojawiły zaokrąglenie w reflektorach, a także przestylizowane wloty powietrza w zderzaku. Ponadto, odświeżono też koło kierownicy, a także przeniesiono tablicę rejestracyjną na klapę bagażnika, gdzie zniknęło odblaskowe łączenie lamp.
Druga generacja.
Samsung SM5 II został zaprezentowany po raz pierwszy w 2005 roku.
Druga generacja SM5 ponownie powstała w ramach ścisłego partnerstwa z Nissanem, w międzyczasie stającego się częścią aliasu z Renault. Samochód powstał jako lokalna odmiana modelu Nissan Teana, przyjmując pierwotnie wobec niego minimalne różnice wizualne, ograniczające się do innych oznaczeń producenta oraz modelu. SM5 przejął także od japońskiego odpowiednika okrojoną gamę jednostek napędowych.
Lifting.
W lipcu 2007 roku Samsung SM5 drugiej generacji przeszedł obszerną restylizację, która miała na celu odróżnić go od Nissana Teany. Pojawił się nowy pas przedni z szerszymi, bardziej agresywnie zarysowanymi reflektorami, a także węższa atrapa chłodnicy upodobniona do mniejszego modelu SM3.
Sprzedaż.
Podobnie jak poprzednik, Samsung SM5 II był oferowany zarówno w rodzimej Korei Południowej, jak i w Chile. Ponadto, między 2008 a 2010 rokiem pojazd po modernizacji eksportowano także do Meksyku i na Bliski Wschód pod marką Renault jako Renault Safrane.
Trzecia generacja.
Samsung SM5 III został zaprezentowany po raz pierwszy w 2010 roku.
Zgodnie z zapowiedziami przedstawionymi jeszcze w 2007 roku, opracowując trzecią generację SM5 Samsung zakończył współpracę z Nissanem, zawierając tym razem ściślejsze partnerstwo z Renault. Samochód powstał na bazie oferowanej w Europie Laguny, dzieląc z nią rozwiązania techniczne i elementy wystroju kabiny pasażerskiej.
Lifting.
Podczas trwającej 9 lat produkcji, Samsung SM5 trzeciej generacji przeszedł dwie obszerne restylizacje. W ramach pierwszej, w grudniu 2012 roku, pojawił się nowy, większy, niżej osadzony wlot powietrza w kształcie trapezu, a także inne wkłady reflektorów i lamp tylnych oraz przestylizowane zderzaki.
Drugą i zarazem ostatnią modernizację samochód przeszedł w styczniu 2015 roku, zyskując przemodelowany pas przedni z wlotem powietrza nawiązującym do modeli Renault, a także większym i bardziej wyeksponowanym logo producenta.
Sprzedaż.
Trzecia generacja SM5 oferowana była pod marką Samsung tym razem wyłącznie w Korei Południowej, a ponadto w latach 2010–2015 eksportowano ją także do Europy jako Renault Latitude.

</doc>
<doc id="2361744" url="https://pl.wikipedia.org/wiki?curid=2361744" title="Luca Marin">
Luca Marin

Luca Marin (ur. 9 kwietnia 1986 w Vittorii) – włoski pływak, medalista mistrzostw Świata i Europy.
Uczestnik igrzysk olimpijskich w Atenach (2004), Pekinie (2008) i w Londynie (2012) na 400 m stylem zmiennym (miejsca odpowiednio: 10., 5. i 8.).
Był związany z Federicą Pellegrini, włoską pływaczką. Federica Pellegrini ogłosiła koniec związku z Luca Marin podczas Mistrzostw Świata w Szanghaju.
Wcześniej był związany z Laure Manaudou, francuską pływaczką.

</doc>
<doc id="2361754" url="https://pl.wikipedia.org/wiki?curid=2361754" title="Adolf Johan av Pfalz-Zweibrücken">
Adolf Johan av Pfalz-Zweibrücken



</doc>
<doc id="2361758" url="https://pl.wikipedia.org/wiki?curid=2361758" title="Uczelnie wyższe w Bydgoszczy">
Uczelnie wyższe w Bydgoszczy



</doc>
<doc id="2361759" url="https://pl.wikipedia.org/wiki?curid=2361759" title="Szkoły wyższe w Bydgoszczy">
Szkoły wyższe w Bydgoszczy



</doc>
<doc id="2361761" url="https://pl.wikipedia.org/wiki?curid=2361761" title="Tramwaje w Samarkandzie">
Tramwaje w Samarkandzie

Tramwaje w Samarkandzie – system komunikacji tramwajowej, działający w uzbeckim mieście Samarkanda w latach 1923–1973 i ponownie od 2017 r.
Historia.
Pierwszą sieć tramwajową w Samarkandzie otwarto w listopadzie 1923 roku. Były to tramwaje parowe wąskotorowe (1000 mm). W 1930 r. zawieszono kursowanie tramwajów, które wznowiono 5 września 1942 r. Ostatecznie tramwaje parowe zlikwidowano 1 maja 1947 roku, a tego samego dnia uruchomiono elektryczne tramwaje, które kursowały po torach o szerokości 1524 mm. Początkowo linia miała długości 9,9 km, później rozbudowano linię do 12,6 km. Tramwaje w Samarkandzie zlikwidowano 28 sierpnia 1973 roku.
Eksploatowano wówczas używane tramwaje z Taszkentu serii KTM-1 i KTM-2.
W 2016 r. władze Samarkandy ogłosiły plany budowy nowej linii tramwajowej z rynku Sieb do osiedla Sar-Tepa. Zgodnie z koncepcją, linia miała być gotowa już w pierwszym kwartale kolejnego roku, a regularne kursowanie tramwajów zaplanowano zacząć 21 marca 2017 roku. Tabor nowego systemu miały stanowić pojazdy Vario LF sprowadzone z Taszkentu, gdzie latem 2016 roku zlikwidowano sieć tramwajową.
Zgodnie z pierwotnym planem w marcu 2017 r. uruchomiono pierwszą linię, a w 2018 roku kolejną trasę.
Tabor.
Stan z lutego 2020 r.
W ostatnich latach funkcjonowania pierwszej sieci tramwajowej w Samarkandzie eksploatowano tramwaje KTM/KTP-1 oraz KTM/KTP-2.

</doc>
<doc id="2361762" url="https://pl.wikipedia.org/wiki?curid=2361762" title="Livramento de Nossa Senhora">
Livramento de Nossa Senhora

Livramento de Nossa Senhora – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Livramento do Brumado.

</doc>
<doc id="2361764" url="https://pl.wikipedia.org/wiki?curid=2361764" title="Paramirim">
Paramirim

Paramirim – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Livramento do Brumado.

</doc>
<doc id="2361765" url="https://pl.wikipedia.org/wiki?curid=2361765" title="Agatha Sangma">
Agatha Sangma

Agatha K. Sangma (ur. 24 lipca 1980) – indyjska polityk.
Urodziła się w Nowym Delhi jako córka posła do Lok Sabhy Purno Agitoka Sangmy. Studiowała na Pune University i Nottingham University. Została wybrana do izby niższej parlamentu związkowego w maju 2008, po tym, jak z mandatu zrezygnował jej ojciec. W wyborach z 2009 uzyskała reelekcję. Pełniła funkcję ministra stanu ds. rozwoju obszarów wiejskich w rządzie związkowym (2009-2012).
Należy do Nationalist Congress Party.

</doc>
<doc id="2361766" url="https://pl.wikipedia.org/wiki?curid=2361766" title="Podregion Etelä-Pirkanmaa">
Podregion Etelä-Pirkanmaa

Podregion Etelä-Pirkanmaa (fin. "Etelä-Pirkanmaan seutukunta") – podregion w Finlandii, w regionie Pirkanmaa.
W skład podregionu wchodzą gminy:

</doc>
<doc id="2361768" url="https://pl.wikipedia.org/wiki?curid=2361768" title="Podregion Lounais-Pirkanmaa">
Podregion Lounais-Pirkanmaa

Podregion Lounais-Pirkanmaa (fin. "Lounais-Pirkanmaan seutukunta") – podregion w Finlandii, w regionie Pirkanmaa.
W skład podregionu wchodzą gminy:

</doc>
<doc id="2361769" url="https://pl.wikipedia.org/wiki?curid=2361769" title="Tadeusz Maj (pułkownik)">
Tadeusz Maj (pułkownik)

Tadeusz Maj, ps. Rózga, Łokietek (ur. 29 stycznia 1918 w Rzeczniowie, zm. 10 maja 1980 w Warszawie) – pułkownik Wojska Polskiego, żołnierz kampanii wrześniowej, dowódca 2 Brygady AL „Świt”, zastępca dowódcy III Obwodu Armii Ludowej. Odpowiedzialny za antysemicki mord w miejscowości Kotyska.
Życiorys.
Przed wojną ukończył gimnazjum ogólnokształcące w Ostrowcu Świętokrzyskim oraz dywizyjny kurs podchorążych rezerwy przy 4 pułku piechoty Legionów w Kielcach, otrzymując stopień kaprala. W kampanii wrześniowej brał udział w walkach pod Zagnańskiem w rejonie Kielc. 
Od 1940 był dowódcą plutonu Związku Walki Zbrojnej w Rzeczniowie, a następnie podoficerem Armii Krajowej. W 1943 współorganizował w Iłżeckiem lewicową organizację „Świt”, w której pełnił funkcję zastępcy dowódcy do spraw wojskowych pod pseudonimem „Rózga”; wiosną 1944 organizacja „Świt” przystąpiła do AL. 28 kwietnia 1944 Maj objął dowództwo oddziału partyzanckiego im. Gabriela Narutowicza, przybierając pseudonim „Łokietek”. 6 czerwca 1944 oddział im. Narutowicza wspólnie z oddziałem AL im. Langiewicza stoczył walkę z Niemcami w Sulejowie; zginęło 10 Niemców, kilku zostało rannych, a 6 wzięto do niewoli. 9 czerwca oddziały te stoczyły walkę z żandarmerią we wsi Janik; zginęło 18 żandarmów i 6 partyzantów. W czerwcu 1944 roku w miejscowości Kotyska jego oddział zamordował 12 Żydów. Koło leśniczówki Lipie zamordowano dalszych 30 Żydów. 
Od sierpnia do października 1944 "Łokietek" był dowódcą 2 Brygady AL Ziemi Kieleckiej „Świt”. Brygada dokonywała wielu akcji kolejowych, jednak oprócz niszczenia niemieckich pociągów 24 sierpnia 1944 AL-owcy wysadzili na linii Częstochowa-Kielce pociąg osobowy pełen Polaków, których ograbiono, nie udzielając im pomocy medycznej. W związku z tym „łokietkowcy” byli zaciekle ścigani przez Brygadę Świętokrzyską. 17 października 1944 dowództwo Brygady AL „Świt” objął Tadeusz Łęcki „Orkan”, a „Łokietek” został mianowany zastępcą dowódcy Obwodu III AL i pełnił tę funkcję do stycznia 1945.
Po wojnie został oficerem politycznym w KBW do lipca 1945, a następnie szefem prokuratury wojewódzkiej w Łodzi. W 1951 został aresztowany pod zarzutem zamordowania Żydów w miejscowości Kotyska w czerwcu 1944, a w 1954 skazany na 8 lat więzienia. W 1956 Sąd Najwyższy nakazał powtórne rozpatrzenie jego sprawy. W 1958 Prokuratura Generalna umorzyła śledztwo stwierdzając, że zabici Żydzi byli współpracownikami okupanta. Później Tadeusz Maj był m.in. attaché handlowym PRL w Atenach i pułkownikiem rezerwy (w rezerwie od lipca 1945).
Pochowany na Cmentarzu Wojskowym na Powązkach (kwatera D12-2-19).

</doc>
<doc id="2361771" url="https://pl.wikipedia.org/wiki?curid=2361771" title="Rio do Pires">
Rio do Pires

Rio do Pires – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Livramento do Brumado.

</doc>
<doc id="2361772" url="https://pl.wikipedia.org/wiki?curid=2361772" title="Podregion Luoteis-Pirkanmaa">
Podregion Luoteis-Pirkanmaa

Podregion Luoteis-Pirkanmaa (fin. "Luoteis-Pirkanmaan seutukunta") – podregion w Finlandii, w regionie Pirkanmaa.
W skład podregionu wchodzą gminy:

</doc>
<doc id="2361774" url="https://pl.wikipedia.org/wiki?curid=2361774" title="Abaíra">
Abaíra

Abaíra – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Seabra.

</doc>
<doc id="2361775" url="https://pl.wikipedia.org/wiki?curid=2361775" title="Podregion Tampere">
Podregion Tampere

Podregion Tampere (fin. "Tampereen seutukunta") – podregion w Finlandii, w regionie Pirkanmaa.
W skład podregionu wchodzą gminy:

</doc>
<doc id="2361776" url="https://pl.wikipedia.org/wiki?curid=2361776" title="Sōmen">
Sōmen

 – bardzo cienki, biały makaron japoński, z mąki pszennej, mający mniej niż 1,3 mm grubości. 
Najczęściej jest podawany na zimno jako orzeźwiające danie letnie. Ciasto makaronu sōmen jest rozciągane za pomocą oleju roślinnego, podobnie jak niektóre typy makaronu udon, aby uzyskać bardzo cienkie paski, a następnie suszy się na powietrzu. 
Innym daniem na lato są "hiya-mugi" czyli suszone kluski zrobione z mąki pszenicznej. Mają grubość pośrednią pomiędzy sōmen a udon. Po ugotowaniu są schładzane i podawane w ostro przyprawionym bulionie lub z lodem.
Sōmen jest najczęściej podawany na zimno z łagodnie doprawionym dipem lub sosem do maczania o nazwie "tsuyu" tworzonym z: mirinu, sosu sojowego, sake, cukru i "katsuo-bushi" (małe, „ostrugane” płatki suszonego bonito). W lecie sōmen ochłodzony za pomocą lodu jest popularnym posiłkiem.
Sōmen gotowany w bulionie z dodatkiem sosu sojowego z różnymi dodatkami nazywa się "nyūmen".
Nagashi-sōmen.
Niektóre restauracje oferują w lecie "nagashi-sōmen" (płynący makaron). Makaron jest umieszczany w długiej bambusowej rynnie wzdłuż restauracji. W rynnie płynie czysta, zimna woda. Gdy sōmen płynie, goście łapią go pałeczkami, a następnie zanurzają w "tsuyu". Łapanie płynącego sōmen wymaga zręczności. Makaron, który nie zostanie złapany przed dopłynięciem do końca rynny najczęściej nie jest spożywany, więc goście są pod presją złapania jak największej ilości. Niektóre luksusowe restauracje podają "nagashi-sōmen" w prawdziwych strumieniach, aby goście mogli cieszyć się posiłkiem w pięknym ogrodowym otoczeniu.

</doc>
<doc id="2361777" url="https://pl.wikipedia.org/wiki?curid=2361777" title="Andaraí">
Andaraí

Andaraí – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Seabra.

</doc>
<doc id="2361778" url="https://pl.wikipedia.org/wiki?curid=2361778" title="Podregion Ylä-Pirkanmaa">
Podregion Ylä-Pirkanmaa

Podregion Ylä-Pirkanmaa (fin. "Ylä-Pirkanmaan seutukunta") – podregion w Finlandii, w regionie Pirkanmaa.
W skład podregionu wchodzą gminy:

</doc>
<doc id="2361779" url="https://pl.wikipedia.org/wiki?curid=2361779" title="Flughafen Köln/Bonn">
Flughafen Köln/Bonn



</doc>
<doc id="2361781" url="https://pl.wikipedia.org/wiki?curid=2361781" title="Barra da Estiva">
Barra da Estiva

Barra da Estiva – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Seabra.

</doc>
<doc id="2361782" url="https://pl.wikipedia.org/wiki?curid=2361782" title="Boninal">
Boninal

Boninal – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Seabra.

</doc>
<doc id="2361783" url="https://pl.wikipedia.org/wiki?curid=2361783" title="Podregion Kyrönmaa">
Podregion Kyrönmaa

Podregion Kyrönmaa (fin. "Kyrönmaan seutukunta") – podregion w Finlandii, w regionie Ostrobotnia.
W skład podregionu wchodzą gminy:

</doc>
<doc id="2361785" url="https://pl.wikipedia.org/wiki?curid=2361785" title="Bonito (Bahia)">
Bonito (Bahia)

Bonito – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Seabra.

</doc>
<doc id="2361787" url="https://pl.wikipedia.org/wiki?curid=2361787" title="Proton Inspira">
Proton Inspira

Proton Inspira – samochód osobowy produkowany od 2010 roku przez malezyjski koncern samochodowy Proton na licencji Mitsubishi.
Opis modelu.
Inspira jest produkowana na licencji Mitsubishi Lancera. Protona Inspirę można odróżnić od niego po przednim zderzaku i klapie bagażnika. Samochód występuje tylko w wersji sedan. 
Silniki.
Samochód występuje w dwóch wersjach silnikowych. Oba są 4-cylindrowymi jednostkami benzynowe Mitsubishi. Pierwszy 1.8 ma moc 143 KM, a drugi o pojemności 2.0 dysponuje niewiele większą mocą – 147 KM. 
Bezpieczeństwo i wyposażenie.
Proton Inspira występuje w dwóch wersjach wyposażenia: Excutive i Premium. Wersja "Excutive" została wyposażona w dwie poduszki powietrze, ABS i EBD. Pozostałe wyposażenie to m.in. radio CD (z MP3 i Bluetooth) sterowane z kierownicy, światła przeciwmgielne oraz regulowany fotel kierowcy.

</doc>
<doc id="2361788" url="https://pl.wikipedia.org/wiki?curid=2361788" title="Tadeusz Łęcki">
Tadeusz Łęcki

Tadeusz Łęcki, ps. Orkan (ur. 8 kwietnia 1917 w Marculach, zm. 27 maja 1998) – pułkownik Wojska Polskiego, oficer AL.
Życiorys.
Syn Józefa i Stanisławy. Ukończył szkołę powszechną w Iłży i seminarium nauczycielskie w Kielcach. W 1938 ukończył Szkołę Podchorążych we Lwowie i skierowany został do służby w 52 pp. W jego szeregach wziął udział w kampanii wrześniowej, został ranny pod Zamościem. Następnie wrócił w rodzinne strony, gdzie podjął dorywczą pracę na roli. W 1942 został aresztowany przez Gestapo, a następnie wywieziony do obozu koncentracyjnego w Oświęcimiu. Zwolniony po jedenastu miesiącach. Po powrocie wstąpił do Polskiej Partii Robotniczej. Wiosną 1944 wstąpił do Armii Ludowej. Był szefem sztabu, a następnie zastępcą dowódcy oddziału partyzanckiego „Świt”. 17 października 1944 otrzymał nominację na dowódcę 2 Brygady AL „Świt”. W nocy z 27 na 28 października Brygada uderzyła na linie niemieckie pod Chotczą, przełamując po kilku dniach pozycje niemieckie, jednak ponosząc przy tym dotkliwe straty – ok. 170 zabitych i rannych. Tym samym Brygada zakończyła swoją działalność bojową. Po wojnie służył jako zawodowy żołnierz, dochodząc do stopnia pułkownika. Od lipca do września 1965 zastępca dyrektora Gabinetu ministra spraw wewnętrznych.
Był członkiem Rady Naczelnej Związku Bojowników o Wolność i Demokrację. Pochowany na cmentarzu Powązki Wojskowe w Warszawie (kwatera HII-6-18).

</doc>
<doc id="2361791" url="https://pl.wikipedia.org/wiki?curid=2361791" title="Contendas do Sincorá">
Contendas do Sincorá

Contendas do Sincorá – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Seabra.

</doc>
<doc id="2361794" url="https://pl.wikipedia.org/wiki?curid=2361794" title="Podregion Jakobstad">
Podregion Jakobstad

Podregion Jakobstad (fin. "Pietarsaaren seutukunta" szw. "Jakobstadsregionen") – podregion w Finlandii, w regionie Ostrobotnia.
W skład podregionu wchodzą gminy:

</doc>
<doc id="2361797" url="https://pl.wikipedia.org/wiki?curid=2361797" title="Ibicoara">
Ibicoara

Ibicoara – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Seabra.

</doc>
<doc id="2361799" url="https://pl.wikipedia.org/wiki?curid=2361799" title="Podregion Sydösterbotten">
Podregion Sydösterbotten

Podregion Sydösterbotten (fin. "Sydösterbottenin seutukunta") – podregion w Finlandii, w regionie Ostrobotnia.
W skład podregionu wchodzą gminy:

</doc>
<doc id="2361800" url="https://pl.wikipedia.org/wiki?curid=2361800" title="Jo Jones">
Jo Jones

Jo Jones, właśc. Jonathan David Samuel Jones (ur. 7 października 1911 w Chicago, zm. 3 września 1985 w Nowym Jorku) – amerykański perkusista jazzowy. Innowator w zakresie techniki gry. Prawdopodobnie jako pierwszy perkusista przeniósł podawanie podstawy rytmu z bębna wielkiego na hi-hat. Był także pionierem gry miotełkami perkusyjnymi. Jako instrumentalista inspirował rzesze perkusistów swingowych i bebopowych, m.in. takich wirtuozów jak Louie Bellson, Buddy Rich, Kenny Clarke, Max Roach i Roy Haynes.
Biografia i kariera.
Jego rodzicami byli Elizabeth i Samuel Jonesowie. Jo prawie od urodzenia przywykł do życia w drodze, jego ojciec bowiem był stoczniowcem i elektrykiem, często zmieniającym miejsce pobytu w poszukiwaniu zleceń u rzecznych armatorów. W dzieciństwie Jo mieszkał dłużej tylko w Pittsburghu i Alabamie.
Jego pierwszy kontakt z instrumentem muzycznym był dziełem przypadku i miał miejsce w nieprzyjemnych okolicznościach. Pięcioletni Jo uległ poparzeniom całego ciała i ojciec, chcąc sprawić przyjemność pozostającemu w łóżku synowi, kupił mu ukulele. Kiedy stan zdrowia chłopca się poprawił, ciotka zabrała go do cyrku braci Ringling (istniejącego do dzisiaj). Jo niemal „skamieniał”, słysząc donośny dźwięk bębna, na którym grał August Helmecke, były członek orkiestry Johna Sousy. "Bęben basowy trafił mnie w żołądek i już nigdy nie pozbyłem się tego odczucia. To była moja indoktrynacja muzyczna". Wkrótce po wizycie w cyrku ciotka kupiła mu werbel. Jo uczył się grać na nim, chodząc po ulicach, a za swoje popisy na ogół otrzymywał od przechodniów słodycze.
Kiedy Jo miał 10 lat, jego ojciec zginął w wypadku na barce. Mająca kłopoty z utrzymaniem rodziny matka, była zmuszona umieścić syna w szkole dla sierot, w której Jo pobierał swoje pierwsze lekcje muzyki. Później uczył się w gimnazjum w Birmingham i szkole rolniczej w pobliżu Huntsville. Na prowadzonych w nich zajęciach dodatkowych nauczył się grać na trąbce, saksofonie i fortepianie. "Nie sądziłem, że zostanę perkusistą, ale ćwicząc na tych wszystkich instrumentach, zawsze grałem na nich tak, jakby to były bębny". W wieku 13 lat Jo jeździł już w trasy z artystami wodewilowymi, występując na festynach, w cyrkach i przedstawieniach muzycznych. Grał na bębnach i instrumentach dętych, stepował i śpiewał. Kiedy dowiedział się, że perkusista jest najlepiej zarabiającym członkiem trupy, z którą wówczas występował, porzucił inne instrumenty i skupił się wyłącznie na grze na perkusji. Dzięki wrodzonemu talentowi bardzo szybko stał się nieprzeciętnym instrumentalistą, znajdując (w drugiej połowie lat 20.) zatrudnienie w takich orkiestrach jak The Dixie Ramblers, The Blue Devils (prowadzonej przez kontrabasistę Waltera Page'a) i The Bennie Moten Ensemble.
W 1931 dokonał swoich pierwszych nagrań, grając z Lloyd Hunter's Serenaders oraz zespołem wokalistki bluesowej, Victorii Spivey. W lutym 1934 znalazł się w Kansas City, gdzie spotkał kolegów z rozwiązanych nieco wcześniej orkiestr Page'a i Motena. Jeden z nich, pianista Bill Basie, zaprosił do współpracy najzdolniejszych młodych muzyków z obu zespołów, dając w ten sposób początek jednemu z najlepszych big-bandów w dziejach jazzu, znanemu później jako Count Basie Orchestra. Jones grał w orkiestrze i mniejszych zespołach Basiego do 1948, ustalając swoją pozycję czołowego perkusisty ery swingu. W tym okresie i już w Nowym Jorku koncertował także i nagrywał z zespołem swojego przyjaciela, Lestera Younga oraz m.in. z Bennym Goodmanem i Billie Holiday. Ponadto zagrał w nominowanym do Oscara, krótkometrażowym filmie dokumentalnym, "Jammin' the Blues". W latach 1944-1946 odbył też służbę wojskową, którą zakończył w stopniu podporucznika piechoty US Army.
Po odejściu z orkiestry Basiego Jones przez następne 10 lat był stałym członkiem grupy All Stars Normana Granza, koncertującej na całym świecie w ramach Jazz at the Philharmonic. Notabene, sam Basie i jego najsłynniejsi soliści również uczestniczyli w tym przedsięwzięciu. W przerwach między tournées regularnie występował z małymi zespołami w „West End Café” na Broadwayu. Jego gra przyciągała do klubu perkusistów, których liczne grono stanowili m.in. Max Roach i Roy Haynes. Dla części publiczności Jones stanowił również atrakcję pozamuzyczną. Był bowiem impulsywny i nie stronił od awantur, których powodem często były zaczepki ze strony niezbyt trzeźwych gości klubu.
W 1954 George Wein, słynny amerykański impresario i twórca festiwali jazzowych w Newport, zaproponował Jonesowi pełnienie roli „perkusisty-gospodarza domu” podczas pierwszego wydania imprezy. Po wieloletniej przerwie ponownie zagrał wtedy z Basiem i Youngiem. Przez szereg następnych lat Jones był stałą gwiazdą festiwalu, występując z plejadą najsłynniejszych muzyków, nie zawsze jazzowych. W 1958 pojawił się na estradzie z Chuckiem Berrym, żeby zagrać z nim przebój "Sweet Little Sixteen", a następnie wystąpił z wokalistką i pianistką R&amp;B, Big Maybelle, w utworze "I Ain't Mad at You". Jones był także częstym gościem alternatywnego festiwalu, „Newport Rebels”, organizowanego przez Charlesa Mingusa.
W latach 60. i 70. wiele nagrywał i występował, będąc aktywnym uczestnikiem nowojorskiej sceny jazzowej. Ponadto wspierał radą, a często także finansowo, młodych muzyków, co w połączeniu z długoletnią karierą sprawiło, że zyskał przydomek „Papa”. Choć z upływem lat jego popularność jako wykonawcy zmalała, niezmiennie cieszył się dużym szacunkiem w środowisku jazzowym. W lipcu 1973 jego występ zwieńczył zorganizowany w Central Parku koncert gwiazdorów perkusji, w którym wzięli udział m.in. Elvin Jones, Tony Williams, Max Roach, Art Blakey i Roy Haynes. Jeszcze jeden jego uczestnik, perkusista Charli Persip tak skomentował występ Jonesa: "Papa Jo wyszedł na scenę z hi-hatem, stołkiem, pałkami i parą miotełek wystających z tylnej kieszeni spodni. Potem usiadł, zagrał i zgasił nas wszystkich. Zgasił nas samym hi-hatem! To było coś pięknego!"
W latach 80. Jones doznał udaru mózgu i zmagał się z chorobą nowotworową, pomimo to jednak występował w weekendy w swojej ulubionej „West End Café”. W czerwcu 1984 zagrał jeszcze w Carnegie Hall podczas wielkiego koncertu poświęconego pamięci, zmarłego kilka miesięcy wcześniej, Counta Basiego. Papa Jo Jones umarł w Nowym Jorku 3 września 1985.
Wybrana dyskografia.
Jako sideman.
Z Colemanem Hawkinsem
Z Countem Basiem
Z Lesterem Youngiem
Z Betty Carter i Rayem Bryantem
Z Rayem Bryantem
Z Artem Tatumem
Z Sonnym Stittem
Z Ellą Fitzgerald

</doc>
<doc id="2361802" url="https://pl.wikipedia.org/wiki?curid=2361802" title="Podregion Vaasa">
Podregion Vaasa

Podregion Vaasa (fin. "Vaasan seutukunta") – podregion w Finlandii, w regionie Ostrobotnia.
W skład podregionu wchodzą gminy:

</doc>
<doc id="2361803" url="https://pl.wikipedia.org/wiki?curid=2361803" title="Mikroregion Jundiaí">
Mikroregion Jundiaí

Mikroregion Jundiaí – mikroregion w brazylijskim stanie São Paulo należący do mezoregionu Macro Metropolitana Paulista. Ma 804,3 km² powierzchni.

</doc>
<doc id="2361805" url="https://pl.wikipedia.org/wiki?curid=2361805" title="Podregion Suupohja">
Podregion Suupohja

Podregion Suupohja (fin. "Suupohjan seutukunta") – podregion w Finlandii, w regionie Ostrobotnia Południowa.
W skład podregionu wchodzą gminy:

</doc>
<doc id="2361808" url="https://pl.wikipedia.org/wiki?curid=2361808" title="Mikroregion Paraibuna e Paraitinga">
Mikroregion Paraibuna e Paraitinga

Mikroregion Paraibuna e Paraitinga – mikroregion w brazylijskim stanie São Paulo należący do mezoregionu Vale do Paraíba Paulista. Ma 4.425,9 km² powierzchni.

</doc>
<doc id="2361809" url="https://pl.wikipedia.org/wiki?curid=2361809" title="ASP.NET AJAX">
ASP.NET AJAX

ASP.NET AJAX – zbiór rozszerzeń do ASP.NET stworzony przez Microsoft do implementowania funkcjonalności Ajax. Jest rozpowszechniany pod licencją Microsoft Public License.
Programy obsługujące Ajax.
ASP.NET AJAX może działać pod następującymi przeglądarkami:

</doc>
<doc id="2361811" url="https://pl.wikipedia.org/wiki?curid=2361811" title="Mikroregion São José dos Campos">
Mikroregion São José dos Campos

Mikroregion São José dos Campos – mikroregion w brazylijskim stanie São Paulo należący do mezoregionu Vale do Paraíba Paulista. Ma 4.056,0 km² powierzchni.

</doc>
<doc id="2361812" url="https://pl.wikipedia.org/wiki?curid=2361812" title="Mistrzostwa Świata w Judo 2011">
Mistrzostwa Świata w Judo 2011

27. Mistrzostwa Świata w Judo odbyły się w dniach 23–28 sierpnia 2011 w hali Palais Omnisports de Paris-Bercy w Paryżu (Francja). Kobiety rywalizowały w mistrzostwach po raz 18. Drugie MŚ w Judo Open odbyły się w dniach 29-30 października 2011 w Tiumeni w Rosji.

</doc>
<doc id="2361813" url="https://pl.wikipedia.org/wiki?curid=2361813" title="Podregion Järviseutu">
Podregion Järviseutu

Podregion Järviseutu (fin. "Järviseudun seutukunta") – podregion w Finlandii, w regionie Ostrobotnia Południowa.
W skład podregionu wchodzą gminy:

</doc>
<doc id="2361814" url="https://pl.wikipedia.org/wiki?curid=2361814" title="Cicha Dolina (Karkonosze)">
Cicha Dolina (Karkonosze)

Cicha Dolina – dolina w Sudetach Zachodnich, w Karkonoszach, w województwie dolnośląskim.
Cicha Dolina położona jest w południowo-zachodniej Polsce, w Sudetach Zachodnich, w Karkonoszach, w północno-zachodniej części Pogórza Karkonoskiego. Jest ona wcięta od północy w masyw Grzybowca, rozdzielając ramię północne z Kątnikiem i Młynikiem od północno-wschodniego z Trzmielakiem, Sobieszem i Ostroszem, a kończy się w Piechowicach. Jej długość wynosi 2 km. Całe otoczenie doliny zbudowane jest z granitu karkonoskiego. W dolnej części znajdują się rumowiska i pojedyncze bloki skalne. Dnem doliny płynie Cichy Potok. Zbocza doliny są zalesione.
W dolinie, w średniowieczu, być może od XIII, a na pewno od XIV/XV w istniały huty szkła.
W dolnej części doliny znajdują się sztolnie o nieznanym przeznaczeniu, wykute przez więźniów w czasie II wojny światowej.
Przez całą dolinę biegnie żółty szlak z Piechowic na Grzybowiec.

</doc>
<doc id="2361816" url="https://pl.wikipedia.org/wiki?curid=2361816" title="Podregion Kuusiokunnat">
Podregion Kuusiokunnat

Podregion Kuusiokunnat (fin. "Kuusiokuntien seutukunta") – podregion w Finlandii, w regionie Ostrobotnia Południowa.
W skład podregionu wchodzą gminy:

</doc>
<doc id="2361817" url="https://pl.wikipedia.org/wiki?curid=2361817" title="Gregory B. Waldis">
Gregory B. Waldis

Gregory Brian Waldis (ur. 27 grudnia 1967 w Los Angeles, w stanie Kalifornia) – szwajcarski aktor teatralny, filmowy i telewizyjny.
W latach 1994-96 studiował aktorstwo w Schauspielschule der Theaterwerkstatt Mainz w Moguncji. Debiutował na szklanym ekranie w adaptacji powieści Anny Seghers "Katarzyna lub sztuka znalezienia pracy" ("Katharina oder: Die Kunst, Arbeit zu finden", 1995). W latach 2002-2005 uczęszczał do Internationale Filmschule Köln w Kolonii. Sławę zawdzięcza roli Alexandra Saalfelda w telenoweli ARD "Burza uczuć" ("Sturm der Liebe", 2005-2007).

</doc>
<doc id="2361818" url="https://pl.wikipedia.org/wiki?curid=2361818" title="Podregion Seinäjoki">
Podregion Seinäjoki

Podregion Seinäjoki (fin. "Seinäjoen seutukunta") – podregion w Finlandii, w regionie Ostrobotnia Południowa.
W skład podregionu wchodzą gminy:

</doc>
<doc id="2361823" url="https://pl.wikipedia.org/wiki?curid=2361823" title="Tramwaje w Wyborgu">
Tramwaje w Wyborgu

Tramwaje w Wyborgu − zlikwidowany system komunikacji tramwajowej w Wyborgu (obecnie w Rosji; w latach 1918–40 oraz 1941–44 w Finlandii).
Historia.
Pierwsze jazdy próbne odbyły się 25 września, a uruchomienie tramwajów nastąpiło 28 września 1912. Od początku istnienia tramwaje w Wyborgu były elektryczne i poruszały się po torach o szerokości 1000 mm. Maksymalna długość tras w Wyborgu to 21,3 km. System zamknięto 1 kwietnia 1957.
Tabor.
Tuż przed likwidacją sieci w eksploatacji znajdowały się 32 tramwaje, które po zamknięciu sieci przekazano do Piatigorska i Kaliningradu.

</doc>
<doc id="2361826" url="https://pl.wikipedia.org/wiki?curid=2361826" title="Podregion Haapavesi-Siikalatva">
Podregion Haapavesi-Siikalatva

Podregion Haapavesi-Siikalatva (fin. "Haapaveden-Siikalatvan seutukunta") – podregion w Finlandii, w regionie Pohjois-Pohjanmaa.
W skład podregionu wchodzą gminy:

</doc>
<doc id="2361827" url="https://pl.wikipedia.org/wiki?curid=2361827" title="Podregion Koillismaa">
Podregion Koillismaa

Podregion Koillismaa (fin. "Koillismaan seutukunta") – podregion w Finlandii, w regionie Pohjois-Pohjanmaa.
W skład podregionu wchodzą gminy:

</doc>
<doc id="2361828" url="https://pl.wikipedia.org/wiki?curid=2361828" title="Podregion Nivala–Haapajärvi">
Podregion Nivala–Haapajärvi

Podregion Nivala–Haapajärvi (fin. "Nivala–Haapajärven seutukunta") – podregion w Finlandii, w regionie Pohjois-Pohjanmaa.
W skład podregionu wchodzą gminy:

</doc>
<doc id="2361829" url="https://pl.wikipedia.org/wiki?curid=2361829" title="Kwalifikacyjne turnieje interkontynentalne w piłce siatkowej mężczyzn do Letnich Igrzysk Olimpijskich 2000">
Kwalifikacyjne turnieje interkontynentalne w piłce siatkowej mężczyzn do Letnich Igrzysk Olimpijskich 2000

Turnieje interkontynentalne do Letnich Igrzysk Olimpijskich w Sydney odbyły się w trzech miastach:
I Światowy Turniej Kwalifikacyjny - Matosinhos.
Tabela
II Światowy Turniej Kwalifikacyjny - Pireus.
Tabela
Wyniki
III Światowy Turniej Kwalifikacyjny - Castelnau-le-Lez.
Tabela
Wyniki

</doc>
<doc id="2361831" url="https://pl.wikipedia.org/wiki?curid=2361831" title="Podregion Oulu">
Podregion Oulu

Podregion Oulu (fin. "Oulun seutukunta") – podregion w Finlandii, w regionie Pohjois-Pohjanmaa.
W skład podregionu wchodzą gminy:

</doc>
<doc id="2361832" url="https://pl.wikipedia.org/wiki?curid=2361832" title="Akebono Tarō">
Akebono Tarō



</doc>
<doc id="2361833" url="https://pl.wikipedia.org/wiki?curid=2361833" title="Bitwa pod Civetot">
Bitwa pod Civetot

Bitwa pod Civetot (Civitot) – starcie zbrojne, które miało miejsce 21 października 1096 roku pomiędzy wojskami krzyżowców ludowych a armią sułtana Kilidż Arslana. Bitwa zakończyła się całkowitą klęską krzyżowców.
Przed bitwą.
Po dotarciu do Azji Mniejszej, wyprawa ludowa podzieliła się na dwie grupy. Jedna z nich, w której znalazło się ok. 6 000 ludzi zdobyła zamek Kserigordon, gdzie wkrótce sama została oblężona i pokonana. Pozostali krzyżowcy założyli obóz w Civetot i czekali na rozwój wydarzeń. Piotr z Amiens, dotychczasowy wódz wyprawy, już wcześniej stracił niemal cały autorytet. Teraz postanowił wrócić do Konstantynopola, aby prosić cesarza Aleksego I o wsparcie wojskowe. Pozostali dowódcy spierali się, co należy zrobić. Walter bez Mienia doradzał czekać na powrót Piotra, ale inni żądali pomszczenia obrońców Kserigordon. Przeważyło zdanie tych ostatnich.
Bitwa.
21 października 1096 armia krzyżowców opuściła Civetot, pozostawiając za sobą tylko starców, kobiety i dzieci. Zaledwie kilka kilometrów dalej, nieopodal wioski Drakon, wyprawa wpadła w turecką zasadzkę. Na zupełnie zaskoczonych krzyżowców spadł grad strzał, a niebawem Turcy przeszli do walnego ataku. Armia krzyżowców ludowych składała się głównie ze źle uzbrojonych chłopów i biedoty, którzy nie mieli większego pojęcia o sztuce wojennej. Ludzie ci szybko wpadli w panikę i rzucili się do ucieczki w kierunku Civetot. Tymczasem w obozie zaczął się kolejny dzień – niektórzy jeszcze spali, bo nikt nie spodziewał się tak rychłego powrotu armii. W tym momencie do Civetot wpadli najpierw krzyżowcy, a chwilę potem ścigający ich Turcy. Doszło do chaotycznej bitwy, która szybko zamieniła się w masakrę. Nieliczni krzyżowcy próbowali się bronić, rozpalając wielkie ogniska, tak aby wiatr zwiewał płomienie w kierunku muzułmanów. O zmroku bitwa była skończona. Wśród tysięcy zabitych było wielu przywódców wyprawy, w tym Walter bez Mienia. Turcy wzięli do niewoli tylko garstkę jeńców i trochę młodych kobiet. Zaledwie ok. 3 000 krzyżowców wydostało się z obozu i uciekło do starego zamku nad brzegiem morza.
Skutki.
Piotr z Amiens otrzymał informację o klęsce w trakcie wizyty w Konstantynopolu. Cesarz Aleksy I wysłał kilka okrętów wojennych, które uratowały obrońców nieznanego z nazwy zamku nad brzegiem morza. W ten sposób zakończyła się pierwsza wyprawa ludowa.
W kulturze.
Bitwę pod Civetot uwiecznił na rysunkach Gustave Doré ("Histoire des Croisades"). Bitwa jest też wspomniana w powieści Zofii Kossak "Krzyżowcy".

</doc>
<doc id="2361837" url="https://pl.wikipedia.org/wiki?curid=2361837" title="Olszanka (obwód miński)">
Olszanka (obwód miński)

Olszanka (biał. Альшанка, ros. Ольшанка) – wieś na Białorusi, w obwodzie mińskim, w rejonie wołożyńskim, w sielsowiecie Wiszniew.

</doc>
<doc id="2361838" url="https://pl.wikipedia.org/wiki?curid=2361838" title="Ludwik Rene">
Ludwik Rene



</doc>
<doc id="2361840" url="https://pl.wikipedia.org/wiki?curid=2361840" title="Raba (dopływ Czarnuszki)">
Raba (dopływ Czarnuszki)

Raba (niem. ) – potok, prawy dopływ Czarnuszki o długości 4,77 km.
Potok wypływa z północno-wschodnich zboczy Wiązowej w Górach Kruczych. Płynie ku północnemu zachodowi przez Kruczą Dolinę, po drodze przyjmuje z lewej strony potok Miłość, wypływający z Doliny Miłości.

</doc>
<doc id="2361841" url="https://pl.wikipedia.org/wiki?curid=2361841" title="Ninoczka (album)">
Ninoczka (album)

Ninoczka – debiutancki album Ady Fijał, wydany w czerwcu 2011 roku przez wydawnictwo muzyczne 4EverMusic.
Album zawiera 12 premierowych piosenek wokalistki. Pierwszym singlem promującym płytę został utwór „Rebeka tańczy Tango”.

</doc>
<doc id="2361845" url="https://pl.wikipedia.org/wiki?curid=2361845" title="Jan Nepomucen de Tschiderer">
Jan Nepomucen de Tschiderer

Jan Nepomucen de Tschiderer, właśc. niem. "Johann Nepomuk von Tschiderer" (ur. 15 kwietnia 1777 w Bozen w Tyrolu Płd., zm. 3 grudnia 1860 w Trydencie) – profesor teologii, biskup Trydentu, błogosławiony Kościoła katolickiego.
Był piątym z siedmiorga dzieci Josepha Joachima Tschiderer i Kathariny Giovanelli. Chodził do miejscowej szkoły franciszkańskiej. Razem z rodziną przeniósł się do Innsbrucku, gdzie studiował teologię. 27 lipca 1800 roku otrzymał święcenia kapłańskie, a po dwóch latach udał się do Rzymu. Tam został mianowany wikariuszem apostolskim. W 1834 roku został mianowany na biskupa Trydentu przez cesarza Franciszka I.
Zmarł w opinii świętości w wieku 83 lat.
Został beatyfikowany przez papieża Jana Pawła II w dniu 30 kwietnia 1995 roku w Trydencie podczas obchodów 450-rocznicy inauguracji soboru trydenckiego.

</doc>
<doc id="2361846" url="https://pl.wikipedia.org/wiki?curid=2361846" title="Sulejów Klasztor">
Sulejów Klasztor

Sulejów Klasztor – dawny wąskotorowy przystanek osobowy w Sulejowie, w województwie łódzkim, w Polsce. "Klasztor" dotyczy Opactwa Cystersów.

</doc>
<doc id="2361851" url="https://pl.wikipedia.org/wiki?curid=2361851" title="Tartak (przystanek kolejowy)">
Tartak (przystanek kolejowy)

Tartak – dawny wąskotorowy przystanek osobowy w Sulejowie, w województwie łódzkim, w Polsce.

</doc>
<doc id="2361854" url="https://pl.wikipedia.org/wiki?curid=2361854" title="Haru">
Haru

 – imię japońskie noszone zarówno przez kobiety jak i przez mężczyzn.
Możliwa pisownia.
Haru można zapisać używając wielu, różnych znaków kanji i może znaczyć m.in.:

</doc>
<doc id="2361858" url="https://pl.wikipedia.org/wiki?curid=2361858" title="Marian Drażdżewski">
Marian Drażdżewski

Marian Drażdżewski (ur. 3 lipca 1946 w Bydgoszczy) – polski wioślarz, trener, olimpijczyk z Monachium 1972.
Członek osad ósemek uczestniczących w mistrzostwach Europy w latach 1971 (10. miejsce), 1973 (7. miejsce). Reprezentował KKW Bydgoszcz.
Na igrzyskach olimpijskich w 1972 roku był członkiem osady ósemek (partnerami byli: Jerzy Ulczyński, Marian Siejskowski, Krzysztof Marek, Jan Młodzikowski, Grzegorz Stellak, Ryszard Giło, Sławomir Maciejowski, Ryszard Kubiak (sternik)). Polska osada zajęła 6. miejsce.
Po zakończeniu kariery sportowej trener, wychowawca wielu reprezentantów Polski. Jego podopieczni wywalczyli w konkurencji czwórki bez sternika mężczyzn kategorii lekkiej następujące osiągnięcia: srebrny medal na Igrzyskach Olimpijskich w Pekinie w 2008 roku (osada płynęła w składzie: Paweł Rańda, Miłosz Bernatajtys, Bartłomiej Pawełczak i Łukasz Pawłowski), brązowy medal na mistrzostwach świata w Poznaniu w 2009 roku (osada płynęła w składzie: Paweł Rańda, Miłosz Bernatajtys, Łukasz Siemion i Łukasz Pawłowski) oraz srebrny medal na mistrzostwach Europy w Montemor-o-Velho w 2010 roku (osada płynęła w składzie: Paweł Rańda, Miłosz Bernatajtys, Łukasz Siemion i Łukasz Pawłowski).
Trener klubowy wioślarzy LOTTO-Bydgostia Bydgoszcz.

</doc>
<doc id="2361860" url="https://pl.wikipedia.org/wiki?curid=2361860" title="Miłość (potok)">
Miłość (potok)

Miłość – potok, lewy dopływ Raby, wypływający z północnych zboczy Mravenči vrchu w Górach Kruczych. Płynie ku północy przez Dolinę Miłości, po czym w Kruczej Dolinie wpada do Raby. Długość potoku wynosi ok. 1,3 km.

</doc>
<doc id="2361863" url="https://pl.wikipedia.org/wiki?curid=2361863" title="Randall Bal">
Randall Bal

Randall Bal (ur. 14 listopada 1980 w Fair Oaks), amerykański pływak specjalizujący się w stylu grzbietowym, medalista mistrzostw Świata i rekordzista Świata.

</doc>
<doc id="2361864" url="https://pl.wikipedia.org/wiki?curid=2361864" title="Andrzej Lech">
Andrzej Lech

Andrzej Lech (ur. 15 maja 1946 w Gdyni) – polski piłkarz ręczny, nauczyciel wychowania fizycznego, trener, olimpijczyk z Monachium 1972.
Zawodnik grający na pozycji obrotowego. Reprezentował klub Spójnia Gdańsk (w latach 1964-1987), z którym to klubem zdobył w latach 1968-1970 trzy tytuły mistrza Polski.
Uczestnik mistrzostw świata w roku 1970 podczas których polska reprezentacja zajęła 14. miejsce, oraz mistrzostw w roku 1974, gdzie Polska zajęła 4. miejsce.
Na igrzyskach olimpijskich był członkiem drużyny, która zajęła 10. miejsce.
Pod koniec kariery sportowej wyemigrował do Austrii, gdzie pozostał na stałe.

</doc>
<doc id="2361866" url="https://pl.wikipedia.org/wiki?curid=2361866" title="Tryk">
Tryk



</doc>
<doc id="2361867" url="https://pl.wikipedia.org/wiki?curid=2361867" title="Trolejbusy w Nachiczewanie">
Trolejbusy w Nachiczewanie

Trolejbusy w Nachiczewanie − zlikwidowany system komunikacji trolejbusowej w Nachiczewanie w Azerbejdżanie.
Historia.
Trolejbusy w Nachiczewanie uruchomiono 3 listopada 1986. W kolejnych latach sieć trolejbusową rozbudowano do trzech linii. Trolejbusy zamknięto w kwietniu 2004.
Tabor.
W eksploatacji znajdowały się trolejbusy ZiU-9. W 1990 posiadano 29 trolejbusów tego typu.

</doc>
<doc id="2361868" url="https://pl.wikipedia.org/wiki?curid=2361868" title="Nikołaj Gulajew">
Nikołaj Gulajew

Nikołaj Aleksiejewicz Gulajew, ros. Николай Алексеевич Гуляев (ur. we wsi Kakowino, w guberni moskiewskiej, zm. 23 lutego 2000 w Moskwie) – rosyjski piłkarz, grający na pozycji pomocnika, a wcześniej napastnika, trener piłkarski.
Kariera piłkarska.
Kariera klubowa.
Wychowanek zespołu fabryki im. P.Aleksiejewa w Moskwie. W 1934 rozpoczął karierę piłkarską w drużynie zakładu Awiachim w Moskwie. W 1936 debiutował w składzie Spartaka Moskwa. Podczas II wojny światowej występował w drużynach Zienit Moskwa i Spartak Moskwa. W 1947 przeszedł do zespołu zakładu im. Kalinina Kaliningrad (obwód moskiewski), w którym zakończył swoją karierę piłkarską.
Kariera trenerska.
Po zakończeniu kariery piłkarskiej rozpoczął karierę szkoleniowca. Do 1954 roku trenował drugoligowe kluby Dzierżyniec Kołomna i Zienit Kaliningrad. W 1955 objął stanowisko głównego trenera Spartaka Moskwa, z którym pracował do 1959, a potem w 1966 oraz w latach 1973-1975. Oprócz tego pracował w sztabie szkoleniowym narodowej reprezentacji ZSRR (1956-1957, kwiecień 1960 - czerwiec 1964, styczeń-czerwiec 1972), a w 1957 młodzieżowej reprezentacji ZSRR. Od kwietnia do maja 1972 na stanowisku głównego selekcjonera Sbornej. W latach 50. prowadził drugą reprezentację ZSRR. Również pracował z olimpijską reprezentacją ZSRR, którą prowadził od maja 1969 do czerwca 1970 i pomagał trenować w latach 1970-1971 oraz 1975. W latach 1964-1965 i 1967-1968 zajmował stanowisko Głównego Trenera Federacji Piłki Nożnej ZSRR. W latach 1976-1977 trenował FSzM Moskwa, a potem prowadził Ararat Erywań (styczeń—sierpień 1978). W latach 1982-1986 pracował na stanowisku wicedyrektora SDJuSzOR Spartak Moskwa. Zmarł 23 lutego 2000 w Moskwie. Został pochowany na cmentarzu Wostriakowskim.

</doc>
<doc id="2361869" url="https://pl.wikipedia.org/wiki?curid=2361869" title="Wyspa San Giulio">
Wyspa San Giulio

Wyspa San Giulio – wyspa leżąca w południowej części jeziora Lago d'Orta, leżącego w północnych Włoszech (wschodni kraniec Piemont, prowincja Novara). Nazwa wyspy pochodzi od świętego żyjącego w IV wieku n.e., który miał wedle legendy wypędzić z niej smoki i węże. 
Opis wyspy.
Niewielka pokryta wzniesieniami wyspa ma długość 275 m i szerokość 140 m. Na San Giulio znajduje się barokowa Bazylika świętego Giulio (Basilica di San Giulio), w której znajdują się szczątki świętego. Na wyspę można dostać się statkiem z pobliskiego miasta Orta San Giulio. Wyspa stanowi atrakcję turystyczną. 
Legenda.
Wedle miejscowej legendy święty Giulio (Juliusz z Novary) chcąc dostać się na wyspę, popłynął na swoim płaszczu. Miejscowi rybacy nie chcieli przewieźć na wyspę misjonarza, gdyż bali się żyjących na wyspie smoków. Święty po dostaniu się na wyspę miał zaprzęgnąć do wozu wilki i przepędzić z niej smoki i węże. Tam też zbudował kościół. Obecnie święty Giulio jest patronem wyspy.

</doc>
<doc id="2361870" url="https://pl.wikipedia.org/wiki?curid=2361870" title="Krzysztof Szymczak">
Krzysztof Szymczak

Krzysztof Szymczak (ur. 16 września 1951 w Szczecinie) – polski żeglarz, olimpijczyk z Monachium 1972.
W roku 1968 zdobył brązowy medal mistrzostw świata w klasie Hornet (partnerem był M.Szczerzyński).
Na igrzyskach w roku 1972 wystartował na jachcie klasy Latający Holender (partnerem był Zbigniew Kania). Polska załoga zajęła 21. miejsce.

</doc>
<doc id="2361873" url="https://pl.wikipedia.org/wiki?curid=2361873" title="Włodzimierz Lewin">
Włodzimierz Lewin

Włodzimierz Lewin (ur. 5 kwietnia 1947 w Warszawie) – polski judoka, olimpijczyk z Monachium 1972.
Wielokrotny medalista na mistrzostwach Polski:
Na igrzyskach olimpijskich wystartował w wadze półciężkiej zajmując 9. miejsce.

</doc>
<doc id="2361876" url="https://pl.wikipedia.org/wiki?curid=2361876" title="Anano">
Anano



</doc>
<doc id="2361880" url="https://pl.wikipedia.org/wiki?curid=2361880" title="Zbigniew Leśniak">
Zbigniew Leśniak

 Zbigniew Leśniak (ur. 12 marca 1950 w Nowym Sączu) – polski kajakarz górski, trener, olimpijczyk z Monachium 1972.
Zawodnik nowosądeckich klubów Start i Dunajec. W latach 1970–1978 czterokrotnie wywalczył tytuł mistrza Polski w konkurencji C-2 x 3 slalom i C-2 x 3 zjazd.
Uczestnik mistrzostw świata w:
Na igrzyskach olimpijskich wystartował w konkurencji C-2 slalom (partnerem był: Maciej Rychta). Polska osada zajęła 17. miejsce.
Po zakończeniu kariery sportowej został trenerem.

</doc>
<doc id="2361883" url="https://pl.wikipedia.org/wiki?curid=2361883" title="Dołek (przełęcz)">
Dołek (przełęcz)

Dołek (czes.: "Slezské sedlo", niem.: "Mädelwiese") – przełęcz w głównym grzbiecie Karkonoszy (Śląskim Grzbiecie), nad miejscowością Przesieka, pomiędzy Małym Szyszakiem a Śląskimi Kamieniami. Biegnie nią granica polsko-czeska.
Od północnego zachodu nad przełęczą wznosi się masyw Śląskich Kamieni (czes. Dívči kameny).
Wyraźne obniżenie w połowie Śląskiego Grzbietu składa się z dwóch przełęczy. Pierwszą od zachodu i głębszą (1178 m n.p.m.) jest właśnie przełęcz Dołek, a za Ptasim Kamieniem (1213 m n.p.m.), na wschód znajduje się Przełęcz Karkonoska o wysokości 1198 m n.p.m., do której zarówno od czeskiej, jak i od polskiej strony prowadzi asfaltowa droga. W Czechach całe siodło (oba obniżenia) nosi nazwę Slezské sedlo.
Turystyka.
Przez przełęcz przechodzi czerwony szlak turystyczny Szklarska Poręba - Karpacz, tzw. Droga Przyjaźni Polsko-Czeskiej.

</doc>
<doc id="2361886" url="https://pl.wikipedia.org/wiki?curid=2361886" title="Bernard Szczepański (zapaśnik)">
Bernard Szczepański (zapaśnik)

Bernard Szczepański (ur. 11 października 1945 w Rudzie, zm. 21 września 2018) – polski zapaśnik, medalista mistrzostw świata, olimpijczyk z Monachium 1972.
Zawodnik klubu Slavia Ruda Śląska, specjalizujący się w stylu klasycznym. 
W roku 1961 zdobył tytuł mistrza Polski juniorów.
Brązowy medalista mistrzostw świata w roku 1970.
Na igrzyskach olimpijskich wystartował w wadze papierowej zajmując 14.-15. miejsce.

</doc>
<doc id="2361889" url="https://pl.wikipedia.org/wiki?curid=2361889" title="Tobias Kempe">
Tobias Kempe

Tobias Kempe (ur. 27 czerwca 1989 w Wesel) – niemiecki piłkarz występujący na pozycji pomocnika, grający w SV Darmstadt 98. Jego ojciec, Thomas rozegrał 391 meczów w Bundeslidze w barwach MSV Duisburg, VfB Stuttgart i VfL Bochum. Starszy brat Tobiasa, Dennis, również jest piłkarzem.
Lata juniorskie.
Tobias Kempe treningi piłkarskie podjął już w wieku sześciu lat w klubie TV Voerde. Latem 2000 przeniósł się do SuS Dinslaken. W 2003 roku dołączył do brata, który od roku grał w Borussii Mönchengladbach. Po trzech latach Tobias przeszedł do Werderu Brema, z którym w sezonie 2006/2007 wygrał Bundesligę U-19 landów północnych/północno-wschodnich. W 2008 roku został włączony do kadry rezerw seniorskiej drużyny.
Kariera seniorska.
W seniorskiej drużynie rezerw zadebiutował 30 sierpnia 2008 w przegranym 1-3 meczu 3. Ligi przeciwko Rot-Weiß Erfurt. Kempe wszedł na plac gry w 80' zmieniając Philipp’a Bergfrede. Pierwszego gola strzelił 16 maja 2009 w wygranym 2-0 spotkaniu ze Stuttgarter Kickers. W tym samym meczu Kempe zaliczył także asystę. Bremeńczycy zakończyli rozgrywki na 17. miejscu w tabeli, a Tobias zanotował w tym sezonie 14 gier i jedno trafienie.
Następne sezon Kempe rozegrał już jako podstawowy piłkarz swojej drużyny i pomógł jej w zajęciu trzynastego miejsca w tabeli. Zagrał 34 mecze, trzykrotnie pokonując bramkarza rywali i notując 9 asyst. Jego dobra postawa nie pozostała niezauważona i po zakończeniu rozgrywek został pozyskany przez Erzgebirge Aue, które właśnie awansowało do wyższej ligi, a sam Kempe strzelił tej drużynie bramkę w ostatniej kolejce sezonu 2009/2010.
Tobias Kempe od początku stał się ważnym piłkarzem swojej nowej drużyny. W 2. Bundeslidze zadebiutował 21 sierpnia 2010 w spotkaniu pierwszej kolejki przeciwko SC Paderborn. W 74' zmienił na boisku Skerdilaida Curriego, a już cztery minuty później został ukarany żółtą kartką. Pierwszą bramkę dla drużyny z Aue strzelił 1 lutego 2011 w wygranym 3-1 meczu z FSV Frankfurt. Mimo tego, iż celem na sezon 2010/2011 dla zawodników Erzgebirge było utrzymanie się w lidze, to przy wydatnym udziale Tobiasa zajęli wysokie piąte miejsce w tabeli, a sam Kempe zakończył sezon rozgrywając 32 mecze, strzelając dwie bramki i notując 3 asysty.
Kolejny sezon nie był jednak już tak udany. Kempe rozegrał 27 spotkań, w których strzelił dwie bramki i zanotował jedną asystę, a jego klub do ostatniej kolejki walczył o uniknięcie konieczności gry w barażach o 2. Bundesligę. Ostatecznie Erzgebirge uplasowało się na piętnastej pozycji dającej utrzymanie.
6 marca 2012 Kempe podpisał kontrakt z SC Paderborn. Umowa obowiązywała od 1 lipca tego samego roku, jednak już w styczniu 2013 roku Kempe przeszedł do Dynama Drezno, z którym w 2. Bundeslidze utrzymał się dopiero po wygranych barażach z VfL Osnabrück. Przed ostatnią kolejką sezonu 2013/2014 Dynamo znów było szesnaste w tabeli (pozycja ta oznaczała grę w barażu o utrzymanie), ale w ostatnim meczu ośmiokrotni mistrzowie NRD przegrali 2:3 z Arminią Bielefed i zostali przez nią wyprzedzeni w tabeli.
Po spadku Dynama do 3. Ligi, Kempe przeszedł za darmo do SV Darmstadt 98, beniaminka 2. Bundesligi. Klub, którego Kempe był podstawowym graczem niespodziewanie zajął drugie miejsce w tabeli i po raz pierwszy w historii awansował do 1. Bundesligi. W elicie Kempe zadebiutował 15 sierpnia 2015 w meczu pierwszej kolejki przeciwko Hannover 96 (2:2). SV Darmstadt 98 zajął w tym sezonie 14. miejsce w tabeli. Po zakończeniu rozgrywek Kempe przeszedł do 1. FC Nürnberg. Spędził tam sezon 2016/2017, po czym wrócił do Darmstadtu.
Reprezentacje narodowe.
Będąc piłkarzem Werderu Brema Kempe powoływany był do młodzieżowych reprezentacji Niemiec. W reprezentacji U-18 zagrał dwa mecze. W kadrze U-20 zadebiutował, pod wodzą Horsta Hrubescha 12 października 2008 w meczu towarzyskim przeciwko Austrii. Austriacy to spotkanie wygrali 2-1, a honorowe trafienie dla pokonanych zaliczył właśnie Tobias Kempe. W 2009 roku uczestniczył wraz ze swoją reprezentacją w Mistrzostwach Świata U-20. Kempe zagrał w dwóch meczach fazy grupowej oraz w meczu 1/8 finału przeciwko Nigerii, kiedy to w 64' otrzymał czerwoną kartkę i został wyrzucony z boiska. Niemcy ten mecz wygrali, ale w ćwierćfinale nie sprostali Brazylijczykom.

</doc>
<doc id="2361895" url="https://pl.wikipedia.org/wiki?curid=2361895" title="Jedlińscy herbu Nabram">
Jedlińscy herbu Nabram

Jedlińscy, także Jedleńscy – polski ród szlachecki pieczętujący się herbem Nabram, który wziął swoje nazwisko od wsi Jedlny w województwie krakowskim.
Seweryn Uruski pisał, iż przedstawiciele tego rodu nabywszy znaczny obszar lasów w województwie sieradzkim nazwali dwie założone na wykarczowanym terenie osady: Jedlno i Wola-Jedlińska na pamiątkę miejscowości, od której wzięli nazwisko.
Od I połowy XVIII w. do II wojny światowej ród Jedlińskich - określany w księgach metrykalnych rzymskokatolickiej parafii Tyśmienica jako szlachta - zamieszkiwał w powiecie tłumackim, jednak Poczet szlachty galicyjskiej nie wymienia żadnego, który wylegitymowałby się w zaborze austriackim ze staropolskiego szlachectwa.

</doc>
<doc id="2361899" url="https://pl.wikipedia.org/wiki?curid=2361899" title="Podregion Oulunkaari">
Podregion Oulunkaari

Podregion Oulunkaari (fin. "Oulunkaaren seutukunta") – podregion w Finlandii, w regionie Pohjois-Pohjanmaa.
W skład podregionu wchodzą gminy:

</doc>
<doc id="2361901" url="https://pl.wikipedia.org/wiki?curid=2361901" title="Trolejbusy w Dżyzaku">
Trolejbusy w Dżyzaku

Trolejbusy w Dżyzaku − zlikwidowany system komunikacji trolejbusowej w Dżyzaku w Uzbekistanie.
Historia.
Trolejbusy w Dżyzaku uruchomiono w 1997. W ostatnich latach w mieście istniała jedna linia trolejbusowa o długości 13 km:
Lina nr 1 nie kursowała z powodu kradzieży sieci trakcyjnej. Trasa linii:
Ostatnią czynną linię trolejbusową nr 2 zamknięto w styczniu 2010.
Tabor.
W Dżyzaku eksploatowano wyłącznie trolejbusy ZiU-9. Przed zamknięciem systemu w miecie było 5 trolejbusów w tym:

</doc>
<doc id="2361903" url="https://pl.wikipedia.org/wiki?curid=2361903" title="Podregion Raahe">
Podregion Raahe

Podregion Raahe (fin. "Raahen seutukunta") – podregion w Finlandii, w regionie Pohjois-Pohjanmaa.
W skład podregionu wchodzą gminy:

</doc>
<doc id="2361906" url="https://pl.wikipedia.org/wiki?curid=2361906" title="Hideki">
Hideki

 – popularne męskie imię japońskie.
Możliwa pisownia.
Hideki można zapisać używając wielu różnych znaków kanji i może znaczyć m.in.:

</doc>
<doc id="2361907" url="https://pl.wikipedia.org/wiki?curid=2361907" title="Podregion Ylivieska">
Podregion Ylivieska

Podregion Ylivieska (fin. "Ylivieskan seutukunta") – podregion w Finlandii, w regionie Pohjois-Pohjanmaa.
W skład podregionu wchodzą gminy:

</doc>
<doc id="2361910" url="https://pl.wikipedia.org/wiki?curid=2361910" title="Podregion Kaustinen">
Podregion Kaustinen

Podregion Kaustinen (fin. "Kaustisen seutukunta") – podregion w Finlandii, w regionie Ostrobotnia Środkowa.
W skład podregionu wchodzą gminy:

</doc>
<doc id="2361912" url="https://pl.wikipedia.org/wiki?curid=2361912" title="Męty z Warszawy">
Męty z Warszawy

Męty z Warszawy – polski, czarno-biały, niemy, krótkometrażowy film z 1914 roku.
Sprzedawca gęsi sprowadził na ul. Zamoyskiego w Warszawie (Praga) specjalistę w celu produkowania filmów "na miejscowy użytek". Film ten był pierwszy. Nakręcany w naturalnych plenerach z aktorami wziętymi z ulicy. Aktorzy opłacani byli gęsiami.

</doc>
<doc id="2361913" url="https://pl.wikipedia.org/wiki?curid=2361913" title="Podregion Kokkola">
Podregion Kokkola

Podregion Kokkola (fin. "Kokkolan seutukunta") – podregion w Finlandii, w regionie Ostrobotnia Środkowa.
W skład podregionu wchodzą gminy:

</doc>
<doc id="2361915" url="https://pl.wikipedia.org/wiki?curid=2361915" title="ᶑ">
ᶑ

ᶑ (d z kreską i ogonkiem) nieużywana współcześnie litera alfabetu łacińskiego, używana była niegdyś w transkrypcji fonetycznej, reprezentowała "spółgłoskę dźwięczną implozywną z retrofleksją (?)" (współcześnie taki dźwięk nie występuje w żadnym języku). Powstała z litery d z haczykiem symbolizującym implozję, i ogonkiem symbolizującym retrofleksję. Jest to więc ligatura liter ɗ i ɖ.
ᶑ nie jest oficjalną literą IPA.

</doc>
<doc id="2361919" url="https://pl.wikipedia.org/wiki?curid=2361919" title="Podregion Pohjois-Satakunta">
Podregion Pohjois-Satakunta

Podregion Pohjois-Satakunta (fin. "Pohjois-Satakunnan seutukunta") – podregion w Finlandii, w regionie Satakunta.
W skład podregionu wchodzą gminy (miasta zostały pogrubione):

</doc>
<doc id="2361922" url="https://pl.wikipedia.org/wiki?curid=2361922" title="Podregion Pori">
Podregion Pori

Podregion Pori (fin. "Porin seutukunta") – podregion w Finlandii, w regionie Satakunta.
W skład podregionu wchodzą gminy (miasta zostały pogrubione):

</doc>
<doc id="2361926" url="https://pl.wikipedia.org/wiki?curid=2361926" title="Podregion Rauma">
Podregion Rauma

Podregion Rauma (fin. "Rauman seutukunta") – podregion w Finlandii, w regionie Satakunta.
W skład podregionu wchodzą gminy (miasta zostały pogrubione):

</doc>
<doc id="2361928" url="https://pl.wikipedia.org/wiki?curid=2361928" title="Juju">
Juju

Juju (lub Ju-Ju, czyt. "dżudżu") – termin pochodzenia zachodnioafrykańskiego lub francuskiego używany przez europejskich kolonizatorów na określenie tradycyjnych wierzeń ludów afrykańskich. Termin ten odnosi się zarówno do religii, rozmaitych praktyk jak i samych obiektów kultu oraz związanych z nimi nadnaturalnych mocy.
Wierzenia Juju obejmują używanie amuletów oraz innych przedmiotów totemicznych celem ochrony przed złymi mocami. Zakładają również rytualne zakazy i nakazy (analogicznie do polinezyjskiego "tabu").
Religia juju przywędrowała do Ameryki wraz z afrykańskimi niewolnikami. Jest obecna nadal wśród niektórych Afroamerykanów, którzy zdecydowali się kontynuować tradycyjne wierzenia. Dotyczy to szczególnie potomków Maronów.

</doc>
<doc id="2361932" url="https://pl.wikipedia.org/wiki?curid=2361932" title="Podregion Koillis-Savo">
Podregion Koillis-Savo

Podregion Koillis-Savo (fin. "Koillis-Savon seutukunta") – podregion w Finlandii, w regionie Pohjois-Savo.
W skład podregionu wchodzą gminy:

</doc>
<doc id="2361933" url="https://pl.wikipedia.org/wiki?curid=2361933" title="Podregion Kuopio">
Podregion Kuopio

Podregion Kuopio (fin. "Kuopion seutukunta") – podregion w Finlandii, w regionie Pohjois-Savo.
W skład podregionu wchodzą gminy:

</doc>
<doc id="2361934" url="https://pl.wikipedia.org/wiki?curid=2361934" title="Podregion Sisä-Savo">
Podregion Sisä-Savo

Podregion Sisä-Savo (fin. "Sisä-Savon seutukunta") – podregion w Finlandii, w regionie Pohjois-Savo.
W skład podregionu wchodzą gminy:

</doc>
<doc id="2361935" url="https://pl.wikipedia.org/wiki?curid=2361935" title="Podregion Varkaus">
Podregion Varkaus

Podregion Varkaus (fin. "Varkauden seutukunta") – podregion w Finlandii, w regionie Pohjois-Savo.
W skład podregionu wchodzą gminy:

</doc>
<doc id="2361936" url="https://pl.wikipedia.org/wiki?curid=2361936" title="Kozacka Dolina">
Kozacka Dolina

Kozacka Dolina (niem. "Kosakenloch") – dolina w środkowej części Karkonoszy, w Sudetach Zachodnich.
Nazwa.
Nazwa powstała w 1622, w czasie wojny trzydziestoletniej, gdy okoliczna ludność chroniła się w tym niedostępnym terenie przed lisowczykami, których błędnie brano za Kozaków.
Opis.
Jest to wąska, głęboko wcięta dolina w środkowej części Śląskiego Grzbietu, podchodząca podeń poniżej Przełęczy Dołek i Przełęczy Karkonoskiej. Oddziela Hutniczy Grzbiet na zachodzie od Suchej Góry. Kończy się po około 1800 metrach. Niższa część nazywana jest Doliną Czerwienia.
Wody.
Dnem Kozackiej Doliny płynie potok Czerwień. Zbocza doliny są podmokłe. Spływa po nich wiele krótkich, bezimiennych potoków.
Roślinność.
Cała dolina jest zalesiona.
Zagospodarowanie.
Zboczami przechodzi kilka dróg leśnych, m.in. "Celna Droga".
Ochrona przyrody.
Najwyższe partie doliny znajdują się w obrębie Karkonoskiego Parku Narodowego.
Turystyka.
Górną partią doliny przechodzi:

</doc>
<doc id="2361937" url="https://pl.wikipedia.org/wiki?curid=2361937" title="Podregion Ylä-Savo">
Podregion Ylä-Savo

Podregion Ylä-Savo (fin. "Ylä-Savon seutukunta") – podregion w Finlandii, w regionie Pohjois-Savo.
W skład podregionu wchodzą gminy:

</doc>
<doc id="2361940" url="https://pl.wikipedia.org/wiki?curid=2361940" title="Malia Metella">
Malia Metella

Malia Metella (ur. 23 lutego 1982 roku w Kajennie, w Gujanie Francuskiej) – była francuska pływaczka specjalizująca się w stylu dowolnym, medalistka olimpijska, mistrzostw Świata i Europy.
3 listopada 2009 r. zakończyła karierę sportową.

</doc>
<doc id="2361941" url="https://pl.wikipedia.org/wiki?curid=2361941" title="Podregion Mikkeli">
Podregion Mikkeli

Podregion Mikkeli (fin. "Mikkelin seutukunta") – podregion w Finlandii, w regionie Etelä-Savo.
W skład podregionu wchodzą gminy:

</doc>
<doc id="2361942" url="https://pl.wikipedia.org/wiki?curid=2361942" title="Podregion Pieksämäki">
Podregion Pieksämäki

Podregion Pieksämäki (fin. "Pieksämäen seutukunta") – podregion w Finlandii, w regionie Etelä-Savo.
W skład podregionu wchodzą gminy:

</doc>
<doc id="2361944" url="https://pl.wikipedia.org/wiki?curid=2361944" title="Podregion Savonlinna">
Podregion Savonlinna

Podregion Savonlinna (fin. "Savonlinnan seutukunta") – podregion w Finlandii, w regionie Etelä-Savo.
W skład podregionu wchodzą gminy:

</doc>
<doc id="2361946" url="https://pl.wikipedia.org/wiki?curid=2361946" title="Ambasada Austrii w Warszawie">
Ambasada Austrii w Warszawie

Ambasada Austrii w Warszawie (niem. "Österreichische Botschaft in Polen") – austriacka placówka dyplomatyczna znajdująca się w Warszawie przy ul. Gagarina 34.
Podział organizacyjny.
W skład przedstawicielstwa wchodzą też:
Siedziba.
Przed I wojną światową.
W okresie porozbiorowym, a przed I wojną światową Austro-Węgry utrzymywały w Warszawie konsulat generalny, który wielokrotnie zmieniał swoją siedzibę, m.in. w kamienicy Stanisława barona Lessera przy ul. Miodowej 490, obecnie 21 (1829), budynek nie zachował się, w kamienicy Grotowskich przy ul. Mazowieckiej 4 (1869-1870), nie zachowała się, ul. Świętokrzyskiej 19 (1873), ul. Świętokrzyskiej 7 (1878-1880), ul. Świętokrzyskiej 17 (1881), ul. Świętokrzyskiej 7 (1883-1887), ul. Jasnej 6 (1888), w kamienicy Jaroszyńskiego przy ul. Brackiej 20 (1893), ul. Jasnej 2 róg ul. Zgody 8 róg ul. Przeskok 8 (1900), nie zachowała się, w kamienicy Natansona przy ul. Szkolnej 10 (1901-1902), nie zachowała się, w Al. Jerozolimskich 23 (1903-1905), nie zachowała się, Al. Jerozolimskich 25 (1909), obecnie Al. Jerozolimskie 31, Al. Jerozolimskich 23 (1910-1911), Al. Jerozolimskich 70 (1912-1914); konsulat zamknięto w 1914.
Konsulaty urzędowały też:
Po zawarciu przez Austrię umowy z Węgrami, w okresie lat 1867-1918 konsulaty Austrii reprezentowały oba państwa, stosując nazwę Austro-Węgier.
Okres I wojny światowej.
W tym okresie działało przedstawicielstwo dyplomatyczne Austro-Węgier przy niemieckim gubernatorze w Warszawie (1915-1917).
W okresie międzywojennym.
Stosunki dyplomatyczne pomiędzy obydwoma krajami podjęto w 1918. W 1921 rangę dotychczasowych przedstawicielstw podniesiono do szczebla poselstw, które w Warszawie funkcjonowało m.in. w Pałacyku Marii z Lubomirskich Radziwiłłowej przy ul. Długiej 26 (1922), następnie w kamienicy Kazimierza Granzowa z 1880 (proj. Witold Lanci) przy ul. Królewskiej 16, kamienicę zburzono w 1963 (1923), w kamienicy barona Bronisława Lessera z ok. 1898 (proj. Stefan Szyller) przy ul. Koszykowej 11 b/13, róg ul. Służewskiej 8 (1923-1938), w 1944 kamienicę zburzono.
W okresie Wojny polsko-bolszewickiej, w sytuacji zagrożenia zajęcia Warszawy, personel poselstwa był ewakuowany okresowo (od początku sierpnia 1920) do Poznania.
Funkcjonowały też placówki konsularne:
Po II wojnie światowej.
Po II wojnie światowej stosunki dyplomatyczne reaktywowano w 1946, początkowo na szczebli misji politycznych. Przedstawiciel Austrii rozpoczął swoje urzędowanie w Warszawie w 1946 z lokalizacją misji w hotelu Polonia w Al. Jerozolimskich 5, obecnie 45. Następnie misję przekształcono w przedstawicielstwo polityczne (1946) z siedzibą przy ul. Willowej 2 (1948-1957). Nadano mu rangę poselstwa, lokując też w hotelu Bristol przy ul. Krakowskie Przedmieście 42-44 (1954). W 1958 ponownie podniesiono rangę do ambasady – lokalizując ją przy ul. Bończa 8 (1958-1964), którą przeistoczono w ul. Gagarina 8 (1963-1971), a następnie po wybudowaniu obecnej siedziby – przy ul. Gagarina 34 (1972-).
Swoją siedzibę wielokrotnie zmieniał wydział handlowy: m.in. mieścił się w hotelu Polonia w Al. Jerozolimskich 5, następnie 45 (1948-1951), ul. Rakowieckiej 39a (1955-1957), ul. Smolnej 34 (1964), w kamienicy Władysława Ławrynowicza/Portera w Al. Ujazdowskich 22 (1990-1993), przy ul. Idzikowskiego 7-9 (1996-2004), przy ul. Królewskiej 16 (2011-2021), obecnie w Al. Jerozolimskich 44 (2022-); w Krakowie przy ul. Zwierzynieckiej 29, obecnie przy ul. św. Tomasza 34 (2014). 
Od 1994 działa w Polsce Narodowe Biuro Promocji Austrii, np. przy ul. Królewskiej 16 (2011-2021), obecnie w Al. Jerozolimskich 44 (2022-).
W 1965 powołano w Warszawie Czytelnię Austriacką ("Österreichische Lesesaal") z siedzibą przy ul. Próżnej 8 (1966–), w 1973 przekształcając w Austriacki Instytut Kultury ("Österreichisches Kulturinstitut"), w 1997 zmieniając jego nazwę na Instytut Austriacki ("Österreich Institut") obecnie przy ul. Zielnej 37 (2003-); w 2001 dokonując restrukturyzacji przez wydzielenie z dotychczasowego instytutu, któremu pozostawiono działalność edukacyjną, nowej instytucji zajmującej się jedynie promocją kultury austriackiej - Austriackiego Forum Kultury ("Österreichisches Kulturforum"), początkowo przy ul. Próżnej 8, współcześnie przy ul. Próżnej 7/9 (2013-). 
Po przemianach ustrojowych funkcjonował też Austriacki Konsulat Generalny w Krakowie (niem. "Österreichisches Generalkonsulat Krakau"), z siedzibą w Willi Lewalskich z 1925 przy ul. Napoleona Cybulskiego 9 (1990-2013). W 2019 przywrócono konsulat generalny tym razem lokując go przy ul. Krupniczej 42.
Rezydencję ambasadora umieszczono przy ul. Willowej 3 (1948-2006).

</doc>
<doc id="2361948" url="https://pl.wikipedia.org/wiki?curid=2361948" title="Matthew Welsh">
Matthew Welsh

Matthew Welsh;znany jako Matt Welsh (ur. 18 listopada 1976 roku w Melbourne) – były australijski pływak specjalizujący się w stylu grzbietowym i motylkowym, medalista olimpijska i mistrzostw Świata.
4 listopada 2006 r. ożenił się z Lauren Newton, australijska prezenterką telewizyjną.
W 2008 r. zakończył karierę sportową.

</doc>
<doc id="2361949" url="https://pl.wikipedia.org/wiki?curid=2361949" title="Wczesne rękopisy greckiego Nowego Testamentu">
Wczesne rękopisy greckiego Nowego Testamentu

Wczesne rękopisy greckiego Nowego Testamentu – rękopisy Nowego Testamentu powstałe przed rokiem 300. Data ta jest przybliżona, ponieważ rękopisy z tego okresu nie posiadają dat, a datowanie jest szacunkowe w oparciu o kryteria archeologiczne, paleograficzne i inne. Nie zachował się żaden rękopis z I wieku. Rękopisy pisane są uncjałą w kilku jej stylach, znaczna ich część sporządzona została przez nieprofesjonalnego skrybę.
Aż do końca XIX wieku nie były znane żadne wczesne rękopisy Nowego Testamentu, dziś natomiast są ważnymi świadkami jego tekstu. Większość rękopisów zachowała się we fragmentarycznym stanie. Niemal wszystkie pisane są na papirusie i niemal wszystkie pochodzą z Egiptu.
Opis i ogólna charakterystyka.
Do wczesnych rękopisów Nowego Testamentu zaliczane są te, które powstały przed rokiem 300. Data ta jest przybliżona, ponieważ rękopisy z tego okresu nie posiadają dat, a wiek szacuje się w oparciu o kryteria archeologiczne, paleograficzne, ewolucję skrótów, analizę tekstualno-krytyczną i inne kryteria. Data ta nie jest przypadkowa, ponieważ sposób powstawania rękopisów radykalnie się zmienił najpierw po prześladowaniu Dioklecjana (303–305), a następnie po zalegalizowaniu chrześcijaństwa przez Konstantyna Wielkiego. Przykładem rękopisów powstałych po tej dacie są Kodeks Synajski i Kodeks Watykański. Wobec braku rękopisów z końca I wieku, znane współcześnie wczesne rękopisy Nowego Testamentu pochodzą z lat 100–300. Philip Comfort w II wydaniu "The Text of the Earliest New Testament Greek Manuscripts" z roku 2001 wylicza 69 wczesnych rękopisów greckiego Nowego Testamentu. Od tego czasu odkryte zostały papirusy formula_1, formula_2 oraz formula_3.
Rękopisy z II wieku określane są jako najwcześniejsze rękopisy greckiego Nowego Testamentu. 27 wydanie "Novum Testamentum Graece" Nestle-Alanda (NA27) datuje tylko cztery rękopisy na II wiek: formula_4, formula_5, formula_6 oraz formula_7. Kilka innych rękopisów datowanych jest na ok. rok 200: formula_8, formula_9, formula_10, formula_11, formula_12, formula_13, formula_14, formula_15 formula_16, formula_17 formula_18. Comfort i inni amerykańscy paleografowie poszerzają tę listę o kilka dalszych rękopisów.
Jakkolwiek paleografowie dokładają wiele starań, by odkryć możliwe najwcześniejsze rękopisy, do tej pory nie odkryto żadnych rękopisów Nowego Testamentu z I wieku. Niektórzy paleografowie (Thiede, O’Callgahan) wskazywali na 7Q4, 7Q5, formula_19 formula_4 oraz formula_21 jako prawdopodobne rękopisy Nowego Testamentu z I wieku. 7Q4 oraz 7Q5 bezsprzecznie pochodzą z I wieku, jednak fragmenty te nie przekazują tekstu Nowego Testamentu (7Q4 zidentyfikowany został z tekstem 1 Henocha 103). Pozostałe rękopisy datowane są na II wiek przez najbardziej liczących się paleografów.
Rękopisy z tego okresu reprezentują tekst Nowego Testamentu mieszczący się w tradycji tekstu aleksandryjskiego, cezarejskiego bądź zachodniego, z mniejszymi lub większymi od tych tradycji odchyleniami. Tekst bizantyński w ogóle nie jest reprezentowany wśród rękopisów z tego okresu. Większość rękopisów tej kategorii odkryta została w XX wieku.
Wszystkie rękopisy z pierwszej połowy II wieku są bardzo fragmentaryczne i ich przydatność z punktu widzenia krytyki tekstu jest niewielka. Dopiero przy końcu II wieku pojawiają się rękopisy zawierające niemal całe bądź znaczne partie ksiąg nowotestamentowych (papirusy z kolekcji Bodmer i Chester Beatty). Znaczna część zachowanych rękopisów pochodzi z Oksyrynchos.
Zaobserwowano pewne podobieństwa zachodzące pomiędzy częścią wczesnych rękopisów Nowego Testamentu a rękopisami żydowskimi pochodzącymi z ery przedchrześcijańskiej. Wspólną cechą jest stosowanie powiększonego inicjału na początku księgi bądź na początku nowej sekcji. Inicjał bywa poprzedzany niewielką spacją, dla uwydatnienia początku nowej partii tekstu. Wersy podkreślane są wielką spacją. Cech tych nie znajdujemy w klasycznej literaturze greckiej. Sugeruje się też, że pisanie nomina sacra w formie skróconej, mogło powstać pod wpływem tetragramu.
Styl i charakter pisma.
Paleografowie wyróżniają cztery charaktery pisma, zależne od stopnia wytrenowania ręki kopisty:
Wśród wczesnych rękopisów Nowego Testamentu wyróżniono trzy podstawowe style pisma: rzymska uncjała, biblijna uncjała, zaokrąglona uncjała. Uncjała rzymska charakteryzuje się tym, że niektóre kreski w literach są grubsze, niektóre zaś cieńsze. Niektóre z liter, ale nie wszystkie, mogą być dekorowane. Tym stylem uncjały pisane jest formula_9.
Część rękopisów pisana jest uncjałą o pewnych cechach nie spotykanych w rękopisach niebiblijnych. Litery są wielkie, kwadratowe, każda kreska stawiana jest osobno, litery nigdy nie są łączone, brak ligatur. Ten styl pisma nazwany został uncjałą biblijną. Biblijną uncjałą pisane są: formula_24, formula_25, formula_26, formula_27, formula_28, formula_10, formula_30, formula_31, 0162 oraz 0189. Uncjała biblijna wyewoluowała z uncjały rzymskiej i tym się od niej różni, że nie posiada wcale bądź prawie wcale jakichkolwiek dekoracji.
Część rękopisów pisana jest stylem zaokrąglonej uncjały, podobnej do uncjały ostatniego okresu ptolemejskiego. Styl ten reprezentuje wiele znanych rękopisów, jak np. P. Oxy. 802, Fouad 266, 7Q1, 7Q5. Datowane są one na okres po 100 p.n.e. do 150 roku n.e. Spośród papirusów Nowego Testamentu styl ten reprezentują: formula_8, formula_11, formula_5 oraz formula_7. Ponadto część rękopisów pisana jest literami szerokimi bądź wąskimi, z owalnymi zaokrągleniami bądź innymi cechami, nie tworzą one jednak zespołu systematycznie powtarzających się cech. Dlatego tak pisane rękopisy określa się mianem stylu mieszanego ("Formal Mixed" – Turner) albo surowego ("Strenge Stil" – Schubart).
Datowanie.
Jakkolwiek datowanie rękopisów jest na ogół szacunkowe, w niektórych przypadkach dane archeologiczne z miejsca odkrycia rękopisu, bądź inne dane zewnętrzne umożliwiają precyzację daty (terminus ante quem, terminus post quem). Dla rękopisów znalezionych w Herkulanum rok 79 to "terminus ante quem", dla rękopisów qumrańskich taką datą jest rok 68, a dla znalezionego w Dura Europos rękopisu 0212 (Gregory-Aland) datą nieprzekraczalną jest rok 256/257. Jeżeli zwój zawiera dwa różne teksty po obu stronach, a tekst ze strony verso datowany jest na ok. 185 roku, to tekst ze strony recto musi być wcześniejszy. Jednak dokładne ustalenie, o ile wcześniejszy, nie jest możliwe. I odwrotnie, ustalenie daty tekstu wcześniejszego (ze strony recto) daje tylko "terminus post quem" dla tekstu późniejszego (strona verso). Rękopis nie może też być datowany wcześniej niż data powstania dzieła literackiego ("terminus post quem").
Większość rękopisów nie może być datowana w oparciu o kryteria archeologiczne, stosowana jest więc metoda paleografii porównawczej. Styl pisma rękopisów porównuje się z tymi, których daty zostały dokładnie ustalone.
W wielu przypadkach oficjalna data danego rękopisu to data ustalona przez wydawcę jego tekstu ("editio princeps"), którą czasem inni paleografowie potwierdzają, w wielu jednak przypadkach kwestionują. Jednak w wielu przypadkach oficjalną datą rękopisu, nadal pozostaje data ustalona przez wydawcę. W miarę rozwoju paleografii zmienia się stan wiedzy o rękopisach. Aż do końca XIX wieku dominowało przekonanie, że chrześcijanie nie używali kodeksu przed wiekiem IV. Z tego też powodu Grenfell i Hunt nie datowali chrześcijańskich papirusowych kodeksów wcześniej niż na III wiek, nawet jeżeli styl pisma wskazywał na koniec I lub na początek II wieku.
Imię ΙΗΣΟΥΣ ("Jezus") skracane jest na trzy sposoby: ΙΗ, ΙΣ oraz ΙΗΣ. Za najstarszą formę uchodzi ΙΗ, ponieważ był znany autorowi Listu Barnaby, który przy jego pomocy wyjaśnił starotestamentowy tekst Rdz 14,14 (IH + T = 318). Skrót jest stosowany przez: formula_36, formula_37, P. Egerton 2, 0212, P. Oxy. 1224, P. Oxy. 2070.
Imię ΧΡΙΣΤΟΣ ("Chrystus") również skracane jest na trzy sposoby: ΧΣ, ΧΡΣ oraz ΧΡ. Najrzadziej stosowaną formą jest ΧΡ, forma najdłuższa jest charakterystyczna dla III wieku.

</doc>
<doc id="2361951" url="https://pl.wikipedia.org/wiki?curid=2361951" title="Podregion Helsinki">
Podregion Helsinki

Podregion Helsinki (fin. "Helsingin seutukunta") – podregion w Finlandii, w regionie Uusimaa.
W skład podregionu wchodzą gminy:

</doc>
<doc id="2361953" url="https://pl.wikipedia.org/wiki?curid=2361953" title="Podregion Loviisa">
Podregion Loviisa

Podregion Loviisa (fin. "Loviisan seutukunta") – podregion w Finlandii, w regionie Uusimaa.
W skład podregionu wchodzą gminy:

</doc>
<doc id="2361954" url="https://pl.wikipedia.org/wiki?curid=2361954" title="Podregion Porvoo">
Podregion Porvoo

Podregion Porvoo (fin. "Porvoon seutukunta") – podregion w Finlandii, w regionie Uusimaa.
W skład podregionu wchodzą gminy:

</doc>
<doc id="2361956" url="https://pl.wikipedia.org/wiki?curid=2361956" title="Podregion Raseborg">
Podregion Raseborg

Podregion Raseborg (szw. "Raseborgs ekonomiska region", fin. "Raaseporin seutukunta") – podregion w Finlandii, w regionie Uusimaa.
W skład podregionu wchodzą gminy:

</doc>
<doc id="2361957" url="https://pl.wikipedia.org/wiki?curid=2361957" title="Kaitlin Sandeno">
Kaitlin Sandeno

Kaitlin Sandeno (ur. 13 marca 1983 roku w Mission Viejo) – była amerykańska pływaczka specjalizująca się w stylu dowolnym oraz motylkowym, medalistka olimpijska i mistrzostw Świata.

</doc>
<doc id="2361966" url="https://pl.wikipedia.org/wiki?curid=2361966" title="Bydgoski Festiwal Nauki">
Bydgoski Festiwal Nauki

Bydgoski Festiwal Nauki (BFN) – coroczna inicjatywa popularyzująca naukę, kulturę i sztukę. Celem BFN jest rozpowszechnianie osiągnięć naukowych i technicznych wśród mieszkańców Bydgoszczy oraz regionu kujawsko-pomorskiego. Oficjalne hasło festiwalu to: „Złap bakcyla nauki”, jednak organizatorom przyświeca również maksyma Konfucjusza: „Powiedz mi, a zapomnę. Pokaż mi, a zapamiętam. Pozwól mi zrobić, a zrozumiem”.
Charakterystyka.
Bydgoski Festiwal Nauki jest imprezą popularnonaukową, organizowaną co roku przez środowiska akademickie oraz środowiska pozauczelniane. Festiwal odbywa się od 2010 roku i każda kolejna edycja udowadnia, że nauka nie jest nudna. Maksymą Festiwalu jest hasło: „Złap bakcyla nauki”. Dzięki zaangażowaniu pracowników naukowo-dydaktycznych, studentów, partnerów bydgoskich uczelni uczestnicy Festiwalu mogą przekonać się, jak bardzo inspirująca i fascynująca jest nauka.
Celem Festiwalu jest popularyzacja nauki, kultury i sztuki, promocja wśród mieszkańców Bydgoszczy i regionu najważniejszych osiągnięć naukowych, technicznych, a także rozbudzenie zainteresowań szeroko rozumianą kulturą i sztuką.
Bydgoski Festiwal Nauki jest największym tego typu wydarzeniem w Bydgoszczy. W gronie organizatorów są: Uniwersytet Kazimierza Wielkiego, Uniwersytet Technologiczno-Przyrodniczy, Wyższa Szkoła Gospodarki, Collegium Medicum UMK oraz Bydgoska Szkoła Wyższa. Warto zaznaczyć, ze do współpracy przy tworzeniu oferty programowej zgłasza się wiele jednostek zewnętrznych, takich jak np. uczelnie wyższe, szkoły, biblioteki, instytucje kultury, straż pożarna, policja czy firmy prywatne, stowarzyszenia, fundacje.
Ta odbywająca się w ciągu kilku dni impreza oparta jest na projektach z przeróżnych dziedzin nauki, prowadzonych we wszystkich możliwych formach (wykłady, warsztaty, pokazy, eksperymenty, dyskusje panelowe, wystawy, koncerty). Oferta programowa podzielona jest na siedem ścieżek tematycznych: humanistyczną, przyrodniczą, społeczną, nauk ścisłych, artystyczną, techniczną oraz ścieżkę nauk o zdrowiu.
Historia.
Początek festiwalowej inicjatywie dały Dni Nauki organizowane w Akademii Bydgoskiej im. Kazimierza Wielkiego począwszy od 2003 roku. Święto uczelni połączone z popularyzacją wiedzy obchodzono przez kolejnych siedem lat (2003-2009). Dzięki tym doświadczeniom trzy bydgoskie uczelnie: Uniwersytet Kazimierza Wielkiego, Uniwersytet Technologiczno-Przyrodniczy oraz Wyższa Szkoła Gospodarki zorganizowały w dniach 26–28 maja 2010 r. pierwszy Bydgoski Festiwal Nauki.
W 2014 r. do grona organizatorów dołączyło Collegium Medicum UMK, a w 2016 r. Bydgoska Szkoła Wyższa.

</doc>
<doc id="2361972" url="https://pl.wikipedia.org/wiki?curid=2361972" title="Leki modyfikujące przebieg choroby">
Leki modyfikujące przebieg choroby

Leki modyfikujące przebieg choroby (ang. "disease-modifying antirheumatic drugs", DMARD), leki podstawowe – wspólna nazwa dla grupy różnorodnych specyfików, których wspólną cechą jest możliwość zapobiegania zmianom destrukcyjnym w przebiegu chorób o podłożu reumatycznym.
Pierwotnie określenie to było zastrzeżone dla leków stosowanych w terapii reumatycznego zapalenia stawów (RZS), obecnie często terminem obejmuje się również leki podawane w przebiegu choroby Crohna, toczniu rumieniowatym, małopłytkowości samoistnej, miastenii i podobnych. Leki podstawowe nie znajdują natomiast zastosowania w chorobach typu zwyrodnieniowego (na przykład chorobie zwyrodnieniowej stawów), gdyż komponenta zapalna jest w nich słabo wyrażona. Zbliżony znaczeniowo termin leki przeciwreumatyczne ma szersze znaczenie i nie mówi nic o spodziewanym efekcie terapeutycznym.
Porównanie z pozostałymi grupami leków.
Różnice wobec niesteroidowych leków przeciwzapalnych.
W przeciwieństwie do NLPZ leki podstawowe nie tylko łagodzą objawy stanu zapalnego, ale przede wszystkim oddziaływają z procesami leżącymi u ich podłoża. DMARD nie mają silnie wyrażonego działania przeciwbólowego, więc zwykle obie grupy farmaceutyków muszą być stosowane łącznie. Ważnym czynnikiem wymagającym uwzględnienia jest ponadto latencja wystąpienia działania, gdyż wszystkie (z wyjątkiem leków biologicznych) rozpoczynają działanie nie od razu, lecz dopiero po wielu tygodniach lub miesiącach stosowania. Z głębokim wpływem na funkcjonowanie organizmu wiążą się poważniejsze działania niepożądane.
Różnice wobec kortykosteroidów.
Do cech charakterystycznych leczenia kortykosteroidami zaliczamy: zależną od dawki poprawę kliniczną na przestrzeni kilku dni, szybki nawrót dolegliwości po odstawieniu leczenia oraz znaczne działania niepożądane przy długotrwałym stosowaniu (szczególnie przy dawce przekraczającej tzw. próg Cushinga). Są one w stanie ingerować w procesy regulacyjne niektórych genów prozapalnych i w ten sposób hamować syntezę czynników zapalnych, jak również zapobiegać indukcji cyklooksygenazy COX-2.
Powyższe właściwości czynią z kortykosteroidów lekarstwa nadające się do przeprowadzenia chorego przez pierwszą fazę stosowania DMARD, kiedy jeszcze ich efekt terapeutyczny nie jest widoczny (ang. "bridging drugs"). W dużych dawkach kortykosteroidy są wskazane w ostrych rzutach choroby reumatycznej, a także w przypadku postaci złośliwych (np. przy objęciu procesem chorobowym naczyń krwionośnych).
Najpopularniejsze substancje.
Biologiczne leki antycytokinowe.
Leki biologiczne o odmiennych mechanizmach działania:
Założenia terapii.
Dla zastosowania leków konieczną przesłanką jest potwierdzone rozpoznanie oraz udowodniony postęp choroby. Według najnowszych zaleceń ACR-EULAR 2010 włącza się je wówczas jak najszybciej, nie później niż w ciągu 3 miesięcy od pierwotnej diagnozy. Lekiem pierwszego wyboru pozostaje metotreksat ("p.o."/"i.m.") we wstępnej dawce 10–15 mg/tydz., zwiększanej przez 2–4 tygodnie o 5 mg aż do osiągnięcia wysokości 20–30 mg/tydz. Leczeniu powinna towarzyszyć suplementacja kwasem foliowym min. 5 mg/tydz. Istotne jest, aby nie podawać kwasu foliowego w tym samym dniu, w którym podaje się metotreksat. Wybór poszczególnych substancji lub leków złożonych warunkowany jest rozmaitymi czynnikami, takimi jak jej nasilenie i dotychczasowy przebieg; pod uwagę należy wziąć również możliwe przeciwwskazania dotyczące poszczególnych leków oraz reguł monitorowania stężenia.
U chorych bez widocznej poprawy w ciągu 3–6 miesięcy, przy niekorzystnych czynnikach rokowniczych, można zastosować leki biologiczne, w pierwszej kolejności inhibitor TNF. Pomimo niekiedy spektakularnych efektów (przynajmniej w krótkiej perspektywie) wysokie koszty leczenia nie pozwalają na używanie ich jako leków pierwszego rzutu. Także kombinacje różnych leków immunologicznych nie przynoszą dodatkowych korzyści terapeutycznych i są nieekonomiczne. Przy wyjątkowo ciężkim przebiegu choroby lub gdy istnieją przeciwwskazania do terapii biologicznej wskazana jest monoterapia azatiopryną, cyklosporyną A lub cyklofosfamidem.

</doc>
<doc id="2361975" url="https://pl.wikipedia.org/wiki?curid=2361975" title="Luis Concepción">
Luis Concepción

Luis Miguel Concepción Montiel (ur. 6 października 1985 w Panamie) – panamski bokser, były mistrz świata federacji WBA.
Karierę zawodową rozpoczął 21 marca 2006. Do kwietnia 2009 stoczył 18 walk, z których wygrał 17. W tym czasie zdobył lokalne tytuły WBA Fedebol i WBA Fedelatin.
5 września 2009, w Panamie stanął do pojedynku z Meksykaninem Omarem Salado o przejściowy tytuł WBA w wadze muszej. Wygrał przez TKO w dwunastej rundzie. W obronie tytułu pokonał byłego mistrza IBF w kategorii słomkowej Meksykanina Roberto Carlosa Leyvę przez nokaut w czwartej rundzie, byłego mistrza WBC w wadze junior muszej Meksykanina Erica Ortiza (techniczny nokaut w czwartej rundzie) oraz wygrał z byłym mistrzem WBA Tajem Denkaosanem Kaovichitem przez techniczny nokaut w pierwszej rundzie.
Po rezygnacji Japończyka Daiki Kamedy z tytułu mistrza, w styczniu 2011, Concepción został nowym regularnym mistrzem WBA.
Pierwsza obrona tytułu miała miejsce 2 kwietnia 2011 w mieście Panama. Spotkał się z Meksykaninem Hernánem Márquezem. Pojedynek rozpoczął się dynamicznie i w pierwszej rundzie obydwaj rywale znaleźli się na deskach. Ponownie spotkało to Concepcióna w trzeciej i dziesiątej rundzie. W jedenastej rundzie walka została przerwana przez lekarza i Concepción stracił tytuł mistrzem świata. Po zwycięstwie nad byłym tymczasowym mistrzem WBO w wadze słomkowej Manuelem Vargasem, 29 października, stanął do rewanżowego pojedynku o tytuł mistrza WBA z Hernánem Márquezem. Przegrał już w pierwszej rundzie przez nokaut będąc trzykrotnie liczony.

</doc>
<doc id="2361980" url="https://pl.wikipedia.org/wiki?curid=2361980" title="Podregion Ålands landsbygd">
Podregion Ålands landsbygd

Podregion Ålands landsbygd (fin. "Ålands landsbygd") – podregion w Finlandii, na Wyspach Alandzkich.
W skład podregionu wchodzą gminy:

</doc>
<doc id="2361982" url="https://pl.wikipedia.org/wiki?curid=2361982" title="Podregion Ålands skärgård">
Podregion Ålands skärgård

Podregion Ålands skärgård (fin. "Ålands skärgård") – podregion w Finlandii, na Wyspach Alandzkich.
W skład podregionu wchodzą gminy:

</doc>
<doc id="2361984" url="https://pl.wikipedia.org/wiki?curid=2361984" title="Néstor Andrés Silvera">
Néstor Andrés Silvera



</doc>
<doc id="2361985" url="https://pl.wikipedia.org/wiki?curid=2361985" title="Papirus 77">
Papirus 77

Papirus 77 (według numeracji Gregory-Aland), oznaczany symbolem formula_1 – wczesny grecki rękopis Nowego Testamentu, spisany w formie kodeksu na papirusie. Paleograficznie datowany jest na II wiek. Zawiera fragmenty Ewangelii według Mateusza. Rękopis jest wykorzystywany w krytycznych wydaniach greckiego Nowego Testamentu. 
Opis.
Zachowały się tylko dwa fragmenty jednej karty Ewangelii według Mateusza (23,30-39). Oryginalna karta miała rozmiary 11 na 16 cm. Tekst pisany jest w 20 linijkach na stronę, skryba sprawia wrażenie profesjonalnego.
Nomina sacra pisane są skrótami (υν, ις, πηρ).
Według Alanda jest jednym z siedmiu wczesnych rękopisów Ewangelii według Mateusza.
Zdaniem Comforta mógł pochodzić z tego samego rękopisu co formula_2 (zawiera Mt 14,3-5).
Tekst.
Tekst grecki reprezentuje aleksandryjską tradycję tekstualną (proto-aleksandryjski). Kurt Aland zaklasyfikował go do kategorii I.
Historia.
Rękopis znaleziony został w Egipcie, w Oksyrynchos. Na liście rękopisów znalezionych w Oxyrhynchus oba fragmenty zarejestrowane zostały pod numerami 2383 oraz 4405. Tekst opublikowany został przez Petera J. Parsonsa w 1968 roku. Aland umieścił go na liście rękopisów Nowego Testamentu, w grupie papirusów, dając mu numer 77.
Rękopis datowany jest przez INTF na II wiek. Comfort datuje na koniec II wieku.
Cytowany jest w krytycznych wydaniach Nowego Testamentu Nestle-Alanda (NA27).
Obecnie przechowywany jest w bibliotece Sackler Library (P. Oxy. 2683) w Oksfordzie.

</doc>
<doc id="2361992" url="https://pl.wikipedia.org/wiki?curid=2361992" title="Konnevesi">
Konnevesi

Konnevesi – gmina w Finlandii, położona w centralnej części kraju, należąca do regionu Finlandia Środkowa.

</doc>
<doc id="2361993" url="https://pl.wikipedia.org/wiki?curid=2361993" title="Medicalia w Bydgoszczy">
Medicalia w Bydgoszczy

Medicalia w Bydgoszczy - coroczna impreza popularyzująca nauki medyczne wśród mieszkańców Bydgoszczy i regionu kujawsko-pomorskiego. 
Charakterystyka.
Medicalia w Bydgoszczy są imprezą popularnonaukową, organizowaną co roku przez Collegium Medicum Uniwersytetu Mikołaja Kopernika w Bydgoszczy. W ciągu jednego lub kilku dni odbywają się pokazy, warsztaty i wykłady, udostępniane są sale operacyjne, laboratoria i inne miejsca zazwyczaj niedostępne dla osób postronnych. Na poszczególne imprezy obowiązują zapisy, lecz na niektóre wykłady wstęp jest wolny. Imprezy mają charakter edukacyjny i są przeznaczone dla wszystkich zainteresowanych: zarówno dorosłych, jak i dzieci.
Historia.
Pierwsze Medicalia odbyły się w dniach 11-13 kwietnia 2003 r., zorganizowane przez Akademię Medyczną im. Ludwika Rydygiera w Bydgoszczy. Miały one charakter festiwalu nauki w odniesieniu do nauk medycznych. W kolejnych latach kontynuowano imprezę, także po włączeniu Akademii do Uniwersytetu Mikołaja Kopernika jako Collegium Medicum. 
Medicalia 2008 odbyły się 15 listopada i obejmowały 31 warsztatów. W 2009 r. festiwal odbył się dwukrotnie: 22 listopada zorganizowano dzień otwarty w hali widowiskowej „Łuczniczka”, a 29 listopada odbyło się 24 warsztatów edukacyjnych w Szpitalu Uniwersyteckim. Z kolei w 2010 r. Dzień Nauki „Medicalia” odbywał się 20 listopada. W tym czasie zaproponowano 19 różnych warsztatów i wykładów.

</doc>
<doc id="2361994" url="https://pl.wikipedia.org/wiki?curid=2361994" title="Kuhmoinen">
Kuhmoinen

Kuhmoinen – gmina w Finlandii, położona w centralnej części kraju, należąca do regionu Finlandia Środkowa.

</doc>
<doc id="2361995" url="https://pl.wikipedia.org/wiki?curid=2361995" title="Antoni Grabowski (komunista)">
Antoni Grabowski (komunista)

Antoni Grabowski pseud. "Włoch", "Czarny Antek", "Antek" (ur. 1911 lub 17 stycznia 1909 w Sosnowcu, zm. w lipcu 1943) – działacz polskiego i międzynarodowego ruchu komunistycznego, uczestnik wojny domowej w Hiszpanii, organizator PPR i GL w okręgu Warszawa-Lewa Podmiejska i dowódca tego okręgu, dowódca III Kielecko-Radomskiego Obwodu GL, dowódca spec-grupy Sztabu Głównego GL.
Życiorys.
W okresie międzywojennym wyemigrował w poszukiwaniu pracy do Francji, gdzie otrzymał zatrudnienie w górnictwie. Wstąpił do Francuskiej Partii Komunistycznej (FPK); działał przeważnie wśród robotniczej emigracji polskiej. W 1936 wyjechał do Hiszpanii i walczył w XIII Brygadzie im. Jarosława Dąbrowskiego, gdzie uzyskał stopień porucznika. 9 lutego 1939 wraz z innymi żołnierzami Brygady został internowany we Francji.
Na początku 1942 przedostał się do kraju. PPR powierzyła mu organizowanie placówek grup wypadowych i oddziałów partyzanckich GL w Okręgu Warszawa-Lewa Podmiejska. Zorganizowane przezeń grupy i oddziały GL w powiatach: sochaczewskim, łowickim i grójeckim rozpoczęły działalność w połowie 1942. Pod koniec sierpnia 1942 "Antek" utworzył 12-osobowy oddział partyzancki im. Ludwika Waryńskiego, który 15 września 1942 pod jego osobistym dowództwem wykoleił w Lipcach na linii Warszawa-Koluszki pociąg pośpieszny z wojskiem. Następnie Grabowski objął stanowisko dowódcy Okręgu Warszawa-Lewa Podmiejska. W grudniu 1942 został skierowany na dowódcę Kielecko-Radomskiego Obwodu GL; na tym stanowisku m.in. zastrzelił za bandytyzm dowódcę jednego z oddziałów partyzanckich GL, Zygmunta Banasiaka. W lutym 1943 został przeniesiony na p.o. dowódcy IV Krakowskiego Obwodu GL, ponieważ kierownictwo PPR i GL w Małopolsce zostało zdziesiątkowane wskutek aresztowań (na początku 1943 Niemcy aresztowali m.in. sekretarza obwodowego PPR Franciszka Malinowskiego, dowódcę Krakowskiego Obwodu GL Romana Śliwę i sekretarza Rzeszowskiego Okręgu PPR Augustyna Micała). W końcu kwietnia odwołany go do Warszawy, gdzie po śmierci Franciszka Bartoszka objął dowództwo spec-grupy Sztabu Głównego GL. Ok. 10 lipca 1943 został aresztowany przez gestapo i kilka tygodni później zamordowany.
&lt;br&gt;Antoni Grabowski był patronem 12 pułku kolejowego.

</doc>
<doc id="2361996" url="https://pl.wikipedia.org/wiki?curid=2361996" title="Joutsa">
Joutsa

Joutsa – gmina w Finlandii, położona w centralnej części kraju, należąca do regionu Finlandia Środkowa.

</doc>
<doc id="2361998" url="https://pl.wikipedia.org/wiki?curid=2361998" title="Luhanka">
Luhanka

Luhanka (szw. "Luhango") – gmina w Finlandii, położona w centralnej części kraju, należąca do regionu Finlandia Środkowa.

</doc>
<doc id="2362000" url="https://pl.wikipedia.org/wiki?curid=2362000" title="Terebuń">
Terebuń

Terebuń (, "Cierabuń", , "Tieriebuń") – wieś na Białorusi w rejonie brzeskim obwodu brzeskiego w sielsowiecie Klejniki.
Położona w odległości 8 km na północny zachód od Brześcia na prawym brzegu rzeki Leśna, niedaleko od jej ujścia do Bugu. Terebuń leży 1 km od granicy z Polską na wprost miejscowości Łęgi.
Znajduje się tu parafialna cerkiew prawosławna pw. Przemienienia Pańskiego.
Historia.
Wieś wymieniana w przywilej fundacyjnym Władysława Jagiełły z 17 lutego 1387 jako część dóbr hospodarskich przeznaczonych na uposażenie kościoła wileńskiego. Ponownie wymieniona w nadaniu Witolda z 1388 r.: "Trebuna cum navigio et Clodno in districtu Brestensi". Wkrótce jednak biskupi wileńscy wymienili Terebuń na bojarskie posiadłości we włości Wołożyn i w Starzynkach. W 1536 r. od króla Zygmunta Starego Terebuń otrzymał uciekinier z Moskwy: Iwan Dymitrowicz Szujski, zwany "Gubka", protoplasta polskiej linii kniaziów Szujskich. W XIX w. Terebuń należał hrabiowskiej rodziny Grabowskich – gospodarował tu m.in. Stefan Grabowski. Była to wieś w gminie Motykały ujezdu brzeskiego guberni grodzieńskiej.
W okresie międzywojennym Terebuń leżał w gminie Motykały w powiecie brzeskim województwa poleskiego. Według spisu powszechnego z 1921 r. była to wieś licząca 16 domów. Mieszkało tu 79 osób: 34 mężczyzn, 45 kobiet. Pod względem wyznaniowym wszyscy deklarowali się jako prawosławni, a pod względem narodowym jako Rusini.

</doc>
<doc id="2362001" url="https://pl.wikipedia.org/wiki?curid=2362001" title="Hankasalmi">
Hankasalmi

Hankasalmi – gmina w Finlandii, położona w centralnej części kraju, należąca do regionu Finlandia Środkowa.

</doc>
<doc id="2362002" url="https://pl.wikipedia.org/wiki?curid=2362002" title="Linia 4 metra w Nowym Jorku">
Linia 4 metra w Nowym Jorku

Linia 4 – linia metra nowojorskiego. Jest oznaczona kolorem zielonym na znakach stacji, znakach trasy oraz na oficjalnych mapach metra. Na terenie Manhattanu nosi nazwę IRT Lexington Avenue Line.
Pociągi linii 4 kursują przez Jerome Avenue w dzielnicy Bronx i IRT Eastern Parkway Line na Brooklynie. Przez cały czas z wyjątkiem później nocy kursuje między Woodlawn w Bronksie i Utica Avenue w Crown Heights na Brooklynie, dzięki czemu obsługuje wszystkie przystanki w Bronksie i zatrzymuje się na niektórych przystankach w Manhattanie i Brooklynie. Podczas późnych godzin nocnych pociągi linii 4 zatrzymują się na wszystkich przystankach w dzielnicy Bronx, Manhattan i Brooklyn. Kursy przedłużone do New Lots Avenue w New Lots na Brooklynie zastępują kursowanie linii 3 poprzez Livonia Avenue.

</doc>
<doc id="2362005" url="https://pl.wikipedia.org/wiki?curid=2362005" title="Carlos Javier Matheu">
Carlos Javier Matheu



</doc>
<doc id="2362007" url="https://pl.wikipedia.org/wiki?curid=2362007" title="Ciepła czapka">
Ciepła czapka

Ciepła czapka (ang. "The Wool Cap") – amerykański film obyczajowy z 2004 roku w reżyserii Stevena Schachtera.
Opis fabuły.
Niemy Gigot jest dozorcą. Pewnego razu jakaś kobieta prosi go, by przez jeden dzień zaopiekował się jej córeczką, 10-letnią Lou. Matka nie wraca jednak po dziecko. Mijają tygodnie. W końcu mężczyzna postanawia zaadoptować Lou. Nie jest to jednak proste.
Obsada.
i inni

</doc>
<doc id="2362008" url="https://pl.wikipedia.org/wiki?curid=2362008" title="Papirus 103">
Papirus 103

Papirus 103 (według numeracji Gregory-Aland), oznaczany symbolem formula_1 – wczesny grecki rękopis Nowego Testamentu, spisany w formie kodeksu na papirusie. Paleograficznie datowany jest na II wiek. Zawiera fragmenty Ewangelii według Mateusza.
Opis.
Zachowały się tylko fragmenty jednej karty Ewangelii według Mateusza (14,3-5). Oryginalna karta miała rozmiary 11 na 16 cm. Tekst pisany jest w 20 linijkach na stronę, skryba sprawia wrażenie profesjonalnego.
Zdaniem Comforta mógł pochodzić z tego samego rękopisu co formula_2 (zawiera Mt 23,30-39). W chwili obecnej INTF klasyfikuje te fragmenty jako odrębne rękopisy.
Tekst.
Tekst grecki reprezentuje aleksandryjską tradycję tekstualną (proto-aleksandryjski).
Historia.
Rękopis znaleziony został w Egipcie, w Oksyrynchos. Na liście rękopisów znalezionych w Oksyrynchos fragment zarejestrowany został pod numerem 4403. Tekst opublikowany został przez J. David Thomas w 1997 roku. INTF umieścił go na liście rękopisów Nowego Testamentu, w grupie papirusów, dając mu numer 103.
Rękopis datowany jest przez INTF na II wiek. Comfort datuje na koniec II wieku.
Cytowany jest w krytycznych wydaniach Nowego Testamentu (NA27).
Obecnie przechowywany jest w bibliotece Sackler Library (Papyrology Rooms, P. Oxy. 4403) w Oksfordzie.

</doc>
<doc id="2362009" url="https://pl.wikipedia.org/wiki?curid=2362009" title="Sarbski">
Sarbski

Sarbske (Sarbske, Sarpski, Szarpski, Zarpske, Zarbski, Zerbitken, Pies morski, błędnie Zerbliken) – kaszubski herb szlachecki.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
"W polu błękitnym pół psa morskiego (foki) czarnego, wynurzającego się z fal srebrnych, trzymającego trójliść zielony w pysku, pod trzema gwiazdami złotymi w pas. Klejnot: Nad hełmem bez korony trzy lilie naturalne na łodygach ulistnionych. Labry: błękitne, podbite srebrem."
Najwcześniejsze wzmianki.
Herb pojawił się po raz pierwszy na mapie Pomorza Lubinusa z 1618. Herb ten przytaczały też prace Ledebura ("Adelslexikon der preussichen Monrachie von..."), Wincklera ("Die nationalitaten Pomerellens"), Ostrowskiego ("Księga herbowa rodów polskich"), Żernicki ("Adelslexikon der preussichen Monarchie von"), a także "Nowy Siebmacher".
Rodzina Sarbskich.
Rodzina wywodząca się z Sarbska w ziemi lęborskiej. Najwcześniej (rok 1423) wzmiankowanymi posesorami w Sarbsku byli bracia Sarbscy. Kolejne wzmianki pochodzą z lat 1493, 1575, 1601, 1605, 1608 (Peter i Jurgen Zarpsske), 1618, 1621 i dotyczą potwierdzeń lenna na Sarbsk. Sarbscy zobowiązani byli dostarczać jednego konnego na potrzeby wojenne księcia pomorskiego (1523). W roku 1656 Piotr Sarbski usiłował poddać Puck Szwedom. Sarbscy: Peter Paul Hanss i Jurgen składali w 1658 hołd elektorowi brandenburskiemu. Do znanych przedstawicieli rodu należeli: Bernard Jerzy Sarbski, ławnik sądowy lęborski (1684–97) i kilkukrotny poseł na sejmy elekcyjne, miał trzech synów: Jana Piotra, dworzanina królewskiego w 1715 oraz Franciszka Jerzego i Tomasza Władysława, wojskowych w służbie polskiej. Sarbscy oprócz gniazda mieli jeszcze w różnych okresach działy w miejscowościach: Pogorszewo, Salinko, Łebunia, Słajszewo i Starbienino. Sarbscy służyli w armii pruskiej: Georg Wilhelm, Frantz Thomas, Johann Ferdinand w stopniu porucznika, Carl Wilhelm, porucznik artylerii, syn Frantza Thomasa. Carl, zmarły w 1839, miał być ostatnim męskim przedstawicielem rodu.
Herbowni.
Sarbski (Sarpske, Sarpski, Serbski, Szarpski, Zarbske, Zarbski, Zarpsske, Zerpskie, Zerpsky, Zerpsske, Zerptiken, Zerptzke, błędnie Zerbliken).

</doc>
<doc id="2362011" url="https://pl.wikipedia.org/wiki?curid=2362011" title="Leon Wieczorek">
Leon Wieczorek

Leon Wieczorek, pseud. "Marek", "Monter" (ur. 5 października 1904 w Aleksandrowicach w powiecie bielskim, zm. 14 czerwca 1969 w Bielsku-Białej) – działacz KPP, MOPR i PPR, współzałożyciel Koła Przyjaciół ZSRR, sekretarz Śląskiego Komitetu Obwodowego PPR.
Po ukończeniu szkoły powszechnej w 1918 rozpoczął praktykę w handlu, kończąc jednocześnie trzyletni kurs dokształcający w Szkole Handlowej w Bielsku; do 1925 pracował w różnych placówkach tego resortu. W latach 1925-1927 odbywał zasadniczą służbę wojskową; ukończył szkołę podoficerską. Po powrocie z wojska podjął pracę jako rekwizytor w Teatrze Miejskim w Bielsku. Pracował tam z przerwami do 1931. W 1928 rozpoczął działalność w MOPR; kilka miesięcy później wstąpił do KPP. Za działalność rewolucyjną, udział w organizowaniu strajków, był kilkakrotnie aresztowany i więziony, w tym dwa razy osadzony w Berezie Kartuskiej.
W 1940 był współzałożycielem Koła Przyjaciół ZSRR. Po powstaniu PPR w 1942 przeszedł wraz z całą organizacją w szeregi tej partii. Pełnił funkcję sekretarza Okręgu Bielskiego, a następnie, od marca 1944, sekretarza Obwodu Śląskiego PPR. 29 maja 1944 został aresztowany przez hitlerowców w Bielsku, razem z żoną Marią. Był więziony w obozach koncentracyjnych w Auschwitzu, dalej w Gross-Rosen i Budziszynie. Po uwolnieniu i powrocie do kraju nadal pracował w PPR.

</doc>
<doc id="2362015" url="https://pl.wikipedia.org/wiki?curid=2362015" title="Trolejbusy w Samarkandzie">
Trolejbusy w Samarkandzie

Trolejbusy w Samarkandzie − zlikwidowany system komunikacji trolejbusowej w Samarkandzie w Uzbekistanie.
Trolejbusy w Samarkandzie uruchomiono 20 grudnia 1957. W kolejnych latach wybudowano kolejne linie. Ostatnie linie trolejbusowe zamknięto 17 lutego 2005.
Linie.
W Samarkandzie istniało 6 linii trolejbusowych:
Tabor.
W 2005 mieście znajdowało się 26 trolejbusów z czego tylko 9 trolejbusów eksploatowano, a w ostatnim dniu eksploatacji trolejbusów w Samarkandzie tylko 5 wyjechało na linie.

</doc>
<doc id="2362019" url="https://pl.wikipedia.org/wiki?curid=2362019" title="Papirus 78">
Papirus 78

Papirus 78 (według numeracji Gregory-Aland), oznaczany symbolem formula_1 – wczesny grecki rękopis Nowego Testamentu, spisany w formie kodeksu na papirusie. Paleograficznie datowany jest na III albo IV wiek. Zawiera fragmenty Listu Judy. Jest wykorzystywany w krytycznych wydaniach greckiego Nowego Testamentu. 
Opis.
Zachowały się tylko dwa fragmenty jednej karty Listu Judy (w. 4-5.7-8). Był to miniaturowy kodeks, mógł służyć za amulet.
Nomina sacra pisane są skrótami.
Według Alanda jest jednym z dwóch wczesnych rękopisów Listu Judy.
Tekst.
Ponieważ fragment jest bardzo krótki, trudno jest ustalić jaką tradycję tekstualną reprezentuje. Kurt Aland uznał, że przekazuje „wolny tekst” i zaklasyfikował go do kategorii I (ze względu na jego wiek).
Fragment aż czterokrotnie nie jest zgodny z najstarszym rękopisem Listu Judy – formula_2.
Historia.
Rękopis znaleziony został w Egipcie, w Oxyrhynchus. Na liście rękopisów znalezionych w Oxyrhynchus fragment zarejestrowany został pod numerem 2384. Tekst opublikowany został przez Peter J. Parsons w 1968 roku. Aland umieścił go na liście rękopisów Nowego Testamentu, w grupie papirusów, dając mu numer 78.
Rękopis datowany jest przez INTF na III lub IV wiek. Comfort datuje na koniec III lub początek IV wieku.
Cytowany jest w krytycznych wydaniach "Novum Testamentum Graece" (NA27).
Obecnie przechowywany jest w bibliotece Sackler Library (P. Oxy. 2684) w Oksfordzie.

</doc>
<doc id="2362020" url="https://pl.wikipedia.org/wiki?curid=2362020" title="Schinbuhr">
Schinbuhr

Schinbuhr (Schimburen, Schinbur, Schinburen, Schönebuhr) − kaszubski herb szlachecki.
Opis herbu.
Herb znany przynajmniej w dwóch wariantach. Opisy z wykorzystaniem zasad blazonowania, zaproponowanych przez Alfreda Znamierowskiego:
Schinbuhr (Schimburen, Schinbur, Schinburen, Schönebuhr): "W polu srebrnym niedźwiedź kroczący, czarny. Klejnot: Nad hełmem bez korony dwie róże czerwone w pas, nad którymi gwiazda ośmioramienna, złota. Labry: czarne, podbite srebrem."
Schinbuhr odmienny (Schinburen): Pole błękitne, róże na łodyżkach, każda z dwoma listkami na stronę, lewa róża biała, labry o wierzchu błękitnym.
Najwcześniejsze wzmianki.
Herb wzmiankują herbarze Bagmihla ("Pommersches Wappenbuch"), Ledebura ("Adelslexikon der preussichen Monarchie von..."), Bagmihla ("Pommersches Wappenbuch") oraz "Nowy Siebmacher".
Rodzina Schinbuhr.
Niemal zupełnie pomijana w źródłach drobna rodzina szlachecka z ziemi lęborskiej. Wzmiankowani po raz pierwszy w 1575 (przysięga lenna), następnie w 1602 (David i Simon Schinburen w Starbieninie), 1609, 1628 (Abraham i Hans Schönbuhr), 1671 (lista wasali na Kaszubach). W roku 1658 rodziny już nie było w Starbieninie, przyjmuje się, że wygaśli w XVII wieku.
Herbowni.
Schinbuhr (Schimbauren, Schimber, Schimbure, Schimburen, Schinbauren, Schinbur, Schinbure, Schinburen, Schinburn, Schönbuhr, Schönebuhr).

</doc>
<doc id="2362021" url="https://pl.wikipedia.org/wiki?curid=2362021" title="DMARD">
DMARD



</doc>
<doc id="2362023" url="https://pl.wikipedia.org/wiki?curid=2362023" title="Lista odcinków serialu animowanego Dzieciak kontra Kot">
Lista odcinków serialu animowanego Dzieciak kontra Kot

W tym artykule znajduje się lista odcinków wraz z opisami serialu animowanego Dzieciak kontra Kot emitowanego w Polsce na kanale Jetix/Disney XD.
Odcinki krótkometrażowe.
Wszystkie odcinki zostały wyemitowane w Polsce, jednak daty premier żadnej z nich nie są znane. Odcinki wyprodukowane wraz z drugą serią nie mają polskich tytułów.

</doc>
<doc id="2362027" url="https://pl.wikipedia.org/wiki?curid=2362027" title="Cristian Emilio Grabinski">
Cristian Emilio Grabinski



</doc>
<doc id="2362028" url="https://pl.wikipedia.org/wiki?curid=2362028" title="Prorastomus sirenoides">
Prorastomus sirenoides



</doc>
<doc id="2362029" url="https://pl.wikipedia.org/wiki?curid=2362029" title="Szreniawa Miechowska">
Szreniawa Miechowska

Szreniawa Miechowska – nieczynny przystanek osobowy kolei wąskotorowej (Świętokrzyska Kolej Dojazdowa) w Szreniawie, w województwie małopolskim, w Polsce.

</doc>
<doc id="2362031" url="https://pl.wikipedia.org/wiki?curid=2362031" title="Pierre Rolland">
Pierre Rolland

Pierre Rolland (ur. 10 października 1986 w Gien) – francuski kolarz szosowy. Profesjonalną karierę rozpoczął w 2007 w drużynie Crédit Agricole. Od 2016 jest zawodnikiem profesjonalnej grupy Cannondale-Drapac.
Podczas Tour de France 2011 pełnił rolę głównego pomocnika lidera swojej drużyny, Thomasa Voecklera, który przez większość wyścigu jechał w żółtej koszulce. Po zwycięstwie na 19. etapie założył białą koszulkę jako najwyżej sklasyfikowany kolarz do 25. roku życia. Zdołał ją utrzymać już do końca wyścigu.

</doc>
<doc id="2362032" url="https://pl.wikipedia.org/wiki?curid=2362032" title="Papirus 80">
Papirus 80

Papirus 80 (według numeracji Gregory-Aland), oznaczany symbolem formula_1 – wczesny grecki rękopis Nowego Testamentu, spisany w formie kodeksu na papirusie. Paleograficznie datowany jest na III wiek. Zawiera fragment Ewangelii według Jana.
Opis.
Zachował się tylko fragment jednej karty Ewangelii według Jana (3,34).
Nomina sacra pisane są skrótami.
Według Alanda jest jednym z jedenastu wczesnych rękopisów Ewangelii według Jana.
Tekst.
Fragment jest zbyt krótki, by ustalić jaką tradycję tekstualną reprezentuje. Kurt Aland zaklasyfikował go do kategorii I (ze względu na datę).
Historia.
Rękopis znaleziono w Egipcie. Opublikowany został przez R. Roca-Puig w 1966 roku. Aland umieścił go na liście rękopisów Nowego Testamentu, w grupie papirusów, dając mu numer 80.
Według Roca-Luic kształty kilku liter są podobne jak w P. Florence 108, bliższe jednak są do dokumentu P. Florence II 148.
Rękopis datowany jest przez INTF na III wiek. Comfort datuje na połowę III wieku.
Cytowany jest w krytycznych wydaniach Nowego Testamentu (NA27).
Obecnie przechowywany jest w bibliotece Fundación Sant Lluc Evangelista (Inv. no. 83) w Barcelonie.

</doc>
<doc id="2362034" url="https://pl.wikipedia.org/wiki?curid=2362034" title="Bitwa pod Vilcacongą">
Bitwa pod Vilcacongą

Bitwa pod Vilcacongą – starcie zbrojne, które miało miejsce w roku 1533 podczas hiszpańskiego podboju Peru.
Po zwycięstwie pod Vilcas, oddział hiszpański dowodzony przez Hernando de Soto kontynuował marsz w stronę Cuzco. Pozostawiwszy 10 ludzi do ochrony bagaży i łupów, de Soto na czele 50 jeźdźców dotarł w pobliże wzniesienia Vilcaconga. W trakcie wspinaczki na strome zbocze, Hiszpanów zaatakowało kilka tysięcy indiańskich wojowników kacyka Quizguiza, którzy obrzucali jeźdźców kamieniami. Hiszpanom udało się mimo to dotrzeć na szczyt góry, gdzie doszło do kolejnego ataku Indian. I tym razem górą byli Hiszpanie, którzy stracili jednak 5 zabitych żołnierzy oraz konie. Dodatkowo rany zadano 17 kolejnym wierzchowcom. Po napojeniu koni w pobliskim górskim strumieniu de Soto nakazał swoim ludziom upozorować manewr odwrotu, po czym zaatakował Indian, wypierając ich sąsiednie wzgórze. Po północy nadciągnęły posiłki przyprowadzone przez Diego de Almagro, co zmusiło Indian do odwrotu. 

</doc>
<doc id="2362035" url="https://pl.wikipedia.org/wiki?curid=2362035" title="Posądza (przystanek kolejowy)">
Posądza (przystanek kolejowy)

Posądza – nieczynny przystanek osobowy kolei wąskotorowej (Świętokrzyska Kolej Dojazdowa) w Posądzy, w województwie małopolskim, w Polsce.

</doc>
<doc id="2362037" url="https://pl.wikipedia.org/wiki?curid=2362037" title="Europejskie kwalifikacje w piłce siatkowej mężczyzn do Letnich Igrzysk Olimpijskich 2012">
Europejskie kwalifikacje w piłce siatkowej mężczyzn do Letnich Igrzysk Olimpijskich 2012

Europejskie kwalifikacje stanowiły drugą szansę (po Pucharze Świata) dla drużyn zrzeszonych w Europejskiej Konfederacji Piłki Siatkowej (CEV) na awans do turnieju olimpijskiego w piłce siatkowej mężczyzn na Letnich Igrzyskach Olimpijskich 2012.
Rozgrywki składały się z fazy preeliminacyjnej, fazy eliminacyjnej, trzech turniejów prekwalifikacyjnych i Europejskiego Turnieju Kwalifikacyjnego. Europejski Turniej Kwalifikacyjny rozegrany został w dniach 8-13 maja 2012 roku w bułgarskiej hali Arena Armeec w Sofii.
Awans do turnieju olimpijskiego uzyskał zwycięzca kwalifikacji – zespół Włoch.
System rozgrywek.
Eliminacje do turnieju olimpijskiego na Letnich Igrzyskach Olimpijskich 2012 rozgrywane były według poniższego systemu.
Faza preeliminacyjna
Faza eliminacyjna
Turnieje prekwalifikacyjne
Europejski Turniej Kwalifikacyjny
Rozstawienie drużyn.
Drużyny w kwalifikacjach do turnieju olimpijskiego rozstawione zostały na podstawie wyników w eliminacjach i finałach Mistrzostw Europy 2011. Gospodarze turniejów prekwalifikacyjnych i turnieju kwalifikacyjnego są rozstawieni automatycznie.
Turnieje prekwalifikacyjne.
Turniej 1 - Poprad.
Faza grupowa.
Grupa A.
Tabela
Wyniki spotkań
Grupa B.
Tabela
Wyniki spotkań
Turniej 2 - Tourcoing.
Faza grupowa.
Grupa A.
Tabela
Wyniki spotkań
Grupa B.
Tabela
Wyniki spotkań
Turniej 3 - Osijek.
Faza grupowa.
Grupa A.
Tabela
Wyniki spotkań
Grupa B.
Tabela
Wyniki spotkań
Europejski Turniej Kwalifikacyjny.
Faza grupowa.
Grupa I.
Tabela
Wyniki spotkań
Grupa II.
Tabela
Wyniki spotkań

</doc>
<doc id="2362038" url="https://pl.wikipedia.org/wiki?curid=2362038" title="Kultura Majiayao">
Kultura Majiayao

Kultura Majiayao () – chińska kultura neolityczna. Datowana na okres 3100-2700 p.n.e., obejmowała w przybliżeniu obszar dzisiejszych Gansu, Qinghai i Ningxia. Przez niektórych badaczy uważana jest za odgałęzienie kultury Yangshao. Jej pierwsze pozostałości odkryto w 1923 roku w powiecie Lintao w prowincji Gansu.
Charakterystyczną cechą kultury Majiayao jest bogato zdobiona czarną farbą ceramika, na której malowano abstrakcyjne wzory oraz postaci zwierzęce i ludzkie. Na jej stanowiskach odkryto również najstarsze w Chinach narzędzia wykonane z miedzi i brązu.

</doc>
<doc id="2362040" url="https://pl.wikipedia.org/wiki?curid=2362040" title="Zabiele (przystanek kolejowy w województwie podlaskim)">
Zabiele (przystanek kolejowy w województwie podlaskim)

Zabiele – od 1.04.1973 zlikwidowany wąskotorowy kolejowy przystanek osobowy w Zabielu, w województwie podlaskim, w Polsce.

</doc>
<doc id="2362041" url="https://pl.wikipedia.org/wiki?curid=2362041" title="Oriol Romeu">
Oriol Romeu

Oriol Romeu Vidal (ur. 24 września 1991 w Ulldecona) – hiszpański piłkarz grający na pozycji defensywnego pomocnika lub środkowego obrońcy w Southampton.
Kariera klubowa.
Do Barcelony trafił w 2004 roku, wcześniej był zawodnikiem lokalnego rywala, Espanyolu. W sezonie 2008/2009 zadebiutował w rezerwach, natomiast w kolejnych rozgrywkach był ich podstawowym zawodnikiem. Rozegrał 22 mecze, zaś jego zespół wywalczył awans do Segunda División. W hiszpańskiej drugiej lidze po raz pierwszy wystąpił 28 sierpnia 2010, grając w wygranym 2:1 meczu z Celtą Vigo. Pierwszego gola strzelił 8 grudnia w spotkaniu przeciwko Betisowi, zapewniając swojej drużynie remis 2:2. W pierwszej części sezonu regularnie występował w pierwszym składzie, lecz później zmagał się z kontuzją więzadeł. Ostatecznie rozgrywki zakończył z 18 meczami i jedną bramką na koncie.
W sezonie 2010/2011 Romeu zadebiutował także w pierwszym zespole FC Barcelony. 14 sierpnia 2010 wystąpił przez pełne 90 minut w pierwszym, przegranym 1:2 spotkaniu Superpucharu Hiszpanii z Sevillą (oficjalna strona internetowa klubu określiła jego debiut mianem „wspaniałego”, „imponującego”). W meczu rewanżowym nie zagrał, natomiast kataloński klub zwyciężył w nim 4:0 i sięgnął po puchar. 15 maja 2011 Romeu po raz pierwszy wystąpił w pojedynku Primera División – pojawił się na boisku w 82 minucie zakończonego bezbramkowym remisem spotkania z Deportivo La Coruña, zmieniając Jonathana dos Santosa. Wraz z Barceloną w sezonie 2010/2011 został mistrzem Hiszpanii.
23 lipca 2011 roku trener André Villas-Boas ogłosił, że Chelsea porozumiała się z FC Barceloną w sprawie transferu Romeu. 4 lipca Hiszpan stał się zawodnikiem londyńskiego klubu, podpisując z nim czteroletni kontrakt (cena transferu wyniosła 5 mln euro). Barcelona mogła odkupić go latem 2012 roku za 10 mln euro, będzie mogła to zrobić jeszcze po zakończeniu sezonu 2012/2013 za 15 mln euro. W 2012 wraz z Chelsea zdobył puchar Anglii oraz wygrał Ligę Mistrzów (w meczach finałowych tych rozgrywek jednak nie wystąpił). 25 września w wygranym 6:0 spotkaniu Pucharu Ligi Angielskiej z Wolverhampton Wanderers strzelił swojego pierwszego gola dla londyńskiej drużyny.
12 lipca 2013 roku został na rok wypożyczony do Valencii.
17 lipca 2014 roku Romeu podpisał nowy kontrakt z Chelsea do 2017.
4 sierpnia 2014 roku został wypożyczony do Stuttgartu.
13 sierpnia 2015 roku podpisał kontrakt z Southampton. Swoją debiutancką bramkę w barwach "Świętych" zdobył w starciu z Aston Villą .
Kariera reprezentacyjna.
Romeu to także juniorski i młodzieżowy reprezentant Hiszpanii. W rozgrywkach UEFA rozegrał pięć meczów w reprezentacji U-17 oraz 11 spotkań w U-19 (strzelił także jednego gola). W 2008 roku wraz z kadrą do lat 17 wziął udział w mistrzostwach Europy. Wystąpił w meczach grupowych ze Szwajcarią i Francją. Zagrał także w zwycięskim półfinale z Holandią. W wygranym 4:0 finale z Francją jednak nie wystąpił. W 2009 roku wraz z kadrą do lat 20 wziął udział w mistrzostwach świata w Egipcie. Zagrał w jednym meczu fazy grupowej oraz wystąpił w przegranym 1:3 spotkaniu 1/16 finału z Włochami.
W 2010 roku Romeu wziął udział w mistrzostwach Europy U-19 we Francji. Zagrał we wszystkich pięciu meczach turnieju, w tym w finale z Francją (pełne 90 minut), zakończonym porażką Hiszpanów 1:2. Pod koniec czerwca 2011 roku został powołany przez selekcjonera kadry do lat 20 Julena Lopeteguiego na mistrzostwa świata w Kolumbii. W turnieju tym rozegrał cztery mecze, a Hiszpania odpadła w ćwierćfinale. W spotkaniu 1/16 finału z Koreą Południową zdobył ostatniego gola w serii rzutów karnych, zapewniając swojej reprezentacji awans do dalszej rundy.
W 2012 roku uczestniczył w igrzyskach olimpijskich w Londynie – wystąpił w dwóch meczach, zaś Hiszpanie odpadli z rozgrywek w fazie grupowej.
Sukcesy.
Klubowe.
Barcelona
Chelsea

</doc>
<doc id="2362042" url="https://pl.wikipedia.org/wiki?curid=2362042" title="Papirus 86">
Papirus 86

Papirus 86 (według numeracji Gregory-Aland), oznaczany symbolem formula_1 – wczesny grecki rękopis Nowego Testamentu, spisany w formie kodeksu na papirusie. Paleograficznie datowany jest na III/IV wiek. Zawiera fragmenty Ewangelii według Mateusza.
Opis.
Zachowały się tylko fragmenty jednej karty Ewangelii według Mateusza (5,13-16.22-25). Oryginalna karta miała rozmiary 11 na 13 cm. Tekst pisany jest w 33 linijkach na stronę, skryba miał rękę wprawioną w pisaniu dokumentów.
Nomina sacra pisane są skrótami.
Kurt Aland nie zaliczył go do wczesnych rękopisów Nowego Testamentu. Zaliczył go do tej grupy Comfort.
Tekst.
Tekst grecki reprezentuje aleksandryjską tradycję tekstualną (proto-aleksandryjski). Kurt Aland zaklasyfikował go do kategorii II. Jest zgodny z Kodeksem Synajskim i Kodeksem Watykańskim.
Historia.
Nieznane jest miejsce z którego pochodzi rękopis. Tekst opublikowany został w 1974 roku. Aland umieścił go na liście rękopisów Nowego Testamentu, w grupie papirusów, dając mu numer 86.
Rękopis datowany jest przez INTF na IV wiek. Comfort datuje na koniec III lub początek IV wieku.
Rękopis cytowany jest w krytycznych wydaniach Nowego Testamentu (NA27).
Obecnie przechowywany jest w bibliotece Uniwersytetu w Kolonii (P. Col. theol. 5516).

</doc>
<doc id="2362043" url="https://pl.wikipedia.org/wiki?curid=2362043" title="Kwalifikacyjne turnieje interkontynentalne w piłce siatkowej mężczyzn do Letnich Igrzysk Olimpijskich 2004">
Kwalifikacyjne turnieje interkontynentalne w piłce siatkowej mężczyzn do Letnich Igrzysk Olimpijskich 2004

Turnieje interkontynentalne do Letnich Igrzysk Olimpijskich w Atenach odbyły się w dwóch miastach:
Turniej w Tokio jest jednocześnie kwalifikacją Azji (awansuje pierwsza drużyna w tabeli i najlepsza drużyna azjatycka).
Drużyny uczestniczące.
1 zastąpiła reprezentację Chińskiego Tajpej
2 zastąpiła reprezentację Egiptu
I Światowy Turniej Kwalifikacyjny - Madryt.
Tabela
Nagrody indywidualne
II Światowy Turniej Kwalifikacyjny - Tokio.
Tabela
Wyniki
Nagrody indywidualne
III Światowy Turniej Kwalifikacyjny - Porto.
Tabela
Wyniki
Nagrody indywidualne

</doc>
<doc id="2362052" url="https://pl.wikipedia.org/wiki?curid=2362052" title="Lintao">
Lintao

Lintao (chiń.临洮县; pinyin: "Líntáo Xiàn") – powiat w Chinach, w prowincji Gansu, w prefekturze miejskiej Dingxi. W 1999 roku liczył 521 795 mieszkańców. 
W 1923 roku w powiecie odkryto pozostałości neolitycznej kultury Majiayao.

</doc>
<doc id="2362055" url="https://pl.wikipedia.org/wiki?curid=2362055" title="Papirus 87">
Papirus 87

Papirus 87 (według numeracji Gregory-Aland), oznaczany symbolem formula_1 – wczesny grecki rękopis Nowego Testamentu, spisany w formie kodeksu na papirusie. Paleograficznie datowany jest na III wiek. Zawiera fragmenty Listu do Filemona.
Opis.
Zachowały się tylko fragmenty jednej karty Listu do Filemona (13-15.24-25). Oryginalna karta miała rozmiary 15 na 20 cm. Tekst pisany jest w 24 linijkach na stronę, skryba miał rękę wprawioną w pisaniu dokumentów.
Nomina sacra pisane są skrótami.
Według Alanda jest jedynym wczesnym rękopisem Listu Filemona. Zaliczył go do tej grupy Comfort.
Tekst.
Tekst rękopisu reprezentuje aleksandryjską tradycję tekstualną (proto-aleksandryjski). Kurt Aland określił go jako „normal text” i zaklasyfikował do kategorii I.
Historia.
Nieznane jest miejsce z którego pochodzi rękopis. Tekst opublikowany został w 1984 roku. Aland umieścił go na liście rękopisów Nowego Testamentu, w grupie papirusów, dając mu numer 87.
Rękopis datowany jest przez INTF na III wiek. Comfort datuje na połowę II wieku, ponieważ paleograficznie bliski jest do Chester Beatty II oraz do drugiej ręki P. Oxy. 841 (lata 120-130).
Cytowany jest w krytycznych wydaniach Nowego Testamentu (NA27).
Obecnie przechowywany jest w Institut für Altertumskunde (P. Col. theol. 12) Uniwersytetu w Kolonii.

</doc>
<doc id="2362056" url="https://pl.wikipedia.org/wiki?curid=2362056" title="Rhodoid">
Rhodoid

Rhodoid - materiał stworzony przez francuski konglomerat chemiczno-farmaceutyczny Rhône-Poulenc w 1936; jest materiałem z zastrzeżonym znakiem towarowym. Jest to octan cellulozy, w podstawowej wersji materiał jest przejrzysty i niepalny. Nazwa jest skrótem od słów "Rhône-Poulenc" i "celuloid".
Powszechnie używaną nazwą jest octan (ang. acetate). Włókna octanowe są używane w sytuacjach, w których ze względu na bezpieczeństwo, używane materiały muszą być odporne na ogień. Na przykład lalki są wykonane z tego typu plastiku. Najczęściej pojęcie odnosi się do arkusza przezroczystego sztucznego tworzywa z materiału niepalnego. W rzeczywistości termin również odnosi się do produktów poliestru. W tym ostatnim przypadku, nie ma gwarancji braku palności, ale z drugiej strony materiał jest odporny na promieniowanie ultrafioletowe.
W masowej kulturze rhodoid funkcjonuje m.in. dzięki sukniom Paco Rabanne (m.in. do filmu Barbarella.) wykonanym z metalicznych wersji rhodoidu w postaci złączonych kółek czy kwadratów.

</doc>
<doc id="2362058" url="https://pl.wikipedia.org/wiki?curid=2362058" title="Kasina Wielka (stacja kolejowa)">
Kasina Wielka (stacja kolejowa)



</doc>
<doc id="2362064" url="https://pl.wikipedia.org/wiki?curid=2362064" title="Ludźmierz (przystanek kolejowy)">
Ludźmierz (przystanek kolejowy)

Ludźmierz – zlikwidowany przystanek kolejowy położony w Ludźmierzu, w województwie małopolskim, w Polsce. Nie zachowały się żadne dowody istnienia budynku dworcowego.

</doc>
<doc id="2362065" url="https://pl.wikipedia.org/wiki?curid=2362065" title="Haan">
Haan

Niemcy:
Osoby:
Zobacz też:

</doc>
<doc id="2362067" url="https://pl.wikipedia.org/wiki?curid=2362067" title="Sheila Kitzinger">
Sheila Kitzinger

Sheila Helena Elizabeth Kitzinger (ur. 29 marca 1929 w Taunton, hrabstwo Somerset, zm. 11 kwietnia 2015) – brytyjska antropolożka, autorka wielu książek o ciąży, porodzie i macierzyństwie. 
Życiorys.
Została odznaczona Orderem Imperium Brytyjskiego za zasługi w promowaniu porodu naturalnego oraz karmienia piersią, poprzez swoje publikacje, wykłady, a dawniej także manifestacje uliczne itp.
Choć nigdy nie uzyskała dyplomu położnej, była profesorem honorowym na Thames Valley University oraz prowadziła wykłady z położnictwa w Wolfson School of Health Sciences. Prowadziła także warsztaty z antropologii kulturowej porodu i karmienia piersią.
Sheila Kitzinger wierzyła, że wszystkie kobiety, których ciąża przebiega prawidłowo powinny mieć możliwość rodzić w domu. Jej liczne książki poświęcone są kobiecym doświadczeniom związanym z ciążą i porodem, opieką medyczną w tym czasie, planach porodu, sztucznym wywoływaniem porodu, znieczuleniom zewnątrzoponowym, nacinaniem krocza, karmieniem piersią, a także depresją poporodową.
Metoda Kitzinger.
Metoda autorstwa Sheili Kitzinger, której główną ideą jest to, że poród jest formą seksualizmu w życiu kobiety. Autorka zwraca w tej metodzie uwagę na psychologiczno-seksualne przygotowanie kobiet ciężarnych do w pełni świadomego przeżycia aktu narodzin.
Metoda polega na przygotowaniu kobiet podczas ciąży poprzez tłumaczenie fizjologii procesów zachodzących w ciąży, podczas porodu oraz to w jak harmonijny sposób te procesy współdziałają ze sobą. Ponadto zawiera techniki relaksacyjne, polegające na delikatnym masażu, których zadaniem jest poznanie i świadomość własnego ciała.
Wyróżniające i przełomowe w tej metodzie jest poznawanie i "wsłuchiwanie" się w swoje ciało, do czego wykorzystywane są ćwiczenia, które wykorzystują związek pomiędzy napiętymi częściami ciała, a tymi częściami, które są rozluźnione. Trafnym spostrzeżeniem jest korelacja nerwowo-mięśniowa pomiędzy mięśniami ust, a mięśniami pochwy. Ta obserwacja jest ogromnie ważna i wykorzystywana podświadomie i intuicyjnie podczas porodu, ponieważ kiedy kobieta odczuwa napięcie podczas porodu w okolicach pochwy może sobie pomóc poprzez rozluźnienie warg, języka, żuchwy i lekko rozchylić usta. Gdy usta są zaciśnięte rozluźnienie mięśni dna miednicy są prawie niemożliwe.

</doc>
<doc id="2362070" url="https://pl.wikipedia.org/wiki?curid=2362070" title="Papirus 90">
Papirus 90

Papirus 90 (według numeracji Gregory-Aland), oznaczany symbolem formula_1 – wczesny grecki rękopis Nowego Testamentu, spisany w formie kodeksu na papirusie. Paleograficznie datowany jest na II wiek. Zawiera fragmenty Ewangelii według Jana.
Opis.
Zachowały się tylko fragmenty jednej karty Ewangelii według Jana (18,36-19,7). Oryginalna karta miała rozmiary 12 na 16 cm. Tekst pisany jest w 24 linijkach na stronę, skryba miał rękę wprawioną w pisaniu dokumentów. Nomina sacra pisane są skrótami.
Kurt Aland zaliczył go do jedenastu wczesnych rękopisów Ewangelii Jana.
Tekst.
Tekst grecki reprezentuje aleksandryjską tradycję tekstualną (proto-aleksandryjski). Kurt Aland zaklasyfikował go do kategorii II. Tekstualnie najbliższy jest do Papirusu Bodmer II (formula_2), bliski też jest dla Kodeksu Synajskiego.
Historia.
Rękopis znaleziony został w Egipcie, w Oksyrynchos. Na liście rękopisów znalezionych w Oxyrhynchus fragment zarejestrowany został pod numerami 3523. Tekst rękopisu opublikowany został w 1983 roku. Aland umieścił go na liście rękopisów Nowego Testamentu, w grupie papirusów, dając mu numer 90.
Rękopis datowany jest przez INTF na II wiek. Comfort datuje go na połowę albo koniec II wieku.
T. C. Skeat, wydawca kodeksu, odnotował paleograficzne podobieństwo do Ewangelii Egerton oraz do P. Oxy. 656 (zawiera Księgę Rodzaju), oba z II wieku. Comfort potwierdził tę opinię.
Cytowany jest w krytycznych wydaniach Nowego Testamentu (NA27).
Obecnie przechowywany jest w Sackler Library (Papyrology Rooms, P. Oxy. 3523) w Oksfordzie.

</doc>
<doc id="2362071" url="https://pl.wikipedia.org/wiki?curid=2362071" title="Laukaa">
Laukaa

Laukaa (szw. "Laukas") – gmina w Finlandii, położona w centralnej części kraju, należąca do regionu Finlandia Środkowa.

</doc>
<doc id="2362072" url="https://pl.wikipedia.org/wiki?curid=2362072" title="Muurame">
Muurame

Muurame – gmina w Finlandii, położona w centralnej części kraju, należąca do regionu Finlandia Środkowa.

</doc>
<doc id="2362073" url="https://pl.wikipedia.org/wiki?curid=2362073" title="Toivakka">
Toivakka

Toivakka – gmina w Finlandii, położona w centralnej części kraju, należąca do regionu Finlandia Środkowa.

</doc>
<doc id="2362074" url="https://pl.wikipedia.org/wiki?curid=2362074" title="Oderwanz">
Oderwanz



</doc>
<doc id="2362075" url="https://pl.wikipedia.org/wiki?curid=2362075" title="Uurainen">
Uurainen

Uurainen (szw. "Urais") – gmina w Finlandii, położona w centralnej części kraju, należąca do regionu Finlandia Środkowa.

</doc>
<doc id="2362076" url="https://pl.wikipedia.org/wiki?curid=2362076" title="Chris Mavinga">
Chris Mavinga

Chris Mavinga (ur. 26 maja 1991 w Meaux) – kongijski piłkarz, występuje na pozycji obrońcy w Toronto FC.
Kariera klubowa.
Od 2006 szkolił się w szkółce piłkarskiej Paris Saint-Germain. W grudniu 2010 zadebiutował w drużynie zawodowej KRC Genk na szczeblu Jupiler Pro League. 18 października 2012 roku został wezwany przez Koleżeńskiego Francuskiej Federacji Piłki Nożnej wraz z Yann M’Vila, Antoine Griezmann, Wissam Ben Yedder i M’Baye Niang po Night Out (Klub Paryż), trzy dni przed decydującym meczu o kwalifikacji zespołu Francja ma nadzieję na Euro 2013, gra jest porażka z Norwegią (3-5) i prowadzi do braku kwalifikacji zespołu Francja ma nadzieję na Euro 20.13. W dniu 8 listopada 2012 r., został zawieszony ze wszystkich drużyn narodowych selekcji od dnia 12 listopada 2012 r. do dnia 31 grudnia 2013. 7 sierpnia 2013 roku podpisał kontrakt z Rubin Kazań. Chris grał 7 meczach w sezonie 2013-2014.
30 sierpnia 2014 roku, przeszedł na zasadzie wypożyczenia do Stade de Reims, a w 2015 do Troyes AC.

</doc>
<doc id="2362077" url="https://pl.wikipedia.org/wiki?curid=2362077" title="Multia">
Multia

Multia – gmina w Finlandii, położona w centralnej części kraju, należąca do regionu Finlandia Środkowa.

</doc>
<doc id="2362078" url="https://pl.wikipedia.org/wiki?curid=2362078" title="Kannonkoski">
Kannonkoski

Kannonkoski – gmina w Finlandii, położona w centralnej części kraju, należąca do regionu Finlandia Środkowa.

</doc>
<doc id="2362079" url="https://pl.wikipedia.org/wiki?curid=2362079" title="Karstula">
Karstula

Karstula – gmina w Finlandii, położona w centralnej części kraju, należąca do regionu Finlandia Środkowa.

</doc>
<doc id="2362080" url="https://pl.wikipedia.org/wiki?curid=2362080" title="Kinnula">
Kinnula

Kinnula – gmina w Finlandii, położona w centralnej części kraju, należąca do regionu Finlandia Środkowa.

</doc>
<doc id="2362081" url="https://pl.wikipedia.org/wiki?curid=2362081" title="Kivijärvi">
Kivijärvi

Kivijärvi – gmina w Finlandii, położona w centralnej części kraju, należąca do regionu Finlandia Środkowa.

</doc>
<doc id="2362082" url="https://pl.wikipedia.org/wiki?curid=2362082" title="Kyyjärvi">
Kyyjärvi

Kyyjärvi – gmina w Finlandii, położona w centralnej części kraju, należąca do regionu Finlandia Środkowa.

</doc>
<doc id="2362084" url="https://pl.wikipedia.org/wiki?curid=2362084" title="Pihtipudas">
Pihtipudas

Pihtipudas – gmina w Finlandii, położona w centralnej części kraju, należąca do regionu Finlandia Środkowa.

</doc>
<doc id="2362085" url="https://pl.wikipedia.org/wiki?curid=2362085" title="Papirus 91">
Papirus 91

Papirus 91 (według numeracji Gregory-Aland), oznaczany symbolem formula_1 – wczesny grecki rękopis Nowego Testamentu, spisany w formie kodeksu na papirusie. Paleograficznie datowany jest na III wiek. Zawiera fragmenty Dziejów Apostolskich.
Opis.
Zachowały się dwa fragmenty jednej karty Dziejów Apostolskich (2,30-37; 2,46-3,2). Oryginalna karta miała rozmiary 14 na 25 cm. Tekst pisany jest w 30-34 linijkach na stronę, skryba miał rękę wprawioną w pisaniu dokumentów.
Nomina sacra pisane są skrótami. W Dz 2,36 stosuje staurogram.
Kurt Aland zaliczył go do sześciu wczesnych rękopisów Dziejów Apostolskich.
Tekst.
Tekst grecki rękopisu reprezentuje aleksandryjską tradycję tekstualną. Pickering twierdził, że nie zawiera żadnych zachodnich wariantów i reprezentuje aleksandryjską tradycję. Fragment jest jednak zbyt krótki, aby mieć pewność co do tekstualnego charakteru fragmentu.
Historia.
Nieznane jest miejsce pochodzenia rękopisu. Tekst rękopisu opublikowany został w 1982 roku. Aland umieścił go na liście rękopisów Nowego Testamentu, w grupie papirusów, dając mu numer 91.
Rękopis datowany jest przez INTF na III wiek. Comfort datuje na połowę albo koniec III wieku.
Paleograficznie jest podobny do P. Oxy. 654 oraz P. Florentine II 120, oba z połowy III wieku.
Cytowany jest w krytycznych wydaniach Nowego Testamentu (NA27).
Jeden z fragmentów przechowywany jest w bibliotece Uniwersytetu w Mediolanie (P. Mil. Vofl. Inv. 1224), drugi w Macquarie University (Inv. 360) w Sydney.

</doc>
<doc id="2362088" url="https://pl.wikipedia.org/wiki?curid=2362088" title="Rogoźnik Podhalański">
Rogoźnik Podhalański

Rogoźnik Podhalański – zlikwidowana stacja kolejowa w Rogoźniku w województwie małopolskim.
Historia.
Stacja kolejowa została otwarta w dniu 1 lipca 1904 roku&lt;ref name="SK-02/2012"&gt;&lt;/ref&gt;. Niedaleko stacji został zlokalizowany wapiennik z bocznicą kolejową. W 1981 roku pociągi pasażerskie zostały zawieszone. Linia kolejowa została zlikwidowana w 1991 roku. Na szlaku kolejowym poprowadzono drogę rowerową. Po zamknięciu szlaku budynek dworca został zlikwidowany.

</doc>
<doc id="2362089" url="https://pl.wikipedia.org/wiki?curid=2362089" title="Viitasaari">
Viitasaari

Viitasaari – gmina w Finlandii, położona w centralnej części kraju, należąca do regionu Finlandia Środkowa.

</doc>
<doc id="2362092" url="https://pl.wikipedia.org/wiki?curid=2362092" title="Trolejbusy w Taszkencie">
Trolejbusy w Taszkencie

Trolejbusy w Taszkencie − zlikwidowany system komunikacji trolejbusowej w stolicy Uzbekistanu, Taszkencie.
Historia.
Pierwszą linię trolejbusową w Taszkencie otwarto 7 listopada 1947. Linia ta kursowała na trasie: Железнодорожный вокзал – площадь Калинина (Чорсу). W kolejnych latach sukcesywnie rozbudowywano sieć trolejbusową:
30 kwietnia 2010 zamknięto ostatnią linię trolejbusową nr 6.
Zajezdnie.
W Taszkencie działały trzy zajezdnie trolejbusowe:
Linie.
W ostatnich latach w Taszkencie istniało 5 linii trolejbusowych: 
Tabor.
W ostatnich latach w eksploatacji znajdowały się trolejbusy ZiU-9 i Škoda 14Tr.

</doc>
<doc id="2362095" url="https://pl.wikipedia.org/wiki?curid=2362095" title="Utøya">
Utøya

Utøya (wym. norw. [ˈʉːtœʏɑ]) – wyspa na jeziorze Tyrifjorden w gminie Hole w okręgu Buskerud w Norwegii, o powierzchni 12 ha (120 dekar), leżąca 500 metrów od lądu. 
Wyspa należy do "Arbeidernes ungdomsfylking" (AUF, w norw. "Młodzieżowa Liga Robotników"), młodzieżowej sekcji Norweskiej Partii Pracy i jest to miejsce letnich obozów.
22 lipca 2011 na wyspie doszło do masakry, w której zginęło 69 osób.

</doc>
<doc id="2362096" url="https://pl.wikipedia.org/wiki?curid=2362096" title="Utoya">
Utoya



</doc>
<doc id="2362097" url="https://pl.wikipedia.org/wiki?curid=2362097" title="Marttila">
Marttila

Marttila (szw. "S:t Mårtens") – gmina w Finlandii, położona w południowo-zachodniej części kraju, należąca do regionu Varsinais-Suomi.

</doc>
<doc id="2362098" url="https://pl.wikipedia.org/wiki?curid=2362098" title="Tarvasjoki">
Tarvasjoki

Tarvasjoki – dawna gmina w Finlandii, położona w południowo-zachodniej części kraju, należąca do regionu Varsinais-Suomi. Obecnie przyłączona do gminy Lieto.

</doc>
<doc id="2362100" url="https://pl.wikipedia.org/wiki?curid=2362100" title="Hideo">
Hideo

 – popularne męskie imię japońskie.
Możliwa pisownia.
Hideo można zapisać używając wielu różnych znaków kanji i może znaczyć m.in.:

</doc>
<doc id="2362101" url="https://pl.wikipedia.org/wiki?curid=2362101" title="Charles Frédéric Gerhardt">
Charles Frédéric Gerhardt

Charles Frédéric Gerhardt (ur. 21 sierpnia 1816 w Strasburgu, zm. 18 lipca 1856 tamże) – francuski chemik.
W latach 1836-1837 był współpracował z Liebigiem, a 1838-1841 z Dumasem. W 1841 został profesorem uniwersytetu w Montpellier, 1848 w Paryżu, a od 1855 w Strasburgu. Rozwinął klasyfikację związków chemicznych oraz zaproponował wprowadzenie zapisu reakcji chemicznych w postaci równań. Wraz z Wurtzem rozszerzył i ugruntował "teorię typów" dotyczącą budowy związków chemicznych (opracowaną przez Dumasa). W 1852 roku odkrył bezwodniki kwasów organicznych. Jako jeden z niewielu chemików w swoich czasach był zwolennikiem teorii atomistycznych.

</doc>
<doc id="2362102" url="https://pl.wikipedia.org/wiki?curid=2362102" title="Papirus 92">
Papirus 92

Papirus 92 (według numeracji Gregory-Aland), oznaczany symbolem formula_1 – wczesny grecki rękopis Nowego Testamentu, spisany w formie kodeksu na papirusie. Paleograficznie datowany jest na III lub IV wiek. Zawiera fragmenty Listu do Efezjan i 2. Listu do Tesaloniczan.
Opis.
Zachowały się dwa fragmenty Listu do Efezjan (1,11-13.19-21) oraz 2. Listu do Tesaloniczan (1,4-5.11-12). Oryginalna karta miała rozmiary 14,5 na 1,25 cm. Tekst pisany jest w 27 linijkach na stronę.
Nomina sacra pisane są skrótami.
Kurt Aland zaliczył go do trzech wczesnych rękopisów Listu do Efezjan i dwóch wczesnych rękopisów 2. Listu do Tesaloniczan.
Według Comforta jest jednym z sześciu wczesnych rękopisów, który zawierał pełny zbiór Listów Pawła. Pozostałe pięć rękopisów to: Papirus 13, Papirus 15/16, Papirus 30, Papirus 46, Papirus 49.
Tekst.
Tekst grecki rękopisu reprezentuje aleksandryjską tradycję tekstualną. Gallazzi zauważył bliskie pokrewieństwo tekstualne do Chester Beatty II, Kodeksu Synajskiego oraz Kodeksu Watykańskiego.
Historia.
Rękopis znaleziony został w Fajum w 1969 roku. Tekst rękopisu opublikowany został przez Claudio Galazzi w 1982 roku. Aland umieścił go na liście rękopisów Nowego Testamentu, w grupie papirusów, dając mu numer 92.
Rękopis datowany jest przez INTF na III wiek. Comfort datuje na III lub początek IV wieku.
Paleograficznie jest podobny do P. Bodmer IX, P. Cairo Isid. 2, oraz P. Rylands III 489.
Cytowany jest w krytycznych wydaniach Nowego Testamentu (NA27).
Jeden z fragmentów przechowywany jest w Muzeum Egipskim w Kairze (PNarmuthis 69.39a/229a).

</doc>
<doc id="2362103" url="https://pl.wikipedia.org/wiki?curid=2362103" title="Llanfairpwllgwyngyll">
Llanfairpwllgwyngyll



</doc>
<doc id="2362104" url="https://pl.wikipedia.org/wiki?curid=2362104" title="Europejski Turniej Kwalifikacyjny w piłce siatkowej mężczyzn do Letnich Igrzysk Olimpijskich 2012">
Europejski Turniej Kwalifikacyjny w piłce siatkowej mężczyzn do Letnich Igrzysk Olimpijskich 2012



</doc>
<doc id="2362105" url="https://pl.wikipedia.org/wiki?curid=2362105" title="Somero">
Somero

Somero – gmina w Finlandii, położona w południowo-zachodniej części kraju, należąca do regionu Varsinais-Suomi.
Z Somero pochodzi Minna Nikkanen, fińska lekkoatletka, tyczkarka.

</doc>
<doc id="2362106" url="https://pl.wikipedia.org/wiki?curid=2362106" title="Lieto">
Lieto

Lieto (szw. "Lundo") – gmina w Finlandii, położona w południowo-zachodniej części kraju, należąca do regionu Varsinais-Suomi.

</doc>
<doc id="2362108" url="https://pl.wikipedia.org/wiki?curid=2362108" title="Masku">
Masku

Masku – gmina w Finlandii, położona w południowo-zachodniej części kraju, należąca do regionu Varsinais-Suomi.

</doc>
<doc id="2362109" url="https://pl.wikipedia.org/wiki?curid=2362109" title="Mynämäki">
Mynämäki

Mynämäki (szw. "Virmo") – gmina w Finlandii, położona w południowo-zachodniej części kraju, należąca do regionu Varsinais-Suomi.

</doc>
<doc id="2362110" url="https://pl.wikipedia.org/wiki?curid=2362110" title="Nousiainen">
Nousiainen

Nousiainen (szw. "Nousis") – gmina w Finlandii, położona w południowo-zachodniej części kraju, należąca do regionu Varsinais-Suomi.

</doc>
<doc id="2362111" url="https://pl.wikipedia.org/wiki?curid=2362111" title="Zamach w Londynie 21 lipca 2005">
Zamach w Londynie 21 lipca 2005



</doc>
<doc id="2362113" url="https://pl.wikipedia.org/wiki?curid=2362113" title="Zamach w Londynie 7 lipca 2005">
Zamach w Londynie 7 lipca 2005



</doc>
<doc id="2362115" url="https://pl.wikipedia.org/wiki?curid=2362115" title="Black Thought">
Black Thought

Tariq Trotter (ur. 3 października 1971 w Filadelfii) – amerykański raper, bardziej znany pod pseudonimem artystycznym Black Thought, współzałożyciel i leader grupy hip-hopowej The Roots, okazjonalnie występujący jako aktor.
W 2000 wygrał nagrodę Grammy w kategorii "Best Rap Performance by a Duo or Group" za "You Got Me" razem z piosenkarkami Erykah Badu oraz Eve.
Wystąpił w nominowanym do Złotego Niedźwiedzia filmie "Wykiwani".
Na rok 2013 planowany jest solowy album Black Thought, o którym artysta powiedział, że będzie to płyta bluesowa. Możliwy tytuł to "The Talented Mr. Trotter". Solowy album Trottera o tym tytule był zapowiadany już w 2011 roku.

</doc>
<doc id="2362116" url="https://pl.wikipedia.org/wiki?curid=2362116" title="Paimio">
Paimio

Paimio (szw. "Pemar") – gmina w Finlandii, położona w południowo-zachodniej części kraju, należąca do regionu Varsinais-Suomi.

</doc>
<doc id="2362118" url="https://pl.wikipedia.org/wiki?curid=2362118" title="Rusko (Finlandia)">
Rusko (Finlandia)

Rusko – gmina w Finlandii, położona w południowo-zachodniej części kraju, należąca do regionu Varsinais-Suomi.

</doc>
<doc id="2362120" url="https://pl.wikipedia.org/wiki?curid=2362120" title="Sauvo">
Sauvo

Sauvo (szw. "Sagu") – gmina w Finlandii, położona w południowo-zachodniej części kraju, należąca do regionu Varsinais-Suomi.

</doc>
<doc id="2362123" url="https://pl.wikipedia.org/wiki?curid=2362123" title="Kemiönsaari">
Kemiönsaari

Kemiönsaari (szw. "Kimitoön") – gmina w Finlandii, położona w południowo-zachodniej części kraju, należąca do regionu Varsinais-Suomi.

</doc>
<doc id="2362124" url="https://pl.wikipedia.org/wiki?curid=2362124" title="Pargas">
Pargas

Pargas (fiń. "Parainen") – gmina w Finlandii, położona w południowo-zachodniej części kraju, należąca do regionu Varsinais-Suomi.
Gmina zajmuje obszar szeregu wysp na Morzu Archipelagowym. Ma charakter głównie wiejski. Głównym zasobem naturalnym jest wapień, którego eksploatacją na terenie gminy (i nie tylko) zajmuje się spółka Nordkalk.
Nazwa.
Gmina została utworzona 1 stycznia 2009 roku z połączenia dotychczas istniejących gmin Pargas, Nagu, Korpo, Houtskär i Iniö. Początkowo nową jednostkę administracyjną nazwano "Väståboland" (w języku fińskim: "Länsi-Turunmaa"). Szybko jednak zaczęto podawać w wątpliwość sensowność tego wyboru. Główną kontrpropozycją było nazwanie całej nowej gminy tak, jak największej spośród "starych", z której została utworzona – Pargas. Pozostałe gminy nie mogły jednak dojść do porozumienia w tej sprawie. W efekcie w maju 2016 roku zorganizowano w tej sprawie referendum.
Wyniki głosowania były na korzyść nazwy "Pargas" (57,7% do 40,1%), jednak zwrócić należy uwagę, że głosy w większości pochodziły właśnie z najludniejszej byłej gminy (74,6%, 4999 osób), a w pozostałych poparcie wahało się od 2,5% do 3,6% (w sumie 62 głosy na 2060 oddanych). Rada gminy zdecydowała się jednak uznać wyniki referendum i 14 czerwca 2016 oficjalną nazwą zostało "Pargas".
Decyzja ta była kilkukrotnie zaskarżana i 6 września 2016 kwestia była poddana ponownemu głosowaniu w radzie gminy. Tym razem znów zwyciężyła nazwa "Pargas" i gmina pozostaje w ten sposób nazwana.

</doc>
<doc id="2362125" url="https://pl.wikipedia.org/wiki?curid=2362125" title="Kustavi">
Kustavi

Kustavi (szw. "Gustavs") – gmina w Finlandii, położona w południowo-zachodniej części kraju, należąca do regionu Varsinais-Suomi.

</doc>
