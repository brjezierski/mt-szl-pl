<doc id="2362126" url="https://pl.wikipedia.org/wiki?curid=2362126" title="Tichon (patriarcha Moskwy)">
Tichon (patriarcha Moskwy)

Tichon, imię świeckie Wasilij Iwanowicz Biełławin (ur. w Klinie, zm. 7 kwietnia 1925 w Moskwie) – jedenasty patriarcha moskiewski i całej Rusi, sprawujący urząd w latach 1917–1925.
Pochodził z rodziny kapłana prawosławnego z guberni pskowskiej. Ukończył seminarium duchowne w Pskowie w 1884 i Petersburską Akademię Duchowną w 1888. Bezpośrednio po uzyskaniu dyplomu kandydata nauk teologicznych został zatrudniony w seminarium, którego był absolwentem, jako wykładowca teologii dogmatycznej i moralnej. W 1891 złożył wieczyste śluby mnisze, przyjmując imię Tichon. Sześć lat później został wyświęcony na biskupa pomocniczego eparchii chełmsko-warszawskiej z tytułem biskupa lubelskiego. Od 1898 do 1905 kierował eparchią Aleutów i Alaski, obejmującą całość struktur Rosyjskiego Kościoła Prawosławnego w Ameryce Północnej. Przyczynił się do znacznego rozwoju misji prawosławnych w Stanach Zjednoczonych; z tego powodu administratura została w 1900 przekształcona w archieparchię Ameryki Północnej i Alaski. W planach Tichona struktura ta miała przekształcić się w autokefaliczny Kościół. Jego działania w tym kierunku kontynuowali jego następcy, przyczyniając się ostatecznie do powstania Kościoła Prawosławnego w Ameryce.
Od 1907 do 1914 był arcybiskupem jarosławskim i rostowskim, następnie przez trzy lata – wileńskim i litewskim. W 1917 objął urząd metropolity moskiewskiego i kołomieńskiego. Po restauracji Patriarchatu Moskiewskiego przez Sobór Lokalny Rosyjskiego Kościoła Prawosławnego został wybrany na pierwszego patriarchę po dwóch stuleciach zarządzania Kościołem przez Świątobliwy Synod Rządzący.
Patriarcha Tichon, deklarujący przed 1917 poglądy monarchistyczne, po rewolucji październikowej znalazł się w konflikcie z nowymi władzami Rosji z powodu ich antyreligijnej polityki. Duchowny wielokrotnie wzywał prawosławnych do obrony wiary przed prześladowaniami. W styczniu i marcu 1918 dwukrotnie ogłosił odłączenie od Cerkwi wszystkich wiernych biorących udział w tych prześladowaniach. Bezskutecznie domagał się od władz zaprzestania akcji otwarcia relikwii przechowywanych w cerkwiach (1919) i niezamykania ławry Troicko-Siergijewskiej (1920). Równocześnie nakazywał duchowieństwu nieangażowanie się w politykę. W 1922 został aresztowany pod zarzutem nakłaniania wiernych do czynnego oporu przeciwko akcji konfiskaty kosztowności cerkiewnych. Do czerwca 1923 przebywał w areszcie domowym, był przygotowywany jego proces pokazowy. Ostatecznie do sądu nad Tichonem nie doszło, lecz został on zwolniony po skierowaniu do władz listu, w którym deklarował skruchę z powodu prowadzonej wcześniej „działalności kontrrewolucyjnej” i zapewniał, iż jego stosunek do władzy radzieckiej nie jest już wrogi. Stan zdrowia patriarchy po zwolnieniu sukcesywnie się pogarszał. W marcu 1925 Tichon zmarł w szpitalu wskutek niewydolności krążenia.
W 1989 kanonizowany przez Rosyjski Kościół Prawosławny z tytułem świętego wyznawcy.
Życiorys.
Dzieciństwo i młodość.
Przyszły patriarcha moskiewski i całej Rusi urodził się 19 stycznia 1865 w Klinie, w guberni pskowskiej, w rodzinie prawosławnego kapłana Joanna Timofiejewicza Biełławina i jego żony Anny Gawriłowny, jako najmłodszy z trzech synów. W tym samym roku został ochrzczony w miejscowej cerkwi Zmartwychwstania Pańskiego, otrzymując imię Wasilij na cześć św. Bazylego Wielkiego. Rodzina Biełławinów była głęboko religijna; przodkowie przyszłego hierarchy od strony ojca pełnili kolejno funkcję psalmistów w cerkwi Trójcy Świętej w Borkach (gubernia pskowska). W 1869 rodzina przeprowadziła się do Toropca, gdzie Joann Biełławin został proboszczem parafii Przemienienia Pańskiego. Sytuacja materialna rodziny była trudna i nie różniła się od położenia miejscowych rosyjskich chłopów.
Od dziewiątego roku życia Wasilij Biełławin uczył się w szkole parafialnej w Toropcu, gdzie poznał podstawy języka cerkiewnosłowiańskiego, łaciny i greki, śpiewu cerkiewnego, gramatyki języka rosyjskiego, arytmetyki oraz pisania. Po jej ukończeniu w 1878 wstąpił do seminarium duchownego w Pskowie. W odróżnieniu od wielu swoich kolegów, interesujących się ideami socjalistycznymi, nigdy nie przeżywał kryzysu wiary, wyróżniał się szczerym oddaniem prawosławiu. Po ukończeniu z wyróżnieniem seminarium podjął studia teologiczne w Petersburskiej Akademii Duchownej, które ukończył w 1888 jako kandydat nauk teologicznych. (końcową dysertację poświęcił jansenizmowi). Szczególny wpływ na rozwój jego osobowości w tym okresie miał inspektor, a następnie rektor Akademii, archimandryta Antoni (Wadkowski). Pod kierunkiem ks. Fiłosofa Ornatskiego przyszły patriarcha, będąc studentem, miał okazję wygłaszać kazania w różnych cerkwiach w mieście.
Po ukończeniu studiów Wasilij Biełławin został zatrudniony w seminarium w Pskowie w charakterze wykładowcy dogmatycznej i moralnej oraz języka francuskiego. Opublikował również kilka artykułów na tematy związane z teologią moralną.
Po kilkuletnich rozważaniach związanych z wyborem dalszej drogi życiowej, Wasilij Biełławin złożył 14 grudnia 1891 wieczyste śluby zakonne przed biskupem pskowskim i porchowskim Hermogenem, przyjmując imię Tichon na cześć św. Tichona Zadońskiego. Ceremonia postrzyżyn mniszych miała miejsce w cerkwi Trzech Świętych Hierarchów przy pskowskim seminarium. Następnego dnia został wyświęcony na hierodiakona.
17 marca 1892 na mocy decyzji Świątobliwego Synodu Rządzącego hieromnich Tichon został wyznaczony na inspektora seminarium duchownego w Chełmie. Już w czerwcu tego samego roku został przeniesiony na analogiczne stanowisko w seminarium w Kazaniu, jednak po trzech tygodniach, gdy rektor chełmskiego seminarium archimandryta Klemens został rektorem seminarium w Moskwie, hieromnich Tichon zajął jego miejsce. Pracę dydaktyczną i administracyjną łączył z redagowaniem artykułów teologicznych i społecznych. W czasie sprawowania obowiązków rektora wzniósł przy seminarium cerkiew św. Teodozjusza Czernihowskiego (była to już druga świątynia przy szkole). Był ponadto członkiem rady zarządzającej Bractwa Chełmskiej Ikony Matki Bożej i cenzorem wydawnictw bractwa oraz dziekanem klasztorów żeńskich w eparchii chełmsko-warszawskiej. Wielokrotnie wyjeżdżał poza Chełm, by głosić kazania w wiejskich parafiach.
W swoim nauczaniu w seminarium kładł nacisk na wykorzystanie poznawanych treści teologicznych w rozwiązywaniu problemów życia codziennego. We wspomnieniach osób znających go w tym okresie opisywany jest jako zdolny administrator, człowiek utalentowany, energiczny i staranny.
Biskup.
Działalność na Chełmszczyźnie.
W grudniu 1896 arcybiskup chełmski i warszawski Flawian prosił Świątobliwy Synod Rządzący o nominację biskupią dla archimandryty Tichona. Uzyskał jednak odpowiedź odmowną, uznano bowiem, iż rektor seminarium chełmskiego jest za młody, by przyjąć chirotonię biskupią. Hierarcha ponowił swoją prośbę po roku, tym razem otrzymując 4 października 1897 zgodę.
Chirotonia biskupia Tichona (Biełławina) na biskupa pomocniczego eparchii chełmsko-warszawskiej z tytułem biskupa lubelskiego odbyła się 19 października 1897 w soborze Trójcy Świętej w kompleksie petersburskiej Ławry św. Aleksandra Newskiego. Jako główny konsekrator wziął w niej udział metropolita petersburski i ładoski Palladiusz. Bezpośrednio po chirotonii Tichon (Biełławin) pozostał w Petersburgu, by wziąć udział w wyświęceniu na biskupa archimandryty Beniamina (Muratowskiego).
Zgodnie z polityką władz carskich, działając na ziemi chełmskiej biskup Tichon działał na rzecz propagowania prawosławia i likwidacji pozostałości unickiej diecezji chełmskiej (zlikwidowanej siłowo w 1875). Według M. Wostryszewa starał się jednak unikać eskalacji konfliktów między polskimi i ruskimi mieszkańcami Chełmszczyzny, a swoim zaangażowaniem w działalność duszpasterską zdobył szacunek nawet części Polaków. W ciągu dziesięciomiesięcznej działalności w eparchii chełmsko-warszawskiej odbył wizyty duszpasterskie w 110 cerkwiach.
Powodem odwołania biskupa Tichona z Chełmszczyzny stał się najprawdopodobniej konflikt ze Świątobliwym Synodem Rządzącym na tle dokonanej przez niego kontroli w żeńskim monasterze Narodzenia Matki Bożej w Leśnej Podlaskiej. Dokonując wizytacji, biskup Tichon uznał, iż jego przełożona, igumenia Katarzyna (Jefimowska), źle zarządza majątkiem klasztoru, i poinformował o tym fakcie ordynariusza eparchii, arcybiskupa Flawiana. Dowiedziawszy się o tym, igumenia Katarzyna, pochodząca z wpływowej rodziny i wysoko ceniona w kręgach cerkiewnych, zażądała od Synodu kary dla młodego hierarchy. W trakcie rozpatrywania sprawy Synod przeniósł arcybiskupa Flawiana (protektora Tichona) na katedrę kartlińską i kachetyńską. Sam Tichon został natomiast wyznaczony na biskupa Aleutów i Alaski, kierownika rosyjskiej misji prawosławnej w Stanach Zjednoczonych.
Działalność w Stanach Zjednoczonych.
Biskup Tichon przybył do Nowego Jorku 13 grudnia 1898 na pokładzie statku "Champagne" wypływającego z Hawru. Następnie po dwutygodniowej podróży dotarł do siedziby eparchii – San Francisco, gdzie powitał go ustępujący biskup Mikołaj.
Jako zwierzchnik struktur Rosyjskiego Kościoła Prawosławnego w Stanach Zjednoczonych Tichon (Biełławin) odbył szereg podróży duszpasterskich do różnych parafii. W 1900 spędził trzy miesiące na Alasce, gdzie działała większość z nich. Szczególnie angażował się również we wznoszenie wolno stojących cerkwi dla prawosławnych wspólnot w USA – wiele z nich posiadało jedynie kaplice domowe. Z jego inicjatywy powstały m.in. sobór św. Mikołaja na nowojorskim Manhattanie oraz sobór Trójcy Świętej w Chicago. Zainicjował również powstanie przy parafiach szeregu szkół i przytułków dla sierot i rozwinął działającą w Minneapolis szkołę misjonarską w seminarium duchowne.
Dzięki staraniom biskupa Tichona w 1900 Świątobliwy Synod Rządzący przemianował eparchię Aleutów i Alaski na eparchię Ameryki Północnej i Alaski, podkreślając szerszy zasięg prawosławnej misji na kontynencie. Samemu Tichonowi nadał godność arcybiskupią. Zdecydował również o skierowaniu do USA biskupa pomocniczego eparchii, Innocentego (Pustynskiego) (w 1903), oraz o wyświęceniu na biskupa archimandryty Rafała (Hawaweeny), prowadzącego za zgodą biskupa Tichona działalność duszpasterską wśród prawosławnych Arabów żyjących w Ameryce. Sam Tichon zwracał szczególną uwagę na wielonarodowy charakter swojej eparchii, wynikły z napływu do USA emigrantów wyznania prawosławnego. Zgodził się na wydzielenie etnicznie serbskich placówek duszpasterskich w jedną strukturę pod kierunkiem archimandryty Sebastiana (Dabovicia) i czynił starania na rzecz utworzenia podobnej administratury dla Greków. W 1900 zdecydował również o przeniesieniu stolicy eparchii do Nowego Jorku.
W 1906 arcybiskup Tichon poświęcił nowo powstały monaster św. Tichona Zadońskiego w South Canaan, pierwszy prawosławny klasztor na kontynencie amerykańskim. W okresie zarządzania przez niego eparchią trwały również konwersje rusińskich emigrantów wyznania greckokatolickiego na prawosławie, zapoczątkowane przez ks. Aleksego Totha jeszcze w czasie sprawowania urzędu arcybiskupa Aleutów i Alaski przez Włodzimierza (Sokołowskiego-Awtonomowa).
Zachowana korespondencja Tichona (Biełławina) z Synodem Rosyjskiego Kościoła Prawosławnego pozwala stwierdzić, iż planował on rozwijać zarządzaną przez siebie strukturę w autonomiczny, a następnie autokefaliczny, wielonarodowy Kościół. Sugerował powołanie w Stanach Zjednoczonych egzarchatu i sprzeciwiał się utrzymywaniu rosyjskiego charakteru eparchii, chcąc, by jednoczyła prawosławnych o różnym pochodzeniu. Hierarcha nauczył się języka angielskiego i zainicjował przekłady tekstów liturgicznych na ten język. Często odprawiał Świętą Liturgię przy użyciu naprzemiennie cerkiewnosłowiańskiego, greckiego i angielskiego. W 1909 powołał do życia pierwsze parafie w Kanadzie.
W planach hierarchy ważnym krokiem na drodze do usamodzielnienia się Kościoła w Ameryce miało być zwołanie w 1905 soboru duchowieństwa i wiernych. Z powodu trudności finansowych zjazd ten odbył się dopiero dwa lata później w Mayfield. Na krótko przed pierwszą sesją soboru arcybiskup Tichon otrzymał informację o swoim przeniesieniu na katedrę jarosławską i rostowską.
W ocenie D. Pospiełowskiego działalność Tichona (Biełławina) w Stanach Zjednoczonych położyła faktyczne podwaliny pod powstanie w 1970 autokefalicznego Kościoła Prawosławnego w Ameryce.
Arcybiskup jarosławski i rostowski.
Arcybiskup Tichon przybył do Jarosławia 11 kwietnia 1907. Podobnie jak w poprzednich zarządzanych eparchiach, wielokrotnie wyjeżdżał z wizytami duszpasterskimi do parafii wiejskich, spotykał się z duchowieństwem i rodzinami kapłanów, nadzorował działalność szkół cerkiewnych. W 1908 udał się natomiast z osobistą wizytą do szczególnie szanowanego w całej Rosji, uważanego za proroka ks. Jana Siergijewa. Po rozmowie z arcybiskupem kapłan zaprosił Tichona, by ten "zajął jego miejsce", co uznano za przepowiednię odnoszącą się do przyszłości hierarchy.
21 maja 1913, w czasie uroczystych obchodów trzystu lat panowania Romanowów w Rosji, arcybiskup Tichon witał w Jarosławiu przybywającego z wizytą cara Mikołaja II. Był zwolennikiem samodzierżawia i uważał je za wyznaczoną przez Boga dla Rosji formę ustroju; twierdził przy tym, że funkcjonuje ono we właściwy sposób tylko wtedy, gdy car kieruje się w życiu zasadami etyki prawosławnej. Głosił jednak, że w każdym wypadku władza carska powinna być respektowana.
2 stycznia 1914 Świątobliwy Synod Rządzący przeniósł arcybiskupa Tichona na katedrę wileńską i litewską, zaś dotychczasowego hierarchę wileńskiego Agatangela wyznaczył na arcybiskupa jarosławskiego. Prawdopodobną przyczyną powierzenia Tichonowi (Biełławinowi) znacznie mniej prestiżowej katedry niż poprzednia był fakt, iż wbrew zaleceniom Synodu nie prowadził aktywnej działalności w organizacjach monarchistycznych. Wszedł również w konflikt z miejscowym gubernatorem. Już po wyjeździe z Jarosławia został honorowym obywatelem tego miasta.
Arcybiskup wileński i litewski.
24 stycznia 1914 arcybiskup Tichon przybył do Wilna i został powitany w miejscowym monasterze Świętego Ducha. Również na katedrze wileńskiej wielokrotnie odwiedzał parafie wiejskie, dokonywał kontroli w monasterach, nadzorował działalność szkół cerkiewnych, regularnie głosił kazania. W odróżnieniu od swojego poprzednika zrezygnował z poruszania się z eskortą i w galowym powozie, udając się poza Wilno w stroju zwykłego mnicha. Jego skromność wzbudzała szacunek nie tylko wśród wyznawców prawosławia.
Po wybuchu I wojny światowej arcybiskup Tichon, podobnie jak wielu innych hierarchów Rosyjskiego Kościoła Prawosławnego, zaangażował się w organizację szpitali polowych i zbiórkę funduszy na cele wojskowe. Błogosławił udające się na front oddziały rosyjskie i odwiedzał rannych w lazaretach, odprawiał nabożeństwa w intencji zwycięstwa Rosji w wojnie. Za swoją działalność został wyróżniony prawem noszenia brylantowego krzyża na kłobuku.
W 1915, wobec zbliżania się do Wilna wojsk niemieckich, arcybiskup opuścił miasto i udał się do Moskwy, wywożąc do Monasteru Dońskiego relikwie świętych męczenników wileńskich. W 1916 został czasowym członkiem Świątobliwego Synodu Rządzącego i wyjechał do Petersburga w celu wzięcia udziału w jego pracach.
Metropolita moskiewski.
Po rewolucji lutowej arcybiskup Tichon, razem z sześcioma innymi członkami Synodu, zaprotestował przeciwko utrzymaniu instytucji oberprokuratora Synodu i tym samym kontroli Rosyjskiego Kościoła Prawosławnego przez Rząd Tymczasowy. Stało się to przyczyną jego odsunięcia od prac Synodu.
Zgodnie z przyjętą po obaleniu caratu procedurą wyboru hierarchów cerkiewnych drogą demokratycznego głosowania zjazdów duchowieństwa i świeckich, w czerwcu 1917 arcybiskup Tichon (Biełławin) został wybrany na nowego ordynariusza eparchii moskiewskiej, w miejsce metropolity Makarego. W Moskwie był postacią mało znaną. Jego kandydaturę zgłoszono do wyborów jako „kandydata kompromisowego”. W pierwszej turze wyborów Tichon uzyskał 297 głosów, tyle samo, co były oberprokurator Świątobliwego Synodu Aleksandr Samarin (świecki). W drugiej turze zagłosowało na niego 481 z 800 delegatów. O zwycięstwie Tichona zadecydowały głosy delegatów duchowieństwa, którzy w większości poparli jego kandydaturę, by nie dopuścić do wyboru kandydata nieposiadającego w momencie wyboru święceń kapłańskich. 23 czerwca 1917 (według innego źródła – w sierpniu)otrzymał godność metropolity moskiewskiego i kołomieńskiego.
15/28 sierpnia 1917 w soborze Zaśnięcia Matki Bożej na moskiewskim Kremlu miało miejsce uroczyste otwarcie pierwszej sesji Soboru Lokalnego Rosyjskiego Kościoła Prawosławnego, który miał dokonać gruntownej reformy Kościoła i dostosować jego strukturę do nowej sytuacji politycznej. Jednym z zagadnień, jakie planowano przedyskutować w czasie obrad, była kwestia przywrócenia instytucji Patriarchatu Moskiewskiego i całej Rusi. Dzień po otwarciu soboru metropolita Tichon wygłosił w soborze Chrystusa Zbawiciela w Moskwie mowę powitalną do uczestników w imieniu prawosławnych mieszkańców Moskwy. Przypominał w nim rolę miasta w historii kraju i Cerkwi, a także wzywał Rosjan do ratowania ojczyzny, która jego zdaniem znalazła się na krawędzi upadku.
Tichon (Biełławin) jeszcze przed objęciem katedry jarosławskiej i rostowskiej był zwolennikiem restauracji patriarchatu. Kwestia ta budziła w czasie obrad soboru żywe kontrowersje. O podjęciu uchwały o przywróceniu patriarchatu przesądził argument, iż w razie konfliktów między władzą świecką i duchowną Rosyjski Kościół Prawosławny będzie skuteczniej reprezentowany przez jednego zwierzchnika niż przez Synod.
Patriarcha.
Wybór na patriarchę.
Uchwałą soboru wybór nowego patriarchy moskiewskiego i całej Rusi odbył się w dwóch etapach: w pierwszym wskazywano kandydatów, drugim miało być losowanie patriarchy spośród trzech najpopularniejszych. W pierwszej turze tajnego głosowania delegaci wskazywali jednego kandydata. Metropolita Tichon uzyskał wówczas 23 głosy i zajął trzecie miejsce, za metropolitą charkowskim Antonim i arcybiskupem tambowskim Cyrylem. Tura ta została jednak unieważniona, ponieważ trzech delegatów wskazało jako kandydata osobę świecką, której wybór był niemożliwy. Zmieniono wówczas zasady pierwszego etapu wyborów i poproszono głosujących o wskazywanie trzech najwłaściwszych kandydatów na tron patriarszy. Warunkiem zaakceptowania kandydatury do losowania było uzyskanie 155 głosów (uprawnionych do głosowania było 309 osób). Metropolita Tichon został wskazany w trzeciej turze głosowania, po metropolicie charkowskim Antonim i metropolicie nowogrodzkim Arseniuszu, uzyskując 162 głosy.
Decydujące losowanie odbyło się 5 listopada 1917. Kartę z imieniem przyszłego zwierzchnika Kościoła wylosował z koszyka ustawionego przed Włodzimierską Ikoną Matki Bożej mnich Aleksy (Sołowjow), zaś wynik wyborów ogłosił zebranym metropolita kijowski i halicki Włodzimierz. On też oficjalnie zadał Tichonowi pytanie, czy przyjmuje urząd; uzyskał odpowiedź twierdzącą. Intronizacja nowego patriarchy odbyła się w soborze Zaśnięcia Matki Bożej 17 listopada 1917. Obrzęd wprowadzenia Tichona (Biełławina) na tron patriarchów moskiewskich przeprowadzili metropolici kijowski i halicki Włodzimierz oraz tyfliski Platon. Na potrzeby intronizacji patriarchy opracowany został jej nowy ryt – starsze, używane przy intronizacjach w okresie przedsynodalnym nie nadawały się do wykorzystania w zmienionej sytuacji politycznej. Tichonowi wręczono przechowywane na Kremlu riasę patriarchy moskiewskiego Hermogena, żezł metropolity kijowskiego Piotra II oraz mitrę, mantię, krzyż i kłobuk patriarchy moskiewskiego Nikona.
W momencie objęcia urzędu Tichon uważany był za hierarchę umiarkowanego w poglądach, a przy tym utalentowanego i doświadczonego organizatora. Jeden z zagranicznych obserwatorów soboru opisał go natomiast jako
Działalność w latach rosyjskiej wojny domowej.
Od momentu przejęcia władzy w Rosji po rewolucji październikowej bolszewicy podjęli działania, które miały podważyć pozycję Rosyjskiego Kościoła Prawosławnego, a w dalszej perspektywie doprowadzić do jego całkowitej likwidacji. Wynikało to z faktu, że ateizm, oparty na argumentacji Karola Marksa, stanowił jeden z integralnych elementów ideologii komunistycznej, na której oparty był program Rosyjskiej Komunistycznej Partii (bolszewików).
Bezpośrednio po swoim wyborze nowy patriarcha zamierzał całkowicie odciąć się od aktywności pozareligijnej, którą uważał za sprzeczną z powołaniem Kościoła. W konflikcie z Radą Komisarzy Ludowych znalazł się zdaniem Richarda Pipesa „wbrew swoim intencjom”. Paweł Wieczorkiewicz wyraził pogląd, że Tichon starał się, by Kościół nie angażował się w politykę, z wyjątkiem występowania po stronie pokrzywdzonych w konfliktach trwających w kraju. 19 stycznia/1 lutego patriarcha obłożył anatemą wszystkich dopuszczających się prześladowań Cerkwi (słowo "bolszewicy" w mowie nie padło). W swoim wystąpieniu nawiązywał do przypadków grabienia cerkwi i klasztorów przez przedstawicieli nowych władz lub przez rosyjskich chłopów, wzywał do zaprzestania ataków na religię i nazywał je dziełem szatana. Wszystkich duchownych Rosyjskiego Kościoła Prawosławnego wezwał do obrony wiary. W marcu 1918, z powodu rosnącej liczby zabójstw duchownych (w styczniu zginął metropolita kijowski Włodzimierz), patriarcha rozesłał do wszystkich eparchii polecenie, by badać każdy przypadek prześladowań religijnych i przesyłać informacje o nim do Synodu. 15 marca 1918 apelował bezskutecznie o niepodpisywanie przez Rosję separatystycznego pokoju z Niemcami. 11/24 marca 1918 Tichon ponownie wygłosił anatemę, adresując ją tym razem w stronę wszystkich niszczących cerkwie oraz klasztory lub dopuszczających się aktów agresji wobec duchowieństwa. Patriarcha regularnie odprawiał nabożeństwa, pojawiając się w 1918 w co najmniej 50 różnych świątyniach Moskwy. W dniach 11–16 czerwca 1918 przebywał z wizytą duszpasterską w Piotrogrodzie, gdzie był witany przez tłumy wiernych i rozmawiał m.in. z delegacją robotników Zakładów Putiłowskich. W swoich wystąpieniach wzywał do trwania przy wierze.
Po rozstrzelaniu byłego cara Mikołaja II i jego rodziny w Jekaterynburgu w lipcu 1918 patriarcha Tichon poinformował o tym wiernych w czasie nabożeństwa w soborze Kazańskiej Ikony Matki Bożej w Moskwie. Stwierdził, iż muszą oni we własnym sumieniu ocenić to wydarzenie, gdyż jeśli tego nie uczynią, okażą się współwinni zabójstwa Romanowów. W wystąpieniu wzywał, by wierni nie obawiali się prześladowań, uwięzienia, a nawet śmierci.
Ze względu na sytuację w kraju i obawę o życie patriarchy rada grupująca przedstawicieli prawosławnych parafii Moskwy sformowała grupę ochotników, którzy mieli obserwować jego rezydencję i w razie aresztowania Tichona zwołać wiernych, by stanęli w jego obronie. Patriarcha wyznaczył również w tajemnicy kandydatów na "locum tenens" Patriarchatu Moskiewskiego w wypadku swojego aresztowania lub śmierci. Odmówił natomiast wyjazdu za granicę, który sugerowała mu część hierarchii po tym, gdy pojawiły się pierwsze informacje o zabójstwie byłego cara Mikołaja II i jego rodziny. We wrześniu 1918 na łamach moskiewskiej prasy rządowej pojawiły się pierwsze oskarżenia Tichona o współpracę z angielską i francuską dyplomacją w celu obalenia władzy radzieckiej. Był to początek szerszej kampanii wymierzonej w osobę patriarchy, w czasie której oskarżano go o działalność kontrrewolucyjną i podżeganie do pogromów. W tym samym miesiącu patriarcha udał się z wizytą duszpasterską do Jarosławia i Rostowa. Był to jego ostatni wyjazd poza Moskwę; w kolejnych latach podobne inicjatywy blokowały władze radzieckie.
Patriarcha Tichon odmawiał oficjalnego uznania władzy radzieckiej za legalną, ale nie poparł również otwarcie ruchu Białych. Wzywał do pokoju w kraju, twierdząc zarazem, że Rosyjski Kościół Prawosławny jest instytucją apolityczną i nie będzie wspierać żadnej z działających w kraju sił. Apelując o pokój, zwrócił się w rocznicę rewolucji październikowej z listem otwartym do Rady Komisarzy Ludowych, domagając się zaprzestania ataków na religię i podjęcia działań na rzecz zakończenia wojny domowej. Zarzucił bolszewikom, iż obiecali ludziom wolność, po czym nie wywiązali się z tego zobowiązania. List Tichona został uznany za akt działalności kontrrewolucyjnej. W domu hierarchy Czeka dokonała rewizji, w czasie której duchownemu odebrano panagie, dwa krzyże i mitrę. Następnie został on osadzony w areszcie domowym i podlegał stałemu nadzorowi funkcjonariuszy Czeka. Przeciwko hierarsze otwarto trzy sprawy karne, m.in. o wzywanie do zbrojnego powstania antyrządowego. W czasie przesłuchania patriarcha stwierdził, iż mimo faktu, że nie popiera wielu kroków podjętych przez Radę Komisarzy Ludowych, nie czuje się upoważniony do osądzania władzy świeckiej, a zatem do apelowania o bunt przeciwko niej.
Apele o zwolnienie Tichona z aresztu kierowane do władz przez najwyższe organy Rosyjskiego Kościoła Prawosławnego pozostały bez odzewu. Patriarcha odzyskał wolność dopiero wskutek międzynarodowego rozgłosu swojej sprawy, 6 stycznia 1919. Następnego dnia mógł odprawiać Świętą Liturgię w święto Narodzenia Pańskiego. Wiosną tego samego roku bezskutecznie domagał się od władz zarzucenia akcji otwarcia relikwii prawosławnych świętych. Równocześnie nadal zabraniał duchowieństwu angażowania się w politykę, a także nakazywał posłuszeństwo wobec władz w sytuacjach, gdy nie naruszałoby to sumienia chrześcijanina. List ten został wydany w wersji ocenzurowanej, sugerującej, iż Tichon wzywał do posłuszeństwa rządowi we wszelkich okolicznościach. Do końca roku patriarcha niemal codziennie odprawiał nabożeństwa w różnych cerkwiach. W związku z jego znaczną popularnością, co budziło negatywne odczucia władz, od 1920 poszczególne parafie musiały uzyskiwać zgodę przewodniczącego WCIK na przybycie patriarchy do konkretnej cerkwi.
12 lipca 1919 patriarcha Tichon został zaatakowany nożem przez nieznaną kobietę, uznaną następnie za psychicznie chorą, w momencie, gdy wychodził z soboru Chrystusa Zbawiciela po zakończonej Świętej Liturgii. Kobieta uderzyła go nożem w bok, trafiając w skórzany pas, co najprawdopodobniej uratowało życie hierarchy.
W maju 1920, ponownie bez rezultatu, pisał do władz z prośbą o niezamykanie ławry Troicko-Siergijewskiej.
Jako patriarcha Tichon wyróżniał się skromnością i otwartością. W swojej rezydencji codziennie przyjmował wiernych zwracających się do niego z prośbami o modlitwy i porady duchowe. W zachowanych wspomnieniach współczesnych przedstawiany jest jako człowiek nad wyraz spokojny, niepozbawiony poczucia humoru, taktowny i cierpliwy.
Patriarcha wobec głodu na Powołżu i konfiskaty majątku Kościoła.
Po wybuchu klęski głodu na Powołżu w 1920 w prasie bolszewickiej oraz na zebraniach organizowanych przez partię pojawiły się sugestie o możliwości pozyskania środków na walkę z głodem poprzez konfiskatę i sprzedaż cennych ruchomości cerkiewnych. Zdaniem Richarda Pipesa autorem opisanej koncepcji był Lew Trocki, z kolei Włodzimierz Lenin zaaprobował ją, gdyż liczył, iż patriarcha Tichon sprzeciwi się jej i tym samym będzie mógł zostać przedstawiony jako „wróg ludu”, zaś Rosyjski Kościół Prawosławny po represjach straci resztki samodzielności. Hierarcha zaproponował jednak przekazanie na pomoc ofiarom głodu liturgicznych naczyń niepoświęconych, których przeznaczenie na cele świeckie nie było – zgodnie z prawem kanonicznym – świętokradztwem. Jego oferta nie spotkała się jednak z akceptacją, chociaż władze początkowo zainteresowały się nią, a nawet pozwoliły na publikację apelu patriarchy w prasie. W sierpniu 1921 patriarcha powołał do życia Wszechrosyjski Cerkiewny Komitet Pomocy Głodującym i wystosował list otwarty z apelem o pomoc dla Rosjan. Państwo radzieckie przyjęło pomoc zagraniczną, zdelegalizowało jednak Komitet Cerkiewny. W lutym 1922, gdy rządowa kampania na rzecz konfiskaty uległa nasileniu, Tichon ponownie zabrał głos w tej sprawie: zaoferował dobrowolne przekazanie przedmiotów niepoświęconych oraz kwoty równej wartości pozostałych kosztowności. Wprowadzał przy tym szereg zastrzeżeń, mających pogodzić akcję z prawem kanonicznym: przedmioty niepoświęcone nie miały być dotykane przez osoby świeckie, ponadto w przypadku wypadków świętokradztwa duchowni mieli nie podpisywać protokołu konfiskaty. Liderzy partii bolszewickiej nie byli jednomyślni w kwestii oceny tej propozycji. Ostatecznie jednak postanowili ją odrzucić, o czym przesądził fakt zbliżania się konferencji w Genui, której przedmiotem miał być rosyjski dług zagraniczny. Lenin uznał, że kraje zachodnie zbyt bardzo liczą na odzyskanie wierzytelności, by podjąć obronę Rosyjskiego Kościoła Prawosławnego. Dekretem z 26 lutego 1922 Rada Komisarzy Ludowych postanawiała podjąć konfiskatę wszystkich cennych przedmiotów należących do Cerkwi, niezależnie od ich przeznaczenia. Reakcją patriarchy była zdecydowana odmowa dobrowolnego przekazania utensyliów, które były bezpośrednio używane w czasie nabożeństw. Twierdził on, że naczynia używane w czasie liturgii są dobrem narodowym, należą do wszystkich Rosjan, dlatego ich niszczenie lub sprzedaż za granicę byłoby naganne. Podkreślał, że przemoc nie może być środkiem pozyskiwania środków dla głodujących, choć uznawał konieczność udzielenia im pomocy i zaangażowania Cerkwi w tym zakresie. W liście do biskupów z 28 lutego tego samego roku stwierdził, że o ile nie sprzeciwia się przekazywaniu elementów wyposażenia świątyń, bez których możliwe jest odprawianie nabożeństw, o tyle konfiskata poświęconych naczyń jest świętokradztwem i powinna być odpowiednio karana zgodnie z prawem kanonicznym. Wypowiedź patriarchy rząd przedstawił jako dowód antychrześcijańskiego postępowania Cerkwi i jej obojętności wobec nieszczęścia wiernych. Ponadto większość wiernych odczytała apel Tichona jako wezwanie do oporu wobec przeprowadzających konfiskatę. W rezultacie przejmowanie kosztowności znajdujących się w cerkwiach spotkało się z aktami oporu. Według cytowanych przez Pipesa źródeł radzieckich ok. 250 przypadków czynnego protestu przeciw konfiskacie trafiło przed Trybunał Rewolucyjny. Radzieckie gazety pisały nawet o 1414 „krwawych zajściach”, z których największym echem odbiły się zamieszki w Szui 15 marca 1922.
Bezpośrednio po wydarzeniach w Szui Lenin skierował do Biura Politycznego partii tajny list, w którym twierdził, że opór wobec akcji konfiskaty świadczy o istnieniu szerszego antyradzieckiego planu „czarnosecinnego duchowieństwa” na czele z patriarchą Tichonem. Zamieszki miały być jedynie jego elementem. 22 marca 1922 Politbiuro uznało za konieczne aresztowanie patriarchy i całego Synodu Kościoła w terminie dziesięciu dni. Część działaczy partyjnych, m.in. Nikołaj Bucharin, domagała się jeszcze bardziej zdecydowanej rozprawy z Cerkwią i rozstrzelania patriarchy. Do realizacji tych zamiarów w pierwotnie założonym kształcie nie doszło.
26 kwietnia 1922 trybunał rewolucyjny Moskwy rozpoczął proces 54 duchownych i świeckich oskarżonych o czynny opór wobec akcji konfiskaty kosztowności. Po trwającym 11 dni postępowaniu zapadło jedenaście wyroków śmierci, z czego pięć zostało wykonanych. Jednym z rozstrzelanych był hieromnich Makary (Tielegin), służący w cerkwi domowej w rezydencji patriarchy. 5 maja 1922 w charakterze świadka przed sądem przesłuchiwany był sam Tichon, nazywany konsekwentnie „obywatelem Bieławinem”. Odpowiadając na pytania, konsekwentnie twierdził, że respektuje prawodawstwo radzieckie, pod warunkiem, że nie stoi ono w sprzeczności z etyką prawosławną. Podkreślał również, że jako patriarcha, w zgodzie z prawem kanonicznym, mógł wystosować do wiernych listy odnoszące się do akcji konfiskaty kosztowności. Zapytany, czy nie czuje się winien zajść w Szui i innych miejscowościach, gdzie padły ofiary śmiertelne, zaprzeczył.
Część prasy radzieckiej, mimo nieprzychylnego stosunku do podsądnych duchownych (w momencie rozpoczęcia procesu informowano o sądzie nad „wrogami ludu”, wymieniając wśród nich także Tichona) podkreślała pełne godności zachowanie Tichona w czasie przesłuchania i szacunek, jaki okazywała mu znaczna część publiczności. W czasie „procesu pięćdziesięciu czterech” najwyższe władze radzieckie przygotowywały już podobny sąd nad najwyższą hierarchią Rosyjskiego Kościoła Prawosławnego. Korespondencja patriarchy podlegała stałej kontroli, w jego rezydencji pojawiali się prowokatorzy. Część jego współpracowników i wiernych obawiała się porwania i wywiezienia duchownego.
W dniu swojego przesłuchania przed sądem Tichon po raz pierwszy był przesłuchiwany w siedzibie moskiewskiego GPU, gdzie wzywano go następnie jeszcze wielokrotnie. Od patriarchy żądano publicznego wystąpienia potępiającego działalność białych emigrantów rosyjskich oraz głoszącego pochwałę komunizmu i sytuacji w Rosji. Padło także żądanie, by Cerkiew przekazała państwu wszystkie posiadane cenne przedmioty, poza absolutnie niezbędnymi. Tichon odmówił jego spełnienia.
Patriarcha wobec Rosyjskiego Kościoła Prawosławnego poza granicami Rosji.
W 1920 w Stambule, za zgodą hierarchii Patriarchatu Konstantynopolitańskiego, ukonstytuował się Tymczasowy Wyższy Zarząd Rosyjskiego Kościoła Prawosławnego poza granicami Rosji, w skład którego weszli biskupi rosyjscy, którzy emigrowali z Rosji razem z wojskami Antona Denikina. Liderem grupy był dotychczasowy metropolita kijowski Antoni (Chrapowicki). Struktura ta miała podlegać patriarsze Konstantynopola na prawach Kościoła autonomicznego i roztaczać opiekę duchową nad białą emigracją rosyjską. W roku następnym Zarząd przeniósł swoją siedzibę do Królestwa Serbów, Chorwatów i Słoweńców. W tym samym momencie doszło do zdecydowanego zwrotu w oficjalnych oświadczeniach Tymczasowego Zarządu. Jego twórcy określali się od tej pory jako kontynuatorzy Wyższego Zarządu Cerkwi na Południu Rosji powstałego w maju 1919 w Nowoczerkasku i działającego na obszarze zajętym przez wojska Białych. Biskupi ci uznali za swojego honorowego zwierzchnika patriarchę Moskwy, zadeklarowali jednak, że panująca sytuacja polityczna uniemożliwia praktyczną realizację jego władzy w Kościele. W praktyce oznaczało to początek tworzenia niezależnej od Patriarchatu administratury, której mieli podlegać Rosjanie żyjący poza ZSRR. 5 maja 1922 patriarcha Tichon zażądał rozwiązania Tymczasowego Zarządu, zarzucając mu przedkładanie działalności politycznej (tj. propagowania idei restauracji caratu) nad posługę religijną (zdaniem M. Wostryszewa mógł to uczynić pod naciskiem GPU). Pod naciskiem działaczy monarchistycznej emigracji rosyjskiej Zarząd nie dokonał jednak samorozwiązania i we wrześniu 1922 ogłosił powstanie Rosyjskiego Kościoła Prawosławnego poza granicami Rosji. Patriarcha Tichon stał nadal na stanowisku, iż jedyną legalną instytucją grupującą rosyjskie parafie prawosławne poza Rosją jest utworzony przezeń Zachodnioeuropejski Egzarchat Rosyjskiego Kościoła Prawosławnego kierowany od 1921 przez metropolitę Eulogiusza (Gieorgijewskiego).
Patriarcha wobec ruchów na rzecz powstania nowych Kościołów prawosławnych na dawnych ziemiach Imperium Rosyjskiego.
Wobec zmiany granic Rosji po upadku Imperium Rosyjskiego pojawił się problem przyszłej przynależności jurysdykcyjnej administratur prawosławnych na terenach, które znalazły się w nowo powstałych niepodległych państwach.
Patriarcha Tichon negatywnie odniósł się do jednostronnej deklaracji przywrócenia autokefalii Gruzińskiego Kościoła Prawosławnego, dokonanej jeszcze w marcu 1917. Nie rozważając samych podstaw dla istnienia w Gruzji samodzielnej Cerkwi prawosławnej, Tichon skrytykował sposób działania hierarchii gruzińskiej, usunięcie przez nią egzarchy Gruzji metropolity Platona i wybór Katolikosa-Patriarchy Kiriona II; jego zdaniem sprawa Kościoła w Gruzji powinna być rozstrzygana z udziałem delegatów gruzińskich na Soborze Lokalnym. Apel Tichona o rozstrzygnięcie sprawy autokefalii opisywaną drogą nie spotkał się z odzewem. W rezultacie Rosyjski Kościół Prawosławny nie uznawał Gruzińskiego Kościoła Prawosławnego za kanoniczny; sytuacja ta zmieniła się dopiero w 1943.
Patriarcha odnosił się równie negatywnie do ruchu na rzecz powstania autokefalicznego Kościoła ukraińskiego. Jego stanowisko reprezentował w Kijowie metropolita tego miasta Włodzimierz (Bogojawleński), do swojej śmierci z rąk żołnierzy Armii Czerwonej w styczniu 1918. Tichon zgodził się na omówienie sytuacji na Ukrainie na Soborze Wszechukraińskim, który rozpoczął się w styczniu 1918 i został przerwany wobec toczących się walk o miasto. Z polecenia Tichona, metropolita Eulogiusz (Gieorgijewski) przeprowadził wybory następcy metropolity Włodzimierza – wybrany został Antoni (Chrapowicki). Na nowo podjęte obrady Soboru Wszechukraińskiego zakończyły się podjęciem decyzji o utrzymaniu podległości od Patriarchatu Moskiewskiego.
W odniesieniu do możliwej autokefalizacji Kościoła prawosławnego w Polsce patriarcha Tichon początkowo wypowiadał się negatywnie. W 1921 w rozmowach z arcybiskupem Jerzym, tymczasowym zwierzchnikiem eparchii warszawsko-nadwiślańskiej, twierdził, że nie może udzielić zgody na autokefalię, gdyż decyzję taką może podjąć jedynie sobór biskupów, którego zwołanie uniemożliwiała z kolei sytuacja polityczna. W innych wypowiedziach twierdził jednak, że przyznanie statusu autokefalicznego Kościołowi w Polsce byłoby niezgodne z duchem prawa kanonicznego. Powstałby bowiem nie Kościół związany z jednym, wyznającym od wieków prawosławie narodem, a instytucja grupująca przedstawicieli kilku mniejszości narodowych. 28 września 1921 Synod Rosyjskiego Kościoła Prawosławnego, pod przewodnictwem Tichona, nadał arcybiskupowi Jerzemu godność metropolity oraz patriarszego egzarchy w granicach II Rzeczypospolitej. Oznaczało to chęć zachowania kanonicznej podległości eparchii na ziemiach polskich względem Patriarchatu Moskiewskiego, przy nadaniu im pewnego zakresu autonomii. Arcybiskup Jerzy, zgodnie z życzeniem władz niepodległej Polski, dążył jednak do ustanowienia autokefalii Kościoła w Polsce i wobec braku możliwości porozumienia z Tichonem (po jego osadzeniu w areszcie domowym) nawiązał kontakty z Patriarchatem Konstantynopolitańskim. Patriarcha moskiewski i całej Rusi negatywnie odnosił się do tych kroków, nie mógł jednak w żaden sposób im przeciwdziałać.
W 1920 Święty Synod Rosyjskiego Kościoła Prawosławnego i patriarcha Tichon zgodzili się na nadanie statusu autonomicznego Estońskiemu Kościołowi Prawosławnemu. Jego zwierzchnikiem został wyświęcony na biskupa w tym samym roku Aleksander (Paulus). W 1922 Synod Kościoła Estońskiego porozumiał się jednak z patriarchą Konstantynopola, przechodząc w jego jurysdykcję, nadal jako Kościół autonomiczny.
W tym samym roku patriarcha zgodził się na nadanie statusu autonomicznego Łotewskiemu Kościołowi Prawosławnemu, na czele którego stanął Łotysz z pochodzenia, biskup Jan (Pommers). W odróżnieniu od Kościoła Estońskiego, Kościół Łotewski zachował (do lat 30. XX wieku) jurysdykcję Patriarchatu Moskiewskiego.
Areszt domowy.
6 maja 1922 patriarcha Tichon został osadzony w areszcie domowym; jego rezydencja znalazła się pod ścisłą strażą. Nadal był doprowadzany na przesłuchania do siedziby moskiewskiego GPU. Prasa radziecka rozpoczęła ponadto kampanię propagandową przeciwko „kontrrewolucyjnemu spiskowi”, na czele którego miał stać hierarcha. W związku z tym, kierując się chęcią uratowania Cerkwi przed dalszymi represjami, 12 maja w liście do przewodniczącego WCIK Michaiła Kalinina napisał, iż przekazuje – do momentu zwołania nowego Soboru Lokalnego – zarząd Kościoła metropolicie petersburskiemu Beniaminowi lub jarosławskiemu Agatangelowi. Nie uległ naciskom GPU, które żądało od niego, by jako zastępcę wyznaczył jednego z hierarchów Żywej Cerkwi – Antonina (Granowskiego) lub Leonida (Skobiejewa). Dwa dni później po raz ostatni odprawił Świętą Liturgię w cerkwi św. Sergiusza z Radoneża na terenie siedziby patriarchów; pięć dni później został zmuszony do jej opuszczenia. Po dwutygodniowym uwięzieniu został ponownie osadzony w areszcie domowym na terenie Monasteru Dońskiego. Ponieważ żaden ze wskazanych przez niego kandydatów do tymczasowego objęcia obowiązków patriarchy nie był w stanie rzeczywiście ich przejąć (w obydwu wypadkach uniemożliwiło to GPU), Rosyjski Kościół Prawosławny został praktycznie pozbawiony zwierzchnika.
W Monasterze Dońskim patriarchę zakwaterowano w niewielkim domu w sąsiedztwie cerkwi Tichwińskiej Ikony Matki Bożej. Hierarsze zabroniono kontaktowania się z kimkolwiek poza nadzorującymi go pracownikami GPU, mógł jedynie gestem błogosławić przybywających do miejsca jego odosobnienia wiernych. Nie mógł również uczestniczyć w nabożeństwach (jego prośba o zgodę na udanie się do cerkwi na Świętą Liturgię w święto Paschy w 1923 została odrzucona), a jedynie regularnie dopuszczano do niego kapłana celem wysłuchania spowiedzi i udzielenia komunii świętej. Codziennie był również przesłuchiwany w więzieniu na Łubiance. Według zachowanych niekompletnych protokołów przesłuchań, w czasie ich trwania przyznał się do udzielania „moralnego wsparcia” ruchowi Białych (nierównoznacznego jednak z błogosławieństwem dla nich ze strony całego Kościoła) oraz potępił działalność metropolity Antoniego (Chrapowickiego).
Uwięzienie patriarchy moskiewskiego i całej Rusi wywołało pewien rezonans zagraniczny. Akcję na rzecz uwolnienia hierarchy zorganizował Kościół Anglii, którego hierarchia domagała się od rządu Wielkiej Brytanii zerwania stosunków dyplomatycznych z ZSRR w razie dalszego przetrzymywania Tichona w odosobnieniu. Tymczasem na przełomie 1922 i 1923 rozpoczęte zostały przygotowania do procesu patriarchy, któremu planowano postawić zarzut działalności kontrrewolucyjnej i dążenia do obalenia władzy radzieckiej. Według niektórych źródeł rozważany w Radzie Komisarzy Ludowych plan organizacji krótkiego procesu pokazowego, który zakończyłby się wydaniem na patriarchę wyroku śmierci, został odrzucony przez Lenina. W lutym 1923 zdecydowano o nadaniu procesowi odpowiedniej oprawy propagandowej. W miesiącu następnym, z powodu złego stanu zdrowia Lenina, postanowiono jednak odłożyć sąd nad Tichonem na czas nieokreślony.
Patriarcha wobec Żywej Cerkwi.
W marcu 1917 grupa kleryków i kapłanów z Petersburga, na czele z Iwanem Jegorowem, Aleksandrem Bojarskim i Aleksandrem Wwiedienskim, powołała Związek Demokratycznego Duchowieństwa i Świeckich, który odwoływał się do idei socjalizmu i starał się połączyć je z modelem życia chrześcijańskiego. Podobne stowarzyszenia zaczęły powstawać również w innych miastach, przyciągając zarówno świeckich, jak i przedstawicieli duchowieństwa parafialnego. Wielu z nich uznało rewolucję październikową za wydarzenie pozytywne, znoszące w Rosji wyzysk i różnice społeczne, i zadeklarowało wierność wobec nowego rządu, mimo ateizmu jego przywódców. W programie Związku znalazło się żądanie dopuszczenia żonatych duchownych do przyjmowania chirotonii biskupiej oraz szeroko pojętej demokratyzacji Kościoła (w tym zniesienia patriarchatu). Patriarcha Tichon od początku sprawowania urzędu sprzeciwiał się postulatom Związku (posługującego się od 1922 nazwą Żywej Cerkwi), a jej działaczy określał jako demagogów.
Żywa Cerkiew wzbudziła zainteresowanie władz radzieckich, które w pierwszych latach istnienia ZSRR udzielały jej wszelkiego poparcia, w celu dokonania rozłamu w Rosyjskim Kościele Prawosławnym i jego łatwiejszego zniszczenia. W nocy z 12 na 13 maja 1922 delegaci organizacji spotkali się z patriarchą Tichonem i zażądali od niego zrzeczenia się urzędu i przekazania duchownym należącym do Żywej Cerkwi faktycznego zarządu Kościoła. Oskarżyli go także o wywołanie, poprzez swoją antyradziecką postawę, rządowych represji wymierzonych w Cerkiew. Tichon odmówił spełnienia żądań. Już po swoim uwolnieniu wydał list pasterski, w którym potępił działalność Żywej Cerkwi jako niekanoniczną. W liście z 1922 uznał organizację za dzieło szatana, a jej działaczy obłożył ekskomuniką.
W maju 1923, przy poparciu Rady Komisarzy Ludowych, odbył się sobór Żywej Cerkwi, nazwany oficjalnie II Soborem Lokalnym Rosyjskiego Kościoła Prawosławnego. Ogłosił on pozbawienie Tichona (Biełławina) godności patriarchy, jak również święceń kapłańskich i stanu mniszego. Delegaci soboru udali się następnie do Monasteru Dońskiego, gdzie zażądali od hierarchy zaakceptowania podjętych decyzji i zdjęcia stroju duchownego. Tichon odmówił; podpisał jedynie protokół potwierdzający powiadomienie go o decyzjach Żywej Cerkwi i zgodził się stanąć przed sformowanym przez nią sądem duchownym. W tym samym miesiącu został osadzony w więzieniu na Łubiance.
Zwolnienie z aresztu.
W pierwszych dniach czerwca 1923 patriarcha Tichon został poinformowany, że możliwe jest jego uwolnienie i umożliwienie mu powrotu do czynnej działalności, jeśli wyda on oficjalne oświadczenie zawierające określone treści: potępienie Rosyjskiego Kościoła Prawosławnego poza granicami Rosji i wszelkich rosyjskich organizacji monarchistycznych i antyradzieckich, zgodę na pewne reformy w funkcjonowaniu Kościoła (np. wprowadzenie kalendarza gregoriańskiego), wyrazy skruchy za wcześniejszą działalność kontrrewolucyjną, deklarację jej zaprzestania oraz uznanie własnego aresztowania za sprawiedliwe i słuszne. 16 czerwca Tichon przedstawił żądane pismo. Stwierdził w nim, iż wychowywany był w duchu monarchizmu i do momentu aresztowania znajdował się pod wpływem osób o poglądach kontrrewolucyjnych, co sprawiło, że i on sam był nastawiony wrogo do władzy radzieckiej, co skłoniło go kilkakrotnie do aktów czynnego oporu wobec niej. Zapewnił, że jego poglądy w tym zakresie zmieniły się i zdecydowanie odciął się od wszelkich „organizacji białogwardyjsko-kontrrewolucyjnych”. Drugi, podobny w treści list, skierował do wiernych. 27 czerwca 1923 patriarcha został zwolniony z aresztu domowego. Nadal zamieszkiwał w Monasterze Dońskim, zachowując jednak pełną swobodę działania. 28 czerwca wystosował kolejny list pasterski, rozesłany do wszystkich lojalnych wobec niego parafii, podkreślając, że nie jest zwolennikiem komunizmu, domaga się jednak, by Cerkiew była całkowicie apolityczna. Zdaniem Wostryszewa o zawieszeniu planów organizacji jego procesu zdecydował nacisk międzynarodowej opinii publicznej. Według Richarda Pipesa zachowane dokumenty GPU dowodzą, że patriarcha postanowił zaprzestać oporu wobec władz, by ratować Rosyjski Kościół Prawosławny przed całkowitym zniszczeniem. Autor ten uważa, że hierarcha nie napisał sam listu z 16 czerwca, a jedynie podpisał sporządzoną gotową deklarację. W listach deklarujących neutralność Kościoła w sprawach politycznych Tichon zarzucał równocześnie Żywej Cerkwi sianie zamętu w życiu religijnym kraju i zbyt bliską współpracę z organami władzy.
Ostatnie lata.
Już w dzień po zwolnieniu patriarcha wrócił do działalności liturgicznej – pojawił się na pogrzebie ks. Aleksieja Mieczewa i odprawił nabożeństwo żałobne nad grobem (nie wszedł do cerkwi z powodu obecności w niej kapłanów Żywej Cerkwi). Natychmiast podjął też starania o uznanie przez państwo Synodu Rosyjskiego Kościoła Prawosławnego za legalną organizację oraz o odbudowę rad eparchialnych. Prosił o zwolnienie z więzień przetrzymywanych w nich duchownych i o umożliwienie biskupom pełnej realizacji swoich zadań. Codziennie odprawiał nabożeństwa w różnych świątyniach Moskwy. Odprawiane przez niego Święte Liturgie gromadziły znaczne grupy wiernych (co najmniej 5 tys. osób pojawiło się na nabożeństwie w dniu św. Bazylego w styczniu 1924, w cerkwi św. Bazylego przy ul. Twerskiej w Moskwie).
Wkrótce po zwolnieniu patriarchy z aresztu domowego z zesłania wrócił biskup pomocniczy eparchii moskiewskiej, Hilarion (Troicki). Stał się on jednym z najbliższych współpracowników Tichona. Biskup Hilarion podjął w jego imieniu rozmowy z władzami radzieckimi w sprawie zaprzestania ataków na Rosyjski Kościół Prawosławny, w szczególności celowego blokowania rejestracji wspólnot parafialnych. Równocześnie patriarcha powołał do życia tymczasowy Święty Synod i rozpoczął negocjacje z nowym zwierzchnikiem Żywej Cerkwi, metropolitą Eudokimem (Mieszczerskim), w sprawie zjednoczenia obydwu struktur. Warunki postawione przez odnowicieli Synod uznał jednak za niedopuszczalne – metropolita Eudokim zażądał zrzeczenia się przez Tichona godności patriarchy i zgody na wybór nowego zwierzchnika Kościoła w zamian za uznanie decyzji Żywej Cerkwi o jego usunięciu za nieważną.
Tichon zaczął również przyjmować do Kościoła byłych członków Żywej Cerkwi, pragnących ponownie służyć w kanonicznej Cerkwi. Od każdego z nich patriarcha wymagał wyrażenia skruchy zarówno przed nim, jak i przed wspólnotą parafialną, w której dany duchowny działał jako kapłan ruchu odnowicielskiego. W styczniu 1924 w taki sposób do Rosyjskiego Kościoła Prawosławnego powrócił jeden z liderów Żywej Cerkwi – przedrewolucyjny metropolita włodzimierski Sergiusz (Stragorodski), następnie członek Synodu Żywej Cerkwi arcybiskup Serafin (Mieszczeriakow). Ogółem po opuszczeniu przez Tichona aresztu domowego wpływy odnowicielstwa w społeczeństwie znacząco spadły. Niemal całkowity upadek Żywej Cerkwi w Moskwie odnotowało także GPU. We wrześniu 1923 w Monasterze Dońskim odbyła się konferencja 27 pozostających na wolności hierarchów Rosyjskiego Kościoła Prawosławnego dotycząca dalszego postępowania w sprawie odnowicielstwa. Umiarkowane stanowisko Hilariona (Troickiego), podkreślającego, iż szczegółowe procedury ponownego przyjęcia kapłanów Żywej Cerkwi do kanonicznego Kościoła zostaną ustalone w przyszłości, nie zyskało poparcia. Konferencja zażądała od Tichona zerwania wszelkich rozmów z Eudokimem (Mieszczerskim). Tymczasem w listopadzie 1923 ich kontynuowania zażądało z kolei GPU. Patriarcha stanowczo odmówił, chociaż grożono mu ponownym aresztowaniem. Wkrótce po tym wydarzeniu Hilarion (Troicki) został aresztowany i skazany na karę łagru. Obawiając się podobnego losu, Tichon wyznaczył, na wypadek nagłego uwięzienia, dwóch kandydatów na "locum tenens" Patriarchatu Moskiewskiego: metropolitę jarosławskiego Agatangela i metropolitę kazańskiego Cyryla.
Decyzja patriarchy o publicznym wyrażeniu skruchy za „działalność kontrrewolucyjną” stała się przedmiotem krytyki ze strony konserwatywnego skrzydła duchowieństwa rosyjskiego. W październiku 1923 posłuszeństwo patriarsze wypowiedział biskup Teodor (Pozdiejewski), przełożony moskiewskiego Monasteru Daniłowskiego, którego Tichon pragnął wyznaczyć na nowego metropolitę piotrogrodzkiego (katedra piotrogrodzka wakowała od czasu śmierci metropolity Beniamina (Kazanskiego), rozstrzelanego w sierpniu 1922 po pokazowym procesie). Tichon podkreślał, że jedyną motywacją jego działania jest chęć obrony Cerkwi przed zniszczeniem. W rozmowie z jednym z biskupów anglikańskich stwierdził, że sam z radością zostałby męczennikiem, jednak czuje się odpowiedzialny za przetrwanie całego Rosyjskiego Kościoła Prawosławnego i uważa, że jest mu bardziej potrzebny żywy i na wolności.
Bezpośrednio po zwolnieniu Tichona z aresztu prześladowania duchowieństwa czasowo ustały. Część kapłanów odzyskała wolność, patriarcha mógł również legalnie przeprowadzać chirotonie nowych biskupów. Nie zgodził się przy tym na przyjęcie tytułu „patriarchy całego Związku Socjalistycznych Republik Radzieckich”, na co nalegały władze. Wielokrotnie po otrzymaniu nowych żądań ze strony rządu teoretycznie szedł na częściowe ustępstwa i kierował do władz stosowne listy, nigdy jednak nie podejmował praktycznego wdrażania stosownych działań. W rozmowach ze swoimi współpracownikami podkreślał, że również wspomniane listy były na nim wymuszone. W podobnych okolicznościach nie zgodził się również na zmianę kalendarza liturgicznego Kościoła, chociaż pierwotnie, na mocy decyzji Synodu z 24 września 1923, Rosyjski Kościół Prawosławny miał dokonać takiej reformy. O tym, iż Tichon nigdy w rzeczywistości nie popierał kalendarza gregoriańskiego (tzw. „nowego stylu”) świadczy fakt, że osobiście odprawiał nabożeństwa według tradycyjnego kalendarza juliańskiego i nie dbał o informowanie wiernych o projektowanych zmianach, by ostatecznie całkowicie się z nich wycofać.
Patriarcha zamieszkiwał na stałe w dawnym Monasterze Dońskim, gdzie znajdowała się również jego osobista kancelaria. W swoim mieszkaniu przyjmował wszystkich gości; każdego dnia przyjmował liczne grupy wiernych. Pozostawał przy tym pod obserwacją tajnych służb, zaś w gazetach od czasu do czasu pojawiały się informacje o trwającym śledztwie w sprawie jego działalności antyradzieckiej. Widząc początek nowej kampanii antyreligijnej, Tichon zaczął mieć poważne wątpliwości co do zakresu ustępstw wobec władzy radzieckiej, jakie może poczynić. Rozważał możliwość organizacji Kościoła na nowo, całkowicie w podziemiu (swoimi rozważaniami dzielił się m.in. z metropolitą kazańskim Cyrylem). Równocześnie w maju 1924 zgodził się na ponowne przyjęcie do Rosyjskiego Kościoła Prawosławnego jednego z liderów odnowicielstwa – ks. Władimira Krasnickiego, co ponownie spotkało się z niechęcią konserwatywnego skrzydła pozostających jeszcze na wolności hierarchów Kościoła. Podejmując tę decyzję, miał nadzieję na ustępstwo ze strony władz – zwolnienie z więzień części duchownych. Nadzieje te pozostały płonne.
Wiosną i latem 1924 patriarchowie Konstantynopola, Antiochii, Aleksandrii i Jerozolimy ogłosili uznanie Żywej Cerkwi za jedyny kanoniczny Kościół prawosławny w ZSRR. Patriarcha konstantynopolitański Grzegorz V wzywał w listach Tichona, by ustąpił z urzędu i zgodził się na likwidację patriarchatu, który w ocenie greckiego hierarchy był przeszkodą dla ustanowienia pokojowych stosunków w społeczeństwie.
Wiosną 1924 w niejasnych okolicznościach Tichon podpisał dekret usuwający z urzędu metropolitę amerykańskiego Platona (Rożdiestwienskiego), którego sam mianował trzy lata wcześniej. Zdaniem Pospiełowskiego również i ta decyzja została na nim wymuszona. Tak też zinterpretował ją Platon, który nie zaprzestał kierowania strukturami Rosyjskiego Kościoła Prawosławnego na kontynencie amerykańskim.
Do jesieni 1924 patriarcha Tichon nie podejmował nowych kontaktów z władzami radzieckimi. Dopiero 24 września w liście do WCIK prosił o zaprzestanie zamykania świątyń i prześladowań duchowieństwa.
W grudniu 1924 nieznani sprawcy wdarli się do domu patriarchy, zaatakowali hierarchę i zastrzelili jego sekretarza Jakowa Połozowa, gdy ten wystąpił w obronie Tichona. Dwa tygodnie później, gdy duchowny odwiedzał jego grób, w jego kierunku oddano dwa strzały. Obydwa chybiły, a autor zamachu nie został wykryty. Pod wpływem tych wydarzeń patriarcha po raz drugi spisał testament, w którym wskazał kandydatów na "locum tenens" patriarchatu: metropolitów Cyryla (Smirnowa), Agatangela (Prieobrażenskiego) i Piotra (Polańskiego)
Śmierć i pogrzeb.
Stan zdrowia hierarchy systematycznie ulegał pogorszeniu. W styczniu 1925 trafił on do szpitala w związku z chorobą niedokrwienną serca. Po dwóch miesiącach leczenia poczuł się na tyle dobrze, że podjął na nowo korespondencję z władzami w sprawie legalizacji Świętego Synodu, zaczął odprawiać nabożeństwa (wracając po nich do szpitala), zaś 22 marca wyświęcił na biskupa archimandrytę Tichona (Szarapowa). 5 kwietnia ponownie odprawił Świętą Liturgię; planował w ciągu kilku dni opuścić szpital. Jednak w ciągu następnych dni po przebytej operacji dentystycznej doznał zapalenia migdałków, gardła i dziąseł, a jego ogólny stan ponownie się pogorszył. 5 kwietnia po raz ostatni w życiu służył Świętą Liturgię w cerkwi Wielkie Wniebowstąpienie.
7 kwietnia patriarcha, na żądanie GPU, wziął udział w specjalnym posiedzeniu Synodu, które miało zakończyć się wydaniem dokumentu ostatecznie potępiającego Rosyjski Kościół Prawosławny poza granicami Rosji. Tichon przedstawił projekt rezolucji, jednak po wprowadzeniu do niej poprawek przez przedstawicieli władz odmówił podpisania zmienionego dokumentu. Następnie został odwieziony do szpitala i zgodnie ze swoim zwyczajem przyjmował odwiedzających go wiernych. Wieczorem zaczął okazywać silny niepokój, stwierdził „nastąpi noc, ciemna i długa”. Następnie kilkakrotnie zapytał o godzinę, po raz ostatni o godz. 23:45. Wkrótce potem zmarł, najprawdopodobniej wskutek niewydolności krążenia. W literaturze istnieje pogląd, że został w szpitalu otruty.
Po śmierci Tichona prasa opublikowała jego list-testament, w którym zgadzał się on na zaoczne oddanie pod sąd biskupów hierarchów Rosyjskiego Kościoła Prawosławnego, którzy po 1917 znaleźli się na emigracji. Sporządzenia takiego dokumentu wielokrotnie domagało się od patriarchy GPU, w tym w ostatnim dniu jego życia. List, określany również jako „testament”, zachował się w sześciu egzemplarzach-redakcjach. Chociaż większość badaczy jest zdania, że Tichon podpisał opisywany dokument, jego autentyczność nadal bywa kwestionowana. D. Safonow, w ślad za ks. Winogradowem, uważa, że zarówno list, jak i późniejszą deklarację lojalności wobec władzy radzieckiej, ogłoszoną przez metropolitę Sergiusza (Stragorodskiego) w 1927, zredagowała ta sama osoba – pracownik GPU. „Testament” Tichona nakazywał również wiernym pracować dla dobra wspólnego, zaakceptować władzę radziecką i tym samym przyczynić się do budowy poprawnych stosunków między Kościołem i państwem, nie ustępując przy tym w niczym w kwestii zasad wiary i moralności.
Pogrzeb Tichona odbył się 12 kwietnia 1925 w Monasterze Dońskim. Przez cztery poprzednie dni ciało zmarłego było wystawione na katafalku w głównym soborze klasztoru. W ceremonii pogrzebowej udział wzięło kilkadziesiąt tysięcy wiernych, którzy zgromadzili się nie tylko na terenie monasteru, ale i na przyległych ulicach.
Po śmierci patriarchy prowadzone przeciwko niemu śledztwo GPU zostało zamknięte. Z dokumentów tajnych służb wynikało, że władze ostatecznie zdecydowały się przeprowadzić pokazowy proces Tichona, który miał zakończyć się wyrokiem śmierci. Wyznaczono nawet datę egzekucji – 19 czerwca 1925.
W 1991 miało miejsce podpalenie cerkwi, w której znajdował się grób patriarchy; rok później relikwie kanonizowanego w 1989 patriarchy przeniesiono do ozdobnej raki i wystawiono dla kultu w tej samej świątyni.
Kult.
W 1981 Rosyjski Kościół Prawosławny poza granicami Rosji uznał patriarchę Tichona za świętego, jednego z soboru Świętych Nowomęczenników i Wyznawców Rosyjskich.
Rosyjski Kościół Prawosławny kanonizował patriarchę Tichona 9 października 1989 jako świętego biskupa (cs. "swiatitiel") i wyznawcę ("ispowiednik"). Dni jego wspomnienia przypadały w rocznicę śmierci (25 marca/7 kwietnia) oraz w rocznicę kanonizacji (26 września/9 października).
W 2000 Rosyjski Kościół Prawosławny kanonizował grupę duchownych i świeckich prześladowanych z powodu wiary w ZSRR, tworząc Sobór Świętych Nowomęczenników i Wyznawców Rosyjskich. Został do niego zaliczony również patriarcha Tichon.
W 2008 patriarcha moskiewski i całej Rusi Aleksy II ustanowił trzeci dzień wspomnienia w rocznicę wyboru Tichona na patriarchę. Kanonizacja patriarchy stanowiła pierwszy krok na drodze do masowych kanonizacji duchownych i świeckich, którzy ponieśli śmierć wskutek prześladowań Cerkwi w ZSRR.
Relikwie patriarchy Tichona przechowywane są w Monasterze Dońskim.
Hierarcha jest czczony również w Kościele Prawosławnym w Ameryce, który nadał mu tytuł Oświeciciela Ameryki. Jego wspomnienie w tym Kościele przypada w rocznicę śmierci.

</doc>
<doc id="2362127" url="https://pl.wikipedia.org/wiki?curid=2362127" title="Pyhäranta">
Pyhäranta

Pyhäranta – gmina w Finlandii, położona w południowo-zachodniej części kraju, należąca do regionu Varsinais-Suomi.

</doc>
<doc id="2362129" url="https://pl.wikipedia.org/wiki?curid=2362129" title="Taivassalo">
Taivassalo

Taivassalo (szw. "Tövsala") – gmina w Finlandii, położona w południowo-zachodniej części kraju, należąca do regionu Varsinais-Suomi.

</doc>
<doc id="2362130" url="https://pl.wikipedia.org/wiki?curid=2362130" title="John Fillmore Hayford">
John Fillmore Hayford

John Fillmore Hayford (ur. 19 maja 1868 w Rouses Point, zm. 10 marca 1925 w Evanston) – amerykański geodeta. W 1909 roku wyznaczył elementy elipsoidy ziemskiej. Sformułował jedną z hipotez izostazji.
Na jego cześć nazwano krater Hayford na niewidocznej stronie Księżyca.

</doc>
<doc id="2362131" url="https://pl.wikipedia.org/wiki?curid=2362131" title="Vehmaa">
Vehmaa

Vehmaa (szw. "Vemo") – gmina w Finlandii, położona w południowo-zachodniej części kraju, należąca do regionu Varsinais-Suomi.

</doc>
<doc id="2362133" url="https://pl.wikipedia.org/wiki?curid=2362133" title="Paltamo">
Paltamo

Paltamo – gmina w Finlandii, położona w centralnej części kraju, należąca do regionu Kainuu.

</doc>
<doc id="2362135" url="https://pl.wikipedia.org/wiki?curid=2362135" title="Godswin Comhaer">
Godswin Comhaer

Godswin (Goswin) Comhaer (Comhair, Comhar, Cumhaer), (ur. 1370-80, zm. 20 (19) lipca 1447) – kartuz, biskup skalholcki 1433-1447, rzekomy biskup pomocniczy włocławski 1437, sufragan utrechtcki 1446 - 1447.
Uważany za Flamanda z Geldrii. Urodzony między 1370 a 1380 jako jedyny syn Gerarda i Berty Comhair'a, w zamożnej rodzinie trudniącej się mincerstwem i złotnictwem.
Przed 1398 wstąpił w Windeshem (koło Zwolle) do Braci Wspólnego Życia, następnie przeniósł się do Eemstein koło Geertruidenbergu. Około 1400 wstąpił do kartuzów w klasztorze Zelem koło Diestu.
W 1408 był przeorem kartuzji w Zelem i urząd ten pełnił do 1415, po czy rezygnował z urzędu. W 1414 przebywał na soborze w Konstancji. Po rezygnacji wstąpił do La Grande Chartreuse (Wielka Kartuzja) we Francji, wybrany został prokuratorem, a przez kapitułę generalną definitorem. Odziedziczony po rodzicach majątek podzielił między Wielką Kartuzję i klasztor w Zelem. Został wysłany przez kapitułę generalną do Danii w celu założenia tam klasztoru kartuskiego, po przybyciu na miejsce został spowiednikiem i bliskim współpracownikiem króla Eryka Pomorskiego. Jako poseł króla przebywał w Gdańsku. W 1432 Eryk Pomorski skierował pismo do papieża z prośbą o mianowania Godswina biskupem Bergen, ale nie zostało to zrealizowane. W roku następnym został biskupem diecezji Skálholt na Islandii, w metropolii lundzkiej.
W maju 1437 jest poświadczona jego obecność w Gdańsku jako biskupa skalholckiego. Przebywał tutaj co najmniej kilka tygodni, dokonał poświęcenia kościoła św. Jakuba i nadał stosowny odpust. Na wyświęcenie kościoła uzyskał jednorazową zgodę od archidiakona i oficjała pomorskiego Marcina. Nie ma podstaw by zaliczyć go do grona sufraganów włocławskich. Działalność tę należy traktować jako okazjonalną pomoc udzieloną przez Godswina z powodu braku stałego biskupa pomocniczego. Biskup zapewne gościł w Kartuzji pod Gdańskiem, a już w sierpniu 1437 przebywał w swojej diecezji. Dokument z lat 1437-1444 poświadczają jego obecność na Islandii, w 1445 przebywał w Anglii, a rok później podróżował po Flandrii, pełnił funkcję sufragana utrechckiego. Zamieszkał w kartuzji w Zelem, gdzie zmarł i został pochowany.

</doc>
<doc id="2362136" url="https://pl.wikipedia.org/wiki?curid=2362136" title="Croonian Lecture">
Croonian Lecture

Croonian Lecture to prestiżowe wykłady w zakresie nauk biologicznych, które są wygłaszane na specjalne zaproszenie Towarzystwa Królewskiego oraz Królewskiego Kolegium Lekarskiego. Wykład ma charakter doroczny i jest połączony z nagrodą w postaci medalu i kwoty pieniężnej (obecnie 10000 funtów).
Pomysł i plany organizacji tego typu wykładów znaleziono wśród dokumentów Williama Croonne, jednego z pierwszych członków Towarzystwa Królewskiego, po jego śmierci w 1684 roku. W dokumentach tych były plany wsparcia finansowego dwóch lektoratów, po jednym dla Towarzystwa Królewskiego i dla Królewskiego Kolegium Lekarskiego. Wdowa Croone przekazała środki na realizację tych planów, wraz ze wskazaniem, iż mają one być przeznaczane na wykłady i prezentacje eksperymentów wnoszących wkład w rozwój wiedzy naturalnej, lub (warunkowo) z innych przedmiotów, które w opinii prezesa Towarzystwa Królewskiego, będą najbardziej przydatne w promowaniu obszarów, zgodnie z misją powstania Towarzystwa. Seria wykładów rozpoczęła się w 1738 roku.
Do wykładów tych mogą być nominowani obywatele Wspólnoty Narodów oraz Irlandii, a także osoby, których miejscem stałego pobytu i pracy od co najmniej trzech lat jest kraj należący do Wspólnoty albo Irlandia.

</doc>
<doc id="2362139" url="https://pl.wikipedia.org/wiki?curid=2362139" title="Sotkamo">
Sotkamo

Sotkamo – gmina w Finlandii, położona w centralnej części kraju, należąca do regionu Kainuu.

</doc>
<doc id="2362141" url="https://pl.wikipedia.org/wiki?curid=2362141" title="Vaala">
Vaala

Vaala – gmina w Finlandii, położona w centralnej części kraju, należąca od 2016 roku do regionu Ostrobotnia Północna. Wcześniej należała do regionu Kainuu. Zamieszkana przez 2997 osób (sierpień 2017). Jej powierzchnia wynosi 1764,03 km², z czego 461,92 km² stanowi woda.
Centrum gminy położone jest w miejscu, gdzie Oulujoki wypływa z jeziora Oulujärvi. Przez gminę przebiega droga krajowa 22, łącząca Oulu z drogą krajową 5 w pobliżu Kajaani, oraz linia kolejowa Oulu – Kontiomäki. W gminie znajduje się stacja kolejowa.

</doc>
<doc id="2362142" url="https://pl.wikipedia.org/wiki?curid=2362142" title="Zamachy w Norwegii (2011)">
Zamachy w Norwegii (2011)

Zamachy w Norwegii – dwa zamachy terrorystyczne przeprowadzone 22 lipca 2011 roku przez ekstremistę Andersa Behringa Breivika, które były wymierzone w rząd norweski, przypadkowe osoby i młodzieżówkę rządzącej Partii Pracy, w których zginęło łącznie 77 osób, a 319 zostało rannych.
Pierwszy atak miał miejsce o godz. 15:20 kiedy doszło do wybuchu bomby w centrum Oslo przy Regjeringskvartalet przed biurem premiera Jensa Stoltenberga oraz innymi budynkami rządowymi – eksplozja zabiła 8 osób i raniła co najmniej 209 innych, w tym 12 ciężko.
Drugi atak miał miejsce niecałe dwie godziny później na obozie dla młodzieży zorganizowanym przez Arbeidernes Ungdomsfylking, organizację młodzieżową Norweskiej Partii Pracy, na wyspie Utøya, gdzie sprawca otworzył ogień do przebywającej tam młodzieży, zabijając 69 osób i raniąc co najmniej 110 innych, w tym 55 ciężko; wśród zabitych byli także przyjaciele premiera Stoltenberga oraz przybrany brat norweskiej księżniczki Mette-Marit.
Zamachy były największą tragedią w Norwegii od czasów II wojny światowej, a strzelanina na wyspie Utøya jest najkrwawszą masową strzelaniną popełnioną przez jednego człowieka w historii świata. Unia Europejska, NATO i wiele państw przesłało wyrazy wsparcia dla dotkniętej atakami Norwegii i potępiło zamachy.
Norweska policja aresztowała 32-letniego norweskiego prawicowego ekstremistę Andersa Behringa Breivika – sprawcę strzelaniny na Utøya, który następnie został oskarżony o obydwa ataki i dokonując ataków kierował się pobudkami ideologicznymi – był sympatykiem skrajnej prawicy i należał do Partii Postępu; 24 sierpnia 2012 roku został skazany na 21 lat pozbawienia wolności, co jest najwyższym wymiarem kary w Norwegii.
Przygotowania do zbrodni.
Anders Breivik zaczął planować zamachy już w 2002 roku, w wieku 23 lat, a realne przygotowania do ataków rozpoczął w 2009 roku. W 2010 próbował zakupić broń szturmową w czeskiej Pradze, ale próba jej nabycia nie powiodła się przyszłemu sprawcy. Kiedy Breivik wrócił do Norwegii zakupił użyty później w masakrze karabin Ruger Mini-14 i pistolet Glock 34. We wniosku na potrzeby zakupu karabinu sprawca napisał, że jest mu on potrzebny do polowania. Breivik często ćwiczył także strzelanie do celu.
W 2009 Breivik założył jednoosobowe gospodarstwo "Breivik Geofarm" w celu uprawy warzyw, melonów, korzeni i bulw. W praktyce sprawca założył je w celu pozyskania substancji potrzebnych do produkcji materiałów wybuchowych. Część materiałów i substancji zakupił w Polsce. Materiałem użytym w pierwszym z ataków z 2011 był azotan amonu (ANFO) – ten sam materiał został użyty w zamachu w Oklahoma City w 1995 roku. Breivik zamierzał skonstruować więcej bomb, ale ostatecznie zrezygnował. Bomba, która została zdetonowana w Oslo, była ukryta w ciężarówce.
W swoim manifeście sprawca napisał także, że używał gier komputerowych takich jak "" w celu lepszego wyobrażenia sobie własnego ataku. Podobno po graniu w strzelanki chodził też na strzelnicę.
Zamachy.
Zamach bombowy w Oslo.
W dniu 22 lipca 2011 o godz. 15:25:22 czasu lokalnego doszło do wybuchu bomby umieszczonej w ciężarówce typu Volkswagen Crafter przed budynkiem rządowym w Regjeringskvartalet centrum Oslo. Wybuch spowodował wybicie większości okien w 17-piętrowym budynku biurowym, w dzielnicy rządowej, a także w okolicznych budynkach. Po wybuchu okolica była pokryta szkłem i odłamkami. W budynku tym swoją siedzibę miał premier Norwegii Jens Stoltenberg. Eksplozja spowodowała śmierć siedmiu osób (ósma osoba zmarła później), natomiast 209 odniosło obrażenia. Przed zamachem w okolicach widziano sprawcę ubranego w policyjny uniform, który trzymał w ręku pistolet, zanim odjechał samochodem osobowym z miejsca gdzie chwilę później nastąpił wybuch.
Wszystkie drogi prowadzące do centrum Oslo zostały zamknięte. Częściowo uszkodzone w wybuchu budynki zostały otoczone kordonami policji, a ludzie się w nich znajdujący zostali ewakuowani. Świadkowie twierdzili, że widzieli duży samochód tuż przed wybuchem. W promieniu 1 km od centrum eksplozji widoczne były zniszczenia. Zamknięta została także główna stacja kolejowa w Oslo. Ewakuowano parlament, stołeczny główny dworzec kolejowy, centra handlowe Oslo City i Byporten oraz siedziby norweskiej agencji prasowej NTB, dzienników VG i Aftenposten, a także telewizji TV2 i inne okoliczne budynki. Pojawiały się też doniesienia o podejrzanych obiektach w okolicy. Nie znaleziono jednak żadnego niebezpiecznego obiektu podczas przeszukania okolic wybuchu.
Masakra na wyspie Utøya.
Około jednej i pół godziny po eksplozji w stolicy, Breivik dojechał w okolice jeziora Tyrifjorden, a następnie popłynął promem MS Thorbjørn na wyspę Utøya, przedstawiając się załodze jako "Martin Nilsen", rzekomo policjant z Oslo. W tamtej chwili na wyspie przebywało około 700 osób, w tym 600 nastolatków zgromadzonych na zjeździe młodzieżówki Partii Pracy.
Kiedy Breivik dotarł na wyspę, o godz. 17:22, przedstawił się jako funkcjonariusz policji, który przybył na wyspę w celi rutynowej kontroli po zamachu w stolicy. Chwilę później podeszła do niego kobieta, nadzorująca obóz i zaczęła wypytywać o różne kwestie. Prawdopodobnie wydał się on jej podejrzany i wyniku tego skontaktowała się z ochroniarzem wyspy, po czym Breivik wyjął broń i zastrzelił ich oboje. Następnie poszedł w głąb wyspy, gdzie przebywały tłumy nastolatków, i zasygnalizował żeby do niego podeszli i zgromadzili się wokół niego, po czym wyjął karabin i amunicję z torby i zaczął strzelać w tłum młodzieży, zabijając i raniąc wiele osób. Breivik następnie zaczął chodzić i strzelać po całej wyspie, a później zaczął strzelać w wodę na jeziorze, gdyż niektóre osoby ratowały się próbując dopłynąć na brzeg lądu. Osoby, które przebywały na wyspie opisywały później mediom scenę terroru, który się tam rozgrywał. Jedna z dziewczyn obecna na wyspie opisała, w jaki sposób kilka osób ranionych przez Breivika udawało martwych, ale ten wrócił i ponownie je ostrzelał. Wśród oszczędzonych przez sprawcę osób był nastolatek, który stracił wcześniej ojca w tym ataku i krzyknął do sprawcy, że on sam jest za młody by umierać, a także inny chłopak, który błagał sprawcę o życie.
Niektórzy świadkowie chowali się pod klifami wyspy i w znajdującej się na powierzchni wyspy przenośnych łazienkach, komunikując się z rodzinami i znajomymi przez SMS-y, ale nie rozmowy telefoniczne, by uniknąć zdradzenia ich pozycji strzelcowi. Strzelanina trwała ponad godzinę zanim na wyspę przybyła policja – Breivika wówczas zatrzymano; nie stawiał żadnego oporu i poddał się, pomimo posiadania znaczącego zapasu aminicji, około godz. 18:35. W czasie strzelaniny Breivik zabił 69 osób oraz zranił 110, z czego 55 ciężko. Strzelec używał amunicji drążącej i łatwo dzielącej się na fragmenty, która zwiększa uszkodzenia tkanek. Breivik notorycznie krzyczał: "Umrzecie dzisiaj, marksiści!"
Wydarzenia na wyspie Utøya zostały opisane w książce Adriana Praconia, Polaka, który był na wyspie i ocalał z masakry, ale został postrzelony przez sprawcę, pt. „Masakra na wyspie Utøya – jedyna relacja”, wydanej przez wydawnictwo Pascal w 2013 roku.
Sprawca.
Sprawcą zamachów był 32-letni skrajnie prawicowy ekstremista Anders Behring Breivik.
Początkowo, po jego aresztowaniu, u Breivika została zdiagnozowana schizofrenia paranoidalna, ale później zakwestionowano tę diagnozę i wykazano, że był poczytalny. W dniu 24 sierpnia 2012 został skazany na 21 lat pozbawienia wolności. Sprawca prawdopodobnie cierpiał na zaburzenia, ale nie miały one charakteru silnej psychozy.
Breivik miał islamofobiczne poglądy, a przed atakiem rozesłał drogą e-mailową na 1003 adresy kompendium zatytułowane "2083: Europejska Deklaracja Niepodległości", którego jest autorem – stwierdził w nim m.in., że muzułmanie powinni być deportowani z Europy i że jego ataki były konieczne do odparcia mającej jego zdaniem miejsce islamskiej inwazji na Europę. Uważa on też islam i tzw. marksizm kulturowy za głównych wrogów Zachodu. Tekst jest w rzeczywistości zbitką tekstów i cytatów wielu autorów, takich jak Unabomber czy Robert Spencer. Breivik przyznał, że tworząc manifest po prostu kopiował i wklejał cytaty. Przed atakiem przesłał na serwis YouTube film, w którym wyraził podziw wobec przywódców, którzy walczyli z islamem. Breivik powiedział później, że głównym motywem ataków było rozreklamowanie treści tego manifestu.
Reakcje.
Reakcje w Norwegii.
Następnego dnia po zamachach premier Jens Stoltenberg i minister sprawiedliwości Knut Storberget zorganizowali konferencję prasową. Stoltenberg nazwał zamachy tragedią narodową i najgorszą zbrodnią od czasu II wojny światowej. Powiedział również, że ataki nie zaszkodzą norweskiej demokracji, a najlepszą odpowiedzią jest „więcej demokracji, więcej otwartości, ale nie naiwność”. Król Harald V wysłał kondolencje ofiarom i ich rodzinom, a także wezwał do jedności.
Siedem partii politycznych obecnych w Stortingu zgodziło się na przesunięcie kampanii wyborczej przed nadchodzącymi wyborami samorządowymi.
25 lipca w południe w każdym z krajów skandynawskich uczczono pamięć ofiar minutą ciszy. Około 150 tysięcy osób uczestniczyło w marszu milczenia w Oslo. 21 sierpnia był dniem żałoby narodowej w Norwegii.
Efekty.
Zaangażowanie polityczne.
Po atakach w Norwegii wzrosło zainteresowanie członkostwem w partiach politycznych i organizacjach młodzieżowych. 26 lipca do Unge Høyre zapisało się 40 nowych członków, do Młodzieży Partii Postępu co najmniej 30, a rzecznik Arbeidernes Ungdomsfylking ogłosił, że zapisała się „znaczna liczba” nowych członków.
Wycofywanie brutalnych gier.
Sieć Coop Norden po zamachach zaczęła wycofywać ze swojej oferty niektóre brutalne gry komputerowe. Wśród wycofanych tytułów znalazły się m.in. "Homefront", ', ' i "World of Warcraft".

</doc>
<doc id="2362143" url="https://pl.wikipedia.org/wiki?curid=2362143" title="Hyrynsalmi">
Hyrynsalmi

Hyrynsalmi – gmina w Finlandii, położona w centralnej części kraju, należąca do regionu Kainuu.

</doc>
<doc id="2362144" url="https://pl.wikipedia.org/wiki?curid=2362144" title="Puolanka">
Puolanka

Puolanka – gmina w Finlandii, położona w centralnej części kraju, należąca do regionu Kainuu.

</doc>
<doc id="2362145" url="https://pl.wikipedia.org/wiki?curid=2362145" title="Suomussalmi">
Suomussalmi

Suomussalmi – gmina w Finlandii, położona w centralnej części kraju, należąca do regionu Kainuu.

</doc>
<doc id="2362146" url="https://pl.wikipedia.org/wiki?curid=2362146" title="Papirus 95">
Papirus 95

Papirus 95 (według numeracji Gregory-Aland), oznaczany symbolem formula_1 – wczesny grecki rękopis Nowego Testamentu, spisany w formie kodeksu na papirusie. Paleograficznie datowany jest na III wiek. Zawiera fragmenty Ewangelii według Jana.
Opis.
Zachowały się tylko fragmenty jednej karty Ewangelii według Jana (5,26-29.36-38). Oryginalna karta miała rozmiary 12 na 24 cm. Tekst pisany jest w 35 linijkach na stronę.
Stosuje dierezę. Nomina sacra pisane są skrótami.
Kurt Aland zaliczył go do jedenastu wczesnych rękopisów Ewangelii Jana.
Tekst.
Fragment jest zbyt krótki by móc ustalić jaką tradycję tekstualną reprezentuje.
Zawiera niepowtarzalny wariant tekstowy w J 5,28 (recto, linia 7) - ακουσαντ]ες.
Historia.
Nieznane jest miejsce pochodzenia rękopisu. Tekst rękopisu opublikował Jean Lenaerts w 1985 roku. Aland umieścił go na liście rękopisów Nowego Testamentu, w grupie papirusów, dając mu numer 95.
Lenaerts, wydawca kodeksu, odnotował jego paleograficzne podobieństwo do P. Rylands 542 z III wieku. Rękopis datowany jest przez INTF na III wiek.
Cytowany jest w krytycznych wydaniach Nowego Testamentu (NA27).
Obecnie przechowywany jest w Bibliotece Laurenziana (PL II/31) we Florencji.

</doc>
<doc id="2362148" url="https://pl.wikipedia.org/wiki?curid=2362148" title="Humppila">
Humppila

Humppila – gmina w Finlandii, położona w południowo-zachodniej części kraju, należąca do regionu Kanta-Häme.
W Humppila mieści się stacja końcowa wąskotorowej kolei muzealnej Jokioinen o rozstawie szyn 750 mm. 

</doc>
<doc id="2362149" url="https://pl.wikipedia.org/wiki?curid=2362149" title="Jokioinen">
Jokioinen

Jokioinen (szw. "Jockis") – gmina w Finlandii, położona w południowo-zachodniej części kraju, należąca do regionu Kanta-Häme.
W Jokioinen mieści się wąskotorowa kolej muzealna o trasie długości 14 km do Humppila i rozstawie szyn 750 mm. 

</doc>
<doc id="2362150" url="https://pl.wikipedia.org/wiki?curid=2362150" title="Victor Ortiz">
Victor Ortiz

Victor Ortiz (ur. 31 stycznia 1987 w Garden City) – amerykański bokser, były zawodowy mistrz świata wagi półśredniej organizacji WBC.
Kariera amatorska.
Uprawianie boksu rozpoczął bardzo wcześnie, w wieku siedmiu lat. W wieku siedemnastu lat był kandydatem do reprezentacji olimpijskiej na IO 2004. Przegrał rywalizację z Vicente Escobedo.
Kariera zawodowa.
Karierę zawodową rozpoczął 4 czerwca 2004. Do marca 2009 stoczył 26 walk, z których wygrał 24. W tym czasie zdobył lokalne tytuły WBA NABO i USBA w kategorii lekkopółśredniej. 
27 czerwca 2009, w Los Angeles, stanął do pojedynku z Argentyńczykiem Marcosem Rene Maidaną o tymczasowy tytuł mistrza WBA w wadze półśredniej przegrywając przez techniczny nokaut w szóstej rundzie. W następnych walkach m.in. pokonał byłego mistrza IBF, WBO oraz WBA w kategorii lekkiej Nate Campbella na punkty oraz wygrał z byłym mistrzem WBA w wadze lekkopółśredniej Vivianem Harrisem z Gujany przez nokaut w trzeciej rundzie.
Zwycięstwa umożliwiły mu stanąć do pojedynku o tytuł mistrz świata organizacji WBC w wadze półśredniej z Andre Berto, którego pokonał 16 kwietnia 2011 jednogłośną decyzją po zaciętym pojedynku w którym obaj byli dwukrotnie liczeni, Ortiz w drugiej i szóstej a Berto w pierwszej i szóstej. Tytuł stracił już w pierwszej obronie 17 września 2011 gdy został znokautowany w czwartej rundzie przez Floyda Mayweathera Jr..

</doc>
<doc id="2362158" url="https://pl.wikipedia.org/wiki?curid=2362158" title="Tammela (Finlandia)">
Tammela (Finlandia)

Tammela – gmina w Finlandii, położona w południowo-zachodniej części kraju, należąca do regionu Kanta-Häme.

</doc>
<doc id="2362159" url="https://pl.wikipedia.org/wiki?curid=2362159" title="Ypäjä">
Ypäjä

Ypäjä – gmina w Finlandii, położona w południowo-zachodniej części kraju, należąca do regionu Kanta-Häme.

</doc>
<doc id="2362160" url="https://pl.wikipedia.org/wiki?curid=2362160" title="Hattula">
Hattula

Hattula – gmina w Finlandii, położona w południowo-zachodniej części kraju, należąca do regionu Kanta-Häme.

</doc>
<doc id="2362161" url="https://pl.wikipedia.org/wiki?curid=2362161" title="Hermann Hellriegel">
Hermann Hellriegel

Hermann Hellriegel (1831-1895) – niemiecki chemik rolny i fizjolog roślin. Odkrył zjawisko przyswajania azotu przez bakterie brodawkowe. Rozwinął metodykę badań chemiczno-rolniczych. Kierował doświadczalną stacją rolniczą w Bernburgu.

</doc>
<doc id="2362162" url="https://pl.wikipedia.org/wiki?curid=2362162" title="Janakkala">
Janakkala

Janakkala – gmina w Finlandii, położona w południowo-zachodniej części kraju, należąca do regionu Kanta-Häme.
Miejscowość znana z odkrycia w 2013 roku grobu i szczątków średniowiecznego wojownika z dwoma mieczami. Zapowiedziano prowadzenie dalszych prac archeologicznych. 

</doc>
<doc id="2362163" url="https://pl.wikipedia.org/wiki?curid=2362163" title="Linia 1 (metro nowojorskie)">
Linia 1 (metro nowojorskie)



</doc>
<doc id="2362166" url="https://pl.wikipedia.org/wiki?curid=2362166" title="Hausjärvi">
Hausjärvi

Hausjärvi – gmina w Finlandii, położona w południowo-zachodniej części kraju, należąca do regionu Kanta-Häme.

</doc>
<doc id="2362167" url="https://pl.wikipedia.org/wiki?curid=2362167" title="Linia 2 (metro nowojorskie)">
Linia 2 (metro nowojorskie)



</doc>
<doc id="2362168" url="https://pl.wikipedia.org/wiki?curid=2362168" title="Linia 3 (metro nowojorskie)">
Linia 3 (metro nowojorskie)



</doc>
<doc id="2362169" url="https://pl.wikipedia.org/wiki?curid=2362169" title="Linia 4 (metro nowojorskie)">
Linia 4 (metro nowojorskie)



</doc>
<doc id="2362170" url="https://pl.wikipedia.org/wiki?curid=2362170" title="Loppi">
Loppi

Loppi (szw. "Loppis") – gmina w Finlandii, położona w południowo-zachodniej części kraju, należąca do regionu Kanta-Häme.

</doc>
<doc id="2362172" url="https://pl.wikipedia.org/wiki?curid=2362172" title="Parikkala">
Parikkala

Parikkala – gmina w Finlandii, położona w południowo-wschodniej części kraju, należąca do regionu Karelia Południowa.

</doc>
<doc id="2362173" url="https://pl.wikipedia.org/wiki?curid=2362173" title="Rautjärvi">
Rautjärvi

Rautjärvi – gmina w Finlandii, położona w południowo-wschodniej części kraju, należąca do regionu Karelia Południowa.

</doc>
<doc id="2362174" url="https://pl.wikipedia.org/wiki?curid=2362174" title="Ruokolahti">
Ruokolahti

Ruokolahti – gmina w Finlandii, położona w południowo-wschodniej części kraju, należąca do regionu Karelia Południowa.

</doc>
<doc id="2362177" url="https://pl.wikipedia.org/wiki?curid=2362177" title="Players Tour Championship 2011/2012 – Turniej 4">
Players Tour Championship 2011/2012 – Turniej 4

Players Tour Championship 2011/2012 – Turniej 4 − czwarty turniej z cyklu 12 rankingowych turniejów Players Tour Championship, który został rozegrany w Stadthalle w Fürth (Niemcy) w dniach 24-28 sierpnia 2011 r. Turniej ten znany jest także pod nazwą Paul Hunter Classic.
W meczu szóstej rundy Ronnie O’Sullivan grając przeciwko Adamowi Duffy'emy wbił swojego 11 breaka maksymalnego. Jest to 78. oficjalny break maksymalny.
W finale turnieju Mark Selby pokonał Marka Davisa 4−0.
Nagrody.
Pieniężne.
Zwycięzca: € 10.000 
II miejsce: € 5.000
Półfinalista: € 2.500 
Ćwierćfinalista: € 1.500
Ostatnia 16: € 1.000 
Ostatnia 32: € 600 
Ostatnia 64: € 200
Punkty do rankingu.
Zwycięzca: 2000 
II miejsce: 1600
Półfinalista: 1280 
Ćwierćfinalista: 1000
Ostatnia 16: 760 
Ostatnia 32: 560 
Ostatnia 64: 360

</doc>
<doc id="2362178" url="https://pl.wikipedia.org/wiki?curid=2362178" title="Luumäki">
Luumäki

Luumäki – gmina w Finlandii, położona w południowo-wschodniej części kraju, należąca do regionu Karelia Południowa.

</doc>
<doc id="2362179" url="https://pl.wikipedia.org/wiki?curid=2362179" title="Rachel Laybourne">
Rachel Laybourne

Rachel Laybourne (ur. 19 maja 1982) – brytyjska siatkarka grająca na pozycji atakującej. Obecnie zawodniczka klubu Mosir/Sokół Silesia Volley. Reprezentantka kraju.

</doc>
<doc id="2362180" url="https://pl.wikipedia.org/wiki?curid=2362180" title="Savitaipale">
Savitaipale

Savitaipale – gmina w Finlandii, położona w południowo-wschodniej części kraju, należąca do regionu Karelia Południowa.
Etymologia.
Pochodzenie nazwy "Savitaipale" nie jest jednoznacznie wyjaśnione. Jedna z teorii mówi o pochodzeniu od "Saimaa-taival" lub "Savontaival", przy czym "taival" w języku fińskim oznacza drogę, odcinek. Innym wyjaśnieniem jest pochodzenie od "Savilahti Taipale" – Savilahti, zatoki która odchodzi z jeziora Saimaa w kierunku jeziora Kuolimo – w skrócie "Savitaipale".
Administracja.
Gmina zarządzana jest przez wójta (fiń. "Kunnanjohtaja") i radę gminy, w której zasiada 21 członków. W wyniku wyborów do władz lokalnych w 2021 roku, w radzie większość sprawują przedstawiciele Partii Centrum. Wójtem gminy od 2021 roku jest Johanna Mäkelä, która zastąpiła na tym stanowisku Kimmo Kainulainena.
Geografia.
Gmina leży w południwo-wschodniej części Finlandii w regionie Karelia Południowa, nad jeziorami Kuolimo i Saimaa. Centrum Savitaipale leży nad jeziorem Kuolimo, na obszarze drugiego łańcucha polodowcowych wzgórz Salpausselkä. Oddalone jest o 38 km od Lappeenranty, o 74 km od Kouvoli, o 227 km od Helsinek i o 231 km od Petersburga. Na terenie gminy znajduje się 7 wiosek: Havo, Heituinlahti, Kuivasensaari, Partakoski, Savitaipaleen kirkonkylä, Säänjärvi i Välijoki.
Savitaipale położone jest na terenie geoparku Saimaa. Większa część gminy leży na obszarze drugiego łańcucha polodowcowych wzgórz Salpausselkä. W okresie ostatniego zlodowacenia (11 600–11 400 lat temu) w pobliżu centrum gminy (Lavikanlahti) znajdował się jeden z największych i najdłużej utrzymujących się kanałów odpływowych. 
Skały macierzyste regionu uformowały się, kiedy glina i piasek z dna dawnego morza uległy przeobrażeniu w gnejs łyszczykowy podczas fałdowania 1900 milionów lat temu. W tym samym czasie ze skał wulkanicznych tworzących dno dawnego morza utworzyły się wąskie pasy przebiegające równoległe do depozytów gnejsu. Podczas fałdowania doszło do stopienia się skorupy ziemskiej i powolnej krystalizacji magmy, wskutek czego powstało wiele skał plutonicznych, m.in. granodioryt i gabro. Najmłodsze skały macierzyste tworzy granit rapakiwi skrystalizowany ok. 1650–1620 milionów lat temu. 
Skały macierzyste przykrywa cienka, luźna warstwa materiału powstałego w procesach erozyjnych i depozytowych związanych ze zlodowaceniem, przede wszystkim piasku i żwiru. 
W wodach jeziora Kuolimo przetrwały relikty z epoki lodowej – kur rogacz i Salvelinus. 
Historia.
Pierwsze ślady osadnictwa w regionie pochodzą z okresu epoki kamienia (3000–1600 p.n.e.) i zostały znalezione nad jeziorem Kuolimo. Współcześnie południowe brzegi Kuolimo opasuje szlak turystyczny „Ślady Epoki Lodowej – Człowiek Epoki Kamienia”, a w miejscu nazywanym Rovastinoja odtworzono prehistoryczną chatę z torfu. Na terenie gminy odkryto również prehistoryczne rysunki naskalne. 
Savitaipale należało do ewangelicko-luterańskiej parafii Lappee a od 1570 roku do parafii Taipalsaari. W 1639 roku stało się samodzielną parafią, obejmującą 46 wiosek w regionie Taipalsaari i 2 w obszarze Mäntyharju. W XIX w. przeprowadzono reformę administracyjną i zadania związane z biznesem, edukacją, opieką socjalną i zdrowotną przejęły nowo utworzone gminne władze świeckie. Parafia zajmowała się wyłącznie sprawami kościelnymi. Z uwagi na zaginięcie protokołów, przyjmuje się, że świecka administracja rozpoczęła działalność w 1867 roku. Prawa głosu przyznano wszystkim członkom gminy z fińskim obywatelstwem i płacącym lokalne podatki, a liczba głosów zależała od stanu posiadania.
W 1791 roku na przesmyku między jeziorami Kuolimo i Saimaa rosyjski generał Aleksandr Suworow (1729–1800) wzniósł twierdze Kärnäkoski i Partakoski jako jeden z elementów nowego systemu obronnego Sankt Petersburga. Miały one służyć jako bazy dla rosyjskiej floty na jeziorze Saimaa na szlaku wodnym między twierdzą w Lappeenrancie a Olavinlinną. Po utworzeniu Wielkiego Księstwa Finlandii w 1809 roku Rosjanie opuścili obydwa forty, a z czasem twierdza Kärnäkoski została rozebrana. 
Na początku XIX w. pastorem w Savitaipale był Peter Adolf Europaeus (1753–1825), który zajmował się językoznawstwem i literaturoznawstwem i przez ponad 20 lat korespondował z historykiem i językoznawcą Henrikiem Gabrielem Porthanem (1739–1804). Jego syn Daniel (1820–1884) również pasjonował się językami i literaturą, zbierał runy i opowieści ludowe, które m.in. wzbogaciły nowe wydanie Kalevali w 1849 roku. Europaeusa upamiętnia lokalne muzeum poświęcone jego życiu i twórczości znajdujące się nad brzegiem jeziora Kuolimo oraz pomnik–płaskorzeźba z 1971 roku dłuta Viljo Savikurje (1905–75) z podobizną badacza i cytatem Kullervo – jednego z bohaterów Kalevali. 
W 1906 roku wzniesiono ratusz, który służył m.in. także jako kościół i archiwum. Podczas wojny domowej w 1918 roku Savitaipale doznało rozległych zniszczeń, m.in. spaleniu uległ drewniany kościół. Na miejscowym cmentarzu znajduje się zbiorowa mogiła Czerwonych oraz wzniesiony w 1920 roku pomnik upamiętniający poległych Białych. 
W 1919 roku po wprowadzeniu powszechnego i równego prawa wyborczego, w Savitaipale wybrano pierwszą radę miejską. W latach 20. XX w. obok rady funkcjonował także zarząd gminy.
W 1924 roku wzniesiono kamienny kościół w neogotyckim stylu narodowego romantyzmu według projektu Josefa Stenbäcka. Do jego budowy użyto lokalnego granitu – rapakiwi. Naprzeciwko kościoła stoi dzwonnica z 1779 roku. Podczas wojny zimowej do Savitaipale ewakuowano władze diecezji z Wyborga.
Demografia.
Na koniec lutego 2022 roku liczba mieszkańców gminy wynosiła 3251 osób. Na koniec roku 2021 było to 3261 osób, o 2% mniej niż w roku 2020. Prawie połowa mieszkańców gminy jest w wieku 15–64 lat – 49,7%, 39,4% powyżej 64 roku życia a 10,9% poniżej 15 roku życia (dane na koniec 2021 roku). Udział cudzoziemców wynosi 0,9% (dane na koniec 2021 roku). 
Odsetek mieszkańców powyżej 15 roku życia z wykształceniem co najmniej średnim wynosi 65,6% a z wykształceniem wyższym 20,3% (dane na koniec 2020 roku).
Gospodarka.
Gospodarka Savitaipale opiera się na rolnictwie, leśnictwie i turystyce. Na terenie gminy funkcjonują niewielkie tartaki i zakłady obróbki drewna, przedsiębiorstwa z branży metalowej i surowcowej a także firmy budowlane, transportowe i przetwórstwa spożywczego. Rola branży turystycznej nabiera coraz większego znaczenia. W sezonie turystycznym liczba mieszkańców gminy ulega potrojeniu – na terenie gminy znajduje się ok. 3000 domków letniskowych.
W 2020 roku na terenie gminy zarejestrowane były 1169 osoby pracujące, stopa zatrudnienia wynosiła 72,4% a stopa bezrobocia 11,6%. W usługach zatrudnionych było 65,7%, 16,6% w rolnictwie, leśnictwie i rybołówstwie a 15,3% w przemyśle przetwórczym (dane na koniec 2019 roku). W 2019 roku na terenie gminy było 995 miejsc pracy.
Transport.
Centrum Savitaipale leży przy drodze nr 13 łączącej Lappeenrantę z Mikkeli. Najbliższa stacja kolejowa i lotnisko zlokalizowane są w Lappeenrancie. Centrum gminy ma połączenia autobusowe z Lappeenrantą i z Mikkeli.
Edukacja.
W gminie działają dwie szkoły podstawowe – szkoła w Heituinlahti z klasami 1–6 oraz Szkoła im. Europaeusa w centrum Savitaipale z klasami 1–9. W centrum Savitaipale znajduje się również szkoła średnia oraz centrum kształcenia dzieci i dorosłych.

</doc>
<doc id="2362181" url="https://pl.wikipedia.org/wiki?curid=2362181" title="Suomenniemi">
Suomenniemi

Suomenniemi – gmina w Finlandii, położona w południowo-wschodniej części kraju, należąca do regionu Karelia Południowa.

</doc>
<doc id="2362183" url="https://pl.wikipedia.org/wiki?curid=2362183" title="Taipalsaari">
Taipalsaari

Taipalsaari – gmina w Finlandii, położona w południowo-wschodniej części kraju, należąca do regionu Karelia Południowa.

</doc>
<doc id="2362185" url="https://pl.wikipedia.org/wiki?curid=2362185" title="Ilomantsi">
Ilomantsi

Ilomantsi (szw. "Ilomants") – gmina w Finlandii, położona we wschodniej części kraju, należąca do regionu Karelia Północna.

</doc>
<doc id="2362187" url="https://pl.wikipedia.org/wiki?curid=2362187" title="Juuka">
Juuka

Juuka – gmina w Finlandii, położona we wschodniej części kraju, należąca do regionu Karelia Północna.

</doc>
<doc id="2362195" url="https://pl.wikipedia.org/wiki?curid=2362195" title="Liperi">
Liperi

Liperi – gmina w Finlandii, położona we wschodniej części kraju, należąca do regionu Karelia Północna.
29 lipca 2010 zanotowano tam rekord temperatury w Finlandii: 37,2 °C.

</doc>
<doc id="2362200" url="https://pl.wikipedia.org/wiki?curid=2362200" title="Polvijärvi">
Polvijärvi

Polvijärvi – gmina w Finlandii, położona we wschodniej części kraju, należąca do regionu Karelia Północna.

</doc>
<doc id="2362201" url="https://pl.wikipedia.org/wiki?curid=2362201" title="Make a Scene">
Make a Scene

Make a Scene – czwarty studyjny album brytyjskiej piosenkarki Sophie Ellis-Bextor, wydany w 2011 roku przez Universal Music i EBGB's.
Pierwszym tytułem płyty było "Make a Scene", ale w marcu 2010 Ellis-Bextor poinformowała o zmianie tytułu. Album został następnie zapowiedziany na lipiec 2010 jako "Straight to the Heart", jednak ostatecznie ukazał się z niemal rocznym opóźnieniem pod oryginalnym tytułem. Krążek zawierał single „Bittersweet” i „Starlight”, a także trzy wydane wcześniej duety z Freemasons, Juniorem Calderą i Arminem van Buurenem. Zdobył on jednak nieprzychylne recenzje i osiągnął średni sukces komercyjny.

</doc>
<doc id="2362202" url="https://pl.wikipedia.org/wiki?curid=2362202" title="Kesälahti">
Kesälahti

Kesälahti (szw. "Kesälax") – gmina w Finlandii, położona we wschodniej części kraju, należąca do regionu Karelia Północna.

</doc>
<doc id="2362204" url="https://pl.wikipedia.org/wiki?curid=2362204" title="Gary Alexis Medel">
Gary Alexis Medel



</doc>
<doc id="2362205" url="https://pl.wikipedia.org/wiki?curid=2362205" title="Rääkkylä">
Rääkkylä

Rääkkylä − gmina w Finlandii, położona we wschodniej części kraju, należąca do regionu Karelia Północna.

</doc>
<doc id="2362206" url="https://pl.wikipedia.org/wiki?curid=2362206" title="Sakramentariusz">
Sakramentariusz



</doc>
<doc id="2362207" url="https://pl.wikipedia.org/wiki?curid=2362207" title="Macierz wypłat">
Macierz wypłat



</doc>
<doc id="2362209" url="https://pl.wikipedia.org/wiki?curid=2362209" title="Kunin Szlachecki">
Kunin Szlachecki



</doc>
<doc id="2362210" url="https://pl.wikipedia.org/wiki?curid=2362210" title="Papirus 98">
Papirus 98

Papirus 98 (według numeracji Gregory-Aland), oznaczany symbolem formula_1 – wczesny grecki rękopis Nowego Testamentu, spisany w formie zwoju na papirusie. Paleograficznie datowany jest na II wiek. Zawiera fragmenty Apokalipsy św. Jana.
Opis.
Zachowały się tylko fragmenty jednej karty Apokalipsy św. Jana (1,13-2,1). Oryginalna karta miała rozmiary 15 na 16 cm. Tekst pisany jest w 20 linijkach na stronę, 38-42 liter w linijce.
Siedem pisane jest skrótem. Zawiera błąd dittografii w pierwszej linijce tekstu – περι̣εζωσμμ̣εν̣ον zamiast περιεζωσμενον.
Tekst.
Fragment jest zbyt krótki by móc ustalić jego tradycję tekstualną. Tekst kilkakrotnie odbiega od tekstu współczesnych wydań krytycznych (NA27, UBS4).
W Ap 1,18 brakuje frazy και ο ζων podobnie jak w starołacińskim Codex Gigas oraz niektórych rękpisach Wulgaty. Jest jedynym greckim rękopisem niezawierającym tej frazy.
Historia.
Rękopis prawdopodobnie powstał w Egipcie. Tekst rękopisu opublikował D. Hagedorn w 1992 roku. INTF umieścił go na liście rękopisów Nowego Testamentu, w grupie papirusów, dając mu numer 98.
Rękopis datowany jest przez INTF na II wiek.
Cytowany jest w krytycznych wydaniach Nowego Testamentu (NA27).
Obecnie przechowywany jest w Institut Français d’Archéologie Orientale (P. IFAO inv. 237b [+a]) w Kairze.

</doc>
<doc id="2362211" url="https://pl.wikipedia.org/wiki?curid=2362211" title="Gustav Johann Hellmann">
Gustav Johann Hellmann

Gustav Johann Hellmann (1854-1939) – niemiecki meteorolog. Autor prac dotyczących klimatologii statystycznej oraz historii meteorologii. Był profesorem uniwersytetu w Berlinie oraz dyrektorem Pruskiego Instytutu Meteorologicznego.

</doc>
<doc id="2362214" url="https://pl.wikipedia.org/wiki?curid=2362214" title="Czesław Stopka">
Czesław Stopka

Czesław Stopka (ur. 14 października 1936 w Kochawinie, zm. 29 lipca 2019 w Katowicach) – polski aktor teatralny, telewizyjny i filmowy.
Życiorys.
Na scenach teatru debiutował 15 grudnia 1955 roku. Występował w następujących teatrach:
Teatr telewizji.
Ma na koncie kilkanaście ról w spektaklach teatru telewizji. Zagrał m.in. rolę Kamila w spektaklu „Niekochana” (1973 r.) i Istvana Hercega w spektaklu „Gorzkie żale w dozorcówce” (1981 r.)

</doc>
<doc id="2362216" url="https://pl.wikipedia.org/wiki?curid=2362216" title="Tohmajärvi">
Tohmajärvi

Tohmajärvi – gmina w Finlandii, położona we wschodniej części kraju, należąca do regionu Karelia Północna.

</doc>
<doc id="2362217" url="https://pl.wikipedia.org/wiki?curid=2362217" title="Valtimo">
Valtimo

Valtimo – gmina w Finlandii, położona we wschodniej części kraju, należąca do regionu Karelia Północna. 1 stycznia 2020 roku, gmina została wcielona do miasta Nurmes.

</doc>
<doc id="2362219" url="https://pl.wikipedia.org/wiki?curid=2362219" title="Walentin Nikołajew (piłkarz)">
Walentin Nikołajew (piłkarz)

Walentin Aleksandrowicz Nikołajew, ros. Валентин Александрович Николаев (ur. 16 sierpnia 1921 we wsi Jerosowo, w guberni włodzimierskiej; zm. 9 października 2009 w Moskwie) – rosyjski piłkarz, grający na pozycji napastnika, reprezentant ZSRR, trener piłkarski.
Kariera piłkarska.
Kariera klubowa.
Urodził się w guberni włodzimierskiej w rodzinie kolejarza. Po pewnym czasie rodzina przeniosła się do Moskwy. Wychowanek zespołu Kazanka w Moskwie, reprezentującą stację „Moskwa-osobowy” Kazańskiej Kolei. Potem klub przekształcił się w towarzystwo sportowe „Lokomotyw”. W 1940 został powołany do wojska, gdzie rozpoczął karierę piłkarską w klubie CDKA Moskwa. Mimo młodego wieku szybko zaadaptował się w podstawowej jedenastce, partnerzy w zespole dobrze traktowali go, a doświadczony napastnik Siergiej Kapielkin nawet podjął się opiekować młodym Walentinem. W dwóch pierwszych powojennych mistrzostwach Nikołajew został królem strzelców, wraz z zespołem pięciokrotnie zdobył mistrzostwo i trzykrotnie Puchar ZSRR. Wszedł do historii futbolu jako członek słynnej piątki ataku CDKA (Władimir Diomin, Walentin Nikołajew, Wsiewołod Bobrow, Grigorij Fiedotow, Aleksiej Grinin). Po rozwiązaniu „drużyny poruczników”, jak również wielu jego kolegów z klubu próbował grać w zespole miasta Kalinina, reprezentujący Moskiewski Obwód Wojskowy (MWO). Jednak po porażce na Igrzyskach Olimpijskich-1952 w Helsinkach w kraju rozwiązano wszystkie kluby wojskowe. Dlatego w 1953 Nikołajew postanowił zakończyć swoją karierę piłkarską.
Kariera reprezentacyjna.
20 lipca 1952 zadebiutował w reprezentacji Związku Radzieckiego w meczu 1/8 finału Igrzysk Olimpijskich z Jugosławią zremisowanym 5:5. Ale w meczu powtórce, chociaż Wsiewołod Bobrow otworzył wynik, reprezentacja ZSRR ustąpiła 1:3.
Kariera trenerska.
Po zakończeniu kariery piłkarskiej studiował na Wydziale Inżynierii Wojskowej Akademii Sił Pancernych i Zmechanizowanych imienia marszałka Malinowskiego, a po jej ukończeniu udał się na służbę w armii. Do 1963 dowodził różnymi jednostkami wojskowymi najpierw w Niemczech Wschodnich, a następnie w Białoruskim Okręgu Wojskowym.
W 1964 roku wrócił do piłki nożnej jako trener, w celu odrodzenia klubu CSKA Moskwa. Najpierw pomagał trenować, a od lipca 1964 pracował na stanowisku głównego trenera CSKA. Jednak po dwóch kolejnych „brązowych” sezonach, został oddelegowany do Chabarowska trenować tamtejszy SKA. W latach 1969-1973 ponownie prowadził CSKA Moskwa, z którym stał się mistrzem kraju. Jednocześnie w latach 1970-1971 pracował na stanowisku selekcjonera narodowej reprezentacji ZSRR, z którą nie przegrał żadnego meczu. Pomimo sukcesu Sbornej, został zwolniony ze swojego stanowiska, proponując skupić się tylko na pracy w CSKA. Od 1974 roku ponad 10 lat był trenerem młodzieżowej kadry narodowej, zdobywając dwa mistrzostwa Europy. Autor książki „Ja - z CDKA” (1995, zapis pisemny Olega Wichriewa). Zmarł 9 października 2009 w Moskwie. Został pochowany na cmentarzu Pieriepieczinskim.

</doc>
<doc id="2362220" url="https://pl.wikipedia.org/wiki?curid=2362220" title="Kasata klasztorów w zaborze rosyjskim i Królestwie Kongresowym">
Kasata klasztorów w zaborze rosyjskim i Królestwie Kongresowym



</doc>
<doc id="2362222" url="https://pl.wikipedia.org/wiki?curid=2362222" title="Linia 1 (metro w Nowym Jorku)">
Linia 1 (metro w Nowym Jorku)



</doc>
<doc id="2362223" url="https://pl.wikipedia.org/wiki?curid=2362223" title="Linia 2 (metro w Nowym Jorku)">
Linia 2 (metro w Nowym Jorku)



</doc>
<doc id="2362224" url="https://pl.wikipedia.org/wiki?curid=2362224" title="Iitti">
Iitti

Iitti (szw. Itis) – gmina w Finlandii, położona w południowej części kraju, należąca do regionu Kymenlaakso.

</doc>
<doc id="2362225" url="https://pl.wikipedia.org/wiki?curid=2362225" title="Edge of Thorns">
Edge of Thorns

Edge of Thorns - ósmy album studyjny heavy metalowego zespołu Savatage.
Lista utworów.
Utwór dodatkowy na reedycji z 1997 roku
Utwory dodatkowe na reedycji z 2002 roku
Utwory dodatkowe na reedycji z 2010 roku

</doc>
<doc id="2362226" url="https://pl.wikipedia.org/wiki?curid=2362226" title="Linia 3 (metro w Nowym Jorku)">
Linia 3 (metro w Nowym Jorku)



</doc>
<doc id="2362227" url="https://pl.wikipedia.org/wiki?curid=2362227" title="Linia 4 (metro w Nowym Jorku)">
Linia 4 (metro w Nowym Jorku)



</doc>
<doc id="2362229" url="https://pl.wikipedia.org/wiki?curid=2362229" title="Miehikkälä">
Miehikkälä

Miehikkälä – gmina w Finlandii, położona w południowej części kraju, należąca do regionu Kymenlaakso.

</doc>
<doc id="2362230" url="https://pl.wikipedia.org/wiki?curid=2362230" title="Andrea Zanoni">
Andrea Zanoni

Andrea Zanoni (ur. 26 sierpnia 1965 w Treviso) – włoski polityk, deputowany do Parlamentu Europejskiego VII kadencji.
Życiorys.
Z zawodu geometra, dyplom uzyskał w 1985. Służył przez rok w Korpusie Karabinierów. Przez 20 lat pracował w przedsiębiorstwie branży tekstylnej, zajmując się zarządzaniem technologiami i ochroną środowiska. Zaangażował się w działalność organizacji ekologicznej WWF, koordynował działalność struktur regionalnych w Wenecji Euganejskiej. Został też członkiem szeregu krajowych i regionalnych stowarzyszeń ekologicznych, działających m.in. na rzecz ograniczeń w zakresie dopuszczalności myślistwa.
W wyborach w 2009 z listy partii Włochy Wartości kandydował do Parlamentu Europejskiego. Mandat posła VII kadencji objął w 2011 w miejsce Luigiego De Magistris. Został członkiem grupy Porozumienia Liberałów i Demokratów na rzecz Europy. W 2013 przeszedł do frakcji socjalistycznej i Partii Demokratycznej.
Andrea Zanoni jest żonaty. Ma jedno dziecko.

</doc>
<doc id="2362231" url="https://pl.wikipedia.org/wiki?curid=2362231" title="Pyhtää">
Pyhtää

Pyhtää (szw. "Pyttis") – gmina w Finlandii, położona w południowej części kraju, należąca do regionu Kymenlaakso.

</doc>
<doc id="2362232" url="https://pl.wikipedia.org/wiki?curid=2362232" title="Virolahti">
Virolahti

Virolahti – gmina w Finlandii, położona w południowej części kraju, należąca do regionu Kymenlaakso.

</doc>
<doc id="2362235" url="https://pl.wikipedia.org/wiki?curid=2362235" title="Papirus 100">
Papirus 100

Papirus 100 (według numeracji Gregory-Aland), oznaczany symbolem formula_1 – wczesny grecki rękopis Nowego Testamentu, spisany w formie kodeksu na papirusie. Paleograficznie datowany jest na III lub IV wiek. Zawiera fragmenty Listu Jakuba.
Opis.
Zachowały się tylko fragmenty jednej karty Listu Jakuba (3,13-4,4; 4,9-5,1). Oryginalna karta miała rozmiary 13 na 29 cm. Tekst pisany jest w 37 linijkach na stronę.
Rękopis stosuje paginację (numer 6 i 7), która wskazuje, że rękopis stanowił niegdyś zbiór Listów powszechnych.
Tekst.
Tekst grecki rękopisu reprezentuje aleksandryjską tradycję tekstualną, bliższy jest dla Kodeksu Watykańskiego (zgodność 22 na 27) niż dla Synajskiego i Aleksandryjskiego.
Historia.
Rękopis powstał w Egipcie. Na liście rękpisów znalezionych w Oksyrynchos figuruje na pozycji 4449. Tekst rękopisu opublikował R. Hubner w 1998 roku. INTF umieścił go na liście rękopisów Nowego Testamentu, w grupie papirusów, dając mu numer 100.
Rękopis datowany jest przez INTF na III lub IV wiek. Paleograficznie bliski jest dla formula_2, pewne jego cechy występują jednak na początku IV wieku. Comfort datuje go na koniec III wieku lub początek IV.
Cytowany jest w krytycznych wydaniach Nowego Testamentu (NA27).
Obecnie przechowywany jest w Ashmolean Museum (P. Oxy. 4449) w Oksfordzie.

</doc>
<doc id="2362236" url="https://pl.wikipedia.org/wiki?curid=2362236" title="Kenjirō Tsuda">
Kenjirō Tsuda

 – japoński seiyū i aktor, związany z agencjami Stardust Promotion oraz Mediarte Entertainment Works.
Filmografia.
Ważniejsze role są pogrubione.

</doc>
<doc id="2362239" url="https://pl.wikipedia.org/wiki?curid=2362239" title="Krzysztof Kondratowicz">
Krzysztof Kondratowicz

Krzysztof Kondratowicz (ur. 16 października 1928 w Łucku (Wołyń), zm. 3 października 2010 w Warszawie). Doktor nauk wychowania fizycznego, propagator jiu-jitsu w Polsce. Autor wielu książek i artykułów dotyczących jiu-jitsu i innych dalekowschodnich sztuk walki.

</doc>
<doc id="2362240" url="https://pl.wikipedia.org/wiki?curid=2362240" title="Primaciálne námestie">
Primaciálne námestie

Primaciálne námestie (dawniej niem. "Batthyányplatz", węg. "Prímás tér") – plac położony w centrum Starego Miasta w Bratysławie, na Słowacji, między Námestie Slovenského národného povstania i Hlavné námestie.
Jego nazwa pochodzi od Pałacu Prymasowskiego, który stoi na południowej stronie placu. Centrum Informacji Turystycznej i Siedziba władz miejskich znajdują się również na placu. Wąskie przejście prowadzi od północno-zachodniego rogu w dół do Kościoła Jezuitów na Hlavné námestie i Starego Ratusza.

</doc>
<doc id="2362246" url="https://pl.wikipedia.org/wiki?curid=2362246" title="Shanghai Masters 2011">
Shanghai Masters 2011

Shanghai Masters 2011 − drugi duży turniej rankingowy sezonu snookerowego 2011/2012. Rozegrany został w Szanghaju w Chinach w dniach 5−11 września 2011 roku.
Obrońcą tytułu był Allister Carter, który już w pierwszej rundzie turnieju przegrał z Markiem Kingiem 4-5.
Zwycięzcą turnieju został Anglik Mark Selby, który w finale pokonał Walijczyka Marka Williamsa 10-9. Dla Anglika był to drugi triumf w turnieju rankingowym w karierze.
Nagrody.
Pieniężne.
Zwycięzca: £ 65 000 
II miejsce: £ 32 000
Półfinalista: £ 15 000 
Ćwierćfinalista: £ 10 000
Ostatnia 16: £ 7000 
Ostatnia 32: £ 4000 
Ostatnia 48: £ 2300 
Ostatnia 64: £ 1500
Najwyższy break (kwalifikacje): £ 200 
Najwyższy break (turniej): £ 2000
Pula nagród: £ 350 000
Punkty do rankingu.
Zwycięzca: 7000 
II miejsce: 5600
Półfinalista: 4480 
Ćwierćfinalista: 3500
Ostatnia 16: 2660 
Ostatnia 32: 1960 (980)* 
Ostatnia 48: 1610 (805)* 
Ostatnia 64: 1260 (630)* 
Ostatnia 80: 910 (455)* 
Ostatnia 96: 560 (280)*
Zawodnicy.
Zawodnicy rozstawieni.
W turnieju na 1. pozycji rozstawiony został obrońca tytułu, natomiast na 2. pozycji rozstawiony został aktualny Mistrz świata. Następni gracze byli rozstawiani według kolejności zajmowanej na światowej liście rankingowej: 
Runda dzikich kart.
Mecze zawodników z dziką kartą odbyły się w Szanghaju w dniu 5. września 2011 roku.
Kwalifikacje.
Mecze kwalifikacyjne do turnieju odbyły się w dniach 1 – 4 sierpnia 2011 roku w World Snooker Academy, Sheffield w Anglii. Wyłoniły one 16 zawodników, którzy zostali rozstawieni do turnieju zasadniczego.

</doc>
<doc id="2362249" url="https://pl.wikipedia.org/wiki?curid=2362249" title="Námestie Slovenského národného povstania">
Námestie Slovenského národného povstania

Námestie Slovenského národného povstania, dawniej niem. "Marktplatz", węg. "Vásár tér" – jeden z najbardziej znanych placów w Bratysławie. Położony na Starym Mieście, między Hurbanovo námestie i Kamenné námestie. W pobliżu placu przy Hurbanovo námestie jest podłączony do ulicy Obchodná i Michalská.
Ma charakter deptaka, prowadzi tędy ruch tramwajowy, a ruch samochodowy jest ograniczony.
W 2006 roku plac został przebudowany (pod placem odkryto kaplicę św. Jakuba), szyny tramwajowe wymieniono, a nawierzchnię asfaltową zastąpiono płytami. 
Na Placu znajduje się Manderlák - pierwszy wieżowiec w Bratysławie. 

</doc>
<doc id="2362250" url="https://pl.wikipedia.org/wiki?curid=2362250" title="Pawieł Błonski">
Pawieł Błonski

Pawieł Błonski (ur. 14 maja 1884 w Kijowie, zm. 15 lutego 1941 w Moskwie) – rosyjski pedagog i psycholog, pisarz i publicysta. Profesor Moskiewskiej Akademii Edukacji Społecznej.
Życiorys.
W latach 1902–1907 studiował w Uniwersytecie w Kijowie na Wydziale Historii i Filologii. W 1913 został wykładowcą. W 1917 wstąpił do partii bolszewików i przeniósł się do Moskwy. Tam rozpoczął pracę w Uniwersytecie Moskiewskim, gdzie wykładał psychologię oraz pedagogikę. W latach 1919–1931 był profesorem Moskiewskiej Akademii Edukacji Społecznej. Po publikacji kilku książek (w tym za granicą), w 1921, za sprawą rekomendacji Nadieżdy Krupskiej, został członkiem sekcji naukowej i edukacyjnej Państwowej Rady Nauki ZSRR, która opracowywała programy nauczania. Zadaniem tworzonych przez Radę programów było zapewnienie związku nauki szkolnej z życiem. W 1922 był jednym z założycieli Rosyjskiego Towarzystwa Psychoanalitycznego. W latach 1930-1940 pracował jako kierownik Laboratorium Pamięci, a później Laboratorium Myśli i Słowa w Instytucie Psychologii Eksperymentalnej w Moskwie. Był autorem wielu prac z zakresu filozofii i historii filozofii.
Poglądy.
Podstawowym zainteresowaniem badawczym Błonskiego było opracowanie problemów związanych z psychologią i nowym podejściem do spraw pedagogiki. Jego najważniejsze dzieło to "Trudowaja szkoła" (1919), w którym w sposób systematyczny podał zasady swojej koncepcji dotyczącej szkoły pracy przemysłowej. Według jego poglądów, szkoła ta miała być miejscem nie tylko nauki, ale również terenem życia komuny dziecięcej, która spełniałaby funkcje zarówno dydaktyczne, wychowawcze jak i produkcyjne, i która wypełniałaby wolny czas dzieci twórczymi zajęciami. Przywiązując wagę do wychowawczej roli udziału młodzieży w produkcji przemysłowej i poprzez wdrażanie go od pierwszych lat nauki w proces pracy twórczej, Szkoła Błonskiego miała być instrumentem przebudowy życia społecznego ZSRR.

</doc>
<doc id="2362251" url="https://pl.wikipedia.org/wiki?curid=2362251" title="Josiah Clark">
Josiah Clark

Josiah Latimer Clark (1822–1898) – angielski elektrotechnik i wynalazca. W 1854 roku wynalazł system poczty pneumatycznej, zaś w 1874 roku tzw. ogniwo Clarka (rtęciowo-cynkowe ogniwo galwaniczne).
Clark kierował pracami związanymi z układaniem podmorskich kabli. Zajmował się także problemami miernictwa elektrycznego.
Życiorys.
Urodził się w miejscowości Marlow w Anglii. Studiował chemię. Początkowo pracował jako pomocnik swojego starszego brata, inżyniera Edwina Clarka. Był żonaty z Margaret Helen Preece, z którą miał dwoje dzieci.

</doc>
<doc id="2362252" url="https://pl.wikipedia.org/wiki?curid=2362252" title="Hurbanovo námestie">
Hurbanovo námestie

Hurbanovo námestie (dawniej niem. "König-Ludwig-Platz", węg. "Nagy Lajos tér") – plac w Bratysławie, w dzielnicy Stare Miasto, na obrzeżach zabytkowego centrum miasta i na skrzyżowaniu ulic Kapucínska, Suché mýto, Obchodná i Námestie Slovenského národného povstania.
Ważnym zabytkiem na placu jest Kościół Trynitarzy.

</doc>
<doc id="2362253" url="https://pl.wikipedia.org/wiki?curid=2362253" title="Marian Czerwiński (1903-1968)">
Marian Czerwiński (1903-1968)



</doc>
<doc id="2362254" url="https://pl.wikipedia.org/wiki?curid=2362254" title="Papirus 101">
Papirus 101

Papirus 101 (według numeracji Gregory-Aland), oznaczany symbolem formula_1 – wczesny grecki rękopis Nowego Testamentu, spisany w formie kodeksu na papirusie. Paleograficznie datowany jest na III wiek. Zawiera fragmenty Ewangelii według Mateusza.
Opis.
Zachowały się tylko fragmenty jednej karty Ewangelii według Mateusza (3,10-12; 3,16-4,3). Oryginalna karta miała rozmiary 10 na 25 cm. Tekst pisany jest w 32-33 linijkach na stronę.
Nomina sacra pisane są skrótami.
Tekst.
Tekst grecki rękopisu reprezentuje aleksandryjską tradycję tekstualną, bliższy jest Kodeksowi Synajskiemu niż Watykańskiemu.
Historia.
Rękopis prawdopodobnie powstał w Egipcie. Na liście rękopisów znalezionych w Oksyrynchos figuruje na pozycji 4401. Tekst rękopisu opublikował J. David Thomas w 1997 roku. INTF umieścił go na liście rękopisów Nowego Testamentu, w grupie papirusów, dając mu numer 101.
Rękopis datowany jest przez INTF na III wiek. Paleograficznie bliski jest dla P. IFAO inv. 89 oraz dla P. Col. VII 282, oba datowane na III wiek. Comfort datuje rękopis na III wiek.
Cytowany jest w krytycznych wydaniach Nowego Testamentu (NA27).
Obecnie przechowywany jest w Ashmolean Museum (P. Oxy. 4401) w Oksfordzie.

</doc>
<doc id="2362255" url="https://pl.wikipedia.org/wiki?curid=2362255" title="Kamenné námestie">
Kamenné námestie

Kamenné námestie ("Kamienny Plac"; dawniej "Stein-Platz" (niem.) lub "Kő-tér" (węg.)) – jeden z centralnych placów w Bratysławie.
Na placu znajduje się market "Tesco", a także dom towarowy "Prior" i hotel "Kyjev".
Na Kamiennym Placu zatrzymuje się kilka linii tramwajowych, które obsługują Nowe Miasto, Rače, Karlovą Ves i Dubravkę.

</doc>
<doc id="2362256" url="https://pl.wikipedia.org/wiki?curid=2362256" title="Artur Reinhart">
Artur Reinhart

Artur Reinhart również Arthur Reinhart (ur. 24 marca 1965 w Kluczborku) – polski operator filmowy i montażysta. Dwukrotny zwycięzca Złotej Żaby podczas festiwalu Camerimage, dwukrotny zdobywca Polskiej Nagrody Filmowej za najlepsze zdjęcia, laureat Złotego Lwa za najlepsze zdjęcia podczas Festiwalu Polskich Filmów Fabularnych. Członek Polish Society of Cinematographers.
Kariera.
Rozpoczął studia reżyserskie w Łódzkiej Szkole Filmowej, jednak po dwóch semestrach przeniósł się na wydział operatorski, który ukończył w 1992 roku.
Początkowo pracował głównie na planach dokumentów i filmów krótkometrażowych. Współpracował m.in. z Marcelem Łozińskim, tworząc wraz z Jackiem Petryckim zdjęcia do nominowanego do Oscara w kategorii „najlepszy dokumentalny obraz krótkometrażowy” "89 mm od Europy".
W 1994 roku rozpoczął współpracę z Dorotą Kędzierzawską, realizując zdjęcia do jej filmu "Wrony". Produkcja została ciepło przyjęta, a Reinhart otrzymał główną nagrodę Złotej Żaby podczas Międzynarodowego Festiwalu Sztuki Autorów Zdjęć Filmowych Plus Camerimage.

</doc>
<doc id="2362257" url="https://pl.wikipedia.org/wiki?curid=2362257" title="Papirus 102">
Papirus 102

Papirus 102 (według numeracji Gregory-Aland), oznaczany symbolem formula_1 – wczesny grecki rękopis Nowego Testamentu, spisany w formie kodeksu na papirusie. Paleograficznie datowany jest na III wiek. Zawiera fragmenty Ewangelii według Mateusza.
Opis.
Zachowały się tylko fragmenty jednej karty Ewangelii według Mateusza (4,11-12.22-23). Oryginalna karta miała rozmiary 27 na 14 cm. Tekst pisany jest w 35 linijkach na stronę.
Nomina sacra pisane są skrótami.
Tekst.
Fragment jest zbyt krótki by ustalić jego przynależność tekstuologiczną.
Historia.
Rękopis prawdopodobnie powstał w Egipcie. Na liście rękopisów znalezionych w Oksyrynchos figuruje na pozycji 4402. Tekst rękopisu opublikował J. David Thomas w 1997 roku. INTF umieścił go na liście rękopisów Nowego Testamentu, w grupie papirusów, dając mu numer 102.
Rękopis datowany jest przez INTF na III wiek. Paleograficznie bliski jest dla P. Hermes 5, ale jest nieco wcześniejszy. Comfort datuje rękopis na III wiek.
Cytowany jest w krytycznych wydaniach Nowego Testamentu (NA27).
Obecnie przechowywany jest w Ashmolean Museum (P. Oxy. 4402) w Oksfordzie.

</doc>
<doc id="2362263" url="https://pl.wikipedia.org/wiki?curid=2362263" title="Archidiecezja Piura">
Archidiecezja Piura

Archidiecezja Piura – archidiecezja rzymskokatolicka w peruwiańskim mieście Piura, będąca diecezją do roku 1966.

</doc>
<doc id="2362264" url="https://pl.wikipedia.org/wiki?curid=2362264" title="London Volleyball International 2011">
London Volleyball International 2011

London Volleyball International 2011 – turniej towarzyski w piłce siatkowej mężczyzn, który odbył się w dniach 20-24 lipca 2011 roku w Londynie w Wielkiej Brytanii w ramach przygotowań do Letnich Igrzysk Olimpijskich 2012.
Turniej rozgrywany był systemem kołowym. Drużyny zagrały ze sobą po jednym spotkaniu.
Wszystkie meczu odbyły się w Earls Court Conference Centre.
Składy drużyn.
Sekcja grupuje składy wszystkich reprezentacji narodowych w piłce siatkowej, które wystąpiły w London Volleyball International 2011.
Brazylia.
Trener: Roberley Luis LeonaldoAsystent: Maurício Paes
Egipt.
Trener: Sherif El ShemerlyAsystent: Mahmoud Hassouna
Meksyk.
Trener: Jorge AzairAsystent: Sergio Hernández Herrera
Serbia.
Trener: Igor KolakovićAsystent: Željko Bulatović
Stany Zjednoczone.
Trener: Alan KnipeAsystent: Gary Sato
Wielka Brytania.
Trener: Harry BrokkingAsystent: Joel Banks

</doc>
<doc id="2362265" url="https://pl.wikipedia.org/wiki?curid=2362265" title="Diecezja Chimbote">
Diecezja Chimbote

Diecezja Chimbote – diecezja Kościoła rzymskokatolickiego w Peru, w metropolii Trujillo. Została erygowana 1962 roku.

</doc>
<doc id="2362266" url="https://pl.wikipedia.org/wiki?curid=2362266" title="Diecezja Huánuco">
Diecezja Huánuco

Diecezja Huánuco – diecezja Kościoła rzymskokatolickiego w Peru. Należy do archidiecezji Huancayo. Została erygowana 17 marca 1865 roku przez paieża Piusa IX bullą "Singulari animi Nostri".

</doc>
<doc id="2362267" url="https://pl.wikipedia.org/wiki?curid=2362267" title="Jan Antoni Paszkiewicz">
Jan Antoni Paszkiewicz

Jan Antoni Paszkiewicz (ur. 28 grudnia 1956 w Chełmie) – pisarz, publicysta, działacz niepodległościowy, znawca tematyki kresowej.
Absolwent Wydziału Nauk Humanistycznych Katolickiego Uniwersytetu Lubelskiego na kierunku historia (1980). W latach 1990-2006 pracował jako nauczyciel historii i WOS w II Liceum Ogólnokształcącym im. gen Gustawa Orlicz-Dreszera w Chełmie.
Twórczość literacka.
Jako autor:
Jako redaktor i współautor:
Jako dziennikarz publikował swoje teksty m.in. w "Horyzontach" KNSH KUL, "Roczniku Chełmskim", "Poznaj swój kraj", "Polonia Leicester". W latach 1995-2005 był stałym współpracownikiem magazynu "Pro Patria", zaś od 2006 współpracuje z kwartalnikiem "Wołyń bliżej".
Nagrody i odznaczenia.
Odznaczony :
W 2001 otrzymał nominację do nagrody za osiągnięcia w dziedzinie twórczości artystycznej, upowszechniania i ochrony dóbr kultury im. K. A. Jaworskiego w kategorii animatora kultury.

</doc>
<doc id="2362268" url="https://pl.wikipedia.org/wiki?curid=2362268" title="Tożsamość Kuby Rozpruwacza">
Tożsamość Kuby Rozpruwacza

Seria morderstw dokonanych od sierpnia do października 1888 r. na Whitechapel w Londynie została uznana za dzieło pojedynczego seryjnego mordercy określanego jako Kuba Rozpruwacz ("Jack the Ripper"). Jego tożsamość jest wciąż nieznana, choć liczba podejrzanych przekracza setkę. Pomimo wielu hipotez badacze do tej pory nie doszli do żadnego jednoznacznego wniosku, a niektórych teorii co do jego tożsamości nie można traktować poważnie.
Podejrzani XIX-wiecznej policji.
Zgodnie z aktami miejskiej policji w śledztwie uwzględniono jedenaście pojedynczych morderstw popełnionych od 1888 do 1889 określonych jako „morderstwa z Whitechapel” od ubogiej dzielnicy Londynu, w której do nich doszło. Pięć z nich: zabójstwa Mary Ann Nichols, Annie Chapman, Elizabeth Stride, Catharine Eddowes oraz Mary Jane Kelly powszechnie uważane są za dzieło pojedynczego seryjnego mordercy znanego jako Kuba Rozpruwacz. Pozostałe dotyczące Emmy Elizabeth Smith, Marthy Tabram, Rose Mylett, Alice McKenzie, Frances Coles oraz jednej niezidentyfikowanej kobiety są również przypisywane Rozpruwaczowi.
Precyzja zabójstw oraz poważne okaleczenia zwłok ofiar obejmujące między innymi wycinanie narządów wewnętrznych doprowadziło do spekulacji jakoby morderca był rzeźnikiem bądź lekarzem. Niektórzy jednak nie zgadzali się z tymi opiniami, uznając je za bezpodstawne. Po sprawdzeniu alibi miejscowych rzeźników wykluczono jednak ich z kręgu podejrzanych. Przesłuchano ponad 2000 osób, więcej niż 300 przebadano pod kątem ewentualnych dowodów zbrodni, a 80 zatrzymano.
Poniżej zamieszczono listę osób, które policja uznała za szczególnie prawdopodobnych podejrzanych. Żadna z nich nie została jednak formalnie oskarżona o zbrodnie przypisane Kubie Rozpruwaczowi.
Montague John Druitt.
Montague John Druitt (15 sierpnia 1857 – wczesny listopad 1888) – urodzony w Dorset adwokat, dorabiający się jako nauczyciel w Blackheath (Londyn). Zwolniony z pracy, popełnił samobójstwo, topiąc się w Tamizie. Jego rozkładające się zwłoki wyłowiono z Tamizy koło Chiswick 31 grudnia 1888 r. Niektórzy badacze podejrzewają, że Druitt był homoseksualistą, przez co został zwolniony, jednak prawdopodobniejszą przyczyną utraty pracy była choroba psychiczna, odziedziczona po babce i matce. Komisarz Melville Macnaghten w swojej notatce z 23 lutego 1894 uznał go za podejrzanego ze względu na fakt, że jego śmierć, do której doszło wkrótce po zabójstwie Mary Jane Kelly, zakończyła tzw. „piątkę kanonicznych ofiar Kuby Rozpruwacza”. Macnaghten niepoprawnie opisał go jako 41-letniego lekarza. 1 września dzień po morderstwie Annie Chapman Druitt grał w krykieta na drugim brzegu Tamizy w Kent, podczas gdy morderca prawdopodobnie dalej przebywał w Whitechapel. Prowadzący sprawę Rozpruwacza detektyw Frederick Abberline z powodu braku dowodów przeciw Druittowi z wyjątkiem zbiegu w czasie jego samobójstwa i ostatniego „kanonicznego” morderstwa uznał go za mało prawdopodobnego podejrzanego.
Seweryn Kłosowski alias George Chapman.
Seweryn Kłosowski alias George Chapman (nie był spokrewniony z drugą „kanoniczną” ofiarą Rozpruwacza Annie Chapman, 14 grudnia 1865 – 7 kwietnia 1903) pochodził z Polski, ale między 1887 a 1888 wyemigrował do Wielkiej Brytanii, co zbiega się w czasie z początkiem tajemniczych morderstw na Whitechapel. Między 1893 a 1894 przybrał nazwisko George Chapman. Otruł trzy swoje kolejne żony, za co został powieszony w 1903 r. W czasie działalności Kuby Rozpruwacza mieszkał na Whitechapel, gdzie pracował jako męski fryzjer. Zgodnie z wydaną w 1930 roku książką H.L. Adama Kłosowski był głównym podejrzanym detektywa Fredericka Abberline. Również na łamach czasopisma "Pall Mall Gazette" opublikowano artykuł, w których stwierdzono, że Abberline był pewny, że Rozpruwaczem jest Chapman. Przeciwnicy tej teorii wskazują na fakt, że Kłosowski wszystkie swoje żony pozbawił życia trucizną, tymczasem Rozpruwacz podcinał im gardła. Tak duże zmiany w "modus operandi" zabójcy są bardzo rzadkie, jednak niewykluczone.
Aaron Kośmiński.
Aaron Kośmiński urodzony jako Aron Mordke Kozminski (11 września 1865 – 24 marca 1919) – polski Żyd umieszczony w zakładzie dla obłąkanych w 1891. „Kośmiński” (niewymieniony z imienia) pojawia się w notatkach służbowych Melvilla Macnaghtena z 1891 r. oraz pisanych ręcznie przez Donalda Swansona komentarzach do kopii wspomnień Roberta Andersona. Anderson notuje, że Rozpruwacz został zidentyfikowany jako polski Żyd, jednakże potencjalni świadkowie, również będący Żydami, odmówili zeznań, nie chcąc obciążać swojego współrodaka. Hipoteza ta wzbudziła mieszane uczucia wśród badaczy: jedni ją przyjęli, a inni odrzucili. Macnaghten wspomina jednak, że niejeden podejrzany otwarcie zaprzeczył relacjom Andersona.
Kośmiński mieszkał na Whitechapel, jednak większość życia spędził w szpitalu psychiatrycznym, gdzie nie zdradzał skłonności do przemocy. Jego obłęd ograniczał się do halucynacji słuchowych, paranoidalnego strachu przed byciem zjedzonym przez innych ludzi oraz odmowy mycia się oraz kąpieli.
W wydanej 9 września 2014 r. książce "Naming Jack the Ripper" Russel Edwards twierdzi, że na podstawie wyników badań genetycznych materiału DNA ze znalezionego na miejscu zbrodni szala, to właśnie Aaron Kośmiński miał być poszukiwanym sprawcą. Zdaniem ekspertów w zakresie analizy kryminalistycznej DNA, w tym Aleca Jeffreysa, opinia Edwardsa oparta jest jednak na błędnej metodologii i w żadnym wypadku nie jest wiążąca.
12 marca 2019 w „Journal of Forensic Sciences” został opublikowany artykuł twierdzący, że mtDNA z szala można powiązać z żyjącymi krewnymi Eddowes i Kośmińskiego. Jego autorami byli Jari Louhelainen i David Miller. Według artykułu marker genetyczny zidentyfikowany jako pochodzący od Kośmińskiego występuje u 1,9% populacji europejskiej, a ten zidentyfikowany jako pochodzący u Eddowes u 0,13% standardowej populacji europejskiej, w efekcie można określić, że szansa, że na jednym dowodzie rzeczowym pojawiłyby się w drodze losowej akurat te dwa ślady DNA wynosi 0,0025%. Autorzy na podstawie materiału genetycznego określili kolor włosów i oczu podejrzanego na brązowy, co byłoby zgodne z zeznaniami świadka. Artykuł spotkał się z krytyką. Specjalista medycyny sądowej Walther Parson powiedział, że z uwagi na brak załączenia do artykułu sekwencji mtDNA „czytelnik nie może osądzić wyniku”. Genetyk Hansi Weissensteiner uznał, że badania mtDNA pozwalają co najwyżej na wyłączenie kogoś z kręgu podejrzanych, a nie pozwalają nam potwierdzić czyjejś winy.
Michael Ostrog.
Michael Ostrog (1833–1904?) – rosyjski zawodowy oszust. Używał wielu pseudonimów i nazwisk. Macnaghten wymienia go jako jednego z podejrzanych w 1889. Nie ma jednak żadnych dowodów, że działalność Ostroga dotyczyła poważniejszych przestępstw niż kradzieże oraz oszustwa. Ponadto Philip Sugden zauważył, że dokumenty świadczą jakoby Ostrog w okresie działalności Rozpruwacza przebywał w więzieniu we Francji. Data jego śmierci jest nieznana; ostatnia wzmianka o Ostrogu pochodzi z 1904.
John Pizer.
John Pizer lub Piser (1850–1897) – polski Żyd zamieszkały w Whitechapel, zajmujący się wyrobem butów. Sierżant William Thicke aresztował Pizera 10 września 1888. Pizer był znany jako „Skórzany Fartuch” ("Leather Apron"), a Thicke posądzał go o dokonanie serii drobnych napaści na prostytutki. Na początku działalności Rozpruwacza „Skórzany Fartuch” był powszechnie podejrzewany o brutalne zabójstwa z Whitechapel. Jednakże badający sprawę inspektor stwierdził, że nie ma żadnych dowodów na jego winę, a sam Pizer został zwolniony, kiedy potwierdził swoje alibi: podczas zabójstwa Mary Ann Nichols przebywał z krewnymi, a gdy zabito Annie Chapman rozmawiał z funkcjonariuszem policji oraz oglądał spektakularne ognie w londyńskim porcie.
James Thomas Sadler.
Sadler był przyjacielem Frances Coles – ostatniej ofiary zabójstwa uwzględnionej w śledztwie dotyczącym Kuby Rozpruwacza. Coles została zamordowana 13 lutego 1891 poprzez podcięcie gardła. Zaraz po tym zdarzeniu zatrzymano Sadlera, ale nie zebrano wystarczającej ilości dowodów, by oskarżyć go o zbrodnie Rozpruwacza, ponieważ podczas pierwszych jego morderstw Sadler przebywał na morzu, został więc wypuszczony na wolność. W notatce Macnaghtena z 1892 r. wspomniano o Sadlerze i jego przypuszczalnym związku z morderstwem Coles. Macnaghten przyznał wprawdzie, że Sadler „był człowiekiem o nieokiełznanym charakterze i całkowicie uzależnionym od alkoholu oraz towarzyszem najtańszych prostytutek”, jednak uznał, że jest mało prawdopodobnym podejrzanym.
Francis Tumblety.
Francis Tumblety (1833–1903) dorobił się niewielkiej fortuny udając tradycyjnego indiańskiego zielarza w USA i Kanadzie. Miał opinię zadeklarowanego mizoginisty. Został oskarżony o celowe spowodowanie śmierci swojego pacjenta, jednak uniknął procesu sądowego.
W 1865 został zatrzymany za współudział w zabójstwie Abrahama Lincolna, mimo tego wypuszczono go na wolność. Tumblety w 1888 r. przybył do Wielkiej Brytanii. 7 listopada 1888 aresztowano za nielegalne ówcześnie praktyki homoseksualne. W celu uniknięcia procesu uciekł do Francji, a następnie USA.
Aresztowanie znanego już tam z autoreklamy i podejrzeń o działalność przestępczą Tumblety'ego połączono z morderstwami na Whitechapel. Pojawiały się pogłoski, że Scotland Yard planuje go ekstradytować, jednak londyńska policja i prasa zaprzeczały im. Również nowojorscy funkcjonariusze przyznali, że nie ma żadnych dowodów na związek Tumblety'ego z działalnością Kuby Rozpruwacza. Możliwość popełnia zbrodni z Whitechapel przez Tumblety'ego po raz pierwszy zasugerował nadinspektor John Littlechild w 1913 w liście do dziennikarza Georga R. Simsa.
Podejrzani XIX-wiecznego społeczeństwa oraz prasy.
Działalność Kuby Rozpruwacza rozsławiona przez media zainteresowała większość społeczeństwa epoki wiktoriańskiej. Wiele osób próbowało pomóc w śledztwie publikując na łamach gazet nazwiska swoich podejrzanych lub informując o nich policję. Wielu propozycji nie można brać poważnie. Ich przykładem jest np. słynny aktor Richard Mansfield. W okresie działalności Rozpruwacza grał on główną postać w inscenizacji noweli Doktor Jekyll i pan Hyde. Swoją rolę odegrał tak przekonywająco, że wiele osób podejrzewało, że to właśnie on jest słynnym zabójcą z Whitechapel.
William Henry Bury.
William Henry Bury (25 maja 1859 – 24 kwietnia 1889) pochodził z Dundee, później przeprowadził się do East Endu, gdzie 4 lutego 1889 udusił swoją żonę Ellen Elliott, byłą prostytutkę. W okolicach jej brzucha pozostawił liczne rany. 6 dni później Bury udał się na policję, gdzie zgłosił samobójstwo swojej żony. Nie dano mu jednak wiary, został oskarżony o zabójstwo Elliott i powieszony 24 kwietnia 1889 w Dundee. Policja badała jego ewentualny związek z morderstwami na Whitechapel, choć sam Bury zaprzeczał jakimkolwiek powiązaniom. Hipotezę, że Bury był Rozpruwaczem rozpropagował jego kat James Berry.
Thomas Neill Cream.
Thomas Neill Cream (27 maja 1850 – 15 listopada 1892) – lekarz specjalizujący się w nielegalnych aborcjach. Urodzony w Glasgow, studiował w Londynie i Kanadzie, w której rozpoczął pracę. Później przeniósł się do Chicago. Został skazany na karę pozbawienia wolności w listopadzie 1881 za otrucie jednej ze swoich pacjentek. Przebywał w więzieniu stanowym w Joliet, skąd zwolniono go 31 lipca 1891 za dobre sprawowanie. Przeprowadził się do Londynu, gdzie zaczął ponownie swoją zbrodniczą działalność. Wkrótce potem został aresztowany. 15 listopada 1892 Cream został powieszony. Niektóre źródła podaje, ze jego ostatnie słowa brzmiały „Jestem Kubą” ("I am Jack the..."), co miało oznaczać przyznanie się do winy. Jednakże policjanci obecni przy egzekucji nie wspominają o rzekomym przedśmiertnym wyznaniu Creama. W czasie działalności Rozpruwacza przebywał on w więzieniu, przez co wiele badaczy wyklucza go z kręgu podejrzanych. Jednak Donald Bell zasugerował, że Cream mógł przekupić strażników więziennych i przebywał na wolności długo przed formalnym zwolnieniem. Edward Marshall-Hall spekuluje jakoby karę pozbawienia wolności zamiast niego odbywał sobowtór. Tym hipotezom zaprzeczyły wszakże ówczesne władze Illinois, gazety publikowane w tym okresie, zeznania adwokata Creama, jego rodziny oraz samego oskarżonego.
Thomas Hayne Cutbush.
Thomas Hayne Cutbush (1864–1903) został skierowany do szpitala w Lamberth w 1891 z racji zaburzeń psychicznych spowodowanych z kiłą. Po pchnięciu kobiety nożem w okolicę pośladkową i ponownej próbie podobnego zamachu został uznany za obłąkanego i zamknięty w szpitalu Broadmoor (1891 r.), gdzie przebywał do śmierci. Gazeta "Sun" opublikowała w 1894 cykl artykułów identyfikujących Rozpruwacza jako Cutbusha. Nie ma żadnych dowodów, że policja na poważnie rozważała tę teorię. Niezbyt prawdopodobna jest też hipoteza, że Melville Macnaghten sporządził swoją notatkę służbową, w której podejrzewa o zbrodnie Rozpruwacza Druitta, Kośmińskiego i Ostroga w celu odsunięcia zarzutów od Cutbusha, co zasugerowali redaktorzy "Sun". Wydana w 1993 książka "Jack the Myth" A.P. Wolfa również przychyla się do teorii utożsamiającej go ze słynnym mordercą z Whitechapel. Zdaniem Wolfa Macnaghten napisał swoje słynne notatki dotyczące sprawy Rozpruwacza, by ochronić przed odpowiedzialnością karną wuja Cutbusha, będącego jednym z policjantów.
Frederick Bailey Deeming.
Frederick Bailey Deeming (30 lipca 1842 – 23 maja 1892) zamordował swoją pierwszą żonę i czwórkę jej dzieci w pobliżu St. Helens, Lancashire w 1891. Przestępstwo to nie zostało wykryte, a Deeming tego samego roku ze swoją drugą żoną wyjechał do Australii. Tam również ją pozbawił życia. Później jej ciało odkryto zakopane pod domem, w których małżeństwo Deemingów uprzednio mieszkało. Dzięki temu odkryciu brytyjska policja odnalazła także ciała pięciu poprzednich ofiar mężczyzny. Został on aresztowany, osądzony i skazany na śmierć. Deeming chwalił się w więzieniu, że jest Rozpruwaczem, jednak w czasie jego działalności przebywał w więzieniu, bądź południowej Afryce. Policja wykluczyła jakiekolwiek jego powiązania z morderstwami na Whitechapel. Deeming zginął powieszony w Melbourne.
Carl Feigenbaum.
Carl Ferdinand Feigenbaum (? – 27 kwietnia 1896) – został zatrzymany w 1894 przez nowojorską policję z powodu morderstwa Julianny Hoffmann. Zabójstwa tego dokonał podcinając jej gardło. Po straceniu Feigenbauma jego prawnik stwierdził, że skazany przed śmiercią przyznał się do mizoginii oraz chęci mordowania kobiet oraz okaleczania ich zwłok. Zdaniem Lawtona Feigenbaum był Kubą Rozpruwaczem. Jego twierdzenia zagłuszone sensacyjnymi prasowymi reportażami zostały zapomniane. Dopiero w następnym wieku Trevor Marriott ponownie zaczął rozważać tę hipotezę, przypisując Feigenbaumowi także inne podobne morderstwa w Niemczech oraz USA. Jednakże jak zauważył Wolf Vanderlinden wiele morderstw wymienionych przez Mariotta prawdopodobnie nie miała miejsca i były jedynie wymysłem dziennikarzy, chcących w ten sposób zwiększyć poczytność gazet. Inny prawnik biorący udział w sprawie Feigenbauma zanegował twierdzenie o jego związku z Rozpruwaczem. Nie ma też żadnych dowodów, że w okresie morderstw Feigenbaum przebywał w Whitechapel.
Robert Donston Stephenson.
Robert Donston Stephenson alias Roslyn D'Onston Stephenson (20 kwietnia 1841 – 9 października 1916) – dziennikarz zainteresowany okultyzmem i czarną magią. Przybył jako pacjent do londyńskiego szpitala na Whitechapel krótko przed początkiem morderstw Kuby Rozpruwacza, a wkrótce po ich ustaniu powrócił do swojego domu. Później opublikował w gazecie artykuł, w którym stwierdził, że Rozpruwaczem jest Francuz, a motywem zabójstw praktyki związane z czarną magią. Prywatny detektyw z powodu dziwnego zachowania Stephensona oraz jego żywego zainteresowania sprawą mordercy z Whitechapel w Wigilię Bożego Narodzenia przedstawił Scotland Yardowi swoje podejrzenia dotyczące związku Stephensona z Rozpruwaczem. Po dwóch dniach sam podejrzany oskarżył o zabójstwa lekarza Morgana Daviesa. Później Stephensona ze zbrodniami połączył również dziennikarz William Thomas Stead. Współczesny historyk Melvin Harris w swoich książkach przedstawił Stephensona jako najbardziej prawdopodobnego podejrzanego, jednak dziewiętnastowieczna policja raczej nie rozważyła poważnie tezy łączącej go oraz Daviesa z Rozpruwaczem.
Jacob Levy.
Jacob Levy, 1856–1891, urodzony w żydowskiej rodzinie, Josepha i Caroline Levych. Jeden z najbardziej prawdopodobnych podejrzanych o bycie Kubą Rozpruwaczem. Pracował jako rzeźnik na Middlesex Street i tam też mieszkał pod numerem 36. Miejsce jego pracy i zamieszania znajdowało się bardzo blisko miejsc zamordowania pierwszych ofiar. Wiadomo, że razem z żoną posiadał około 4 synów, z czego co najmniej jeden cierpiał na syfilis. Istnieje przypuszczenie, że Jacob Levy był częstym klientem londyńskich prostytutek, od których zaraził się chorobą, która z kolei przeszła na jego żonę i syna. Winiąc za to prostytutki mógł zabijać je i okaleczać ich ciała tak aby przypominały ludzi chorych na syfilis (ucinanie powiek i nosa, rany szarpane na policzkach). Jako rzeźnik często pracował na nocnych zmianach, przez co nie było go w domu w żadną noc, w których doszło do morderstw Kuby Rozpruwacza. Jego doświadczenie rzeźnickie dawało mu sporą wiedzę o anatomii ludzkiej, co może również być dowodem na to, że Jacob Levy był Kubą Rozpruwaczem. Korzystał tylko z usług biednych prostytutek, takich jak Annie Chapman czy Mary Jane Kelly, gdyż na droższe nie pozwalała mu jego sytuacja finansowa. Był karany za paserstwo i kradzież mięsa. Wypisane przez niego listy zawierały błędy ortograficzne, dokładnie tak samo jak listy, które Kuba Rozpruwacz wysyłał policji. Jacob Levy zmarł 29 lipca 1891 roku na skutek syfilisu.
Podejrzani późniejszych autorów.
Po latach o morderstwa podejrzewano niemal każdego, nawet na podstawie wątpliwych poszlak w tym kilka sławnych osób, których policja w swoim śledztwie nie uwzględniła. Wielu teorii współczesnych badaczy co do tożsamości Rozpruwacza nie można brać poważnie. Obejmują one między innymi powieściopisarza George’a Gissinga, brytyjskiego premiera Williama Ewarta Gladstone oraz chorego na syfilis artystę Franka Milesa.
Joseph Barnett.
Joseph Barnett (1858–1927) był handlarzem ryb oraz kochankiem ostatniej „kanonicznej” ofiary Rozpruwacza – Mary Jane Kelly. Ich związek trwał od 8 kwietnia 1887 do 30 października 1888 r., kiedy to się pokłócili, a Kelly powróciła do prostytucji, chcąc zarobić na życie. Detektyw Abberline poddał Barnetta czterogodzinnemu przesłuchaniu, jak również kazał sprawdzić, czy na jego ubraniu nie ma plam krwi, jednak został on finalnie został wypuszczony na wolność. Sto lat później Bruce Paley zasugerował, że odrzucony przez Kelly Barnett dokonał czterech wcześniejszych morderstw przypisywanych Rozpruwaczowi, by zastraszyć swoją byłą kochankę i zmusić ją do rezygnacji z prostytucji. Inni sądzą, że Barnett zabił jedynie Kelly i upozorował morderstwo na popełnione przez słynnego mordercę z Whitechapel, jednak śledztwo Fredericka Abberline oczyściło go z zarzutów. Pozostałe osoby, związane z tą kobietą i podejrzewane o jej zabójstwo, to John McCarthy, u którego wynajmowała mieszkanie, oraz jej dawny partner Joseph Fleming.
Lewis Carroll.
Lewis Carroll właściwie Charles Lutwidge Dodgson (27 stycznia 1832 – 14 stycznia 1898) – znany przede wszystkim z autorstwa książki "Alicja w Krainie Czarów". Richard Wallace w swojej książce "Kuba Rozpruwacz, Przyjaciel lekkoduch" na podstawie anagramów z utworów Carolla uznał go za Rozpruwacza. Współcześni badacze jednak odrzucają tę hipotezę.
David Cohen.
David Cohen (1865–1889) – polski Żyd, którego zatrzymanie w zakładzie dla obłąkanych zbiegło się mniej więcej w czasie z końcem mordów przypisanych Rozpruwaczowi. Opisywany jako mocno aspołeczny, ubogi mieszkaniec East Endu. Martin Fido w swojej książce "The Crimes, Detection and Death of Jack the Ripper" (1987) zidentyfikował go jako Rozpruwacza. Zdaniem Fido nazwisko David Cohen oznaczało w dziewiętnastowiecznej Brytanii każdego żydowskiego emigranta o nieznanej bądź ukrytej tożsamości, podobnie jak obecnie w USA John Doe. Fido uznał, że to właśnie Cohen był „Skórzanym Fartuchem” i utożsamił go z Nathanem Kamińskim – szewcem zarażonym syfilisem. W połowie 1888 Kamiński zaginął, a pojawił się Cohen. Badacz spekuluje, że policja pomyliła nazwisko „Kamiński” i „Kośmiński”, co spowodowało błędne uwzględnienie w śledztwie Aarona Kośmińskiego. Cohen w przytułku wykazywał agresję i upodobania destrukcyjne, dlatego musiał tam przebywać aż do śmierci w październiku 1889. Zajmujący się tworzeniem profili morderców dla FBI John Douglas opublikował pracę "The Cases That Haunt Us", w której uznał, że próby analizy psychologicznej Rozpruwacza dowodzą, że była to osoba „znana policji jako David Cohen lub ktoś bardzo do niego podobny”.
William Withey Gull.
William Withey Gull (31 grudnia 1816 – 29 stycznia 1890) – nadworny lekarz królowej Wiktorii. Za Rozpruwacza uznano go w ramach krytykowanej teorii masońskiego/królewskiego spisku stworzonej przez książki takie jak "Jack the Ripper: The Final Solution". Za współwinnego morderstw uznano stangreta Johna Netleya. Dzięki popularności tej teorii w świecie literatury oraz jej dramatyzmu Gull został przedstawiony jako Rozpruwacz w wielu książkach i filmach np. thrillerze „Kuba Rozpruwacz” (1988), gdzie główną rolę zagrał Michael Caine.
George Hutchinson.
George Hutchinson był robotnikiem. 12 listopada 1888 udał się na jeden z londyńskich posterunków policji i zeznał, że w nocy przed śmiercią Mary Jane Kelly zauważył ją z mężczyzną o rzucającym się w oczy wyglądzie. Mimo iż opisywane przezeń zdarzenie odbyło się w nocy, Hutchinson podał zaskakująco drobiazgowy opis tajemniczego towarzysza Kelly. Bardziej doświadczeni policjanci zanegowali wiarygodność jego zeznań, jednak przesłuchujący go detektyw Frederick Abberline uznał jego relację za godną zaufania. Robert Anderson – jedna z osób prowadzących śledztwo w sprawie Rozpruwacza – uznał, że jedyną osobą, która dobrze przyjrzała się zabójcy, był Żyd. Hutchinson Żydem nie był, stąd relacja Andersona nie dotyczy go. Późniejsi badacze sugerowali, że Hutchinson był naprawdę Rozpruwaczem i chciał po prostu odwrócić uwagę policji od siebie, lub po prostu szukał rozgłosu.
James Kelly.
James Kelly (20 kwietnia 1860 – 17 września 1929) – po raz pierwszy za Rozpruwacza uznał go Jim Tully w 1997. James Kelly (wbrew nazwisku nie był spokrewniony z ostatnią „kanoniczną” ofiarą Rozpruwacza – Mary Jane Kelly) zamordował swoją żonę w 1883 dźgając ją nożem w gardło. Został uznany za niepoczytalnego i zamknięty w przytułku, z którego uciekł na początku 1888, posługując się dorobionym przez siebie kluczem. Po zabójstwie Mary Jane Kelly – ostatnim powszechnie uznawanym zabójstwie Kuby Rozpruwacza – policja bezskutecznie poszukiwała Jamesa Kelly. W 1927 powrócił on niespodziewanie do przytułku, gdzie dwa lata później zmarł, prawdopodobnie z przyczyn naturalnych. Ed Norris – emerytowany oficer śledczy Oficjalnego Departamentu Policji Nowego Jorku (NYPD) zaprezentował w wyemitowanym przez Discovery Channel programie „Kuba Rozpruwacz za Oceanem” ("Jack the Ripper in America") pogląd, że to właśnie James Kelly był tajemniczym mordercą z Whitechapel. Jego zdaniem wielu faktów z życiorysu podejrzanego potwierdza prawdziwość tej teorii. Kelly pracował jako tapicer, co wymagało dużej precyzji w posługiwaniu się nożem. Opublikował także artykuł, w którym wyraził silną dezaprobatę moralną w stosunku do prostytutek i poinformował, że będąc uciekinierem przebywał na „wojennej ścieżce”. Norris zauważył także, że w czasie jego pobytu w Nowym Jorku doszło tam do morderstwa Carrie Brown, przypominającego zbrodnie dokonane na londyńskich kurtyzanach.
James Maybrick.
James Maybrick (20 października 1838 – 11 maja 1889) – kupiec bawełny. Jego żonę Florence oskarżono o otrucie męża arszenikiem. W 1990 r. Michael Barrett opublikował tzw. „Dziennik Kuby Rozpruwacza” rzekomo autorstwa Maybricka, w którym przyznaje się on do zbrodni. Pięć lat później Barrett pod przysięga oświadczył, że dziennik jest fałszerstwem dokonanym przez niego i jego żonę Anne, oraz szczegółowo opisał proces fabrykacji. Po rozwodzie małżeństwa Barrettów Anne zanegowała oświadczenia swojego męża, twierdząc, że „Dziennik Kuby Rozpruwacza” jest autentyczny. Późniejsi badacze nie podzielili jej opinii, wskazując na liczne błędy rzeczowe dotyczące przestępstw w rękopisie, charakter pisma odmienny od znanego z testamentu Jamesa Maybricka oraz użycie atramentu ze środkiem konserwującym nieznanym do 1974.
Alexander Pedachenko.
Alexander Pedachenko (1857–1908, daty niepewne) – pierwsza wzmianka o nim pojawia się w 1923 w pamiętnikach pt. "Things I Know about Kings, Celebrities and Crooks" autorstwa Williama Le Queux. Le Queux stwierdził, że widział francuskojęzyczny rękopis napisany przez Grigorija Rasputina, w którym miało paść twierdzenie, że Rozpruwaczem był obłąkany rosyjski lekarz Pedachenko, mający działać na zlecenie carskiej tajnej policji w celu skompromitowania Scotland Yardu. Podano także nazwiska dwóch jego domniemanych współpracowników: „Levitski” oraz Winberg. Nie ma jednakże żadnych poważnych dowodów na historyczność Alexandra Pedachenko, a wiele epizodów z jego życia zanotowanych przez Le Queuxa nie zdało krytyki historyków.
Walter Sickert.
Walter Richard Sickert (31 maja 1860 – 22 stycznia 1942) – urodzony na terytorium Niemiec malarz o brytyjsko-duńskich korzeniach. Za podejrzanego w sprawie Rozpruwacza po raz pierwszy uznał go Donald McCormick w książce "The Identity of Jack the Ripper" (1959). Sickert odgrywa również ważną rolę w teorii królewskiego/masońskiego spisku przedstawionej przez Josepha Gormana, który twierdził, że jest nieślubnym jego synem. Później teorię o związku Sickerta z Rozpruwaczem rozwinął pisarz Jean Overton Fuller oraz autorka powieści kryminalnych Patricia Cornwell w książce „Kuba Rozpruwacz: Portret zabójcy” ("Portrait of a Killer"). Jednak większość badaczy odrzuca tę hipotezę, choćby ze względu, że podczas większości morderstw Rozpruwacza Sickert przebywał we Francji.
Józef Lis alias Joseph Silver.
Józef Lis (1868–1918) – pochodzący z Kielc polski Żyd, fryzjer i drobny przestępca, który w latach 80. XIX wieku mieszkał w Londynie. W 2007 r. południowoafrykański historyk Charles van Onselen na łamach książki „The Fox and The Flies: The World of Joseph Silver, Racketeer and Psychopath” (w polskim tłumaczeniu „Lis i gliniarze: Świat Józefa Silvera, bandyty i psychopaty”), uznał, że Józef Lis znany też jako Joseph Silver był Rozpruwaczem. Badacze skrytykowali jednak tę teorię zarzucając, że nie ma dowodów na obecność Silvera w czasie morderstw w Londynie, a cała teoria utożsamiającej go z Rozpruwaczem jest oparta wyłącznie na spekulacjach.
James Kenneth Stephen.
James Kenneth Stephen (25 lutego 1859 – 3 lutego 1892) po raz pierwszy podejrzany o zbrodnie Kuby Rozpruwacza w biografii księcia Alberta Wiktora pióra Michaela Harrisona wydanej w 1972 r. Harrison odrzucił hipotezę, mówiącą o związku księcia z brutalnymi zabójstwami na Whitechapel i stwierdził, że bardziej prawdopodobnym podejrzanym jest Stephen – poeta i prywatny nauczyciel Alberta Wiktora. Jako dowody badacz przedstawił pisma autorstwa Stephena zdradzające skłonności mizoginistyczne oraz podobieństwo charakteru pisma do znanego z listu „Z piekieł”, zawierającego fragment ludzkiej nerki i mającego być autorstwa Kuby Rozpruwacza. Harrison przypuszcza, że poeta był zakochany w księciu, który jednak wołał damskie towarzystwo, co spowodowało jego nienawiść do kobiet, mającą być motywem zabójstw. Jednakże hipoteza ta opiera się jedynie na analizie rękopisów podejrzanego. Nie ma żadnych dowodów, że Stephen był zakochany w swoim wychowanku. Faktem jest jednak, że Stephen po usłyszeniu wieści o zgonie księcia Alberta dobrowolnie zagłodził się na śmierć. W 1978 r. Frank Spiering rozwinął hipotezę Harrisona na łamach swojej książki "Prince Jack" („Książę Kuba”). Przedstawił on teorię jakoby Albert Wiktor był Rozpruwaczem, a Stephen jego kochankiem. Krytycy zarzucają jej brak poparcia w dowodach historycznych i uważają za wymyślone sensacje. Spiering twierdzi, że w bibliotece Nowojorskiej Akademii Medycznej odnalazł notatki Williama Gulla, w którym odnotowano, że Albert Wiktor pod wpływem hipnozy przyznał się do popełniania zbrodni Kuby Rozpruwacza. Zdaniem Spieringa książę zginął w wyniku przedawkowania morfiny podanej przez brytyjskiego premiera Roberta Gascoyne-Cecila, i być może Edwarda VII. Nowojorska Akademia Medyczna zaprzecza jakoby posiadała wspomniane przez autora akta i oświadczyła, że kiedy zaproponowała Spieringowi dostęp do królewskich archiwów, ten odmówił.
Francis Thompson.
Francis Thompson (18 grudnia 1859 – 13 listopada 1907) był przedstawicielem estetyzmu i miał duży wpływ na młodego J.R.R. Tolkiena. Thompson uważany za pobożnego katolika opublikował w 1889 opowiadanie „Finis Coronat Opus” (z łaciny „Koniec wieńczy pracę”), w której przedstawił historię młodego poety składającego pogańskim bogom ofiary z kobiet, by uzyskać natchnienie i sławę. Doprowadziło to do spekulacji, że autor był fanatykiem religijnym bądź szaleńcem popełniającym opisywane przez siebie czyny. W 1878 Thompson zrezygnował z kapłaństwa, a jesienią tego roku zapisał się do rejestru Królewskiego Szpitala w Manchester. Po sześciu latach nauki został chirurgiem. W latach 1885–1888 przebywał on w schroniskach dla bezdomnych na południe od Whitechapel. Próbował wielu zawodów np. chirurga, księdza, żołnierza oraz wytwórstwa leków.
Albert Wiktor.
Albert Wiktor (8 stycznia 1864 – 14 stycznia 1892) – wnuk królowej Wiktorii, po raz pierwszy wspomniany jako potencjalny podejrzany w biografii Edwarda VII autorstwa Philippe Julliana. Jullian stwierdził, że Albert Wiktor odpowiadał za tajemnicze zabójstwa na Whitechapel, nie podając jednak źródła tej informacji. Możliwe jednak, że zaczerpnął ją od Thomasa E.A. Stowella, który z kolei w 1960 oświadczył, że powtórzył ją pisarzowi Colinowi Wilsonowi, a ten zaś podzielił się nią z Haroldem Nicolsonem, będącym bezpośrednim źródłem „niepublikowanych dotychczas anegdot” dla Julliana. Po raz pierwszy teoria została przedstawiona szerszej publiczności w 1970, gdy Stowell w czasopiśmie "The Criminologist" opublikował artykuł z sugestią, że Albert Wiktor chorował na kiłę, która spowodowała u niego zaburzenia psychiczne, mogące być przyczyną morderstw. Jednakże jest to mało prawdopodobne, a sam książę posiadał mocne alibi podczas poszczególnych zabójstw. Później sam Stowell zaprzeczył swojej teorii i zmarł kilka dni potem z przyczyn naturalnych, co utrudniło zamknięcie dochodzenia w tej sprawie. W tym samym tygodniu jego syn stwierdził, że spalił dokumenty dotyczące tej sprawy swojego ojca, gdyż uznał, że nie zawierają nic ważnego. Później teorie łączące Alberta Wiktora z Rozpruwaczem rozwinęli inni badacze jak Stephen Knight. W swojej książce "Jack the Ripper: The Final Solution" opublikowanej w 1976 padło twierdzenie, że książę potajemnie ożenił się z katoliczką, która urodziła mu córkę. Po poznaniu tego faktu królowa Wiktoria, premier Robert Gascoyne-Cecil, 3. markiz Salisbury, policja oraz masoneria uknuli spisek mający zgładzić wszystkich świadków tych wydarzeń. Hipoteza ta jest jednak pod wieloma aspektami sprzeczna z faktami historycznymi, a sam Joseph Gorman (znany jako Joseph Sickert), na którego zeznaniach Knight oparł swoją książkę przyznał się, że to żart. Inne teorie spiskowe na temat związku Alberta Wiktora ze zbrodniami Rozpruwacza sugerują też uczestnictwo w nich innych osób np. malarza Waltera Sickerta, lekarza Williama Gulla czy poetę Jamesa Kennetha Stephena.
John Williams.
John Williams był położnikiem uczestniczącym między innymi przy porodach Beatrycze Koburg – córki królowej Wiktorii. Na łamach opublikowanej w 2005 r. książki "Uncle Jack" („Wujek Kuba”) autorstwa Tony Williamsa – jednego z jego potomków oraz Humphreya Price został on uznany za Rozpruwacza. Zdaniem autorów ofiary zostały zabite w ramach badania ginekologicznego mającego odkryć przyczyny bezpłodności przy pomocy źle zaostrzonego noża. Jennifer Pegg zauważyła, że w książce znajduje się wiele przekłamań np. treść notatki mającej udowodnić, że Williams spotkał się z pierwszą „kanoniczną” ofiarą Rozpruwacza – Mary Ann Nichols – została opublikowana w wersji mocno zmienionej.
Pozostałe teorie na temat tożsamości Kuby Rozpruwacza.
Inne osoby identyfikowane przez niektórych z Rozpruwaczem to między innymi szwajcarski rzeźnik Jacob Isenschmid, niemiecki fryzjer Charles Ludwig, chory psychicznie aptekarz Oswald Puckridge (1838–1900), obłąkany student medycyny John Sanders (1862–1901), szwedzki włóczęga Nikaner Benelius i społeczny reformator Thomas Barnardo, który twierdził, że spotkał trzecią „kanoniczną” ofiarę mordercy z Whitechapel Elizabeth Stride na krótko przed jej śmiercią. Isenschmid oraz Ludwig po przedstawieniu alibi zostali oczyszczeni z zarzutów, a na związek Barnardo, Beneliusa, Puckridge i Sandersa z Rozpruwaczem brakuje dowodów. Jak podaje Donald McCormick o brutalne morderstwa posądzano także szarlatana L. Forbesa Winslowa oraz fanatyka religijnego G. Wentwortha Bella Smitha. Niedawno do długiej listy podejrzanych dołączył pracujący w kostnicy Robert Mann.
Niektórzy podejrzani wydają się postaciami fikcyjnymi. Należy do nich między innymi „Dr Stanley”, przywódca religijny Nicolai Vasiliev, norweski żeglarz „Fogelma” oraz rosyjska tkaczka Olga Tchkersoff.
Pisarz Arthur Conan Doyle zaproponował teorię „Jill the Ripper” (w wolnym tłumaczeniu „Julki Rozpruwaczki”). Zakłada ona, że za morderstwa przypisane Kubie Rozpruwaczowi odpowiada kobieta podająca się za położną, dzięki czemu nie wzbudzała podejrzeń potencjalnych ofiar plamami krwi na ubraniu. Za jedną z podejrzanych uznano Mary Pearcey, która w listopadzie 1890 zamordowała swojego kochanka i jego dziecko. E.J. Wagner zaproponował, że Julką była raczej Constance Kent, która w wieku 16 lat zamordowała swojego młodszego brata.
Niektórzy badacze np. Patricia Cornwell poddali analizie ślady DNA na rzekomych listach mordercy. Jednakże wyniki były niejednoznaczne i nie dawały podstaw do daleko idących wniosków, głównie z powodu zanieczyszczenia próbek. Ponadto wielu badaczy uważa rzekome listy Rozpruwacza za fałszerstwa.
Niektórzy spekulowali jakoby morderstwa Kuby Rozpruwacza były dziełem więcej niż jednej osoby. Stephen Knight uznał je za efekt spisku. Pojawiają się też sugestie, że każde morderstwo zostało dokonane przez inną osobę.
XIX-wieczna policja uważała, że Rozpruwacz mieszka na Whitechapel, gdzie doszło do brutalnych zabójstw. Fakt, że zabójcy nie schwytano prawdopodobnie dowodzi, że posiadał on znaczną wiedzę o geografii Whitechapel, którą wykorzystywał szukając bocznych uliczek i kryjówek. Jednakże mieszkańcy tej ubogiej dzielnicy Londynu zazwyczaj byli ubogimi, często zmieniającymi miejsce zamieszkania osobami używającymi wielu nazwisk, co utrudniało śledztwo. Najprawdopodobniej nigdy nie uda się ustalić prawdziwej tożsamości Kuby Rozpruwacza.

</doc>
<doc id="2362269" url="https://pl.wikipedia.org/wiki?curid=2362269" title="Talavera de la Reyna">
Talavera de la Reyna

Talavera de la Reyna (keczua "Talawira") – peruwiańskie miasto, znajdujące się w prowincji Andahuaylas, w regionie Apurímac, w dystrykcie Talavera de la Reyna.

</doc>
<doc id="2362270" url="https://pl.wikipedia.org/wiki?curid=2362270" title="Aksiel Berg">
Aksiel Berg

Aksiel Iwanowicz Berg (; ur. w Orenburgu, zm. 9 lipca 1979 w Moskwie) – rosyjski radiotechnik, admirał inżynier Marynarki Wojennej. Specjalizował się w dziedzinie lampowych generatorów drgań elektrycznych. Był członkiem Akademii Nauk ZSRR. Bohater Pracy Socjalistycznej.
Swoją służbę rozpoczynał w Marynarce Wojennej Imperium Rosyjskiego, po rewolucji październikowej kontynuował służbę w radzieckiej Marynarce Wojennej. Oprócz radiotechniki interesował się także mikroelektroniką oraz cybernetyką.
Od września 1953 był zastępcą Ministra Obrony ZSRR do spraw radiolokacji, jednocześnie od 1951 zastępcą dyrektora, a w latach 1953–1954 dyrektorem Instytutu Radiotechniki i Elektroniki Akademii Nauk ZSRR. W maju 1957 na własną prośbę ze względu na stan zdrowia został zwolniony ze stanowiska zastępcy Ministra Obrony.

</doc>
<doc id="2362273" url="https://pl.wikipedia.org/wiki?curid=2362273" title="Ordynariat Polowy Peru">
Ordynariat Polowy Peru

Ordynariat Polowy Peru – rzymskokatolicka diecezja wojskowa ze stolicą w Limie, w Peru.

</doc>
<doc id="2362274" url="https://pl.wikipedia.org/wiki?curid=2362274" title="Eder Carbonera">
Eder Carbonera



</doc>
<doc id="2362276" url="https://pl.wikipedia.org/wiki?curid=2362276" title="Ahmed Abdalla">
Ahmed Abdalla



</doc>
<doc id="2362280" url="https://pl.wikipedia.org/wiki?curid=2362280" title="Dejan Babić">
Dejan Babić

Dejan Babić, cyr. Дејан Бабић (ur. 20 kwietnia 1989 w Belgradzie) – serbski piłkarz występujący na pozycji pomocnika. Od 2016 jest piłkarzem FK Bežanija.
W przeszłości występował m.in. w innych klubach z Belgradu: Radnički Jugopetrol i BSK Borča.

</doc>
<doc id="2362281" url="https://pl.wikipedia.org/wiki?curid=2362281" title="Gottlieb Haberlandt">
Gottlieb Haberlandt

Gottlieb Haberlandt (ur. 28 listopada 1854 w węgierskim Altenburg, dziś Mosonmagyaróvár, zm. 30 stycznia 1945 w Berlinie) – austriacki botanik, jeden z twórców kierunku fizjologicznego w anatomii roślin. Zajmował się badaniem związków między budową tkanek roślinnych a ich funkcją.
Rodzina.
Haberlandt był jednym z sześciorga dzieci naukowca Friedricha Haberlandta (1826–1878). Jego brat Michael Haberlandt (1860–1940) był austriackim etnologiem. Jego syn Ludwig Haberlandt położył podwaliny antykoncepcji hormonalnej.
Praca naukowa.
Haberlandt ukończył studia na Uniwersytecie w Wiedniu, gdzie uzyskał doktorat w 1876 roku. Następnie pracował na Uniwersytecie w Tybindze. Od 1888 roku był profesorem botaniki na Uniwersytecie Technicznym w Grazu. Od 1910 roku pracował na Uniwersytecie w Berlinie .

</doc>
<doc id="2362282" url="https://pl.wikipedia.org/wiki?curid=2362282" title="Vladimir Jovančić">
Vladimir Jovančić

Vladimir Jovančić, cyr. Владимир Јованчић (ur. 31 maja 1987 w Sarajewie) – serbski piłkarz występujący na pozycji napastnika. Obecnie jest piłkarzem Seongnam Ilhwa Chunma.
W przeszłości występował w FK BASK Belgrad, Radzie Belgrad i Partizanie Belgrad.

</doc>
<doc id="2362283" url="https://pl.wikipedia.org/wiki?curid=2362283" title="APM 08279+5255">
APM 08279+5255

APM 08279+5255 – kwazar położony w gwiazdozbiorze Rysia, według współrzędnych współporuszających się odległy o koło 7 520 000 parseków od Ziemi (z=3,91). Światło kwazara potrzebowało aż 12 miliardów lat aby dotrzeć do Ziemi.
W momencie jego odkrycia był to najjaśniejszy znany obiekt astronomiczny, jego jasność oceniano na 100 miliardów jasności Słońca.
Z Ziemi widziany jest wielokrotny obraz kwazara, co powodowane jest soczewkowaniem grawitacyjnym. Pomiędzy kwazarem a Ziemią znajduje się galaktyka, która zakrzywia promieniowanie kwazara i tworzy pozorne, wielokrotne obrazy tego samego obiektu. Jest to jeden z niewielu znanych przypadków soczewkowania grawitacyjnego tworzącego nieparzystą liczbę pozornych obrazów – z Ziemi kwazar widziany jest potrójnie.
Supermasywną czarną dziurę znajdującą się wewnątrz kwazara otacza chmura pary wodnej o masie 100 000 razy większej niż masa Słońca. Temperatura chmury wynosi 220 K (–53 °C). Jest ona 1012 rzadsza od ziemskiej atmosfery, ale 10 do 100 razy gęstsza od pary wodnej spotykanej w typowej galaktyce jak Droga Mleczna.

</doc>
<doc id="2362284" url="https://pl.wikipedia.org/wiki?curid=2362284" title="Papirus 104">
Papirus 104

Papirus 104 (według numeracji Gregory-Aland), oznaczany symbolem formula_1 – wczesny grecki rękopis Nowego Testamentu, spisany w formie kodeksu na papirusie. Paleograficznie datowany jest na II wiek. Zawiera fragmenty Ewangelii według Mateusza.
Opis.
Zachował się tylko fragment jednej karty Ewangelii według Mateusza (21,34-37.43.45). Oryginalna karta miała rozmiary 14 na 25 cm. Tekst pisany jest w 31 linijkach na stronę.
Nomina sacra pisane są skrótami.
Tekst.
Tekst grecki rękopisu reprezentuje zachodnią tradycję tekstualną. Od nowożytnych wydań krytycznych tekst rękopisu różni się tylko tym, że nie zawiera tekstu Mt 21,44. Jest najwcześniejszym rękopisem omijającym ten tekst.
Historia.
Rękopis prawdopodobnie powstał w Egipcie. Na liście rękopisów znalezionych w Oksyrynchos figuruje na pozycji 4404. Tekst rękopisu opublikował J. David Thomas w 1997 roku. INTF umieścił go na liście rękopisów Nowego Testamentu, w grupie papirusów, dając mu numer 104.
Rękopis datowany jest przez INTF na II wiek. J. David Thomas, wydawca kodeksu, uważał, że jest współczesny dla formula_2 i datował go na koniec II wieku. Comfort uważa natomiast, że jest wcześniejszy od Papirusu 90 oraz od każdego rękopisu z końca II wieku i datuje Papirus 104 na początek II wieku.
Cytowany jest w krytycznych wydaniach Nowego Testamentu (27 wydanie Nestle-Alanda – NA27).
Obecnie przechowywany jest w Ashmolean Museum (P. Oxy. 4404) w Oksfordzie.

</doc>
<doc id="2362285" url="https://pl.wikipedia.org/wiki?curid=2362285" title="Tammany Hall">
Tammany Hall

Tammany Hall, to potoczna nazwa stowarzyszenia znanego jako Society of St. Tammany, Sons of St. Tammany, lub Columbian Order, które było polityczną organizacją, założoną w Nowym Jorku w roku 1786 i zarejestrowaną 12 maja 1789 jako Tammany Society. Była to "maszyna polityczna" Partii Demokratycznej, która odgrywała kluczową rolę w kontrolowaniu działalności miejscowych polityków i wspomagała imigrantów, zwłaszcza z Irlandii. W znaczącym stopniu oddziaływała na życie polityczne w Ameryce od lat dziewięćdziesiątych XVIII do sześćdziesiątych XX wieku. Miała wpływ na nominacje kandydatów na urzędy z ramienia Partii Demokratycznej i sprawowała kontrolę na Manhattanie od zwycięstwa Fernando Wooda w wyborach burmistrza w roku 1854, aż do wyboru Johna P. O’Briena w 1932. Supremacja Tammany Hall uległa ostatecznie osłabieniu wraz z elekcją Fiorello La Guardii, który został wybrany głosami Republikanów, reformistycznie nastawionych Demokratów i niezależnych w roku 1934 i – mimo chwilowego powrotu w latach pięćdziesiątych – przestała istnieć w sześćdziesiątych.
Tammany Society wzięła nazwę od Tamanenda, wodza Indian z plemienia Lenape, a w połowie XIX wieku wyrosła na główną siłę polityczną Demokratów w mieście. „Hall” będący główną kwaterą Stowarzyszenia został zbudowany w latach trzydziestych XIX wieku przy East 14 Street. Od tego czasu Tammany Hall kontrolowało przebieg większości wyborów w mieście Nowy Jork.
Stowarzyszenie poszerzyło swoje wpływy polityczne jeszcze bardziej zyskując zaufanie wciąż rosnącej imigranckiej społeczności miasta, która stała się podstawą politycznego kapitału organizacji. Tammany Hall miało na usługach przywódców politycznych ward ("ward boss" lub "ward heeler") – „wardy” były w latach 1686–1938 najmniejszymi politycznymi jednostkami w mieście – zabiegających o lokalnych wyborców i zwalczających opozycję. Począwszy od roku 1845 siła Tammany zaczęła gwałtownie rosnąć wraz z napływem do Nowego Jorku milionów irlandzkich immigrantów. Od roku 1872 Tammany miało „irlandzkiego bossa”, a w 1928 faworyzowany przez Tammany nowojorski gubernator Al Smith zdobył nominację Demokratów w wyborach prezydenckich. Z drugiej strony Stowarzyszenie posługiwało się często korupcją polityczną, szczególnie widoczną za czasów Williama „Bossa” Tweeda w połowie XIX wieku.
Tammany Hall straciło na znaczeniu w XX wieku; w 1932 roku burmistrz Jimmy Walker został usunięty z urzędu, a prezydent Franklin Delano Roosevelt pozbawił Tammany wpływu na politykę ogólnokrajową. Burmistrzem w roku 1934 został przeciwny Stowarzyszeniu Republikanin Fiorello La Guardia, który zasiadał na urzędzie przez trzy kolejne kadencje. Tammany odzyskało na krótko siły w latach pięćdziesiątych, ale spotkało się z opozycją w łonie Partii Demokratycznej, na czele której stali Eleanor Roosevelt i Herbert H. Lehman, a także Nowojorski Komitet Wyborców Demokratycznych (NYCDV). W połowie lat sześćdziesiątych XX wieku Tammany Hall zaprzestała działalności.

</doc>
<doc id="2362286" url="https://pl.wikipedia.org/wiki?curid=2362286" title="Marko Šćepović">
Marko Šćepović

Marko Šćepović, cyr. Марко Шћеповић (ur. 23 maja 1991 w Belgradzie) – serbski piłkarz występujący na pozycji napastnika. Od 2016 jest piłkarzem Videotonu.
W latach 2008–2010 grał w Teleoptiku Belgrad. W 2011 roku zadebiutował w reprezentacji Serbii U-21.

</doc>
<doc id="2362291" url="https://pl.wikipedia.org/wiki?curid=2362291" title="Papirus 106">
Papirus 106

Papirus 106 (według numeracji Gregory-Aland), oznaczany symbolem formula_1 – wczesny grecki rękopis Nowego Testamentu, spisany w formie kodeksu na papirusie. Paleograficznie datowany jest na III wiek. Zawiera fragmenty Ewangelii według Jana.
Opis.
Zachowały się tylko fragmenty jednej karty Ewangelii według Jana (1,29-35; 1,40-46). Oryginalna karta miała rozmiary 12,5 na 35 cm. Tekst pisany jest w 31 linijkach na stronę. Stosuje paginację, zachowały się numery 3 i 4, więc oryginalny kodeks zawierał najprawdopodobniej całą Ewangelię.
Nomina sacra pisane są skrótami.
Tekst.
Tekst grecki rękopisu reprezentuje aleksandryjską tradycję tekstualną. Zazwyczaj jest zgodny z Bodmer II, Bodmer XIV-XV, Kodeksem Synajskim i Kodeksem Watykańskim.
Zawiera kilka niepowtarzalnych wariantów tekstowych. W J 1,42 pominięty został rodzajnik τον przed Ιησουν. W Jana 1,34 przekazuje ὁ ἐκλεκτός w czym wspierany jest przez formula_25, א, b, e, ff2, Syriac Curetonian (syrc), Syriac Sinaiticus (syrs).
Historia.
Rękopis prawdopodobnie powstał w Egipcie. Na liście rękopisów znalezionych w Oksyrynchos figuruje na pozycji 4445. Tekst rękopisu opublikował W. E. H. Cockle w 1998 roku. INTF umieścił go na liście rękopisów Nowego Testamentu, w grupie papirusów, dając mu numer 106.
Rękopis datowany jest przez INTF na III wiek. Comfort datuje rękopis na początek lub połowę III wieku.
Cytowany jest w krytycznych wydaniach Nowego Testamentu (NA27).
Obecnie przechowywany jest w Ashmolean Museum (P. Oxy. 4445) w Oksfordzie.

</doc>
<doc id="2362292" url="https://pl.wikipedia.org/wiki?curid=2362292" title="Boban Bajković">
Boban Bajković

Boban Bajković, cyr. Бобан Бајковић (ur. 15 marca 1985 w Cetynii) – czarnogórski piłkarz występujący na pozycji bramkarza. Od 2016 jest piłkarzem Neftçi PFK.
Jest wychowankiem klubu ze swojego rodzinnego miasta, FK Lovćen. W 2003 roku przeszedł do Crvenej zvezdy. Od tamtego czasu przebywał na wypożyczeniach w klubach: Jedinstvo Ub, FK Rad, FK Smederevo oraz FK Srem Sremska Mitrovica.

</doc>
<doc id="2362293" url="https://pl.wikipedia.org/wiki?curid=2362293" title="Sterowanie modalne">
Sterowanie modalne



</doc>
<doc id="2362294" url="https://pl.wikipedia.org/wiki?curid=2362294" title="Mod (automatyka)">
Mod (automatyka)



</doc>
<doc id="2362297" url="https://pl.wikipedia.org/wiki?curid=2362297" title="John Alexander Kennedy">
John Alexander Kennedy

John Alexander Kennedy (ur. 9 sierpnia 1803, zm. 20 czerwca 1873) – inspektor policji miasta Nowy Jork.
Życiorys.
Urodził się w Baltimore, w stanie Maryland 9 sierpnia 1803 roku. Jego ojciec był Amerykaninem irlandzkiego pochodzenia, który pracował w Baltimore jako nauczyciel. John przeprowadził się do Nowego Jorku, gdzie początkowo pracował wspólnie z bratem. W roku 1849 został mianowany komisarzem ds. emigranckich, a w 1854 wybrano go do rady miejskiej.
Nominowany inspektorem policji nowojorskiego Castle Garden zajmował się ochroną nowo przybyłych imigrantów przed oszustami. W roku 1860 został inspektorem Policji Nowojorskiej. W wieku 59 lat, podczas rozruchów przeciw poborowi, został rankiem 14 lipca 1863 roku brutalnie pobity przez rozwścieczony tłum w okolicach placówki żandarmerii wojskowej na rogu ulicy 46. i Trzeciej Alei.
Gdy po pobycie w szpitalu i rekonwalescencji wrócił do służby, został mianowany komendantem żandarmerii miasta Nowy Jork, które to obowiązki łączył z obowiązkami inspektora policji; obie te funkcje sprawował aż do końca wojny secesyjnej. Jego wysiłki na rzecz zaprowadzenia ładu prawnego w mieście przysporzyły mu wielu wrogów. 11 kwietnia 1870 roku złożył rezygnację i przez następne dwa lata pracował na stanowisku prezesa przedsiębiorstwa komunikacji tramwajowej. Później pełnił obowiązki poborcy podatków. Na tym stanowisku, 20 czerwca 1873 roku (w dziesięć lat po rozruchach), zastała go śmierć.
Linki zewnętrzne.
John Alexander Kennedy

</doc>
<doc id="2362298" url="https://pl.wikipedia.org/wiki?curid=2362298" title="Papirus 107">
Papirus 107

Papirus 107 (według numeracji Gregory-Aland), oznaczany symbolem formula_1 – wczesny grecki rękopis Nowego Testamentu, spisany w formie kodeksu na papirusie. Paleograficznie datowany jest na III wiek. Zawiera fragmenty Ewangelii według Jana.
Opis.
Zachowały się tylko fragmenty jednej karty Ewangelii według Jana (17,1-2.11). Oryginalna karta miała rozmiary 13 na 8,8 cm. Tekst pisany jest w 33 linijkach na stronę. Rękopis sporządzony został przez nieprofesjonalnego skrybę.
Nomina sacra pisane są skrótami.
Tekst.
Tekst grecki rękopisu reprezentuje aleksandryjską tradycję tekstualną. Tekst jest zgodny z Kodeksem Waszyngtońskim.
Zawiera niepowtarzalny wariant tekstowy w 17,1 - ινα κ[αι ου υς δ]οξ[αση σε.
Historia.
Rękopis prawdopodobnie powstał w Egipcie. Na liście rękopisów znalezionych w Oksyrynchos figuruje na pozycji 4446. Tekst rękopisu opublikował W. E. H. Cockle w 1998 roku. INTF umieścił go na liście rękopisów Nowego Testamentu, w grupie papirusów, dając mu numer 107.
Rękopis datowany jest przez INTF na III wiek. Comfort datuje rękopis na początek III wieku.
Cytowany jest w krytycznych wydaniach Nowego Testamentu (NA27).
Obecnie przechowywany jest w Ashmolean Museum (P. Oxy. 4446) w Oksfordzie.

</doc>
<doc id="2362299" url="https://pl.wikipedia.org/wiki?curid=2362299" title="Papirus 108">
Papirus 108

Papirus 108 (według numeracji Gregory-Aland), oznaczany symbolem formula_1 – wczesny grecki rękopis Nowego Testamentu, spisany w formie kodeksu na papirusie. Paleograficznie datowany jest na III wiek. Zawiera fragmenty Ewangelii według Jana.
Opis.
Zachowały się tylko fragmenty jednej karty Ewangelii według Jana (17,23-24; 18,1-5). Oryginalna karta miała rozmiary 14,5 na 18,5 cm. Tekst pisany jest w 23 linijkach na stronę. Rękopis sporządzony został przez skrybę wprawionego w pisaniu dokumentów.
Nomina sacra pisane są skrótami. W J 17,23 zawiera błąd itacyzmu.
Tekst.
Tekst grecki rękopisu reprezentuje aleksandryjską tradycję tekstualną. Tekst jest zgodny z Kodeksem Synajskim.
Rękopis nie posiada żadnych szczególnych wariantów tekstowych poza błędem itacyzmu - γειν]ωσκη w J 17,23 (verso, linia 5).
Historia.
Rękopis prawdopodobnie powstał w Egipcie. Na liście rękopisów znalezionych w Oksyrynchos figuruje na pozycji 4447. Tekst rękopisu opublikował W. E. H. Cockle w 1998 roku. INTF umieścił go na liście rękopisów Nowego Testamentu, w grupie papirusów, dając mu numer 108.
Rękopis datowany jest przez INTF na III wiek. Paleograficznie jest pokrewny z Chester Beatty IX-X (zawiera Księgę Ezechiela). Comfort datuje rękopis na koniec II lub początek III wieku.
Cytowany jest w krytycznych wydaniach Nowego Testamentu (NA27).
Obecnie przechowywany jest w Ashmolean Museum (P. Oxy. 4447) w Oksfordzie.

</doc>
<doc id="2362301" url="https://pl.wikipedia.org/wiki?curid=2362301" title="Papirus 109">
Papirus 109

Papirus 109 (według numeracji Gregory-Aland), oznaczany symbolem formula_1 – wczesny grecki rękopis Nowego Testamentu, spisany w formie kodeksu na papirusie. Paleograficznie datowany jest na III wiek. Zawiera fragmenty Ewangelii według Jana.
Opis.
Zachowały się tylko fragmenty jednej karty Ewangelii według Jana (21,18-20.23-25). Oryginalna karta miała rozmiary 12 na 24 cm. Tekst pisany jest w 26 linijkach na stronę. Rękopis sporządzony został przez skrybę wprawionego w pisaniu dokumentów.
Nomina sacra pisane są skrótami.
Tekst.
Fragment jest zbyt mały, aby móc ustalić jaką tradycję tekstualną reprezentuje, wykazuje jednak zgodność z tekstem aleksandryjskim (lub proto-aleksandryjskim).
W.E.H. Cockle, wydawca kodeksu, zaproponował rekonstrukcję tekstu drugiej i trzeciej linijki strony recto w postaci – αλλοι ζωσουσιν και οισουσιν σε („inni przepaszą i poprowadzą cię” J 21,18). Jeżeli odczyt jest słuszny, byłby to unikatowy wariant tekstowy, nie potwierdzony przez żaden inny rękopis. Odczyt nie jest jednak pewny, a obie linijki są niejasne.
Historia.
Rękopis prawdopodobnie powstał w Egipcie. Na liście rękopisów znalezionych w Oksyrynchos figuruje na pozycji 4448. Tekst rękopisu opublikował W. E. H. Cockle w 1998 roku. INTF umieścił go na liście rękopisów Nowego Testamentu, w grupie papirusów, dając mu numer 109.
Rękopis datowany jest przez INTF na III wiek. Comfort datuje go na połowę lub koniec II wieku.
Cytowany jest w krytycznych wydaniach greckiego Nowego Testamentu (NA27).
Obecnie przechowywany jest w Ashmolean Museum (P. Oxy. 4448) w Oksfordzie.

</doc>
<doc id="2362304" url="https://pl.wikipedia.org/wiki?curid=2362304" title="Dharmaradźa">
Dharmaradźa



</doc>
<doc id="2362308" url="https://pl.wikipedia.org/wiki?curid=2362308" title="Pierre de Médicis">
Pierre de Médicis

Pierre de Médicis – opera autorstwa Józefa Michała Poniatowskiego, której premiera miała miejsce 9 marca 1860 w Opéra Le Peletier. W późniejszym czasie opera wystawiana była także w Lyonie (1862) Madrycie (1863) i Mediolanie (1869-1870). Polskie wykonanie koncertowe tego dzieła miało miejsce ponad 150 lat później, 23 lipca 2011 podczas 7. Festiwalu Muzyki Polskiej w Filharmonii Krakowskiej.

</doc>
<doc id="2362309" url="https://pl.wikipedia.org/wiki?curid=2362309" title="Pierre de Medicis">
Pierre de Medicis



</doc>
<doc id="2362314" url="https://pl.wikipedia.org/wiki?curid=2362314" title="Kosmologia indyjska">
Kosmologia indyjska

Kosmologia indyjska – nazwa zbiorcza dla odmian koncepcji kosmologii wywodzących się z obszaru Indii.
Podział.
W sensie historycznym, poza nowożytnymi koncepcjami akademickimi, w okresie starożytnym wyróżnić można trzy klasyczne kosmologie indyjskie:
Podział na trzy kosmologie ogólnie pokrywa się z największymi kierunkami religijnymi starożytnych Indii. W ogólności wszystkie one wskazują na ulokowaną w środku wszechświata górę klasy "axis mundi", nazywaną w sanskrycie Meru a w pali Sineru lub Sumeru.
Kosmologia hinduistyczna.
Kosmologia hinduistyczna może być rozpatrywana w odniesieniu do klas najważniejszych dzieł dharmicznych jako:
Poza podziałem ze względu na klasę dzieł hinduistycznych, w odniesieniu do kosmologii hinduistycznej możliwy jest podział ze względu na tradycje religijne wewnątrz hinduizmu. Przykładami dla takich kosmologii mogą być kosmologie tradycji śiawaickich jak np.:

</doc>
<doc id="2362317" url="https://pl.wikipedia.org/wiki?curid=2362317" title="Pieronka (Gorce)">
Pieronka (Gorce)

Pieronka (732 m, 737 m) – wzniesienie w Gorcach znajdujące się w grzbiecie oddzielającym dolinę potoku Konina od doliny potoku Rychlów. W grzbiecie tym kolejno z północny na południe wyróżnia się wzniesienia: Kocia Górka, Góra Spyrkowa (711 m), Witów (723 m), Kobylica (648 m) i Pieronka.
Od Pieronki odchodzą w kierunku północnym dwa krótkie grzbiety: w kierunku północno-zachodnim grzbiet Pasternika (650 m), a w kierunku północno-wschodnim grzbiet Kobylicy (648 m).
Całe wzniesienie Pieronki i jej grzbiety są bezleśne, pokryte polami stanowiącymi własność górali z Koniny.
Pieronka od strony południowej łączy się także z Gębową (810 m) i ma wybitność ok. 30 m. Znajduje się w granicach wsi Poręba Wielka w województwie małopolskim, w powiecie limanowskim, w gminie Niedźwiedź.

</doc>
<doc id="2362318" url="https://pl.wikipedia.org/wiki?curid=2362318" title="Koźma Minin (1916)">
Koźma Minin (1916)

Lodołamacz "Koźma Minin" (ros. Ледокол "Козьма Минин") - rosyjski, francuski a następnie niemiecki statek.
Statek został zbudowany na zlecenie władz Rosji w brytyjskiej stoczni "Swan Hunter Wallsend on Tyne" w 1916 r. Na pocz. stycznia 1917 r. jako lodołamacz wszedł w skład Flotylli Północnego Oceanu Lodowatego. Portem macierzystym był Archangielsk. Po zajęciu miasta przez interwencyjne wojska alianckie 2 sierpnia 1918 r., statek przejęli Brytyjczycy, którzy przekazali go w 1919 r. Białym Rosjanom. Kapitanem został sztabskpt. Nikołaj F. Zacharkin. W nocy z 18 na 19 lutego 1920 r. na statku ewakuowało się do Norwegii ok. 650-800 Białych (wojskowych i cywili), w tym głównodowodzący Armią Północną gen. Jewgienij K. Miller ze swoim sztabem. Następnie statek dołączył do Eskadry Rosyjskiej, bazującej w Bizercie.
W 1928 r. statek przejęli Francuzi. Służył we francuskiej flocie wojennej pod nazwą "Castor" jako stawiacz min. Został zmotoryzowany oraz uzbrojony w działo 100 mm i 2 działka 37 mm. Mógł przenosić 368 min morskich.
Po zajęciu południowej Francji przez wojska niemieckie w listopadzie 1942 r., na statku 8 grudnia tego roku została wywieszona bandera hitlerowska. Według części źródeł statek zatonął 6 maja 1943 r. w porcie w Bizercie. Według innych źródeł statek służył jako jacht gauleitera Prus Wschodnich Ericha Kocha i zatonął dopiero w lutym 1945 r. na Morzu Bałtyckim niedaleko Pillau.

</doc>
<doc id="2362319" url="https://pl.wikipedia.org/wiki?curid=2362319" title="Tomasz Jaszczuk">
Tomasz Jaszczuk

Tomasz Jaszczuk (ur. 9 marca 1992 w Siedlcach) – polski lekkoatleta specjalizujący się w skoku w dal. Żołnierz Wojska Polskiego.
Kariera.
W 2011 roku zdobył srebrny medal podczas mistrzostw Europy juniorów osiągając wynik 8,11 m i poprawiając o 9 cm 35-letni rekord Polski juniorów Marka Chludzińskiego. Wynik ten jest gorszy od rekordu kraju seniorów Grzegorza Marciniszyna tylko o 17 cm.
Złoty (2016, 2017), srebrny (2014) i brązowy (2012) medalista halowych mistrzostw kraju. Mistrz Polski na stadionie (2012, 2014 i 2015).

</doc>
<doc id="2362324" url="https://pl.wikipedia.org/wiki?curid=2362324" title="Lil Eazy-E">
Lil Eazy-E



</doc>
<doc id="2362326" url="https://pl.wikipedia.org/wiki?curid=2362326" title="Jan Gustaw Grycz">
Jan Gustaw Grycz

Jan Gustaw Grycz (ur. 30 marca 1884 w Łyżbicach (obecnie część Trzyńca), zm. 26 maja 1961 w Dusznikach-Zdroju) – polski inżynier, działacz społeczny.
Życiorys.
Urodził się w rodzinie Jerzego, działacza narodowego i społecznego, jednego z najbardziej wpływowych ludzi w gminie cieszyńskiej, oraz Katarzyny ze Stanowskich. Miał dwóch braci: Karola (1883–1963) i Jerzego (1892–1986) oraz cztery siostry. Ukończył naukę w Gimnazjum Macierzy Szkolnej w Cieszynie, a następnie studia na Politechnice w Zurychu. W 1912 roku podjął pracę jako konstruktor-statyk w firmie „Bobrowski i s-ka”, zajmującej się wykonywaniem robót betonowych i żelazobetonowych. We wrześniu 1913 roku został oddelegowany do Gieorgiewska na Kaukazie, by założyć i prowadzić oddział firmy. Kierował tam pracami nad wieloma znaczącymi projektami, m.in. był kierownikiem budowy wielkich mostów linii Carycyńskiej i kolei Władykaukaskiej. Podczas pobytu na Kaukazie poznał również Rosjankę Darię Marczenko, z którą 15 marca 1915 roku wziął ślub. 29 września 1921 roku powrócił do Polski i osiadł w Pszczynie, gdzie wraz z bratem Jerzym założył firmę budowlaną. Firma była wykonawcą wielu dużych projektów, w tym mostu nad Sołą w Kobiernicach oraz mostu nad Pilicą w Białobrzegach, będącego najdłuższym mostem żelbetowym w przedwojennej Polsce.
Projektował również wynalazki, na które otrzymywał patenty. Był też radnym pszczyńskiej Miejskiej Rady Narodowej, biegłym i ławnikiem sądowym i członkiem Polskiego Związku Łowieckiego. Po II wojnie światowej był kierownikiem Wydziału Komunikacji w Prezydium Powiatowej Rady Narodowej w Pszczynie, pracował również przy budowie zapory i wodociągów w Goczałkowicach, a także w Kieleckim Przedsiębiorstwie Robót Mostowych w Skoczowie. 
Miał trójkę dzieci, syna Jerzego i dwie córki: Olgę i Danutę.
Zmarł na zawał serca podczas pobytu urlopowego w Dusznikach-Zdroju.

</doc>
<doc id="2362328" url="https://pl.wikipedia.org/wiki?curid=2362328" title="Zamach w Oslo (2011)">
Zamach w Oslo (2011)



</doc>
<doc id="2362333" url="https://pl.wikipedia.org/wiki?curid=2362333" title="Europejski Turniej Kwalifikacyjny w piłce siatkowej mężczyzn do Letnich Igrzysk Olimpijskich 2008">
Europejski Turniej Kwalifikacyjny w piłce siatkowej mężczyzn do Letnich Igrzysk Olimpijskich 2008



</doc>
<doc id="2362335" url="https://pl.wikipedia.org/wiki?curid=2362335" title="Wuzhi (meteoryt)">
Wuzhi (meteoryt)

Wuzhi (inna nazwa: Wushe) – meteoryt kamienny, spadły 25 czerwca 1931 roku w chińskiej prowincji Henan. 

</doc>
<doc id="2362339" url="https://pl.wikipedia.org/wiki?curid=2362339" title="1 Kompania Średzka">
1 Kompania Średzka

1 Ochotnicza Kompania Średzka, 1 Kompania Średzka – ochotnicza kompania piechoty biorąca udział w powstaniu wielkopolskim; najsłynniejsza jednostka ze Środy Wielkopolskiej z okresu tego powstania. 1 Kompania Średzka została sformowana 28 grudnia 1918 roku, do 1 kwietnia brała udział w powstańczych walkach m.in. pod Zbąszyniem, na jednym z najtrudniejszych odcinków frontu. 1 Kompanii średzkiej nie należy utożsamiać z 1 Kompanią Baonu średzkiego; są to dwie różne jednostki a 1 Kompania średzka nigdy nie weszła w skład Baonu średzkiego.
Sztandar.
Cały sztandar koloru amarantowego;na obu stronach znajduje się orzeł biały w koronie. Z jednej strony pod orłem widnieje napis "1 Kompania Średzka" (1. Komp. Średzka.), z drugiej "Boże błogosław nam".
Sztandar ten został ofiarowany przez matkę średzkiego kupca bławatnego Adama Woźnego.
Obecnie sztandar znajduje się w Wielkopolskim Muzeum Wojskowym w Poznaniu.

</doc>
<doc id="2362350" url="https://pl.wikipedia.org/wiki?curid=2362350" title="Jan Hartmann">
Jan Hartmann

Jan Hartmann (ur. 24 października 1980 roku w Kaltenkirchen) – niemiecki aktor teatralny, filmowy i telewizyjny.
Kariera.
Jan Hartmann zadebiutował na scenie w Hamburgu w musicalu "Buddy Holly". W tym czasie brał lekcje śpiewu z Alvin Le Bass. W latach 1999-2001 grał postać Christophera „Chrisa” Bohlstädta w operze mydlanej RTL "Gute Zeiten, schlechte Zeiten". Brał lekcje aktorstwa z Heidelotte Diehl i Henriette Gonnermann w Berlinie. 
W 2004 wystąpił w roli Carstena Seitza w operze mydlanej Das Erste "Verbotene Liebe" oraz jako Luca Nissen w telenoweli ARD "St. Angela", w której grał aż do ostatniego z odcinków serialu w marcu 2005. Potem został akceptowany jako kandydat Frédérica Prinza von Anhalta w programie ProSieben "Die Burg – Prominent im Kettenhemd" (2005). W serialu dla dzieci KI.KA "Dzieciaki z Einstein High" ("Schloss Einstein", 2006-2008) pojawił się jako adwokat Mark Lachmann. W telefilmie "90 minut do katastrofy" ("Crashpoint – 90 Minuten bis zum Absturz", 2009) zagrał postać Davida.
Od września 2014 do lipca 2015 grał szefa kuchni Niklasa Stahla w operze mydlanej ARD "Burza uczuć". W 2019 wziął udział w 12. sezonie programu "Let’s Dance" wraz z profesjonalną tancerką Renatą Lusin.
Życie prywatne.
W 2014 ożenił się z Julią. Mają dwójkę dzieci - syna Nikolasa (ur. 2016) i córkę Emilię Gretę (ur. 2018).

</doc>
<doc id="2362351" url="https://pl.wikipedia.org/wiki?curid=2362351" title="Damnation (gra komputerowa)">
Damnation (gra komputerowa)

Damnation – gra komputerowa typu steampunk shooter wyprodukowana przez studio Blue Omega Entertainment i wydana przez firmę Codemasters.
Rozgrywka.
Gra ukazuje alternatywną wizję przyszłości na Ziemi. W grze amerykańska wojna secesyjna nie zakończyła się i wciąż trwa, a maszyny parowe zastąpiły silniki na paliwa płynne. Na skutek konfliktu zasoby naturalne na wschodnim wybrzeżu USA wyczerpały się, wobec czego zarówno Unia, jak i Konfederaci ruszyły na poszukiwanie surowców na zachód, gdzie natknęły się na świetnie wyposażonego dealera broni, który dąży do zniszczenia obu obozów i utworzenia totalitarnego Imperium Ameryki. Akcja skupia się na grupie bojowników o wolność, skupionych wokół Hamiltona Roukre'a (głównego bohatera gry), próbujących za wszelką cenę obronić silnie uprzemysłowioną i rozdartą wojną Amerykę przez dyktatorem. W trakcie gry wykonujemy różne zadania współpracując lub walcząc przeciw napotkanym postaciom. 
Rozwój gry.
Początkowo gra funkcjonowała jako mod gry Unreal Tournament 2004. Wzięła ona udział w konkursie "Make Something Unreal" zorganizowanym przez firmę Epic Games, w którym tytuł zajął drugie miejsce w kategorii całkowitej przeróbki gry. Wersja finalna zawiera wiele elementów z moda, między innymi widok z trzeciej osoby, elementy akrobatyczne i wizje duchów. 
Wersję demonstracyjną gry planowano wydać dla usług PlayStation Network oraz Xbox Live Marketplace w pierwszych dniach stycznia 2009 roku, jednak nigdy nie zostało ono udostępnione. 
Wydanie gry wielokrotnie opóźniano; pierwotnym terminem była jesień 2008 roku. Tytuł ostatecznie wydano 22 maja 2009 roku. 
Odbiór gry.
Gra otrzymała generalnie negatywne recenzje. Recenzent serwisu IGN Greg Miller wystawił jej ocenę 2,5 argumentując, że grafika i udźwiękowienie jest okropne, "za wszelką cenę unikajcie tej gry" ("avoid this game at all costs"). Z kolei recenzent serwisu Eurogamer Dan Whitehead wystawił grze ocenę 3/10. Andy Hartup w magazynie Xbox World 360 napisał, że gra jest "jednym z najgorszych shooterów tej generacji" ("one of the worst shooters of this generation"). Junglist i Bajo z australijskiego show o grach komputerowych "Good Game" zgodnie stwierdzili, że podobało im się środowisko gry i możliwość eksploracji, natomiast przeciwnicy byli zbyt silni i mało inteligentni. Obaj ocenili grę na 5,5/10.

</doc>
<doc id="2362352" url="https://pl.wikipedia.org/wiki?curid=2362352" title="PLT">
PLT

Akronim PLT, może oznaczać:

</doc>
<doc id="2362353" url="https://pl.wikipedia.org/wiki?curid=2362353" title="Santol malajski">
Santol malajski

Santol malajski ("Sandoricum koetjape" (Burm.f.) Merr.) – gatunek drzewa z rodziny meliowatych. Pochodzi z Południowo-Wschodniej Azji i powszechnie uprawiany na tym obszarze. Międzynarodowa nazwa handlowa "santol" wywodzi się z filipińskiego języka tagalog.

</doc>
<doc id="2362354" url="https://pl.wikipedia.org/wiki?curid=2362354" title="Międzynarodowy Dzień Nelsona Mandeli">
Międzynarodowy Dzień Nelsona Mandeli

Międzynarodowy Dzień Nelsona Mandeli – święto obchodzone corocznie 18 lipca, w dzień urodzin Nelsona Mandeli, ustanowione przez Zgromadzenie Ogólne ONZ 11 listopada 2009 roku, w uznaniu za wkład do kultury pokoju i wolności przez Nelsona Mandelę, jednego z przywódców ruchu przeciw apartheidowi, działacza na rzecz praw człowieka i laureata Pokojowej Nagrody Nobla z 1993 roku.

</doc>
<doc id="2362356" url="https://pl.wikipedia.org/wiki?curid=2362356" title="PLT Scheme">
PLT Scheme



</doc>
<doc id="2362357" url="https://pl.wikipedia.org/wiki?curid=2362357" title="Shanghai Huochezhan">
Shanghai Huochezhan

Shanghai Huochezhan () – stacja metra w Szanghaju, na linii 1, 3 i 4. Zlokalizowana jest pomiędzy stacjami Zhongshan Bei Lu, Baoshan Lu oraz Hanzhong Lu i Zhongtan Lu. Została otwarta 10 kwietnia 1995. Znajduje się w pobliżu stacji Szanghaj.

</doc>
<doc id="2362360" url="https://pl.wikipedia.org/wiki?curid=2362360" title="Joseph Nicolosi">
Joseph Nicolosi

Joseph Nicolosi (ur. 21 stycznia 1947, zm. 8 marca 2017) – amerykański psycholog, założyciel i dyrektor Thomas Aquinas Psychological Clinic w Encino i przewodniczący National Association for Research &amp; Therapy of Homosexuality (NARTH). 
Poglądy.
Nicolosi był zwolennikiem teorii terapii reparatywnej, która jego zdaniem nie tłumaczy wszystkich przypadków homoseksualizmu, ale niektórym pomaga zmniejszyć niechciane uczucia homoseksualne. Nicolosi miał za sobą ponad 25 lat praktyki klinicznej. Opisał swoje teorie w "Reparative Therapy of Male Homosexuality: A New Clinical Approach" oraz trzech innych książkach.
Pociąg do osób tej samej to według Nicolosiego próba naprawienia deficytu emocjonalnego - własnych "całkowicie normalnych i autentycznych" (ale niezaspokojonych) potrzeb męskiej "uwagi, uczucia i aprobaty". Fantazje homoerotyczne są rozumiane jako popęd reparacyjny (jakkolwiek źle ukierunkowany, jeśli podszyty erotyzmem) w kierunku zdrowej płciowości.
Zastosowanie homoseksualizmu postrzegał Nicolosi jako formę reparacji. Zgodnie z tą koncepcją popęd reparatywny jest nieświadomą próbą kompensacji deficytu. Poprzez zachowanie homoerotyczne mężczyzna czujący pożądanie tej samej płci podejmuje próbę naprawy niezaspokojonych potrzeb emocjonalnych dotyczących osób tej samej płci (potrzeby uwagi, uczucia i uznania) oraz deficytów w zakresie identyfikacji płciowej. Te związane często z okresem dzieciństwa i niezaspokojone potrzeby emocjonalne są z jednej strony w pełni uzasadnione, a z drugiej strony ciągle mogą zostać zaspokojone. Wyzwanie, aby nawiązać i pogłębiać zdrowe przyjaźnie z mężczyznami (intymność bez erotyki) jest podstawowym warunkiem dla rozwiązania problemu niechcianego pociągu do tej samej płci.
Przyjaźnie w mężczyznami – heteroseksualistami, do których odczuwa się pociąg erotyczny, mają największą wartość w terapii reparatywnej. Tylko przez takie związki może dokonać się transformacja od pociągu erotycznego do prawdziwej przyjaźni, czyli poznania bliżej odległego mężczyzny. Z czasem wraz ze wzrastającą akceptacją i przyjacielskością ze strony drugiego mężczyzny, pierwotne niechciane uczucia seksualne zmniejszą się w naturalny sposób. Rozsądnie jest mówić o homoseksualizmie w kategorii braku z okresu dzieciństwa i potrzeb bycia akceptowanym przez mężczyzn. Odniesienie do niechcianego homoseksualizmu najlepiej przedstawiać nie jako tożsamość, ale jako "konsekwencje i objaw" wcześniejszych niezaspokojonych męskich potrzeb"." Przeobrażające przejście od seksualności do braterstwa jest zasadniczym doświadczeniem leczącym niechciany męski homoseksualizm. Zasadnicza reguła terapii reparatywnej: kiedy prawdziwy mężczyzna postrzega mnie jako prawdziwego mężczyznę, wtedy staję się prawdziwym mężczyzną.
Krytyka.
Poglądy Nicolosiego nie odpowiadają współczesnej wiedzy naukowej. Terapia reparatywna, zwana także terapią konwersyjną jest pseudonaukową praktyką, nie istnieją żadne wiarygodne dowody, że orientacja seksualna może być zmieniona medycznie, istnieje natomiast szereg dowodów świadczących o tym, że terapia reparatywna jest nieskuteczna oraz szkodliwa.
Również w Polsce pojawiają się krytyczne głosy katolików, którzy przeszłości współpracowali z ośrodkami deklarującymi chęć pomocy zmiany orientacji seksualnej, zamieszczane w katolickiej prasie np. Jacek Prusak w "Znaku" o swojej współpracy z lubelską "Odwagą":Teraz już z "Odwagą" nie współpracuję i nie wiem, czy metody nadal są te same. Mam pewne zastrzeżenia co do skuteczności ich pracy, ponieważ nie ma żadnych dokładnych badań dotyczących rezultatów. Deklarowane zmiany orientacji mają więc charakter anegdotyczny.Cezary Gawryś również w "Znaku" piszący o swoich osobistych doświadczeniach jako "terapeuta" osób homoseksualnych w "Odwadze":Jestem zdania, że przedstawianie terapii „naprawczej” (stawiającej sobie za cel doprowadzenie u pacjenta do zmiany orientacji z homo- na heteroseksualną) jako jedynej katolickiej propozycji pomocy dla osób homoseksualnych, jest nie tylko pozbawione realizmu, ale też głęboko nieuczciwe. Hasła propagandowe typu: „Nie musisz być homoseksualistą!”, albo: „Dla tych, którzy chcą, szansa wyzdrowienia wynosi sto procent!” (słowa Richarda Cohena, które słyszałem na własne uszy); powoływanie się na jeden czy drugi pojedynczy przypadek, że oto jakiś młody mężczyzna o skłonnościach homoseksualnych „wyszedł na prostą”, bo… zawarł sakramentalny związek małżeński –  takie rzeczy, powtarzane przez ludzi Kościoła, są moim zdaniem przejawem „pobożnych życzeń”, a w istocie  – groźnym brakiem odpowiedzialności za słowa.

</doc>
<doc id="2362362" url="https://pl.wikipedia.org/wiki?curid=2362362" title="Hanzhong Lu">
Hanzhong Lu

Hanzhong Lu () – stacja metra w Szanghaju, na linii 1. Zlokalizowana jest pomiędzy stacjami Shanghai Huochezhan i Xinzha Lu. Została otwarta 10 kwietnia 1995. Znajduje się w pobliżu stacji Szanghaj.

</doc>
<doc id="2362364" url="https://pl.wikipedia.org/wiki?curid=2362364" title="Kaspars Dubra">
Kaspars Dubra

Kaspars Dubra (ur. 20 grudnia 1990 w Rydze) – łotewski piłkarz grający na pozycji obrońcy, reprezentant Łotwy.
Kariera piłkarska.
Kariera klubowa.
Wychowanek Skonto FC, w barwach którego w 2007 rozpoczął karierę piłkarską. W 2008 i 2009 został wypożyczony do JFK Olimps. Wiosną 2012 grał w Polonii Bytom, a latem 2012 przeszedł do FK Ventspils. Na początku 2015 przeniósł się do BATE Borysów. W sierpniu 2017 został piłkarzem RFS. 4 stycznia 2019 podpisał kontrakt z Irtyszem Pawłodar. 16 sierpnia 2019 zasilił skład FK Ołeksandrija.
Kariera reprezentacyjna.
Występował w juniorskiej i młodzieżowej reprezentacjach Łotwy. W 2010 roku zadebiutował w narodowej kadrze Łotwy.

</doc>
<doc id="2362368" url="https://pl.wikipedia.org/wiki?curid=2362368" title="Trolejbusy w Namanganie">
Trolejbusy w Namanganie

Trolejbusy w Namanganie − zlikwidowany system komunikacji trolejbusowej w Namanganie w Uzbekistanie.
Historia.
Trolejbusy w Namanganie otwarto 4 kwietnia 1973. W następnych latach sieć rozbudowano. W ostatnich latach w mieście działa tylko jedna linia trolejbusowa o długości 14 km otwarta w maju 2000. Trasa linii: Наманган (ж.-д. вокзал) - Туракурган. W 2004 wymieniono sieć trakcyjną na linii od końcówki Ж.-д. вокзал przez ulicę Уйчийская do końcówki Тахтакуприк, jednak na linię nie wyjechały trolejbusy. Ostatecznie jedyną czynną linię trolejbusową zamknięto 4 stycznia 2010.
Linie.
W mieście istniało 5 linii trolejbusowych:
Po zawieszeniu wyżej wymienionych linii w mieście istniała jedna linia: 
W 2004 planowano także uruchomić kolejną linię
Tabor.
Do obsługi ostatniej linii posiadano 10 trolejbusów ZiU-9.

</doc>
<doc id="2362369" url="https://pl.wikipedia.org/wiki?curid=2362369" title="Spirulina">
Spirulina



</doc>
<doc id="2362372" url="https://pl.wikipedia.org/wiki?curid=2362372" title="Pelkosenniemi">
Pelkosenniemi

Pelkosenniemi – gmina w Finlandii, położona w północnej części kraju, należąca do regionu Laponia, podregionu Itä-Lapi.

</doc>
<doc id="2362379" url="https://pl.wikipedia.org/wiki?curid=2362379" title="Atli Sveinn Þórarinsson">
Atli Sveinn Þórarinsson

Atli Sveinn Þórarinsson (ur. 24 stycznia 1980 w Akureyri) – islandzki piłkarz, od 2013 roku piłkarz klubu Akureyrar, którego jest wychowankiem. Ma na koncie również występy w Valur Reykjavík i szwedzkim klubie Örgryte IS. W reprezentacji Islandii zadebiutował w 2002. Do tej pory rozegrał w niej dziewięć meczów (stan na 21 czerwca 2013).

</doc>
<doc id="2362380" url="https://pl.wikipedia.org/wiki?curid=2362380" title="Poço Barreto (przystanek kolejowy)">
Poço Barreto (przystanek kolejowy)

Poço Barreto (port: "Apeadeiro de Poço Barreto") – przystanek kolejowy w Silves, w regionie Algarve, w Portugalii. Znajduje się na Linha do Algarve.
Jest obsługiwany przez pociągi regionalne Comboios de Portugal.
Historia.
Przystanek został otwarty w dniu 19 marca 1900, a 1 lutego 1902 linia została przedłużona do Portimão.

</doc>
<doc id="2362383" url="https://pl.wikipedia.org/wiki?curid=2362383" title="Philip Arthur Fisher">
Philip Arthur Fisher

Philip Arthur Fisher (ur. 8 września 1907, zm. 11 marca 2004) – amerykański inwestor giełdowy, najbardziej znany jako autor książki "Zwykłe Akcje Niezwykłe Zyski", poradnika inwestycyjnego, którego nakład jest stale wznawiany od 1958 roku. Fisher studiował na Uniwersytecie Stanford. Jego firma zarządzajaca pieniędzmi, Fisher &amp; Co. została założona w 1931 r.
Philip Fisher uważany jest za pioniera na polu inwestowania we wzrost. Morning Star określiło go jako "jednego z największych inwestorów wszech czasów". W "Akcjach zwykłych i niezwykłych zyskach" Fisher stwierdził, że najlepszy czas na sprzedaż akcji to "prawie nigdy". Jego najsłynniejszą inwestycją było kupno Motoroli, firmy którą nabył w 1955 roku, kiedy była jeszcze producentem radioodbiorników. Posiadał jej akcje aż do śmierci.
Jego syn, Kenneth L. Fisher także założył firmę inwestycyjną. Najbardziej znanym adeptem spuścizny po Fisherze jest multimiliarder, Warren Buffett, który stwierdził, że "jest w 85% Grahamem, a w 15% Fisherem".

</doc>
<doc id="2362392" url="https://pl.wikipedia.org/wiki?curid=2362392" title="Port lotniczy Wenzhou-Yongqiang">
Port lotniczy Wenzhou-Yongqiang

Port lotniczy Wenzhou-Yongqiang (IATA: WNZ, ICAO: ZSWZ) – port lotniczy położony 24 km na południowy wschód od Wenzhou, w prowincji Zhejiang, w Chińskiej Republice Ludowej.

</doc>
<doc id="2362393" url="https://pl.wikipedia.org/wiki?curid=2362393" title="Dystrykt Talavera de la Reyna">
Dystrykt Talavera de la Reyna

Dystrykt Talavera de la Reyna (hiszp. "Distrito de Talavera de la Reyna", keczua "Talawira distritu") – peruwiański dystrykt, znajdujący się w prowincji Andahuaylas, w regionie Apurímac ze stolicą w mieście Talavera de la Reyna.
Powierzchnia dystryktu wynosi 110,85 km2, a liczba ludności - 16 131.

</doc>
<doc id="2362396" url="https://pl.wikipedia.org/wiki?curid=2362396" title="Itaeté">
Itaeté

Itaeté – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Seabra.

</doc>
<doc id="2362397" url="https://pl.wikipedia.org/wiki?curid=2362397" title="Jussiape">
Jussiape

Jussiape – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Seabra.

</doc>
<doc id="2362398" url="https://pl.wikipedia.org/wiki?curid=2362398" title="Ralph Allen">
Ralph Allen

Ralph Allen (1694–1764) – angielski przedsiębiorca i filantrop. Reformator brytyjskiej poczty. W 1720 roku wprowadził nowy system linii pocztowych w Wielkiej Brytanii. Zbudował także pierwszą na świecie drogę szynową dla pojazdów konnych.
Allen rozpoczął pracę w urzędzie pocztowym jako nastolatek. Szybko awansował. Zreformował system świadczenia usług pocztowych w Wielkiej Brytanii. Zarobione pieniądze zainwestował w kopalnię.

</doc>
<doc id="2362399" url="https://pl.wikipedia.org/wiki?curid=2362399" title="Lençóis">
Lençóis

Lençóis – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Seabra. 
Tuż obok miasta leży Park Narodowy Chapada Diamantina. Wraz z jego utworzeniem w 1985 głównym źródłem zysku dla miasta stała się turystyka. W mieście dawniej znajdowała się kopalnia diamentu. Osadnicy zaczęli przybywać na obszar obecnego miasta w 1844 celem poszukiwania diamentów w aluwium rzecznych. Mieszkali w prowizorycznych namiotach, które z okolicznych wzgórz wyglądały jak suszące się prześcieradła, stąd nazwa miasta "Lençóis" (port. "lençol" – prześcieradło). W latach 80. XX wieku wprowadzono do użytku pompy górnicze, które znacznie usprawniły wydobycie, jednak ich używania zakazano w 1995.
Demografia.
Tabela zawierająca liczbę ludności w różnych latach:
W 2000 roku 28,53% mieszkańców w wieku 15 lat lub więcej było analfabetami.

</doc>
<doc id="2362400" url="https://pl.wikipedia.org/wiki?curid=2362400" title="Michaił Rajewski">
Michaił Rajewski

Michaił Rajewski (ur. w 1811 w Arzamasie, zm. w 1884 w Wiedniu) – rosyjski duchowny prawosławny, wieloletni kapelan ambasady rosyjskiej w Wiedniu, działacz słowianofilski.
Pochodził z rodziny duchownego prawosławnego. Ukończył seminarium duchowne w Niżnym Nowogrodzie, a następnie Petersburską Akademię Duchowną, gdzie w 1833 otrzymał stopień kandydata nauk teologicznych. Od 1834 do 1842 był kapelanem ambasady rosyjskiej w Sztokholmie. Następnie został przeniesiony do pracy duszpasterskiej i dyplomatycznej w analogicznym charakterze w ambasadzie w Wiedniu.
Zadania powierzone ks. Rajewskiemu przez rosyjskie Ministerstwo Spraw Zagranicznych wykraczały poza oficjalne obowiązki kapelana i wiązały się z osobistą fascynacją kapłana słowianofilstwem. W 1848, w czasie Wiosny Ludów, włączył się on w ruch pansłowiańskich. W jego mieszkaniu odbywały się spotkania czołowych przywódców ruchu. Ks. Rajewski przekazywał im rosyjskie wsparcie (także finansowe) i propagował koncepcję budowy państwa pansłowiańskiego pod berłem prawosławnego cara Rosji.
W 1860 duchowny został członkiem Słowiańskiego Komitetu Dobroczynnego w Moskwie i jego przedstawicielem w Austrii. Nadzorował korespondencję między stowarzyszeniami słowiańskimi w Austrii a Komitet oraz przesyłki z literaturą rosyjską dla czytelni przez nie prowadzonych. Najwięcej książek duchowny kierował do galicyjskich Ukraińców. Geopolityczne koncepcje ks. Rajewskiego i stopień jego zaangażowania w ruch pansłowiański przekroczyły w tym okresie oczekiwania jego mocodawców w Rosji. Ks. Rajewski faktycznie kierował działalnością Komitetu w Austrii. 
Przegrana Rosji w wojnie krymskiej utwierdziła kapłana w przekonaniu, że Europa jest areną walki między wschodem a zachodem, prawosławiem i katolicyzmem, zaś Rosję sam Bóg wyznaczył na przywódcę wschodu. Tym samym obowiązkiem caratu miało być poszerzanie swoich wpływów, zwłaszcza w licznie zamieszkanej przez Słowian Austrii. Szczególnie istotnym elementem polityki rosyjskiej miało być wspieranie Rusinów (Ukraińców) galicyjskich, których ks. Rajewski uważał za Rosjan. W ocenie duchownego Galicja była odwiecznym polem ścierania się wpływów rosyjskich i polskich, zaś rywalizacja między nimi zaostrzyła się po 1848, gdy Rusini galicyjscy po raz pierwszy wystąpili jako zorganizowana grupa narodowa. Ks. Rajewski wskazywał w ruchu ukraińskim w Galicji trzy grupy: ukrainofilów, których uważał za narzędzie w rękach polskich i partię bez realnego poparcia, równie mało znaczącą grupę skupioną wokół greckokatolickiego metropolity lwowskiego Spirydiona Litwinowicza oraz pasywną, lecz najliczniejszą grupę duchowieństwa i ludu sympatyzującą z ideą zjednoczenia w jednym państwie wszystkich Słowian wschodnich.
W celu zachęcenia chłopów ukraińskich w Galicji do idei prorosyjskich ks. Rajewski postulował stworzenie możliwie najbardziej korzystnej dla chłopstwa sytuacji w południowych guberniach Imperium Rosyjskim – także pod względem gospodarczym. Głosił również wspieranie ruchu na rzecz puryfikacji obrządku unickiego w diecezji chełmskiej, bez siłowego nawracania unitów na prawosławia. Twierdził, że chłopi wyznania unickiego żyjący na Chełmszczyźnie mogą być stopniowo przekonani do dobrowolnej konwersji i przyjęcia narodowości rosyjskiej (chociaż sugerował również, że na Chełmszczyźnie nie jest konieczne zwalczanie języka ukraińskiego zgodnie z okólnikiem Wałujewa z 1863) Dobrowolna konwersja unitów Chełmszczyzny w jego ocenie miała znaleźć natychmiastowy oddźwięk w postaci podobnego ruchu w Galicji. W porozumieniu z księciem Władimirem Czerkaskim, jednym z koordynatorów akcji rusyfikacji ziemi chełmskiej, ks. Rajewski wskazywał kandydatów wśród kleryków greckokatolickich do wyjazdu, po przyjęciu święceń, do pracy duszpasterskiej w diecezji chełmskiej i głoszenia tam idei panslawistycznych i prorosyjskich. Blisko współpracował z ruchem moskalofilskim w Galicji, w tym z Jakowem Hołowackim. i ks. Iwanem Naumowyczem. Przekazywał również moskalofilom rosyjską pomoc finansową przeznaczoną na rozwój ich prasy. Zajmował się także przekładami prawosławnych ksiąg liturgicznych na język niemiecki. Przetłumaczył m.in. euchologion i Wielki Kanon Pokutny św. Andrzeja z Krety.
W 1867 brał znaczący udział w organizacji Zjazdu Słowiańskiego w Moskwie
Od 1873 ks. Rajewski prowadził również zbiórkę funduszy na budowę prawosławnego soboru przy ambasadzie rosyjskiej w Wiedniu. W ciągu 11 lat zebrał 22 tys. rubli (według Włodzimierza Osadczego – 220 tys.). Śmierć duchownego przerwała jego plany w tym zakresie i za zgromadzoną sumę wybudowano jedynie cmentarną cerkiew św. Łazarza w Wiedniu.

</doc>
<doc id="2362401" url="https://pl.wikipedia.org/wiki?curid=2362401" title="Mucugê">
Mucugê

Mucugê – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Seabra.

</doc>
<doc id="2362402" url="https://pl.wikipedia.org/wiki?curid=2362402" title="Posio">
Posio

Posio – gmina w Finlandii, położona w północnej części kraju, należąca do regionu Laponia, podregionu Itä-Lapi.

</doc>
<doc id="2362403" url="https://pl.wikipedia.org/wiki?curid=2362403" title="Święty Gondulf">
Święty Gondulf

Święty Gondulf (także Gondulphus, Gundulfus, Gondulf lub Gondon)

</doc>
<doc id="2362404" url="https://pl.wikipedia.org/wiki?curid=2362404" title="Nova Redenção">
Nova Redenção

Nova Redenção – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Seabra.

</doc>
<doc id="2362405" url="https://pl.wikipedia.org/wiki?curid=2362405" title="Salla (Finlandia)">
Salla (Finlandia)

Salla – gmina w Finlandii, położona w północnej części kraju, należąca do regionu Laponia, podregionu Itä-Lapi.

</doc>
<doc id="2362406" url="https://pl.wikipedia.org/wiki?curid=2362406" title="Bitwa o Ciudad Bolívar">
Bitwa o Ciudad Bolívar

Bitwa o Ciudad Bolívar – starcie zbrojne, które miało miejsce 20 lipca 1903 roku w trakcie wojny domowej w Wenezueli.
W roku 1902 doszło do wybuchu powstania opozycji skierowanego przeciwko dyktatorowi Wenezueli Cipriano Castro Ruizowi. Obie strony posiadając niewielkie siły, skupiły się na prowadzeniu tzw. małej wojny. 21 kwietnia 1903 r. powstańcy pod wodzą generała Matosa pobili wojska rządowe pod El Guapo, San Felipe oraz Moron. Utracili jednak miasto Barquisimeto w którym broniło się 2 000 rebeliantów. Po tej porażce generał Matos zbiegł na wyspę Curaçao. Ostatnim punktem oporu stało się Ciudad Bolívar (Angostura). 20 lipca 1903 r. miasto zostało ostrzelane przez flotę rządową a następnie zaatakowane przez 2 100 żołnierzy rządowych pod wodzą generała Juana Gómeza. Zacięte walki uliczne trwające 3 dni zakończyły się porażką powstańców, którzy stracili 200 zabitych. Straty wojsk rządowych wyniosły 100 zabitych.

</doc>
<doc id="2362407" url="https://pl.wikipedia.org/wiki?curid=2362407" title="Palmeiras (Bahia)">
Palmeiras (Bahia)

Palmeiras – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Seabra.

</doc>
<doc id="2362408" url="https://pl.wikipedia.org/wiki?curid=2362408" title="Savukoski">
Savukoski

Savukoski – gmina w Finlandii, położona w północnej części kraju, należąca do regionu Laponia, podregionu Itä-Lapi.

</doc>
<doc id="2362409" url="https://pl.wikipedia.org/wiki?curid=2362409" title="Keminmaa">
Keminmaa

Keminmaa – gmina w Finlandii, położona w północnej części kraju, należąca do regionu Laponia, podregionu Kemi–Tornio.

</doc>
<doc id="2362410" url="https://pl.wikipedia.org/wiki?curid=2362410" title="Piatã">
Piatã

Piatã – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Seabra.

</doc>
<doc id="2362412" url="https://pl.wikipedia.org/wiki?curid=2362412" title="Simo (gmina)">
Simo (gmina)

Simo – gmina w Finlandii, położona w północnej części kraju, należąca do regionu Laponia, podregionu Kemi–Tornio.

</doc>
<doc id="2362413" url="https://pl.wikipedia.org/wiki?curid=2362413" title="Rio de Contas">
Rio de Contas

Rio de Contas – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Seabra.

</doc>
<doc id="2362414" url="https://pl.wikipedia.org/wiki?curid=2362414" title="Tervola">
Tervola

Tervola – gmina w Finlandii, położona w północnej części kraju, należąca do regionu Laponia, podregionu Kemi–Tornio.

</doc>
<doc id="2362415" url="https://pl.wikipedia.org/wiki?curid=2362415" title="Dmitrij Pirog">
Dmitrij Pirog

Dmitrij Juriewicz Pirog (ur. 27 czerwca 1980 w Tiemriuku) – rosyjski bokser, były zawodowy mistrz świata wagi średniej organizacji WBO.
Kariera amatorska.
Stoczył ponad 230 walk. Mistrz sportu klasy międzynarodowej. Finalista ogólnorosyjskiego turnieju "Nadziei olimpijskich". Przegrał rywalizację o udział w IO 2004 z Olegiem Saitowem. Próba udziału w IO w reprezentacji Gruzji nie doszła do skutku ze względów politycznych.
Kariera zawodowa.
Karierę zawodową rozpoczął 29 lipca 2005. Do kwietnia 2010 stoczył 16 zwycięskich walk. W tym czasie zdobył lokalne tytuły m.in. WBO Asia Pacific, WBC International i WBC Baltic, wszystkie w kategorii średniej.
31 lipca 2010 w Las Vegas, stoczył pojedynek z Amerykaninem Danielem Jacobsem o wakujący tytuł mistrza świata WBO w wadze średniej. Wygrał przez techniczny nokaut w piątej rundzie.
W pierwszej obronie tytułu 26 marca 2011 w Jekaterynburgu w Rosji spotkał się z Argentyńczykiem Javierem Francisco Macielem. Wygrał jednogłośnie na punkty. Kolejną walkę w obronie pasa stoczył, 25 września, z rodakiem Giennadijem Martirosjanem wygrywając przez techniczny nokaut w dziesiątej rundzie.
1 maja 2012 ponownie obronił tytuł zwyciężając wyraźnie, jednogłośnie na punkty Japończyka Nabuhiro Ishidę. Za następnego przeciwnika wybrał Giennadija Gołowkina posiadacza tytułów WBA i IBO a nie obowiązującego pretendenta Francuza Hassana N'Dam N'Jikama za co został pozbawiony tytułu. Do walki z Gołowkinem nie doszło z powodu kontuzji Piroga.

</doc>
<doc id="2362416" url="https://pl.wikipedia.org/wiki?curid=2362416" title="Seabra">
Seabra

Seabra – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Seabra.

</doc>
<doc id="2362418" url="https://pl.wikipedia.org/wiki?curid=2362418" title="Ranua">
Ranua

Ranua – gmina w Finlandii, położona w północnej części kraju, należąca do regionu Laponia, podregionu Rovaniemi.

</doc>
<doc id="2362419" url="https://pl.wikipedia.org/wiki?curid=2362419" title="Ostoja Pruska">
Ostoja Pruska

Ostoja Pruska (Lniski II, Ostoja odmienny) – pruski herb szlachecki, używany m.in. na Kaszubach, przez niektórych badaczy uznawany, zapewne niesłusznie, za odmianę Ostoi. Herbem tym pieczętowały się dwa niespokrewnione ze sobą rody: Finków i Skrzeszewskich (oraz pochodzący od nich Lniscy).
Opis herbu.
Opis z wykorzystaniem klasycznych zasad blazonowania:
Ostoja Pruska (Lniski, Ostoja odmienny): "W polu błękitnym dwa księżyce barkami do siebie w pas, złote, nad którymi takaż gwiazda. Klejnot: Nad hełmem w koronie samo godło. Labry: błękitne, podbite złotem."
Według Dachnowskiego identyczny był herb Lniski, ale miał dodatkowo dewizę "UTRAQUE DUCE".
Wariant tego herbu, przysługujący Sultzen-Skrzyszewskim, nazywany Skrzeszewski (Skryszewski, Skrzyszewski, Sultzen-Skryszewski, Lniski odmienny, Ostoja Odmienny) przedstawiał samą tarczę Ostoi Pruskiej, z księżycami z twarzą, nakrytą koroną szlachecką, bez klejnotu, hełmu i labrów.
Znana jest też odmiana Ostoi Pruskiej, gdzie w klejnocie była sama gwiazda, zaś półksiężyce wyobrażono z twarzą.
Najwcześniejsze wzmianki.
Ostoja Pruska znana była już Dachnowskiemu ("Herbarz szlachty Prus Królewskich...", ok. 1620), ponadto przytoczyli ją m.in. Niesiecki ("Korona polska", 1728, jako herb Fincków), Ostrowski ("Księga herbowa rodów polskich" 1897, 1906) i Chrząński ("Tablice odmian herbowych", 1909). Wariant Sultzen-Skrzyszewskich pochodzi z tzw. "Nowego Siebmachera". Wariant herbu z klejnotem w postaci samej gwiazdy pochodzi z nagrobka w ponorbertańskim kościele w Żukowie.
Rodzina Skrzeszewskich.
Mało znana rodzina szlachecka, wywodząca się ze wsi Skrzeszewo Żukowskie. Protoplastą rodu był być może Henryk Scholcze (Heinrich Scholcze), który otrzymał w 1349 roku Skrzeszewo na prawie magdeburskim od komtura gdańskiego Henryka von Rechter. Skrzeszewscy używali przydomka Sulczen (Sultzen), będącego być może reminiscencją przezwiska (bądź stanowiska, "Schulze" znaczy po niemiecku "sołtys") przodka. Pierwsza wzmianka dotycząca nazwiska Skrzeszewski pochodzi z 1571 (Stentzeslaus, Joannes et Andreas Szkrziesziewski). Pod koniec XVI właścicielkami jednej trzeciej Skrzeszewa były "panny Skrzeszewskie" - Dorota i Katarzyna wraz z braćmi. Po śmierci braci w 1602, panny zapisały swój dział we wsi klasztorowi norbertanek w Żukowie. O dział ten toczył później spór sądowy z norbertankami w 1629 jakiś Lniski, mający wcześniej nazywać się Skrzeszewski. Fakt ten oraz identyczność herbów Lniskich i Skrzeszewskich, zdaje się wskazywać na bliskie pokrewieństwo obu rodzin używających Ostoi Pruskiej. W wieku XVII rodzina nie posiadała już żadnych działów w gnieździe ani w innych dobrach na Pomorzu. Jednak wzmianki o rodzie sięgają jeszcze kolejnego wieku: Katarzyna Skrzeszewska z domu Pawłowska figuruje w aktach hipotecznych Zbrachlina w połowie XVIII wieku, zaś Żernicki podaje, że Skrzeszewscy służyli w armii pruskiej. Ponadto, według Ledebura, mieli Skrzeszewscy w 1727 dobra we wsi Krissau (Skrzeszewo). Informacja ta jest zapewne błędna.
Rodzina Lniskich.
Rodzina biorąca swoje nazwisko od wsi Lniska w powiecie gdańskim. Jest to gałąź rodziny Skrzeszewskich. Pierwszym znanym jej członkiem jest być może Krzysztof Lniski, wzmiankowany w 1484. W roku 1526 Piotr Lniski otrzymał nowy przywilej królewski na Lniska. Znaczenie i stan posiadania rodziny wzrosły w XVII wieku. W skład ich dóbr weszła m.in. Brodnica, która stała się ważnym ośrodkiem rodu. W owym czasie Lniscy pojawili się też w innych regionach Rzeczypospolitej. Członkowie rodu pełnili funkcje ławników i sędziów mirachowskich. Michał Władysław Lniski (zm. 1777) był ławnikiem tczewskim, wicewojewodą pomorskim i konfederatem barskim. Córka ławnika mirachowskiego Jana Lniskiego (zm. 1725), Konstancja, była matką Józefa Wybickiego.
Kwestia powiązania z Ostoją.
Herb Ostoja Pruska ma wspólne elementy z polskim herbem Ostoja. Są nimi dwa półksiężyce w identycznym układzie, oraz umieszczenie dodatkowego godła pomiędzy nimi. Fakt ten, czego wyrazem jest nadanie nazwy "Ostoja" Pruska, spowodował, że część polskich heraldyków jest skłonna uważać ten herb za odmianę Ostoi. Jest to zgodne z elementem polskiej tradycji heraldycznej, wedle której niektóre herby, nawet niepowiązane, klasyfikowano w obrębie jednej rodziny odmian, tylko na podstawie podobieństwa wyglądu. Jeden z pierwszych polskich herbarzy przytaczających ten herb, Kaspra Niesieckiego, przy rodzinie Fincków opisuje jak wyżej herb Ostoja Pruska, ale nazywa go Ostoją. Ostoja Pruska jest odmianą Ostoi m.in. według Przemysława Pragerta, Alfreda Znamierowskiego i Juliusz Karol Ostrowski, natomiast jako herb niepowiązany klasyfikują ją m.in. Tadeusz Gajl.
Herbowni.
Finkе (Finckе, Finck von Finckenstein), Lniski (Elbnisch, Lnyski, błędnie Lniński, Liński), Skrzeszewski (Skryszewski, Skrzezewski, Skrzyszewski, Skrzyszowski, Szkrziesziewski), także z przydomkiem Sultzen (Sulczen).
Istniała inna rodzina Lniskich, osiadła w ziemi chełmińskiej, posługująca się być może herbem Lniski. Lniscy wylegitymowali się w Królestwie Polskim z herbem Ostoja bez odmian.

</doc>
<doc id="2362420" url="https://pl.wikipedia.org/wiki?curid=2362420" title="Utinga (Bahia)">
Utinga (Bahia)

Utinga – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Seabra.

</doc>
<doc id="2362421" url="https://pl.wikipedia.org/wiki?curid=2362421" title="Pello">
Pello

Pello – gmina w Finlandii, położona w północnej części kraju, należąca do regionu Laponia, podregionu Torniolaakso.

</doc>
<doc id="2362423" url="https://pl.wikipedia.org/wiki?curid=2362423" title="Ylitornio">
Ylitornio

Ylitornio (szw.: "Övertorneå") – gmina w Finlandii, położona w północnej części kraju, należąca do regionu Laponia, podregionu Torniolaakso.

</doc>
<doc id="2362424" url="https://pl.wikipedia.org/wiki?curid=2362424" title="Mezoregion Presidente Prudente">
Mezoregion Presidente Prudente

Mezoregion Presidente Prudente – mezoregion w brazylijskim stanie São Paulo, skupia 54 gminy zgrupowanych w trzech mikroregionach. Liczy 24.129,2 km² powierzchni.

</doc>
<doc id="2362426" url="https://pl.wikipedia.org/wiki?curid=2362426" title="Kittilä">
Kittilä

Kittilä – gmina w Finlandii, położona w północnej części kraju, należąca do regionu Laponia i podregionu Tunturi-Lappi.
W miejscowości 28 stycznia 1999 zanotowano najniższą temperaturę w Finlandii: -51,5°C.

</doc>
<doc id="2362427" url="https://pl.wikipedia.org/wiki?curid=2362427" title="Obszar zurbanizowany">
Obszar zurbanizowany

Obszar zurbanizowany – jednostka morfologiczna o miejskim charakterze zabudowy i infrastruktury, gdzie wyraźne przekształcenia zabudowy i zagospodarowania związane są z pozarolniczą działalnością gospodarczą lub wynikają z przyjęcia miejskiego stylu życia i pracy.
Obszar zurbanizowany jest przeciwstawny do obszaru wiejskiego i oznacza określony stopień urbanizacji na danym terenie.

</doc>
<doc id="2362428" url="https://pl.wikipedia.org/wiki?curid=2362428" title="Kolari (Finlandia)">
Kolari (Finlandia)

Kolari – gmina w Finlandii, położona w regionie Laponia i podregionie Tunturi-Lappi, przy granicy ze Szwecją. Gminę zamieszkuje 3 838 osób (31.05.2012). Jej powierzchnia wynosi 2 617,76 km², z czego 58,96 km² stanowi woda. W Kolari znajduje się popularny ośrodek narciarski na zboczach góry Ylläs.
Na obszarze gminy znajduje się stacja kolejowa Kolari, która jest najbardziej wysuniętą na północ w sieci kolejowej Finlandii.
Z Kolari pochodzi Suvi Teräsniska, fińska piosenkarka.
Kolari sąsiaduje z gminami Kittilä, Muonio, Pello i Rovaniemi.

</doc>
<doc id="2362429" url="https://pl.wikipedia.org/wiki?curid=2362429" title="Schneller">
Schneller

Schneller:

</doc>
<doc id="2362430" url="https://pl.wikipedia.org/wiki?curid=2362430" title="Mezoregion Araçatuba">
Mezoregion Araçatuba

Mezoregion Araçatuba – mezoregion w brazylijskim stanie São Paulo, skupia 36 gmin zgrupowanych w trzech mikroregionach. Liczy 16.808,9 km² powierzchni.

</doc>
<doc id="2362431" url="https://pl.wikipedia.org/wiki?curid=2362431" title="Muonio (miejscowość)">
Muonio (miejscowość)

Muonio – gmina w Finlandii, położona w północnej części kraju, należąca do regionu Laponia, podregionu Tunturi-Lappi. Gmina Muonio od północy graniczy z gminą Enontekiö, od wschodu z gminą Kittilä, od południa z gminą Kolari, od zachodu zaś ze szwedzką gminą Pajala. Na terenie gminy znajduje się park narodowy Pallas-Yllästunturi.

</doc>
<doc id="2362432" url="https://pl.wikipedia.org/wiki?curid=2362432" title="Álvaro Andrés Ormeño">
Álvaro Andrés Ormeño



</doc>
<doc id="2362433" url="https://pl.wikipedia.org/wiki?curid=2362433" title="Mezoregion Bauru">
Mezoregion Bauru

Mezoregion Bauru – mezoregion w brazylijskim stanie São Paulo, skupia 56 gmin zgrupowanych w pięciu mikroregionach. Liczy 26.790,1 km² powierzchni.

</doc>
<doc id="2362434" url="https://pl.wikipedia.org/wiki?curid=2362434" title="Hartola">
Hartola

Hartola – gmina w Finlandii, położona w południowej części kraju, należąca do regionu Päijät-Häme.

</doc>
<doc id="2362435" url="https://pl.wikipedia.org/wiki?curid=2362435" title="Hämeenkoski">
Hämeenkoski

Hämeenkoski – gmina w Finlandii, położona w południowej części kraju, należąca do regionu Päijät-Häme.

</doc>
<doc id="2362437" url="https://pl.wikipedia.org/wiki?curid=2362437" title="Kärkölä">
Kärkölä

Kärkölä – gmina w Finlandii, położona w południowej części kraju, należąca do regionu Päijät-Häme.

</doc>
<doc id="2362438" url="https://pl.wikipedia.org/wiki?curid=2362438" title="Nastola">
Nastola

Nastola – gmina w Finlandii, położona w południowej części kraju, należąca do regionu Päijät-Häme.

</doc>
<doc id="2362439" url="https://pl.wikipedia.org/wiki?curid=2362439" title="Juan Ezequiel Cuevas">
Juan Ezequiel Cuevas



</doc>
<doc id="2362440" url="https://pl.wikipedia.org/wiki?curid=2362440" title="Vado">
Vado

Teeyon Winfree, bardziej znany jako Vado (ur. 13 marca 1985 w Nowym Jorku) − amerykański raper. Początkowo występował pod pseudonimem "M.O.V.A.D.O", który później zmienił na "V.A.D.O". Wraz z raperem Cam'ron założył grupę muzyczną U.N.. 
Razem z raperami Ace Hood, Wale, Meek Mill oraz Big Sean wystąpił gościnnie na kawałku DJ Khaled - "Future" z albumu "We the Best Forever".

</doc>
<doc id="2362441" url="https://pl.wikipedia.org/wiki?curid=2362441" title="Padasjoki">
Padasjoki

Padasjoki – gmina w Finlandii, położona w południowej części kraju, należąca do regionu Päijät-Häme.

</doc>
<doc id="2362442" url="https://pl.wikipedia.org/wiki?curid=2362442" title="Sysmä">
Sysmä

Sysmä – gmina w Finlandii, położona w południowej części kraju, należąca do regionu Päijät-Häme.

</doc>
<doc id="2362444" url="https://pl.wikipedia.org/wiki?curid=2362444" title="Urjala">
Urjala

Urjala – gmina w Finlandii, położona w południowo-zachodniej części kraju, należąca do regionu Pirkanmaa.

</doc>
<doc id="2362446" url="https://pl.wikipedia.org/wiki?curid=2362446" title="Punkalaidun">
Punkalaidun

Punkalaidun – gmina w Finlandii, położona w południowo-zachodniej części kraju, należąca do regionu Pirkanmaa.

</doc>
<doc id="2362448" url="https://pl.wikipedia.org/wiki?curid=2362448" title="Kościół Wysp Owczych">
Kościół Wysp Owczych

Kościół Wysp Owczych (far. "Fólkakirkjan") – Kościół luterański, będący narodowym Kościołem Wysp Owczych. Do 29 lipca 2007 był diecezją Kościoła Danii, po uzyskaniu niezależności stał się najmniejszym na świecie luterańskim Kościołem narodowym. Zrzesza około 85% populacji wysp.
Historia.
W wyniku Reformacji na Wyspach Owczych, w 1540 ze swojego stanowiska został usunięty ostatni rzymskokatolicki biskup farerski. Jego protestancki zastępca pełnił urząd tylko przez kilka lat, następnie również wyjechał, a głównym reprezentantem Kościoła na archipelagu został dziekan, pod zwierzchnictwem biskupa Zelandii.
Nurt ortodoksyjny luteranizmu, reprezentowany przez biskupa Jespera Brochmanda, miał na wyspach szczególnie mocną pozycję i przetrwał dłużej niż w pozostałej części Królestwa.
Po 1856 rozpoczął się okres gwałtownego rozwoju gospodarczego i społecznego Wysp Owczych. Odrodzenie kultury ich mieszkańców doprowadziło również do zmian w kościele. Język farerski uzyskał status równorzędnego z duńskim i wprowadzony jako język śpiewania hymnów i głoszenia kazań na przełomie 1924 i 1925. W 1930 dopuszczono go również podczas chrztu oraz obrzędów, takich jak zawarcie małżeństwa czy pogrzeb. W I połowie XX wieku dziekan Jákup Dahl przetłumaczył Nowy Testament z greckiego na język farerski, wydany w 1937. Dziekan dokonał również tłumaczenia Psalmów ze Starego Testamentu, a po jego śmierci w 1944 wikariusz Kristian Osvald Viderø kontynuował tłumaczenie z języka hebrajskiego dalszej części. Autoryzowana, farerska edycja Biblii została opublikowana w 1961. Dwa lata później wydano pierwszy śpiewnik, wtedy też dziekan wysp został mianowany zastępcą biskupa. Pierwsza kobieta została wybrana na wikariusza w 1977, a w 1990 powstała niezależna diecezja Kościoła Danii na Wyspach Owczych z własnym biskupem na czele. W dniu narodowego święta "Ólavsøka", 29 lipca 2007 powstał, niezależny od duńskiego, Kościół Wysp Owczych.

</doc>
<doc id="2362449" url="https://pl.wikipedia.org/wiki?curid=2362449" title="Sastamala">
Sastamala

Sastamala – gmina w Finlandii, położona w południowo-zachodniej części kraju, należąca do regionu Pirkanmaa.

</doc>
<doc id="2362450" url="https://pl.wikipedia.org/wiki?curid=2362450" title="Hämeenkyrö">
Hämeenkyrö

Hämeenkyrö (szw. "Tavastkyro") – gmina w Finlandii, położona w południowo-zachodniej części kraju, należąca do regionu Pirkanmaa.

</doc>
<doc id="2362452" url="https://pl.wikipedia.org/wiki?curid=2362452" title="Szymon Kulka">
Szymon Kulka

Szymon Kulka (ur. 22 czerwca 1993) – polski lekkoatleta, długodystansowiec.
Jest żołnierzem Wojska Polskiego.
Osiągnięcia.
Złoty medalista mistrzostw Polski w kategoriach kadetów, juniorów oraz młodzieżowców. Mistrz Polski w biegu na 10 km (2016) oraz brązowy medalista (2017).

</doc>
<doc id="2362453" url="https://pl.wikipedia.org/wiki?curid=2362453" title="Walter Aníbal Acevedo">
Walter Aníbal Acevedo



</doc>
<doc id="2362454" url="https://pl.wikipedia.org/wiki?curid=2362454" title="Lempäälä">
Lempäälä

Lempäälä – gmina w Finlandii, położona w południowo-zachodniej części kraju, należąca do regionu Pirkanmaa.

</doc>
<doc id="2362457" url="https://pl.wikipedia.org/wiki?curid=2362457" title="Pirkkala">
Pirkkala

Pirkkala (szw. "Birkala") – gmina w Finlandii, położona w południowo-zachodniej części kraju, należąca do regionu Pirkanmaa.

</doc>
<doc id="2362458" url="https://pl.wikipedia.org/wiki?curid=2362458" title="Pälkäne">
Pälkäne

Pälkäne – gmina w Finlandii, położona w południowo-zachodniej części kraju, należąca do regionu Pirkanmaa.

</doc>
<doc id="2362460" url="https://pl.wikipedia.org/wiki?curid=2362460" title="2 Batalion Strzelców Celnych">
2 Batalion Strzelców Celnych

2 Batalion Strzelców Celnych Sandomierskich Juliusza Małachowskiego – ochotnicza polska formacja wojskowa powołana w czasie powstania listopadowego.
Batalion został utworzony 2 grudnia 1830 w Końskich, po 18 kwietnia 1831 wszedł w skład batalionu mjr. Stefana Dembowskiego.
Walki batalionu.
Batalion bronił przepraw na Wiśle
Bitwy i potyczki:
Za udział w walkach otrzymał 1 krzyż złoty

</doc>
<doc id="2362461" url="https://pl.wikipedia.org/wiki?curid=2362461" title="Magpul FMG9">
Magpul FMG9



</doc>
<doc id="2362462" url="https://pl.wikipedia.org/wiki?curid=2362462" title="Vesilahti">
Vesilahti

Vesilahti – gmina w Finlandii, położona w południowo-zachodniej części kraju, należąca do regionu Pirkanmaa.

</doc>
<doc id="2362463" url="https://pl.wikipedia.org/wiki?curid=2362463" title="Man of Many Faces">
Man of Many Faces



</doc>
<doc id="2362464" url="https://pl.wikipedia.org/wiki?curid=2362464" title="Agustín Pagola Gómez">
Agustín Pagola Gómez

Agustín Pagola Gómez, ros. Агустин Пагола Гомес (ur. 18 listopada 1922 w Errenterii, Hiszpania, zm. 16 listopada 1975 w Moskwie, Rosyjska FSRR) – rosyjski piłkarz pochodzenia hiszpańskiego, grający na pozycji obrońcy, reprezentant ZSRR, trener piłkarski.
Kariera piłkarska.
Kariera klubowa.
Bask z urodzenia. W 1937 roku był kapitanem juniorskiej reprezentacji Kraju Basków, która rozegrała kilka spotkań z zespołami juniorskimi Moskwy. Po wybuchu wojny domowej w Hiszpanii, wraz z rówieśnikami, dziećmi wielu hiszpańskich republikanów, przyjechał do Związku Radzieckiego. Po przyjeździe do Moskwy, na swoją drugą ojczyznę, grał w zespole Domu Młodzieży Hiszpańskiej, studiował i uzyskał zawód. W 1940 rozpoczął karierę piłkarską w drużynie fabryki "Krasnaja Roza" w Moskwie. W 1944 został piłkarzem Krylji Sowietow Moskwa, skąd w 1947 przeszedł do Torpeda Moskwa. Również był oddelegowany do Szachtar Donieck podczas ich tournée po Bułgarii i Rumunii w 1951 roku. W latach 1951–1953 pełnił funkcję kapitana Torpeda. W 1954 zakończył swoją karierę piłkarską.
Kariera reprezentacyjna.
W 1952 był powołany do reprezentacji Związku Radzieckiego na Igrzyska Olimpijskie w Helsinkach. Ale nie zagrał żadnego meczu.
Kariera trenerska.
W 1956 roku powrócił do Hiszpanii. Trenował juniorską reprezentację prowincji Guipúzcoa i juniorski zespół Tolos (Hiszpania) (1957–1961). Był członkiem Komunistycznej Partii Hiszpanii i uczestniczył w działalności konspiracyjnej. Później mieszkał i pracował pod innym nazwiskiem w niektórych krajach, np. w Wenezueli. Zmarł 16 listopada 1975 w Moskwie na nieuleczalną chorobę. Został pochowany na cmentarzu Donskim.

</doc>
<doc id="2362465" url="https://pl.wikipedia.org/wiki?curid=2362465" title="Juupajoki">
Juupajoki

Juupajoki – gmina w Finlandii, położona w południowo-zachodniej części kraju, należąca do regionu Pirkanmaa.

</doc>
<doc id="2362466" url="https://pl.wikipedia.org/wiki?curid=2362466" title="Thomas Kempe">
Thomas Kempe

Thomas Kempe (ur. 17 marca 1960 w Voerde (Niederrhein)) – niemiecki piłkarz. Rozegrał 391 meczów Bundeslidze. Jego synowie, Dennis i Tobias, są zawodwymi piłkarzami.
Kariera.
Thomas Kempe rozpoczynał karierę w swoim rodzinnym mieście, w klubie TV Voerde.
W 1979 przeniósł się do MSV Duisburg, z którym 11 sierpnia 1979 zadebiutował w Bundeslidze. W tym samym meczu strzelił swojego pierwszego gola, pokonując w 50' bramkarza VfB Stuttgart Helmuta Roledera. Na koniec sezonu piłkarze z Duisburga uplasowali się na czternastym miejscu w tabeli, a Kempe zakończył rozgrywki grając w 31 meczach i strzelając 6 goli. W kolejnych sezonach klub Thomasa zajmował dwunaste i osiemnaste (ostatnie) miejsce w klasyfikacji końcowej, a Kempe w 1982 podpisał kontrakt z VfB Stuttgart.
20 sierpnia 1982 zadebiutował w nowej drużynie meczem z Borussią Dortmund. Kempe wraz z kolegami zajął trzecie miejsce w Bundeslidze, co dało im przepustkę do gry w Pucharze UEFA, gdzie zostali wyeliminowani już w 1/32 finału przez Lewskiego Sofia (Kempe wystąpił w obu spotkaniach). W następnym sezonie Kempe zagrał jedynie w trzynastu spotkaniach ligowych, a piłkarze ze Stuttgartu zostali mistrzami Niemiec. Wynik ten pozwolił im na udział w Pucharze Europy, gdzie w pierwszej rundzie znów odpadli w dwumeczu przeciwko Lewskiemu (Thomas Kempe ponownie grał w obu meczach przeciwko Bułgarom). Rozgrywki Bundesligi w sezonie 1984/1985 VfB Stuttgart zakończył plasując się na dziesiątej lokacie, zaś Kempe odszedł do VfL Bochum.
W nowym klubie zadebiutował 10 sierpnia 1985 w wygranym 1-0 meczu przeciwko 1. FC Nürnberg. Największym jego sukcesem w drużynie z Bochum było osiągnięcie finału Pucharu Niemiec w roku 1988. W sezonie 1989/1990 VfL Bochum zajęło szesnastą pozycję w tabeli i o utrzymanie musiało walczyć w barażach przeciwko 1. FC Saarbrücken. Kempe zagrał w obu meczach przez pełne 90 minut, a jego drużyna wygrała w dwumeczu 2-1 i pozostała w Bundeslidze. Ostatni mecz w karierze Thomas Kempe rozegrał 5 czerwca 1993. Później jeszcze przez rok znajdował się w kadrze zespołu, ale nie wystąpił już w żadnym oficjalnym spotkaniu.

</doc>
<doc id="2362467" url="https://pl.wikipedia.org/wiki?curid=2362467" title="Ruovesi">
Ruovesi

Ruovesi – gmina w Finlandii, położona w południowo-zachodniej części kraju, należąca do regionu Pirkanmaa.

</doc>
<doc id="2362469" url="https://pl.wikipedia.org/wiki?curid=2362469" title="Isokyrö">
Isokyrö

Isokyrö (szw. "Storkyro") – gmina w Finlandii, położona w zachodniej części kraju, należąca do regionu Ostrobotnia.

</doc>
<doc id="2362470" url="https://pl.wikipedia.org/wiki?curid=2362470" title="2 Batalion Strzelców Celnych Sandomierskich">
2 Batalion Strzelców Celnych Sandomierskich



</doc>
<doc id="2362471" url="https://pl.wikipedia.org/wiki?curid=2362471" title="Laihia">
Laihia

Laihia (szw. "Laihela") – gmina w Finlandii, położona w zachodniej części kraju, należąca do regionu Ostrobotnia.

</doc>
<doc id="2362473" url="https://pl.wikipedia.org/wiki?curid=2362473" title="Vähäkyrö">
Vähäkyrö

Vähäkyrö (szw. "Lillkyro") - dawna gmina w Finlandii, położona w zachodniej części kraju, należąca do regionu Ostrobotnia. Od 1 stycznia 2013 stanowi eksklawę miasta Vaasa.

</doc>
<doc id="2362474" url="https://pl.wikipedia.org/wiki?curid=2362474" title="Dagoma">
Dagoma

Dagoma – gdański zakład przetwórstwa owocowo-warzywnego.
Historia.
Zakład założony został w 1880 roku jako „Degner und Ilgner GmbH” z siedzibą przy ul. Angielska Grobla 1. Przed II wojną światową produkowano tu pod marką Dagoma konserwy warzywne i marmoladę, zdobywały one nagrody na międzynarodowych wystawach, np. najwyższe wyróżnienie – Gran Premio Nizza 1929 r., złoty medal Florencja 1929.
Po wojnie przekształcono w Gdańskie Zakłady Przetwórstwa Owocowo-Warzywnego Dagoma, działające w Gdańsku do końca lat 90. Produkowano tu również wina owocowe, dżemy, marmolady, powidła, musztardy, sosy musztardowe, keczupy.
Dagoma sp. z o.o. w obecnej swojej siedzibie w Pucku rozpoczęła działalność 1.10.2001 r.

</doc>
<doc id="2362475" url="https://pl.wikipedia.org/wiki?curid=2362475" title="Johannes Oporinus">
Johannes Oporinus

Johannes Oporinus ("niem. Johannes Herbster lub Herbst, pol. Jan Oporin") (ur. 25 stycznia 1507 w Bazylei, zm. 6 lipca 1568) – drukarz i humanista z Bazylei. 
Był synem szwajcarskiego malarza Hansa Herbsta. Ukończył studia uniwersyteckie w Strasburgu i Bazylei. Pracował jako nauczyciel w klasztorze cystersów św. Urbana, a po powrocie do Bazylei uczył łaciny w szkole. W latach 1526 pracował jako korektor druków w drukarni Johanna Frobena. Po 1537 roku Oporinus został wykładowcą języka greckiego na Uniwersytecie w Bazylei, posiadając tytuł profesora. W 1542 roku zrezygnował z pracy akademickiej na rzecz pracy w drukarni.
W 1530 roku wraz z T. Platterem, B. Ruckem i R. Winterem założył drukarnię, którą w 1540 odkupił od wspólników za 800 guldenów i prowadził ją już samodzielnie. Na przestrzeni lat 1540 - 1567 wydał ok. 700 druków, głównie o tematyce naukowej. W latach 1542-43 wydał pierwsze na świecie wydanie Koranu po łacinie w tłumaczeniu szwajcarskiego językoznawcy, orientalisty i tłumacza Theodore Bibliandera (1500–1564). Druk spotkał się z oporem rady miasta Bazylei, która chciała zapobiec jego wydaniu. Po interwencji Marcina Lutra ostatecznie zakazu druku nie wydano. W 1543 roku wyszła "De humani corporis fabrica" flamandzkiego lekarza i anatoma Andreasa Vesaliusa, następnie w latach 1542–1543 zielnik Fuchsa z drzeworytowanymi ilustracjami roślin. W 1546 roku wydał dzieło hiszpańskiego protestanta Juana Díaza "Historia vera de morti sancti viri Ioannis Diazii Hispanics […]" oraz prace z zakresu historii kościoła m.in. Matthiasa Flaciusa Illyricusa "Catalogus testium veritatis" (1556 i 1562). W 1552 r. opublikował pracę młodego Johannesa Sambucusa dedykowaną Maksymilianowi II Habsburgowi. Rozpoczął druk "Centurii Magdeburskich" (1559–1574), wydał jednakże tylko trzy tomy z trzynastu. Pozostałe wyszły spod ręki Eusebiusa Episcopiusa, ale ze znakiem drukarni Oporiniusa. Do najważniejszych publikacji należy również atlas anatomiczny "De humani corporis fabrica" autorstwa humanisty i lekarza Andreasa Vesaliusa (1543). Na przestrzeni lat 1540–1567 wydał ok. 700 druków. Drukował również dzieła polskich reformatorów, pisarzy politycznych i kaznodziei, m.in. Stanisława Orzechowskiego, Kromera "O pochodzeniu i czynach Polaków" (1558), Jana Łaski, Warszewickiego i Modrzewskiego. 
Drukarnia istniała do 1591 roku.

</doc>
<doc id="2362476" url="https://pl.wikipedia.org/wiki?curid=2362476" title="Kronoby">
Kronoby

Kronoby (fiń. "Kruunupyy") – gmina w Finlandii, położona w zachodniej części kraju, należąca do regionu Ostrobotnia.

</doc>
<doc id="2362478" url="https://pl.wikipedia.org/wiki?curid=2362478" title="World Values Survey">
World Values Survey

World Values Survey - projekt badawczy o zasięgu globalnym, którego głównym przedmiotem zainteresowania są wartości i przekonania mieszkańców poszczególnych krajów, uwzględniające zmiany zachodzące w czasie i wpływ, jaki wywierają na życie społeczne i polityczne.
Badani, finansowane ze środków pozarządowych, prowadzone są przez sieć naukowców od 1981 roku co kilka lat, aktualnie w niemal 100 krajach. 
Ostatnia seria badań w latach 2011-12 była przeprowadzona na reprezentatywnych próbach o liczebności min. 1000 osób przez ankieterów metodą face-to-face, a wyniki są sprawdzane i weryfikowane.
Naukowcy, w ramach WVS starają się zmierzyć, monitorować i analizować: poparcie dla demokracji, tolerancję cudzoziemców i mniejszości etnicznych, wspieranie równości płci, roli religii i zmieniających się poziomów religijności, wpływ globalizacji, stosunek do środowiska, pracy, rodziny, polityki, tożsamości narodowej, kultury i różnorodności kulturowej, zagrożeń i subiektywnego samopoczucia.
Obecnie World Values Survey pozostaje głównym źródłem danych empirycznych na temat postaw, w tym wyznawanych wartości i przekonań, blisko 90% światowej populacji.
Wyniki badań mogą być bazą informacji dla decydentów w celu rozwoju społeczeństwa obywatelskiego i instytucji demokratycznych w krajach na różnych etapach rozwoju.
Opracowania są również wykorzystywane przez naukowców, studentów, dziennikarzy na całym świecie oraz organizacje i instytucje międzynarodowe - Bank Światowy i Organizację Narodów Zjednoczonych (UNDP i UN-HABITAT).
Dane z World Values Survey zostały wykorzystywane do lepszego zrozumienia motywacji zdarzeń takich jak Arabska Wiosna, francuskie niepokoje społeczne w 2005 r., ludobójstwo w Rwandzie w 1994 roku czy jugosłowiańskie wojny i przewroty polityczne w 1990 roku.
Efektem prac WVS jest ponad 300 oryginalnych publikacji w 20 językach oraz kilka tysięcy publikacji wtórnych.
Baza danych WVS jest dostępna w internecie nieodpłatnie.
Na podstawie analizy danych projektu World Values Survey Ronald Inglehart i Pippa Norris próbują wyjaśnić fenomen przemian postaw dotyczących równości płci na świecie.

</doc>
<doc id="2362480" url="https://pl.wikipedia.org/wiki?curid=2362480" title="Larsmo">
Larsmo

Larsmo (fiń. "Luoto") – gmina w Finlandii, położona w zachodniej części kraju, należąca do regionu Ostrobotnia.

</doc>
<doc id="2362481" url="https://pl.wikipedia.org/wiki?curid=2362481" title="Pedersöre">
Pedersöre

Pedersöre (pełna fińska nazwa: Pedersören kunta, dawniej Pedersören maalaiskunta) – gmina w Finlandii, położona w zachodniej części kraju, należąca do regionu Ostrobotnia. Centrum administracyjnym gminy jest Bennäs (fiń. "Pännäinen"), w którym znajduje się również stacja kolejowa, zaś największą pod względem liczby ludności miejscowością jest Esse.
Liczba ludności gminy wynosiła w 2014 roku 11 060 osób. Ponad 90% z nich jest szwedzkojęzyczna, podczas gdy niecałe 9% używa fińskiego jako pierwszego języka.
Poza Bennäs i Esse, głównymi miejscowościami są Kållby, Edsevö, Ytteresse i Purmo.

</doc>
<doc id="2362482" url="https://pl.wikipedia.org/wiki?curid=2362482" title="Nykarleby">
Nykarleby

Nykarleby (fin. "Uusikaarlepyy") – gmina w Finlandii, położona w zachodniej części kraju, należąca do regionu Ostrobotnia.

</doc>
<doc id="2362483" url="https://pl.wikipedia.org/wiki?curid=2362483" title="Kaskinen">
Kaskinen

Kaskinen (szw. "Kaskö") – miasto i gmina w Finlandii, położona w zachodniej części kraju, należąca do regionu Ostrobotnia.
Z Kaskinen pochodzi Krista Siegfrids, fińska piosenkarka, kompozytorka i autorka tekstów.

</doc>
<doc id="2362484" url="https://pl.wikipedia.org/wiki?curid=2362484" title="Kristinestad">
Kristinestad

Kristinestad (fiń. "Kristiinankaupunki") – gmina w Finlandii, położona w zachodniej części kraju, należąca do regionu Ostrobotnia.

</doc>
<doc id="2362485" url="https://pl.wikipedia.org/wiki?curid=2362485" title="Närpes">
Närpes

Närpes (, ) – gmina w Finlandii, położona w zachodniej części kraju, należąca do regionu Ostrobotnia.

</doc>
<doc id="2362486" url="https://pl.wikipedia.org/wiki?curid=2362486" title="Orzeł (klub sportowy)">
Orzeł (klub sportowy)



</doc>
<doc id="2362488" url="https://pl.wikipedia.org/wiki?curid=2362488" title="Wojsko polskie w okresie wczesnofeudalnym">
Wojsko polskie w okresie wczesnofeudalnym

Wojsko polskie w okresie wczesnofeudalnym – siły zbrojne Księstwa/Królestwa Polskiego do 1138 roku.
Struktury wojska.
Ustrój pierwotny.
Organizacja obronna pierwszych Piastów to przede wszystkim grodziska z rowami, wałami i z ostrokołami. Z poszczególnych grodzisk powstawały warowne grody otoczone „przekopą”, obwałowaniem i ostrokołem, z drewnianymi budynkami wewnątrz i wieżami strażniczymi. Gród był siedzibą żupana. Obok właściwego grodu występowało zazwyczaj podgrodzie. Stanowiło ono schronienie dla ludności.
Na wyprawę wojenną zwoływano wojów. Do grodów i osiedli wysyłano „wici”. Wojowie zbierali się w grodach ze starostami rodowymi na czele. Dowództwo nad wojami z całego państwa obejmował książę. Celem ułatwienia dowodzenia, wprowadzono podział wojska na dziesiątki i setki. Zachowywano przy tym więzy rodowe i władzę starościańską. Możniejsi wojowie pełnili służbę konno. Stanowili tym samym wojskowy orszak księcia.
Uzbrojenie stanowiły łuki, oszczepy, włócznie, topory, młoty i koły. Miecze posiadali tylko nieliczni wojowie. Zbroję ochronną stanowiły przede wszystkim pancerze tekstylne i szczyty. Szłom i pancerz z żelaznymi kółkami był rzadkością.
Struktura wojska.
Ówczesne wojsko polskie składało się z dwóch części – drużyny książęcej i pospolitego ruszenia
Drużyna książęca
Podstawą armii była drużyna. Drużyna Mieszka I to doskonale wyposażone doborowe wojsko stałe. Drużynnicy znajdowali się na pełnym utrzymaniu księcia, otrzymywali regularnie żołd oraz wszystko, co było im potrzebne do życia i walki. Drużyna liczyła około 3000 ludzi i dzieliła się na dyslokowane po kraju oddziały. Część drużynników przebywała bezpośrednio przy boku władcy. Książę opiekował się rodzinami swoich drużynników i łożył na utrzymanie ich dzieci. Drużyna utrzymywała się przede wszystkim z włości książęcych oraz z danin. Według relacji Ibrahima ibn Jakuba, podatki pobierane przez Mieszka I szły na żołd jego żołnierzy, którym dawał "odzież, konie, broń i wszystko, czego potrzebują". Ibrahim pisał dalej: ""ma on [Mieszko I] 3000 pancernych, podzielonych na oddziały, a setka ich znaczy tyle, co dziesięć setek innych [...]"
Drużyna nie była oddziałem jednolitym. Składała się z oddziału dworskiego, określanego też drużyną „ściślejszą ”(bliższą) oraz z drużyny „rozproszonej” (dalszej), rozlokowanej w poszczególnych grodach. Drużyna bliższa dzieliła się prawdopodobnie na "starszą" i "młodszą". Do starszej należeli możnowładcy. Stanowili oni grupę doradców księcia. Drużynę młodszą tworzyli młodzi rycerze. Ci ostatni stanowili trzon regularnej armii.
W skład oddziału dworskiego wchodzili wojowie najbardziej zaufani i to oni stanowili gwardię przyboczną króla. Nie jest wykluczone, że stacjonujące w stołecznym grodzie wojska cechowała odrębność organizacyjna. Na dworze panującego przebywali także możni wchodzący w skład rady królewskiej.
Być może drużyna „rozproszona” powoływana była jedynie w przypadku konieczność obrony kraju bądź organizowania wyprawy zaczepnej. Nie jest wykluczone, że nad tymi wojskami władzę sprawowali w imieniu księcia czy króla wojewodowie lub komesowie zarządzający poszczególnymi prowincjami.
Drużynnicy rekrutowali się nie tylko z ludności polskiej. Byli wśród nich przybysze z obcych krajów i jeńcy wojenni. Drużynnicy walczyli też w szeregach konnicy z Wichmanem i z Niemcami przeciw Wieletom. Stanowili eskortę przydzieloną biskupowi Wojciechowi w czasie jego wyprawy do Prus. W czasie wojen polsko -niemieckich wybitniejsi drużynnicy dowodzili zapewne poszczególnymi grodami i oddziałami chłopskiego pospolitego ruszenia. Drużyna uczestniczyła również w wojnie z Jarosławem Kijowskim w 1018 roku.
Z relacji Galla wynika, że Bolesław Chrobry posiadał 3900 pancernych i 13000 tarczowników rozlokowanych w Poznaniu, Gnieźnie, Gieczu i Włocławku. Podane przez kronikarza liczby poddawane są często krytyce i różnej interpretacji. Uznaje się je za zawyżone przyjmując, że Polska w tym czasie dysponowała siłą kilkunastu tysięcy żołnierzy, przy czym jednorazowo w działaniach wojennych nie brało udziału więcej niż kilka tysięcy ludzi.
W ciągu XI w., oprócz monarchy, własne oddziały (drużyny) zaczęli formować też wysocy urzędnicy państwowi, dostojnicy duchowni i właściciele ziemscy. W nowych warunkach drużyna władcy straciła swoje dotychczasowe znaczenie militarne. Przestała też pełnić funkcje administracyjno-fiskalne. Ograniczyła się do roli przybocznego oddziału nadwornego. Zmieniły się też sposoby jej utrzymania. Zamiast wynagrodzenia, wojownicy często dostawali w użytkowanie ziemię. Za czasów Bolesława III drużyna nadworna przestała istnieć. Polska zubożała, a podzielona na państewka dzielnicowe nie była już zdolna utrzymać stałego wojska. Wojom drużynowym nadawano ziemię z powinnością posługi rycerskiej. Rola rycerstwa nadwornego przeszła całkowicie na rycerstwo osiadłe, a pospolite ruszenie stało się podstawową formą polskiej siły zbrojnej.
Drużyna królewska spowodowała, że z luźnych szczepów i żup powstało pod rządem Piastowiczów silne państwo polskie. Plemię Polan podbiło ziemie plemion ościennych i dało początek narodowi polskiemu. Dzięki tej drużynie młode państwo polskie obroniło się przed grożącym najazdem niemieckim (zwycięstwo brata Mieszkowego, Czcibora, pod Cedynią w 972 r.), przekroczyło Karpaty (Słowaczyzna, Morawy) i stanęło mocno nad Bałtykiem.
Pospolite ruszenie
Drugim elementem składowym polskich sił zbrojnych było, znacznie liczniejsze od drużyny, pospolite ruszenie wolnej ludności. Początkowo składało się ze zbrojnych kmieci i władyków. Do udziału w nim byli zobowiązani wszyscy mieszkańcy osiedli otwartych i warownych. Jego trzon stanowili ciężkozbrojni woje konni, stanowiący zaczątek rycerstwa, czyli szlachty.
Obok zredukowanej drużyny i chłopskiego pospolitego ruszenia, zaczęło rozwijać się pospolite ruszenie rycerskie. Stanowili je możni ze swymi pocztami. Oddział palatyna Skarbimira w pierwszych latach XII w. walczył samodzielnie na Pomorzu i w Czechach. Istniały też oddział arcybiskupa gnieźnieńskiego – Rycerzy św. Wojciecha. Podobne oddziały posiadali też: palatyn Sieciech czy Magnus, zarządca Mazowsza. Oddziały przyboczne składały się w większości z ludzi zależnych, wśród których byli również "rycerze służebni". Siedzieli oni na roli księcia lub możnowładcy, ale na wezwanie obowiązani byli stanąć pod broń. Gall Anonim, pisząc o czasach Bolesława Chrobrego podaje, że wojsko to składało się z dwóch rodzajów broni: pancernych i tarczowników, a ich stosunek ilościowy wynosił jak 1:4,3. Dodaje, że w okresie panowania Bolesława Krzywoustego, liczba wojska, którym książę mógł dysponować, uległa znacznemu zmniejszeniu. Zmniejszała się rola pospolitego ruszenia chłopskiego, a ze stosunku "rycerzy"-pancernych do chłopów-tarczowników, wynika, że w jego czasach niewielu już chłopów stawało pod broń.
W okresie wojen pomorskich Bolesław III walczył zazwyczaj ruszeniem możnych i rycerstwa z poszczególnych dzielnic kraju.
Podział taktyczny wojska.
Na czele wojska stał król lub książę z radą wojenną. Podlegała mu drużyna i pospolite ruszenie.
Podstawową jednostką taktyczną wojska był: "szyk" – mniejszy oddział bojowy i "legion" – oddział większy. Liczebność oddziałów nie była stała. Były to zarówno jednostki organizacyjne jak i taktyczne. Według Galla Kazimierz I Odnowiciel walczył "trzema szykami przeciw trzydziestu szykom Mazowszan", a te trzy szyki "stanowiły mniej niż pół legionu". Legion składał się z ok. 6 szyków, a "szyk" mógł liczyć 100–300 wojowników. W podziale na jednostki uwzględniono system dziesiętny. Być może zachowywano też podział trójdziesiętny.
Dla czasów Bolesława Krzywoustego poświadczony jest podział terytorialny. Wojsko z każdej "prowincji" stanowiło odrębny oddział. Poza tym podziałem istniały przyboczne oddziały księcia, palatyna i arcybiskupa. Prawdopodobnie podobną zasadę stosowano i w okresie wcześniejszym.
Pospolite ruszenie rozpuszczano po wojnie do domów. Stałe załogi zbrojne (drużyna), następnie oddziały przyboczne przebywały w grodach. Zarówno dwór książęcy, jak dwory arcybiskupa, biskupów i wyższych dostojników państwowych grupowały zawsze pewną liczbę zbrojnych, gotowych w każdej chwili do walki.
Uzbrojenie i wyposażenie.
W wyniku zmian form walki na terenach Polski i sąsiadów doszło do częściowego ujednolicenia form uzbrojenia.
Używane w Polsce miecze z tego okresu posiadały długość głowni przeciętnie ok. 75 cm. Służyły przede wszystkim do rąbania, a sztych był mniej wykorzystywany. Rękojeść jednoręczna, bogato zdobiona posiadała ciężką głowicę oraz jelec krzyżowy. Głownię zgrzewano w jedną całość z kilku prętów żelaza i stali o różnej twardości i giętkości. Pochwy mieczowe wyrabiano z drzewa oklejonego płótnem i obciągniętego skórą. Na ich dolny koniec nakładano ozdobne metalowe okucie. Miecz był orężem kosztownym, którym posługiwali się głównie drużynnicy i ludzie zamożni.
Powszechnie używano włócznie i topory. Odmianę topora stanowił czekan, mający obuch zaopatrzony w młotek lub kolec. Topory używane przez pieszych osadzano były na dość długim toporzysku (wg źródeł ikonograficznych dla Europy Zachodniej osiągały najczęściej 150-170 cm długości), jeźdźcy zapewne używali toporzysk krótszych. Żeleźce topora było stosunkowo niewielkie, a jego przeciętna waga wynosiła około 0,75 kg.
Włócznie, zazwyczaj o grocie lancetowatym, przeznaczone były do walki wręcz. Groty z zadziorami należały do rzadkości. Drzewce włóczni, niezbyt grube, dochodziło do około 2 m długości. Najdłuższa włócznia z kompletnym drzewcem została wyłowiona z jeziora Lednica, zachowana długość wynosi 321 cm 
Mocno rozpowszechnioną bronią w wojskach był łuk. Surowcem do wyrobu było twarde i sprężyste drewno. Łuk polski należał do łuków typu prostego, o długości ok. 1–1,8 m. Łuk i strzały noszono lub wożono w futerałach zwanych "łubie" (na łuk) i "tuł" (na strzały). Dobry łucznik strzelał na odległość do 200 m (celny ogień prowadzono na maksymalnie 50-60m), z szybkością ok. 12 strzał na minutę.
W XII w. pojawiły się na ziemiach Polskich kusze. Kusza była mniej szybkostrzelna niż łuk. Miała jednak znacznie większą szybkość wylotową, a stąd – siłę przebicia.
Inne rodzaje broni zaczepnej: noże, maczugi i proce odgrywały rolę drugorzędną.
Najważniejszym elementem uzbrojenia ochronnego była tarcza. Konstrukcja jej uległa zmianie. Zamiast imacza (uchwytu) posiadała pasy, umożliwiające zawieszenie jej na przedramieniu. Dłoń wojownika pozostawała wolna i mogła kierować koniem lub ująć łuk. Zewnętrzną stronę tarczy pokrywano barwnym malowidłem. Do połowy XI w. używano tarcz kolistych, później weszły w użycie tarcze trójkątne i migdałowate.
Pancerz stanowiła najczęściej kolczuga. Plecionka składała się z drobnych nitowanych kółeczek z drutu żelaznego, z których każde było połączone z kilkoma sąsiednimi. Sporządzenie kolczugi było niezmiernie pracochłonne. Ilość kółek w jednym kaftanie dochodziła do kilkunastu, a nawet kilkudziesięciu tysięcy. Waga kolczugi z długimi rękawami i kołnierzem okrywającym szyję wynosiła ok. 10 kg.
Głowę woja okrywał hełm. To zazwyczaj ozdobny szyszak stożkowaty, zrobiony z czterech połączonych ze sobą nitami blach żelaznych, pokrytych złoconą blachą. Na szczycie znajdowała się tulejka na pióropusz łub kitę z włosia. Do ozdobnej obręczy przyczepiony był kołnierz z kolczej plecionki, okrywający część twarzy i szyję. Dużo popularniejsze były hełmy typu normandzkiego, stożkowate lub półkoliste, z nosalem chroniącym twarz. Wiele egzemplarzy wydobyto w czasie badań Jeziora Lednickiego.
Na wyposażenie jeździeckie składały się m.in. ostrogi i rząd koński. Ostrogi, często ozdobne, nie miały jeszcze charakterystycznych gwiazdek (obrotowych zakończeń do "pobudzania konia"). Rolę bodźca spełniał kolec. Rząd koński stanowiło drewniane, pokryte skórą siodło z żelaznymi strzemionami oraz skórzana uzda z wędzidłem tręzlowym. Konny powinien posiadać także wiadro do pojenia i sierp (półkosek) do żęcia trawy.
Ubiór i wyposażenie wojów nie było jednolite. Piechur czyli tarczownik ("clipeatus") uzbrojony był w tarczę, włócznię, topór ewentualnie miecz i łuk ze strzałami. Pancerny ("loricatus") – ciężkozbrojny jeździec z hełmem, tarczą i pancerzem, uzbrojony był we włócznię, miecz, czasem topór i w łuk. Pełne obciążenie "pancernego" wynosiło około 30 kg. Na przełomie XI i XII w. istniała też w wojskach polskich lżejsza jazda, nie nosząca pancerzy. Wojennymi instrumentami muzycznymi były rogi i bębny.

</doc>
<doc id="2362489" url="https://pl.wikipedia.org/wiki?curid=2362489" title="Venceslaus Ulricus Hammershaimb">
Venceslaus Ulricus Hammershaimb

Venceslaus Ulricus Hammershaimb (ur. 25 marca 1819 w Sandavágur, zm. 4 kwietnia 1909 w Kopenhadze) – luterański duchowny, twórca nowoczesnej farerskiej ortografii.
Życiorys.
Hammershaimb urodził się w Sandavágur na wyspie Vagar w archipelagu Wysp Owczych. Został proboszczem parafii w Kvívík oraz dziekanem w Nes. W 1878 roku osiedlił się w Danii. Oprócz wkładu w standaryzację języka farerskiego, był znany jako folklorysta. Pomiędzy rokiem 1847 i1848, oraz ponownie w 1853 powrócił na Wyspy Owcze w celu badania dialektów, folkloru i zbierania miejscowych ballad, które zostały wydane w latach 1851–1855 pod tytułem "Færöiske Kvæder". W 1854 roku opublikował farerską gramatykę.

</doc>
<doc id="2362490" url="https://pl.wikipedia.org/wiki?curid=2362490" title="3 Batalion Strzelców Celnych">
3 Batalion Strzelców Celnych

3 Batalion Strzelców Celnych mjr Krzesimowskiego – ochotnicza polska formacja wojskowa powołana w czasie powstania listopadowego. 
Batalion został utworzony w grudniu 1830 i w styczniu 1831 w Sandomierskiem, po dostaniu się jego dowódcy do niewoli 18 kwietnia, wszedł w skład strzelców mjr. Dembowskiego.

</doc>
<doc id="2362492" url="https://pl.wikipedia.org/wiki?curid=2362492" title="Nicholle Tom">
Nicholle Tom

Nicholle Tom (ur. 23 marca 1978 w Chicago) – amerykańska aktorka, najbardziej znana z roli Maggie Sheffield w sitcomie CBS "Pomoc domowa". Przedtem grała m.in. Sue w serialu "Beverly Hills, 90210" oraz Ryce w filmach komediowych o psie Beethovenie.
Nicholle Tom ma brata bliźniaka – Davida Toma i starszą siostrę, Heather Tom. 

</doc>
<doc id="2362496" url="https://pl.wikipedia.org/wiki?curid=2362496" title="Menotti Jakobsson">
Menotti Jakobsson

Klas Alfred Menotti Jakobsson (ur. 7 lipca 1892 w Sztokholmie, zm. 26 grudnia 1970 w Enskede) – szwedzki skoczek narciarski i kombinator norweski, uczestnik zimowych igrzysk olimpijskich w 1924, reprezentant sztokholmskiego klubu narciarskiego Djurgårdens IF, mistrz Szwecji w skokach narciarskich w latach 1917 i 1921 oraz w kombinacji norweskiej w 1917.
Przebieg kariery.
W 1917 zdobył złote medale mistrzostw Szwecji w skokach narciarskich i w kombinacji norweskiej. W 1921 zdobył drugi tytuł mistrzowski w skokach narciarskich.
W 1924 wystąpił na igrzyskach w Chamonix. Wystartował w konkursach indywidualnych w skokach narciarskich i w kombinacji norweskiej. W kombinacji zajął ósme miejsce wśród 23 sklasyfikowanych zawodników. Za skoki uzyskał 16,895 punktu i zajmował czwarte miejsce. W biegu na 18 kilometrów osiągnął 15. czas, w wyniku czego spadł o cztery pozycje. W konkursie skoków narciarskich zajął siódme miejsce wśród 26 sklasyfikowanych zawodników. W pierwszej serii uzyskał 43 metry i "ex aequo" z Einarem Landvikiem plasował się na piątej pozycji. W drugiej rundzie uzyskał jednak rezultat o metr gorszy i stracił swoją pozycję.

</doc>
<doc id="2362497" url="https://pl.wikipedia.org/wiki?curid=2362497" title="Korsnäs">
Korsnäs

Korsnäs – gmina w Finlandii, położona w zachodniej części kraju, należąca do regionu Ostrobotnia. Powierzchnia gminy wynosi 1424,7 km², z czego tylko 236 km² stanowi ląd. W październiku 2020 roku zamieszkana przez 2075 osób.

</doc>
<doc id="2362499" url="https://pl.wikipedia.org/wiki?curid=2362499" title="Malax">
Malax

Malax (fin. "Maalahti") – gmina w Finlandii, położona w zachodniej części kraju, należąca do regionu Ostrobotnia.

</doc>
<doc id="2362500" url="https://pl.wikipedia.org/wiki?curid=2362500" title="Wilk (nazwisko)">
Wilk (nazwisko)

Wilk (forma żeńska: Wilkówna/Wilkowa, liczba mnoga: Wilkowie) – polskie nazwisko.
Na początku l. 90. XX w. nosiło je 30 095 osób. Według danych z 2002 r. w Polsce nosi je 35172 osoby i jest popularne głównie na południu kraju. Niemieckie książki telefoniczne podają 1500 abonentów o tym nazwisku, w Stanach Zjednoczonych 1893, natomiast w Austrii 62.
Etymologicznie w języku polskim nazwisko to pochodzi bezpośrednio od przezwiska "Wilk", a to od wilka, drapieżnego ssaka z rodziny psowatych. Nazwiska o podobnej etymologii: Wilczak, Wilczyński, Wilkaniec, itp.
W języku niemieckim i angielskim nazwisko to pochodzi etymologicznie od imienia Wilhelm.
Istnieją (bądź istniały) cztery polskie rodziny szlacheckie o tak brzmiącym nazwisku, pieczętujące się jednym z poniższych herbów:

</doc>
<doc id="2362501" url="https://pl.wikipedia.org/wiki?curid=2362501" title="Korsholm">
Korsholm

Korsholm (fiń. "Mustasaari") – gmina w Finlandii, położona w zachodniej części kraju, należąca do regionu Ostrobotnia. Miasto Vaasa zostało założone w 1606 roku na terenie parafii Korsholm i dziś gmina otacza miasto (stanowiące osobną gminę) ze wszystkich stron. Ma charakter wiejski. Centrum administracyjne gminy znajduje się w Smedsby (fiń. "Sepänkylä").
Most Replot – najdłuższy w kraju, łączący wyspę Replot ze stałym lądem – znajduje się na terenie gminy.

</doc>
<doc id="2362502" url="https://pl.wikipedia.org/wiki?curid=2362502" title="Vörå">
Vörå

Vörå (fin. "Vöyri") – gmina w Finlandii, położona w zachodniej części kraju, należąca do regionu Ostrobotnia. Jej powierzchnia wynosi 781,4 km². Gmina jest głównie szwedzkojęzyczna - języka szwedzkiego używa 82,5% mieszkańców.
Powstała w 2011 roku z połączenia gmin Vörå-Maxmo (fiń. "Vöyri-Maksamaa") oraz Oravais (fiń. "Oravainen").

</doc>
<doc id="2362503" url="https://pl.wikipedia.org/wiki?curid=2362503" title="Nemesio Pozuelo">
Nemesio Pozuelo

Nemesio Pozuelo, ros. Немесио Немесьевич (Михаил Михайлович, Миша) Посуэло (ur. 7 lipca 1940 w Charkowie, Ukraińska SRR) – rosyjski piłkarz pochodzenia hiszpańskiego, grający na pozycji napastnika, trener piłkarski.
Kariera piłkarska.
Kariera klubowa.
Syn hiszpańskich uchodźców. Jego ojciec był członkiem Komitetu Centralnego Komunistycznej Partii Hiszpanii, a matka zmarła na raka kiedy Pozuelo miał 7 lat. Po śmierci matki (ojciec był w Hiszpanii) został przydzielony do sierocińca w Iwanowo, gdzie zaczął grać w piłkę nożną. W domu dziecka otrzymał ksywę "Misza" na podobieństwo w zachowaniu bohatera Miszki Kwakina z książki Arkadija Gajdara "Timur i jego drużyna" - również lubił załazić do ogrodów innych ludzi aby nakraść jabłek.
Po tym, jak ojciec dostał mieszkanie przy ulicy Awtozawodskiej, Pozuelo poszedł do Szkoły Piłkarskiej Torpedo Moskwa, a w 1960 roku zadebiutował w pierwszej drużynie Torpeda. W połowie sezonu 1964 roku zmienił klub na Spartak Sowietow Moskwa, a w 1965 przeszedł do Zenitu Leningrad, ale przykry wypadek przeszkodził jego dalszej karierze. Po tym, jak piłkarz Spartaka Moskwa Jurij Siewidow potrącił członka korespondenta Akademii Nauk ZSRR Dmitrija Ryabczykowa (potem zmarł w szpitalu), zostali ukarani jeszcze 18 innych graczy - najgorszych łamaczy dyscypliny, wśród nich i Pozuelo (w tym tragicznym dniu Pozuelo nadużywał razem z Siewidowym). Wszyscy zostali zdyskwalifikowani do końca życia, a Siewidów skazany na 10 lat więzienia.
Kariera zawodowa.
Potem pracował w ZiŁ, a następnie przy założeniu miasta Krasnokamieńsk w obwodzie czytyjskim, tamże grał przez 6 lat w drużynie Szachtior w lokalnych mistrzostwach. Ożenił się, a w połowie 1970 roku wrócił do Moskwy, gdzie pracował przez 20 lat w zakładzie, równocześnie był szefem departamentu sportu masowego i trenował SK GPZ-21 (1970–1997) oraz zespół weteranów "Rosja" (1993–1996). W 1996 powrócił do Hiszpanii, gdzie trenował dzieci w Szkole Piłkarskiej w Velilla de San Antonio .

</doc>
<doc id="2362504" url="https://pl.wikipedia.org/wiki?curid=2362504" title="Alajärvi">
Alajärvi

Alajärvi – gmina w Finlandii, położona w zachodniej części kraju, należąca do regionu Ostrobotnia Południowa.

</doc>
<doc id="2362505" url="https://pl.wikipedia.org/wiki?curid=2362505" title="Evijärvi">
Evijärvi

Evijärvi – gmina w Finlandii, położona w zachodniej części kraju, należąca do regionu Ostrobotnia Południowa.

</doc>
<doc id="2362506" url="https://pl.wikipedia.org/wiki?curid=2362506" title="4 Batalion Strzelców Celnych">
4 Batalion Strzelców Celnych

4 Batalion Strzelców Celnych Sandomierskich mjr. Dembowskiego – ochotnicza polska formacja wojskowa powołana w czasie powstania listopadowego.
Batalion został utworzony po 18 kwietnia 1831 z pozostałych żołnierzy batalionów strzelców celnych Małachowskiego i Krzesimowskiego.

</doc>
<doc id="2362507" url="https://pl.wikipedia.org/wiki?curid=2362507" title="Lappajärvi">
Lappajärvi

Lappajärvi – gmina w Finlandii, położona w zachodniej części kraju, należąca do regionu Ostrobotnia Południowa.

</doc>
<doc id="2362509" url="https://pl.wikipedia.org/wiki?curid=2362509" title="Soini">
Soini

Soini – gmina w Finlandii, położona w zachodniej części kraju, należąca do regionu Ostrobotnia Południowa.

</doc>
<doc id="2362510" url="https://pl.wikipedia.org/wiki?curid=2362510" title="Vimpeli">
Vimpeli

Vimpeli (szw.: "Vindala") – gmina w Finlandii, położona w zachodniej części kraju, należąca do regionu Ostrobotnia Południowa.

</doc>
<doc id="2362511" url="https://pl.wikipedia.org/wiki?curid=2362511" title="Anders Breivik">
Anders Breivik

, wym. , od 2017 (ur. 13 lutego 1979 w Oslo) – norweski masowy morderca, skrajnie prawicowy terrorysta, który 22 lipca 2011 dokonał dwóch zamachów terrorystycznych: na siedzibę premiera Norwegii, w którym zginęło 8 osób, i na uczestników obozu młodzieżówki norweskiej Partii Pracy, w którym zginęło 69 osób. W obu zamachach kilkaset osób zostało rannych. Został skazany na 21 lat więzienia, z możliwością nieograniczonego przedłużenia wyroku, jeśli nadal będzie uznawany za zagrożenie wobec reszty społeczeństwa.
Kiedy był nastolatkiem, został aresztowany za rozpryskiwanie graffiti na murach i został odrzucony przez wojsko kiedy chciał wstąpić w jego szeregi. We wczesnej dorosłości wstąpił on do prawicowej Partii Postępu.
W dniu ataków, tuż przed ich dokonaniem, wysłał na wiele adresów e-mailowych kompendium tekstów zatytułowane "2083: Europejska Deklaracja Niepodległości", w których opisał swoje przekonania. Terrorysta dokonał ataków w celu, jak to ujął, rozreklamowania treści własnego antyimigranckiego i skrajnie prawicowego manifestu, który wcześniej pozostawił w internecie. Początkowo została u niego wykryta schizofrenia paranoidalna, ale później wykazano, że był poczytalny, ale cierpi na zaburzenia osobowości – narcystyczne i antyspołeczne.
Kiedy odbywał wyrok w więzieniu, pozwał własny kraj do Europejskiego Trybunału Praw Człowieka za rzekome naruszanie jego praw człowieka – skarga została po kilku latach jednak oddalona. W styczniu 2022 roku złożył wniosek o warunkowe przedterminowe zwolnienie z więzienia. Sprawę przegrał, a psychiatrzy, którzy go badali i wyciągali wnioski z jego zachowań stwierdzili, że dalej jest on niebezpieczny dla społeczeństwa.
Życiorys.
Urodził się w 1979 roku. Kiedy był młody, miał problemy rodzinne, a jako nastolatek bywał zatrzymywany przez policję za naruszanie porządku publicznego. Nazwisko sprawcy, "Breivik", oznacza dosłownie szeroką zatokę lub wybrzeże.
Matka Breivika była pielęgniarką, a ojciec dyplomatą.
Kiedy był młody, znęcała się nad nim matka. Istnieją doniesienia o tym, że uważała go za "zepsutego" i już w ciąży zaczęła okazywać pogardę przyszłemu dziecku. W dorosłości Breivik próbował założyć własny interes, ale nie powiodło mu się w tym – po porażkach w życiu najwidoczniej wycofał się ze społeczeństwa i zaczął spędzać całe dnie w domu, grając w gry komputerowe.
Manifest.
Breivik mówił o sobie jako o przyszłym regencie Norwegii, w której władzę miałaby przejąć organizacja wzorowana na templariuszach (należał do konserwatywno-tradycjonalistycznego wolnomularstwa, w którym posiadał stopień mistrza, oraz do tajnego stowarzyszenia „templariuszy”). Jego działania jako regenta miałyby obejmować grupowanie Norwegów w rezerwatach i kontrolowanie ich rozmnażania w celu odbudowy populacji. Zamachowiec w latach 1999–2006 był członkiem prawicowej Partii Postępu. W latach 2002–2004 należał do młodzieżowej organizacji partyjnej FpU.
Ideologia Breivika została opisana w kompendium tekstów "2083 – A European Declaration of Independence" (2083 – Europejska Deklaracja Niepodległości) i rozpowszechniona w dniu zamachów drogą elektroniczną przez samego autora. Wykłada on w niej swój światopogląd, który czerpie z kulturowego konserwatyzmu, ultranacjonalizmu, prawicowego populizmu, islamofobii, antyfeminizmu i rasizmu. Wyraża w niej również poparcie dla organizacji paramilitarnych, jak serbskie Skorpiony. Uznaje islam i marksizm za głównych wrogów oraz argumentuje za brutalną rozprawą z „Eurabią” i „multikulturalizmem”, a także za deportacją wszystkich muzułmanów z Europy (co miałoby nastąpić w roku 2083) w celu uratowania europejskiego chrześcijaństwa. Breivik napisał, że głównym motywem dla zabójstw popełnionych 22 lipca było rozreklamowanie treści tego manifestu. Kluczowe fragmenty manifestu zostały skopiowane z manifestu amerykańskiego terrorysty Theodore Kaczynskiego. Breivik zmienił w nich tylko niektóre określenia.
Badania psychiatryczne.
Początkowo u Breivika zdiagnozowana została schizofrenia paranoidalna, jednak później wykazano, że jest on w pełni poczytalny. Również inni psychiatrzy odrzucają diagnozę jakoby Breivik miał być schizofrenikiem bądź psychotykiem. 13 stycznia 2012, po naciskach opinii publicznej, sąd okręgowy w Oslo zarządził powtórne badanie panelowe w celu oceny stanu psychicznego Breivika.
Według psychiatrów Breivik posiada silne zaburzenia emocjonalne i brak empatii. Jego wypowiedzi są niespójne i wypełnione ideologicznymi neologizmami. Wykazuje również szereg zaburzeń urojeniowych: uważa siebie za regenta Norwegii, pana życia i śmierci, „najdoskonalszego rycerza od czasów II wojny światowej”, wybrańca, który ma za zadanie zbawienie Norwegii. Stwierdził również, że gdyby wyszedł na wolność, kontynuowałby mordowanie „zdrajców”, których dzieli na kategorie A, B i C. Postuluje także selektywny rozród Norwegów.
Stwierdzono u niego cechy narcystycznego zaburzenia osobowości.
Zamachy z 2011.
Według relacji medialnych 22 lipca 2011 Breivik miał udać się na wyspę Utøya niedaleko Oslo na odbywający się tam obóz młodzieży. Ubrany w mundur policyjny twierdził, że jego obecność na wyspie ma związek z atakiem w Oslo, który miał miejsce około dwóch godzin wcześniej. Według relacji świadków miał przez 72 minuty strzelać z broni automatycznej w kierunku ludzi, po czym dobrowolnie oddał się w ręce przybyłej na wyspę policji.
Breivik przyznał się do zorganizowania i przeprowadzenia obu zamachów, jednak utrzymuje, że nie popełnił przestępstwa.
Zbrodnia była najprawdopodobniej motywowana politycznie. BBC i Agencja Reutera podały, iż szef policji Roger Andresen określił Breivika jako „chrześcijańskiego fundamentalistę”. W przeszłości był członkiem Partii Postępu (FrP), jednak opuścił ją po tym, jak jego poglądy stały się bardziej radykalne. Należał do konserwatywnego, przyjmującego tylko chrześcijan nurtu masonerii skandynawskiej, lecz został z niej wykluczony po dokonaniu masakry.
W trakcie śledztwa ujawniono, że Breivik w czasie popełniania zbrodni zatelefonował na policję, przedstawiając się imieniem i nazwiskiem, podał, że jest członkiem antykomunistycznego ruchu oporu, że znajduje się na wyspie Utøya i pragnie oddać się w ręce policji. Jednak przerwał rozmowę, po czym kontynuował zabijanie.
Breivik posiadał zarejestrowaną firmę rolniczą, co dawało mu dostęp do nawozów i innych materiałów zawierających substancje potrzebne do budowy bomb (część tych materiałów zakupił w Polsce). Był także członkiem klubu strzeleckiego i miał legalnie zarejestrowaną broń palną. Nie miał wcześniej żadnych konfliktów z prawem, nie licząc mandatów drogowych.
Proces i kara.
16 kwietnia 2012 w sądzie w Oslo rozpoczął się proces Breivika. Oskarżony wszedł do sądu w kajdankach, które jednak zostały mu zdjęte, zanim zajął miejsce. Położył wtedy prawą rękę na sercu, po czym uniósł ją wyprostowaną z zaciśniętą pięścią. W swoim manifeście, przekazanym przez media po lipcowej zbrodni, Breivik wyjaśniał, że gest ten symbolizuje "siłę, honor i wyzwanie rzucone marksistowskim tyranom w Europie".
Oskarżonego i rodziny poszkodowanych podczas procesu dzieliła szklana szyba, która została zbudowana specjalnie na potrzeby tego postępowania. Kamery zamontowane w sali przesyłały obraz do sal sądowych w innych częściach Norwegii, gdzie pozostali krewni poszkodowanych mogli oglądać rozprawę na żywo. Przed wygłoszeniem końcowego wyroku przed budynkiem sądu zamontowano barierki.
Media podawały, że jeśli nikt mu nie towarzyszył i jeśli zostałby uznany za winnego, czyn ten stanowiłby największe znane masowe morderstwo popełnione przez jedną osobę. 24 sierpnia 2012 Breivik został skazany na 21 lat więzienia, bez możliwości przedterminowego zwolnienia przed upływem 10 lat. Sąd zastrzegł sobie prawo do bezterminowego przedłużenia kary, jeśli Breivik nadal będzie postrzegany jako zagrożenie dla społeczeństwa. Jest to najwyższy wymiar kary w Norwegii.
Sędzia Wenche Elizabeth Arntzen, wygłaszając werdykt, stwierdziła, że Breivik wykazuje cechy narcystycznego zaburzenia osobowości, ale nie cierpi na psychozę.
Anders Breivik odbywa karę w więzieniu o zaostrzonym rygorze w miejscowości Skien, położonej ok. 100 km od Oslo. Od czasu osadzenia przebywa w całkowitym odosobnieniu, ma jednak do dyspozycji aż trzy połączone cele, wyposażone w m.in. wygodne łóżko, prywatną łazienkę, telewizor, lodówkę oraz komputer bez dostępu do internetu. Wszystkie te udogodnienia mają w założeniu zrekompensować mu brak możliwości kontaktu z innymi więźniami.
W marcu 2016 Breivik wytoczył proces przeciwko Norwegii, gdyż warunki w jakich jest przetrzymywany w więzieniu, uznał za „nieludzkie”. Sąd częściowo przyznał mu rację, jednak norweski minister sprawiedliwości zapowiedział odwołanie od wyroku. 1 marca 2017 sąd apelacyjny w mieście Skien zmienił wyrok sądu niższej instancji i uznał, że warunki więzienne, w jakich przebywa Breivik, nie są nieludzkim i poniżającym traktowaniem. Sąd apelacyjny stwierdził, że „rygorystyczne środki są konieczne ze względów bezpieczeństwa” i uznał za właściwe odizolowanie skazanego od innych więźniów.
Wpływ Breivika na innych terrorystów.
Zamachy Breivika zainspirowały wielu innych skrajnie prawicowych ekstremistów, którzy dokonali masowych morderstw wzorując się na jego zbrodni lub nawiązując do jego postaci.
Zbrodnią Breivika fascynował się Brunon Kwiecień, który w listopadzie 2012 roku został zatrzymany przez ABW pod zarzutem przygotowywania zamachu na Sejm RP, polityków ówczesnej partii rządzącej Platformy Obywatelskiej i znanych dziennikarzy stacji komercyjnych.
W dniu 22 lipca 2016 roku, w piątą rocznicę zamachów Breivika, doszło do strzelaniny w galerii handlowej "Olympia-Einkaufszentrum" w Monachium w Niemczech, w wyniku której zginęło 10 osób, a 37 zostało rannych. Sprawcą był 18-letni David Ali Sonboly, który fascynował się zbrodnią Breivika i strzelaninami szkolnymi w Stanach Zjednoczonych.
W lutym 2019 roku w Stanach Zjednoczonych zatrzymano 49-letniego Christophera Paula Hassona, który planował zamach „w stylu Breivika”.
W dniu 15 marca 2019 roku doszło do zamachów na meczety w Christchurch w Nowej Zelandii. W zamachach zginęło łącznie 51 osób, a 49 zostało rannych. Sprawcą był 28-letni skrajnie prawicowy ekstremista Brenton Tarrant, który wzorował się na działaniach Breivika. Przed atakiem napisał manifest zatytułowany "Wielka wymiana: Maszerujemy naprzód w kierunku nowego społeczeństwa", w którym wytłumaczył motywy swojej zbrodni, mianowicie chciał „zmusić” osoby innej rasy oraz wyznawców islamu do opuszczenia państw cywilizacji zachodniej. W manifeście tym wspomniał także Breivika, stwierdzając że zaczerpnął od niego inspirację.
W dniu 27 kwietnia 2019 roku doszło z kolei do strzelaniny w synagodze w Poway w Kalifornii, w której zginęła 68-letnia kobieta, a 3 inne osoby zostały ranne. Sprawcą był 19-letni John Timothy Earnest, który przed atakiem opublikował w internecie manifest w którym wspomniał wśród postaci, które zainspirowały go do zabijania Andersa Breivika i Brentona Tarranta.
W dniu 3 sierpnia 2019 roku doszło do masakry w supermarkecie Walmart w El Paso w Teksasie. W masakrze zginęły 22 osoby, a 24 zostały ranne. Znaczną część ofiar stanowili Latynosi, którzy byli celem sprawcy, 21-letniego Patricka Crusiusa, który wcześniej opublikował w internecie na portalu 8chan anty-latynoski manifest. Niektórzy komentatorzy łączyli zachowanie sprawcy tej zbrodni podczas ataku z zachowaniem Breivika.
Również w sierpniu 2019 roku doszło do próby zamachu na meczet w Bærum na przedmieściach Oslo w Norwegii. Sprawca przed atakiem opublikował w internecie wpis w którym zastosował znany mem internetowy przedstawiający czterech umięśnionych mężczyzn z blond włosami (tzw. "chadów"), na których nałożył rysunek postaci przypominających Andersa Breivika, Brentona Tarranta, Johna Earnesta i Patricka Crusiusa i stwierdził we wpisie, że są oni „bohaterami”.

</doc>
<doc id="2362513" url="https://pl.wikipedia.org/wiki?curid=2362513" title="Töysä">
Töysä

Töysä – gmina w Finlandii, położona w zachodniej części kraju, należąca do regionu Ostrobotnia Południowa.

</doc>
<doc id="2362514" url="https://pl.wikipedia.org/wiki?curid=2362514" title="Jalasjärvi">
Jalasjärvi

Jalasjärvi – gmina w Finlandii, położona w zachodniej części kraju, należąca do regionu Ostrobotnia Południowa.

</doc>
<doc id="2362515" url="https://pl.wikipedia.org/wiki?curid=2362515" title="Kauhava">
Kauhava

Kauhava – gmina w Finlandii, położona w zachodniej części kraju, należąca do regionu Ostrobotnia Południowa.

</doc>
<doc id="2362516" url="https://pl.wikipedia.org/wiki?curid=2362516" title="Kurikka">
Kurikka

Kurikka – gmina w Finlandii, położona w zachodniej części kraju, należąca do regionu Ostrobotnia Południowa.

</doc>
<doc id="2362517" url="https://pl.wikipedia.org/wiki?curid=2362517" title="Isojoki">
Isojoki

Isojoki (szw. "Storå") – gmina w Finlandii, położona w zachodniej części kraju, należąca do regionu Ostrobotnia Południowa.

</doc>
<doc id="2362520" url="https://pl.wikipedia.org/wiki?curid=2362520" title="Karijoki">
Karijoki

Karijoki (szw. "Bötom") – gmina w Finlandii, położona w zachodniej części kraju, należąca do regionu Ostrobotnia Południowa.

</doc>
<doc id="2362523" url="https://pl.wikipedia.org/wiki?curid=2362523" title="Haapavesi">
Haapavesi

Haapavesi – gmina w Finlandii, położona w zachodniej części kraju, należąca do regionu Ostrobotnia Północna i podregionu Haapavesi-Siikalatva.

</doc>
<doc id="2362524" url="https://pl.wikipedia.org/wiki?curid=2362524" title="Pyhäntä">
Pyhäntä

Pyhäntä – gmina w Finlandii, położona w centralnej części kraju, należąca do regionu Ostrobotnia Północna i podregionu Haapavesi-Siikalatva.

</doc>
<doc id="2362525" url="https://pl.wikipedia.org/wiki?curid=2362525" title="Mistrzostwa Europy U-18 w Koszykówce Mężczyzn 2011">
Mistrzostwa Europy U-18 w Koszykówce Mężczyzn 2011

Mistrzostwa Europy U-18 w Koszykówce Mężczyzn 2011 – 28. finały mistrzostw Europy U-18 w koszykówce mężczyzn odbywały się w dniach od 21 lipca do 31 lipca we Wrocławiu. Turniej był rozgrywany pod patronatem FIBA, a jego organizatorami były: Polski Związek Koszykówki i WKK Wrocław.
Decyzję o wyborze organizatorów Mistrzostw Europy U-18 w Koszykówce Mężczyzn 2011 zarząd FIBA Europe podjął 5 grudnia 2010 w Monachium. Ostateczną decyzję o wyborze miasta organizującego zawody ogłoszono 21 kwietnia 2011 roku.
Ambasadorem mistrzostw był Adam Wójcik. Ponadto turniej swoim wizerunkiem wspierali także m.in. Tomasz Adamek, Marcin Gortat, Maciej Zieliński i Michał Ignerski.
Mistrzostwo Europy do lat 18 zdobyli Hiszpanie, którzy w finale pokonali Serbów. Trzecie miejsce zajęli Turcy. Tytuł MVP zdobył Hiszpan Alex Abrines, który został także wybrany do „"pierwszej piątki"” turnieju. Oprócz niego do tego grona wybrani zostali także: Polak Przemysław Karnowski, Serbowie Vasilije Micić i Nenad Miljenović oraz Hiszpan Daniel Díez.
Obiekty.
Turniej finałowy przeprowadzony został w 2 wrocławskich halach sportowych. Ceremonia otwarcia odbyła się 20 lipca 2011 roku w hali Orbita. Wszystkie spotkania zostały rozegrane w hali Orbita i hali należącej do Akademii Wychowania Fizycznego we Wrocławiu.
Początkowo głównym kandydatem do organizacji zawodów była Zielona Góra (mecze miały być rozgrywane w hali MOSiR). Ostatecznie jednak miasto nie zaoferowało pomocy finansowej w organizacji imprezy, w związku z czym organizację zawodów przyznano Wrocławiowi, którego władze miejskie wyłożyły na ten cel około 350 tysięcy złotych. Ponadto o organizację Mistrzostw Europy U-18 w Koszykówce Mężczyzn 2011 starały się także Krosno i Trójmiasto, jednak nie podjęły one żadnych konkretnych działań, żeby przekonać Polski Związek Koszykówki. Ostateczną decyzje o wyborze miasta organizującego zawody ogłoszono 21 kwietnia 2011 roku.
Uczestnicy.
Podział na grupy.
Na podstawie wytycznych FIBA Europe wszystkie zakwalifikowane zespoły podzielono na koszyki przed losowaniem grup. Drużyny z jednego koszyka nie mogły grać ze sobą w pierwszej rundzie turnieju finałowego. Losowanie grup odbyło się 15 stycznia 2011 roku w siedzibie Urzędu Miasta Krakowa.
Finanse.
Budżet.
Budżet imprezy wynosi około 1,5 miliona złotych, z czego ponad połowa pochodzi od reprezentacji i Międzynarodowej Federacji Koszykówki, 350 tysięcy złotych przekazało miasto Wrocław, a 100 tysięcy złotych klub WKK Wrocław. Ponadto około 250 tysięcy złotych ma pochodzić z wpływów komercyjnych i sprzedaży biletów.
Sponsorzy.
Sponsorami Mistrzostw Europy U-18 w Koszykówce Mężczyzn 2011 zostały firmy Mineral Zdrój, Alior Bank, Honda, Molten oraz Reebok. Ponadto organizację zawodów wspierają także finansowo miasto Wrocław, klub WKK Wrocław i, w ramach kampanii promocyjnej I Feel Slovenia, Słowenia.

</doc>
<doc id="2362526" url="https://pl.wikipedia.org/wiki?curid=2362526" title="Dystrykt Khairpur">
Dystrykt Khairpur

Dystrykt Khairpur (urdu: خيرپُور) – dystrykt w południowym Pakistanie w prowincji Sindh. W 1998 roku liczył 1 546 587 mieszkańców (z czego 52,4% stanowili mężczyźni) i obejmował 255 261 gospodarstw domowych. Siedzibą administracyjną dystryktu jest Khairpur.

</doc>
<doc id="2362527" url="https://pl.wikipedia.org/wiki?curid=2362527" title="Siikalatva">
Siikalatva

Siikalatva – gmina w Finlandii, położona w centralnej części kraju, należąca do regionu Ostrobotnia Północna i podregionu Haapavesi-Siikalatva.

</doc>
<doc id="2362528" url="https://pl.wikipedia.org/wiki?curid=2362528" title="Taivalkoski">
Taivalkoski

Taivalkoski – gmina w Finlandii, położona w północnej części kraju, należąca do regionu Pohjois-Pohjanmaa. Zamieszkana jest przez 4420 osób. Jej powierzchnia wynosi 2650,63 km², z czego 212,59 km² stanowi woda.
Taivalkoski graniczy z gminami Kuusamo, Posio, Pudasjärvi oraz Suomussalmi.

</doc>
<doc id="2362529" url="https://pl.wikipedia.org/wiki?curid=2362529" title="Dystrykt Larkana">
Dystrykt Larkana

Dystrykt Larkana (urdu: ضلع لاڑکانہ) – dystrykt w południowym Pakistanie w prowincji Sindh. W 1998 roku liczył 1 927 066 mieszkańców (z czego 51,56% stanowili mężczyźni) i obejmował 328 063 gospodarstw domowych. Siedzibą administracyjną dystryktu jest Larkana.

</doc>
<doc id="2362530" url="https://pl.wikipedia.org/wiki?curid=2362530" title="Dysektor obrazu">
Dysektor obrazu



</doc>
<doc id="2362532" url="https://pl.wikipedia.org/wiki?curid=2362532" title="Dystrykt Mirpur Khas">
Dystrykt Mirpur Khas

Dystrykt Mirpur Khas (urdu: ضِلع مِيرپُورخاص) – dystrykt w południowym Pakistanie w prowincji Sindh. W 1998 roku liczył 905 935 mieszkańców (z czego 52% stanowili mężczyźni) i obejmował 148 470 gospodarstw domowych. Siedzibą administracyjną dystryktu jest Mirpur Khas.

</doc>
<doc id="2362533" url="https://pl.wikipedia.org/wiki?curid=2362533" title="Dystrykt Naushahro Feroze">
Dystrykt Naushahro Feroze

Dystrykt Naushahro Feroze (sindhi: نوشهرو فیروز) – dystrykt w południowym Pakistanie w prowincji Sindh. W 1998 roku liczył 1 087 571 mieszkańców (z czego 52,28% stanowili mężczyźni) i obejmował 187 988 gospodarstw domowych. Siedzibą administracyjną dystryktu jest Naushahro Feroze.

</doc>
<doc id="2362535" url="https://pl.wikipedia.org/wiki?curid=2362535" title="Dystrykt Sanghar">
Dystrykt Sanghar

Dystrykt Sanghar (urdu: ضلع سانگھڑ) – dystrykt w południowym Pakistanie w prowincji Sindh. W 1998 roku liczył 1 421 977 mieszkańców (z czego 52,47% stanowili mężczyźni) i obejmował 245 479 gospodarstw domowych. Siedzibą administracyjną dystryktu jest Sanghar.

</doc>
<doc id="2362536" url="https://pl.wikipedia.org/wiki?curid=2362536" title="Parafia Świętego Mikołaja w Jankowicach">
Parafia Świętego Mikołaja w Jankowicach



</doc>
<doc id="2362537" url="https://pl.wikipedia.org/wiki?curid=2362537" title="DisneyMania">
DisneyMania



</doc>
<doc id="2362538" url="https://pl.wikipedia.org/wiki?curid=2362538" title="DisneyMania 2">
DisneyMania 2



</doc>
<doc id="2362539" url="https://pl.wikipedia.org/wiki?curid=2362539" title="DisneyMania 3">
DisneyMania 3



</doc>
<doc id="2362540" url="https://pl.wikipedia.org/wiki?curid=2362540" title="Dystrykt Shikarpur">
Dystrykt Shikarpur

Dystrykt Shikarpur (urdu: ضِلع شِكارپُور) – dystrykt w południowym Pakistanie w prowincji Sindh. W 1998 roku liczył 880 438 mieszkańców (z czego 51,86% stanowili mężczyźni) i obejmował 149 758 gospodarstw domowych. Siedzibą administracyjną dystryktu jest Shikarpur.

</doc>
<doc id="2362541" url="https://pl.wikipedia.org/wiki?curid=2362541" title="DisneyMania 4">
DisneyMania 4



</doc>
<doc id="2362542" url="https://pl.wikipedia.org/wiki?curid=2362542" title="DisneyMania 5">
DisneyMania 5



</doc>
<doc id="2362543" url="https://pl.wikipedia.org/wiki?curid=2362543" title="DisneyMania 6">
DisneyMania 6



</doc>
<doc id="2362545" url="https://pl.wikipedia.org/wiki?curid=2362545" title="Dystrykt Sukkur">
Dystrykt Sukkur

Dystrykt Sukkur (sindhi: ضلعو سکر) – dystrykt w południowym Pakistanie w prowincji Sindh. W 1998 roku liczył 908 373 mieszkańców (z czego 53,19% stanowili mężczyźni) i obejmował 138 553 gospodarstw domowych. Siedzibą administracyjną dystryktu jest Sukkur.

</doc>
<doc id="2362546" url="https://pl.wikipedia.org/wiki?curid=2362546" title="Ruperto Sagasti">
Ruperto Sagasti

Ruperto Sagasti San-Vicente, ros. Руперто Рупертович Сагасти Сан-Висенте (ur. 27 listopada 1923 w Bilbao, Hiszpania, zm. 25 listopada 2008 w Moskwie, Rosja) – rosyjski piłkarz pochodzenia hiszpańskiego, grający na pozycji napastnika, trener piłkarski.
Kariera piłkarska.
Kariera klubowa.
Po wybuchu wojny domowej w Hiszpanii, w grupie dzieci został przywieziony do Związku Radzieckiego. Miał wtedy 12 lat. Wychowanek Szkoły Piłkarskiej Spartak Odessa. Po zakończeniu II wojny światowej grał przez pięć sezonów w klubie Krylja Sowietow Moskwa. W 1949 przeszedł do Spartaka Moskwa. W 1952 zakończył swoją karierę piłkarską w zespole Daugava Ryga.
Kariera trenerska.
Po zakończeniu kariery piłkarskiej pracował jako wykładowca, był starszym asystentem na Wydziale Piłki Nożnej GCOLIFK w Moskwie (1958–1976, 1979–2008). W latach 1977–1978 trenował algierski klub CA Batna. Zmarł 25 listopada 2008 w Moskwie.

</doc>
<doc id="2362547" url="https://pl.wikipedia.org/wiki?curid=2362547" title="Dystrykt Tharparkar">
Dystrykt Tharparkar

Dystrykt Tharparkar (urdu: ضِلع تهرپاركر) – dystrykt w południowym Pakistanie w prowincji Sindh. W 1998 roku liczył 914 291 mieszkańców (z czego 54,67% stanowili mężczyźni) i obejmował 163 147 gospodarstw domowych. Siedzibą administracyjną dystryktu jest Mithi.

</doc>
<doc id="2362548" url="https://pl.wikipedia.org/wiki?curid=2362548" title="Dystrykt Thatta">
Dystrykt Thatta

Dystrykt Thatta (urdu: ضِلع ٹهٹہ) – dystrykt w południowym Pakistanie w prowincji Sindh. W 1998 roku liczył 1 113 194 mieszkańców (z czego 52,94% stanowili mężczyźni) i obejmował 220 068 gospodarstw domowych. Siedzibą administracyjną dystryktu jest Thatta.

</doc>
<doc id="2362550" url="https://pl.wikipedia.org/wiki?curid=2362550" title="Kärsämäki">
Kärsämäki

Kärsämäki – gmina w Finlandii, położona w zachodniej części kraju, należąca do regionu Pohjois-Pohjanmaa.

</doc>
<doc id="2362551" url="https://pl.wikipedia.org/wiki?curid=2362551" title="Dystrykt Umerkot">
Dystrykt Umerkot

Dystrykt Umerkot (urdu: ضِلع عُمركوٹ, także Umarkot) – dystrykt w południowym Pakistanie w prowincji Sindh. W 1998 roku liczył 663 095 mieszkańców (z czego 52,75% stanowili mężczyźni) i obejmował 122 335 gospodarstw domowych. Siedzibą administracyjną dystryktu jest Umerkot.

</doc>
<doc id="2362552" url="https://pl.wikipedia.org/wiki?curid=2362552" title="Cezariusz Chrapkiewicz">
Cezariusz Chrapkiewicz

Cezariusz Chrapkiewicz (ur. 30 maja 1934 w Andrychowie, zm. 9 października 2006 w Bielsku-Białej) – polski aktor teatralny i filmowy.
Życiorys.
W 1961 roku ukończył studia na PWST w Krakowie. W tym samym roku, 3 listopada, miał miejsce jego debiut teatralny. Występował na scenach następujących teatrów:
Teatr telewizji.
Ma na koncie kilka ról w spektaklach teatru telewizji. Zagrał m.in. rolę Bogumiła w spektaklu "Noce i dnie" w reżyserii Izabelli Cywińskiej (1971r.)

</doc>
<doc id="2362553" url="https://pl.wikipedia.org/wiki?curid=2362553" title="Lidia Stanisławska">
Lidia Stanisławska

Lidia Stanisławska (ur. 17 października 1954 w Szczecinie) – polska piosenkarka i dziennikarka.
Życiorys.
Debiutowała w 1973 na festiwalu koszalińskiej giełdy piosenki, gdzie zajęła pierwsze miejsce.
W 1974 wystąpiła na XII Krajowym Festiwalu Piosenki Polskiej w Opolu, podczas którego zdobyła wyróżnienie śpiewając na koncercie debiutantów „Mikrofon dla wszystkich”. Jesienią 1974 rozpoczęła edukację w szkółce piosenkarskiej ZAKR, prowadzonej w warszawskiej kawiarni Bristol. Jednocześnie podjęła studia na wydziale piosenkarskim Państwowej Szkoły Muzycznej im. Fryderyka Chopina. W kolejnych latach aktywnie współpracowała i występowała z kabaretem Pod Egidą.
Podczas Koncertu „Debiuty” na XIV Krajowym Festiwalu Piosenki Polskiej w Opolu w 1976 wokalistka otrzymała wyróżnienie za piosenkę "Czułość". Utwór „Dzwon znad doliny” z muzyką Leszka Bogdanowicza dotarł do finału konkursu „Grand Prix de Paris”, organizowanego w Paryżu dla utalentowanych debiutantów z całej Europy. Kolejny występ piosenkarki na Festiwalu w Opolu miał miejsce podczas XVI edycji imprezy w 1978, gdzie zdobyła II nagrodę za interpretacje utworu "Gram w kiepskiej sztuce". W tym samym roku wystąpiła w konkursie Sopot Festival 1978, na którym dzięki piosence "Gwiazda nad Tobą" zajęła trzecie miejsce, tuż za takimi sławami jak Václav Neckář czy Ałła Pugaczowa. Po sukcesie utworu "Gwiazda nad Tobą" Lidia Stanisławska wydała w 1979 swoją debiutancką płytę o takim samym tytule. W międzyczasie wokalistka nagrała wokalizy do filmów "Palace Hotel" oraz "Wesela nie będzie". Lata 80. i 90. to okres koncertów piosenkarki w całej Europie, dzięki którym stała się rozpoznawalna m.in. w Czechosłowacji, Bułgarii czy byłej Niemieckiej Republice Demokratycznej. W 2001 piosenkarka wydała swoją drugą płytę zatytułowaną "Inna twarz".
Od 2007 występuje w spektaklu "Kobiety w sytuacji krytycznej" w Teatrze „Polonia” w Warszawie.
Autorka dwóch książek z anegdotami polskiego środowiska artystycznego, zatytułowanych "Gwiazdy w anegdocie" . W 2012 artystka wydała książkę autobiograficzną "Jak nie zrobić kariery czyli potyczki z show-biznesem". W 2022 wystąpiła premierowo ze swoim autorskim monodramem "Profesjonalistka".
Filmografia.
Aktorka:
Wykonanie piosenek:

</doc>
<doc id="2362554" url="https://pl.wikipedia.org/wiki?curid=2362554" title="Nivala">
Nivala

Nivala – gmina w Finlandii, położona w północnej części kraju, należąca do regionu Pohjois-Pohjanmaa.

</doc>
<doc id="2362555" url="https://pl.wikipedia.org/wiki?curid=2362555" title="Pyhäjärvi">
Pyhäjärvi

Pyhäjärvi – gmina w Finlandii, położona w centralnej części kraju, należąca do regionu Ostrobotnia Północna.

</doc>
<doc id="2362557" url="https://pl.wikipedia.org/wiki?curid=2362557" title="SAMAK">
SAMAK

SAMAK – Nordycki Komitet Współpracy Ruchu Robotniczego, jest to federacja związków zawodowych i partii socjaldemokratycznych krajów Skandynawii. 
Historia Organizacji.
W styczniu 2011 roku przewodnictwo nad komitetem objęła liderka duńskiej partii Socjaldemokratów Helle Thorning-Schmidt zastępując na tym miejscu premiera Norwegii, Jensa Stoltenberga z Arbeiderpartiet.
Podczas zjazdu w styczniu 2016 w Rönneberga, organizacja zadeklarowała, że przywództwo w organizacji obejmie lider Arbeiderpartiet, Jonas Gahr Støre, a przywództwo straci Stefan Löfven, lider Socjaldemokratów oraz premier Szwecji.
Od 1 lipca 2015 sekretariat SAMAKu znajduje się w Oslo. 
Organizacja zrzesza około 5 milionów członków. 

</doc>
<doc id="2362558" url="https://pl.wikipedia.org/wiki?curid=2362558" title="Reisjärvi">
Reisjärvi

Reisjärvi – gmina w Finlandii, położona w północnej części kraju, należąca do regionu Pohjois-Pohjanmaa.

</doc>
<doc id="2362560" url="https://pl.wikipedia.org/wiki?curid=2362560" title="Pudasjärvi">
Pudasjärvi

Pudasjärvi – gmina w Finlandii, położona w północnej części kraju, należąca do regionu Pohjois-Pohjanmaa.

</doc>
<doc id="2362563" url="https://pl.wikipedia.org/wiki?curid=2362563" title="Utajärvi">
Utajärvi

Utajärvi – gmina i wieś w Finlandii, położona w północnej części kraju, należąca do regionu Pohjois-Pohjanmaa.
Historia.
Początek osadnictwa na tym terenie obserwujemy już we wczesnej epoce kamienia. Prawdopodobnie pierwszymi osadnikami były plemiona lapońskie poszukujące korzystniejszych w zimie terenów łowieckich. Ich osadnictwo w tym rejonie z upływem czasu stawała się osiadłe ze względu na liczne i bogate w zwierzynę lasy i obfite w ryby jeziora i rzeki. Z okresu średniowiecza nie posiadamy żadnych źródeł pisanych. Z danych archeologicznych wiemy, iż teren ten był zamieszkiwany pod koniec XV wieku wyłącznie przez Finów.
Od roku 1610 Utajärvi rozpoczyna być widoczna w źródłach (budowa kaplicy w Muhos) W 1766 z inicjatywy mieszkańców zostaje założona lokalna kaplica filialna parafii w Muhos. Od roku 1886 samodzielna parafia. Stacja kolejowa Utajärvi 1918 rok; droga utwardzona do Muhos (Oulu) 1927 w kierunku przeciwnym do Vaala (Kajaani) dwa lata później. Pierwsza i druga wojna światowa omija miejscowość. Po Wojnie wieś rozbudowuje się w małe miasteczko (w 1952 roku 8627 mieszkańców). Powstają elektrownie wodne: Utasen w 1956 oraz 1957 roku.
W latach następnych obserwujemy masową emigrację, powodowaną ciężkimi warunkami polowymi i niskim zyskiem. Obecnie w Utajärvi mieszka ok. 3000 osób.
Geografia i położenie.
55 km na południowy wschód od Oulu, 100 km na zachód od Kajaani. Na skrzyżowaniu drogi krajowej nr 22 (Oulu-Kajaani) oraz drogi nr 837 relacji Utajärvi-Poulanka-granica rosyjska. Przy linii kolejowej Oulu-Kajaani-Kuopio. 70 km na południowy zachód od najbliższego lotniska Oulu
Nad rzeką Kiiminkijoki.15 km na północny zachód od jeziora Oulujärvi. W otoczeniu licznych jezior (największe Ahmasjärvi oraz Utajärvi) oraz kanałów wodnych wspomagających prace pobliskiej elektrowni wodnej.
Geologicznie gmina położona jest na dwóch typach skał. Na północ od rzeki Kiiminkijoki dominują twory granitowe; nad samą rzeką wapienie. Na południe od rzeki spotykamy raczej piaskowce. Typ podłoża determinuje odmianę gleby. Na północ od rzeki obserwujemy bagniste tereny oraz gleby ilaste i gliny. Na południowym brzegu rzeki, aż po Rokua, dominują piaski, w tym często obserwowane piaski lotne oraz wydmy i twory pustynne.
Gospodarka.
Trzon lokalnej gospodarki stanowi rolnictwo w tym hodowla. Obecnie zauważa się zmniejszenie się upraw i hodowli do stanu poniżej 50% wielkości lokalnej gospodarki. Obecnie sektor usług turystycznych jest uważany za drugi pod względem przynoszenia dochodu. Do innych sektorów prowadzonej gospodarki należą: przemysł drzewny, energetyczny oraz produkcja i sprzedaż ziół i miodu.
Atrakcje turystyczne.
Niewątpliwie największym skarbem gminy jest przyroda. Miejscowości Utajärvi, Muhos oraz Vaala tworzą konsorcjum gminne sprawujące opiekę i nadzór nad Parkiem Narodowym Rokua oddalonym od centrum Utajärvi o 15 km. W samym Utajärvi powstają liczne inicjatywy reklamujące park Rokua (edukacyjne parki skalne). W gminie Utajärvi znajduje się ponad 150 km dobrze oznaczonych tras do uprawiania narciarstwa biegowego w tym 20 km oświetlonych. Liczne wyznaczone trasy do uprawiania kolarstwa, jeździectwa oraz jazdy na quadach oraz skuterach śnieżnych. Liczne publiczne i prywatne kąpieliska, sieć okolicznych jezior połączona kanałami, bądź pochylniami.
Nieopodal jezioro Oulujärvi. Piąte powierzchniowo jezioro Finlandii. Przepiękny zbiornik do uprawiania kajakarstwa, żeglarstwa, połowu ryb. Obfity rejon łowiecki na lokalne ptactwo. Drewniany kościół w stylu szwedzko-botnickim z XVIII wieku. Przy kościele cmentarz wojskowy z czasów Wojny Zimowej i Wojny Kontynuacyjnej oraz małe lokalne muzeum poświęcone wsi i kościołowi.
Instytucje.
Gmina Utajärvi jest właścicielem większości przedsięwzięć na tym obszarze. Do najważniejszych należą:

</doc>
<doc id="2362564" url="https://pl.wikipedia.org/wiki?curid=2362564" title="Abyssinians">
Abyssinians



</doc>
<doc id="2362566" url="https://pl.wikipedia.org/wiki?curid=2362566" title="Dystrykt Shaheed Benazir Abad">
Dystrykt Shaheed Benazir Abad

Dystrykt Shaheed Benazir Abad (sindhi: ضلعو بينظير آباد, dawniej Nawabshah) – dystrykt w południowym Pakistanie w prowincji Sindh. W 1998 roku liczył 1 071 533 mieszkańców (z czego 51,86% stanowili mężczyźni) i obejmował 177 522 gospodarstw domowych. Siedzibą administracyjną dystryktu jest Nawabshah.

</doc>
<doc id="2362567" url="https://pl.wikipedia.org/wiki?curid=2362567" title="Han Wenwen">
Han Wenwen

Han Wenwen (; ur. 24 sierpnia 1995 w Xi’an) – chińska aktorka dziecięca i wiolonczelistka.
Życiorys.
Han Wenwen urodziła się 24 sierpnia 1995 roku w Chińskiej Republice Ludowej w Xi’an. Zna język chiński i angielski. W 2010 roku zagrała główną rolę (Mei Ying) w filmie "Karate Kid". Han pojawiła się podczas premiery "Karate Kid" 7 czerwca 2010 roku w Westwood w Los Angeles w Stanach Zjednoczonych. Podczas premiery "Karate Kid" 17 czerwca 2010 roku w Pekinie w Chińskiej Republice Ludowej wykonała taniec do utworu Lady Gagi „Poker Face”, do którego tańczyła także w filmie.

</doc>
<doc id="2362568" url="https://pl.wikipedia.org/wiki?curid=2362568" title="Diecezja Carabayllo">
Diecezja Carabayllo

Diecezja Carabayllo – diecezja Kościoła rzymskokatolickiego w Peru, w metropolii Limy. Została erygowana 14 grudnia 1996 roku, na terytorium należącym wcześniej do archidiecezji Limy. 

</doc>
<doc id="2362569" url="https://pl.wikipedia.org/wiki?curid=2362569" title="Krzyżowa (Gorce)">
Krzyżowa (Gorce)

Krzyżowa (778 m) – szczyt u północnych podnóży głównego grzbietu Gorców. Znajduje się w bocznym ramieniu odbiegającym od Wichrów w północno-wschodnim kierunku. Grzbiet ten oddziela dolinę potoku Olszówka od doliny Porębianki. Kolejno znajdują się w nim: Krzyżowa, Ostra (765 m) i Morskie Oko (także Groń, 746 lub 768 m).
Przez Krzyżową przebiega granica między wsiami Olszówka (stoki południowe) i Raba Niżna (stoki północne) w województwie małopolskim, w powiecie limanowskim, w gminie Mszana Dolna. Jest porośnięta lasem, ale część stoków pokrywają pola uprawne.
Przez Krzyżową nie prowadzi żaden szlak turystyczny.

</doc>
<doc id="2362570" url="https://pl.wikipedia.org/wiki?curid=2362570" title="Lniski (herb szlachecki)">
Lniski (herb szlachecki)



</doc>
<doc id="2362571" url="https://pl.wikipedia.org/wiki?curid=2362571" title="Rodolfo Martín Arruabarrena">
Rodolfo Martín Arruabarrena



</doc>
<doc id="2362573" url="https://pl.wikipedia.org/wiki?curid=2362573" title="Lniski">
Lniski

Lniski (Lniski I, Elnis, Elnisch, Elnys) − herb szlachecki, używany przez rodzinę osiadłą na Kaszubach. Herb własny rodziny Lniskich.
Opis herbu.
Opis z wykorzystaniem klasycznych zasad blazonowania.
"Na tarczy dwudzielnej falami w pas, w polu górnym lew kroczący, pole dolne dzielone na cztery pasy. Klejnot: nad hełmem w koronie róg bawoli i jeleni. Labry. Barwy nieznane."
Najwcześniejsze wzmianki.
Herb wymieniany w tzw. "Nowym Siebmacherze" ("Ausgestorbener Preussischer Adel. Provinz Pommern", 1894) oraz w herbarzu wygasłej szlachty Mülverstedta ("Abgestorbener Preussicher Adel", 1910).
Rodzina Lniskich.
Rodzina pochodząca od pruskiego rodu Stangów, biorąca nazwisko od wsi Lniska (obecnie Wielkie Lniska i Małe Lniska) w ziemi chełmińskiej. Nie należy mylić ich z Lniskimi herbu Ostoja Pruska, którzy również wywodzą się z Pomorza. Pierwszym znanym jej członkiem był rycerz Jan z Lnisk (Elniz, Elnis), zmarły po 1287 roku. Domniemani członkowie rodu pełnili w XIV wieku funkcje ławników i sędziów ziemskich tczewskich. Według Mülverstedta rodzina miała wygasnąć na początku XVI wieku, chociaż w 1570 roku wymieniani są Jan, Gotard i Kasper Lniscy, posiadacze Małych Lnisk.
Herbowni.
Lniski (Elnis, Elnisch, Elnys). Inna rodzina tego samego nazwiska z powiatu gdańskiego, używała herbu Ostoja Pruska.

</doc>
<doc id="2362574" url="https://pl.wikipedia.org/wiki?curid=2362574" title="Dystrykt Tando Allahyar">
Dystrykt Tando Allahyar

Dystrykt Tando Allahyar (sindhi: ضلعو ٽنڊو الهيار) – dystrykt w południowym Pakistanie w prowincji Sindh. Siedzibą administracyjną dystryktu jest Tando Allahyar.
Dystrykt został wydzielony w 2005 roku z dystryktu Hajdarabad.

</doc>
<doc id="2362576" url="https://pl.wikipedia.org/wiki?curid=2362576" title="Dystrykt Tando Muhammad Khan">
Dystrykt Tando Muhammad Khan

Dystrykt Tando Muhammad Khan (urdu: ضلع ٹنڈو محمد خان) – dystrykt w południowym Pakistanie w prowincji Sindh. Siedzibą administracyjną dystryktu jest Tando Muhammad Khan.
Dystrykt powstał w 2005 roku.

</doc>
<doc id="2362577" url="https://pl.wikipedia.org/wiki?curid=2362577" title="Halsua">
Halsua

Halsua (szw. "Halso") – gmina w Finlandii, położona w zachodniej części kraju, należąca do regionu Ostrobotnia Środkowa i podregionu Kaustinen.

</doc>
<doc id="2362579" url="https://pl.wikipedia.org/wiki?curid=2362579" title="Kaustinen">
Kaustinen

Kaustinen (szw. "Kaustby") – gmina w Finlandii, położona w zachodniej części kraju, należąca do regionu Ostrobotnia Środkowa i podregionu Kaustinen.

</doc>
<doc id="2362580" url="https://pl.wikipedia.org/wiki?curid=2362580" title="Lestijärvi">
Lestijärvi

Lestijärvi – gmina w Finlandii, położona w zachodniej części kraju, należąca do regionu Ostrobotnia Środkowa i podregionu Kaustinen.

</doc>
<doc id="2362582" url="https://pl.wikipedia.org/wiki?curid=2362582" title="Perho">
Perho

Perho – gmina w Finlandii, położona w zachodniej części kraju, należąca do regionu Ostrobotnia Środkowa i podregionu Kaustinen.

</doc>
<doc id="2362583" url="https://pl.wikipedia.org/wiki?curid=2362583" title="Toholampi">
Toholampi

Toholampi – gmina w Finlandii, położona w zachodniej części kraju, należąca do regionu Ostrobotnia Środkowa i podregionu Kaustinen.

</doc>
<doc id="2362584" url="https://pl.wikipedia.org/wiki?curid=2362584" title="Veteli">
Veteli

Veteli (szw. "Vetil") – gmina w Finlandii, położona w zachodniej części kraju, należąca do regionu Ostrobotnia Środkowa o podregionu Kaustinen.

</doc>
<doc id="2362585" url="https://pl.wikipedia.org/wiki?curid=2362585" title="Helena Słotwińska">
Helena Słotwińska

Helena Słotwińska (ur. 22 marca 1969 w Jarosławiu) – polska teolog katolicka, pedagog, absolwentka KUL, profesor zwyczajny nauk teologicznych, doktor habilitowany nauk społecznych, nauczyciel akademicki Wydziału Teologii Katolickiego Uniwersytetu Lubelskiego Jana Pawła II. Specjalizuje się w katechetyce i pedagogice religijnej. Pełni funkcję kierownika Katedry Katechetyki Integralnej Katolickiego Uniwersytetu Lubelskiego Jana Pawła II. 
W roku 1998 uzyskała stopień doktora teologii na Wydziale Teologii KUL w oparciu o pracę: "Katechizacja w szkole w opinii katechizowanych ósmoklasistów i maturzystów. Studium teoretyczno-empiryczne na podstawie badań przeprowadzonych w Leżajsku." W roku 2004 obroniła pracę habilitacyjną na temat: "Kształtowanie postaw religijnych na katechezie". Centralna Komisja do Spraw Stopni i Tytułów zatwierdziła w dniu 25 października 2004 uchwałę Rady Wydziału Teologii o nadaniu jej stopnia naukowego doktora habilitowanego nauk teologicznych. W tym samym roku została kierownikiem Katedry Katechetyki Integralnej. Jako pierwsza świecka kobieta w Polsce uzyskała tytuł profesora nauk teologicznych w 2009 r. na podstawie bogatego dorobku naukowego oraz opublikowania książki pt. "Błogosławieństwa osób w katechezie. Studium katechetyczno-liturgiczne w świetle rytuału: Obrzędy błogosławieństw dostosowane do zwyczajów diecezji polskich naukowego." W roku 2019 na Wydziale Nauk Pedagogicznych Uniwersytetu Mikołaja Kopernika w Toruniu uzyskała drugi stopień doktora habilitowanego tym razem w zakresie nauk społecznych w dyscyplinie pedagogika.

</doc>
<doc id="2362586" url="https://pl.wikipedia.org/wiki?curid=2362586" title="Kannus">
Kannus

Kannus – gmina w Finlandii, położona w zachodniej części kraju, należąca do regionu Ostrobotnia Środkowa i podregionu Kokkola.

</doc>
<doc id="2362587" url="https://pl.wikipedia.org/wiki?curid=2362587" title="Honkajoki">
Honkajoki

Honkajoki – gmina w Finlandii, położona w południowo-zachodniej części kraju, należąca do regionu Satakunta.

</doc>
<doc id="2362588" url="https://pl.wikipedia.org/wiki?curid=2362588" title="Podczerwone (stacja kolejowa)">
Podczerwone (stacja kolejowa)

Podczerwone – zlikwidowana stacja kolejowa w Podczerwonem w województwie małopolskim.
Historia.
Stacja kolejowa została otwarta w dniu 1 lipca 1904 roku. Do nawadniana parowozów w miejscowości została wybudowana wieża wodna. Po drugiej wojnie światowej funkcjonowała jako stacja końcowa. W 1981 roku pociągi pasażerskie do Podczerwonego zostały zawieszone&lt;ref name="SK-02/2012"&gt;&lt;/ref&gt;. W 1991 roku linia kolejowa została zlikwidowana. Na trasie dawnej linii kolejowej poprowadzono drogę rowerową. Po likwidacji szlaku budynek dworca został zamieszkany.
W roku 2020 budynek dworca został odrestaurowany i oddany w dzierżawę na cele gastronomiczne i związane z turystyką rowerową. W kwietniu 2021 postawiono "witacza". Od maja 2021 lokal jest wynajmowany.

</doc>
<doc id="2362589" url="https://pl.wikipedia.org/wiki?curid=2362589" title="Jämijärvi">
Jämijärvi

Jämijärvi – gmina w Finlandii, położona w południowo-zachodniej części kraju, należąca do regionu Satakunta.

</doc>
<doc id="2362590" url="https://pl.wikipedia.org/wiki?curid=2362590" title="Kankaanpää">
Kankaanpää

Kankaanpää – gmina w Finlandii, położona w południowo-zachodniej części kraju, należąca do regionu Satakunta.

</doc>
<doc id="2362591" url="https://pl.wikipedia.org/wiki?curid=2362591" title="Karvia">
Karvia

Karvia – gmina w Finlandii, położona w południowo-zachodniej części kraju, należąca do regionu Satakunta.

</doc>
<doc id="2362592" url="https://pl.wikipedia.org/wiki?curid=2362592" title="Osęka wędkarska">
Osęka wędkarska

Osęka wędkarska – narzędzie o kształcie stalowego haka osadzonego na rękojeści (najczęściej teleskopowej lub drewnianej) służące do nadziewania ryb w wodzie i wyciągania ich na łódź lub brzeg. Używana często w wędkarstwie podlodowym.

</doc>
<doc id="2362593" url="https://pl.wikipedia.org/wiki?curid=2362593" title="Kiikoinen">
Kiikoinen

Kiikoinen - dawna gmina w Finlandii, położona w południowo-zachodniej części kraju, należąca dawniej do regionu Satakunta. Obecnie przyłączona do gminy Sastamala w regionie Pirkanmaa.

</doc>
<doc id="2362594" url="https://pl.wikipedia.org/wiki?curid=2362594" title="Lavia">
Lavia

Lavia - dawna gmina w Finlandii, położona w południowo-zachodniej części kraju, należąca do regionu Satakunta. Obecnie przyłączona do gminy Pori.

</doc>
<doc id="2362595" url="https://pl.wikipedia.org/wiki?curid=2362595" title="Siikainen">
Siikainen

Siikainen (szw. "Siikais") – gmina w Finlandii, położona w południowo-zachodniej części kraju, należąca do regionu Satakunta.

</doc>
<doc id="2362596" url="https://pl.wikipedia.org/wiki?curid=2362596" title="Harjavalta">
Harjavalta

Harjavalta – gmina w Finlandii, położona w południowo-zachodniej części kraju, należąca do regionu Satakunta.

</doc>
<doc id="2362597" url="https://pl.wikipedia.org/wiki?curid=2362597" title="Wenwen Han">
Wenwen Han



</doc>
<doc id="2362598" url="https://pl.wikipedia.org/wiki?curid=2362598" title="Huittinen">
Huittinen

Huittinen – gmina w Finlandii, położona w południowo-zachodniej części kraju, należąca do regionu Satakunta.

</doc>
<doc id="2362599" url="https://pl.wikipedia.org/wiki?curid=2362599" title="Huizong">
Huizong



</doc>
<doc id="2362600" url="https://pl.wikipedia.org/wiki?curid=2362600" title="Kokemäki">
Kokemäki

Kokemäki (szw. "Kumo") – gmina w Finlandii, położona w południowo-zachodniej części kraju, należąca do regionu Satakunta.

</doc>
<doc id="2362601" url="https://pl.wikipedia.org/wiki?curid=2362601" title="Luvia">
Luvia

Luvia – gmina w Finlandii, położona w południowo-zachodniej części kraju, należąca do regionu Satakunta.

</doc>
<doc id="2362602" url="https://pl.wikipedia.org/wiki?curid=2362602" title="Papirus 110">
Papirus 110

Papirus 110 (według numeracji Gregory-Aland), oznaczany symbolem formula_1 – wczesny grecki rękopis Nowego Testamentu, spisany w formie kodeksu na papirusie. Paleograficznie datowany jest na III wiek. Zawiera fragmenty tekstu Ewangelii według Mateusza. Pomimo fragmentarycznego charakteru przekazuje kilka unikatowych wariantów tekstowych, z których trzy nie występują w żadnym innym rękopisie. Jest cytowany w krytycznych wydaniach greckiego tekstu Nowego Testamentu.
Opis.
Zachował się tylko fragment jednej karty z tekstem Ewangelii według Mateusza (10,13-15.25-27). Oryginalna karta miała rozmiary 12 na 22 cm (według rekonstrukcji). Tekst pisany jest w 40-43 linijkach na stronę. Rękopis sporządzony został przez skrybę wprawionego w kopiowaniu dokumentów.
Nomina sacra pisane są skrótami.
Tekst.
Jakkolwiek fragment jest niewielki, tekst ma charakter niezależny. W jednym tylko wierszu (Mt 10,14) zawiera pięć rzadkich wariantów, z których trzy nie występują w żadnym innym rękopisie:
Historia.
Rękopis prawdopodobnie powstał w Egipcie. Na liście rękopisów znalezionych w Oksyrynchos figuruje na pozycji 4494. Tekst rękopisu opublikował Walter E. H. Cockle w 1999 roku. Comfort ponownie opublikował facsimile fragmentu oraz transkrypcję jego tekstu w roku 2000. INTF umieścił go na liście rękopisów Nowego Testamentu, w grupie papirusów, dając mu numer 110.
Rękopis datowany jest przez INTF na III wiek. Cockle, wydawca kodeksu, zauważył paleograficzne podobieństwo do Chester Beatty I oraz do P. Flor. II 108. Cockle uważał, że przypominające węzeł litery fi oraz alfa wskazują, że kodeks jest współczesny dla P. Oxy 1778 (datowany na IV wiek). Comfort uważa, że wszystkie cechy rękopisu są charakterystyczne dla III wieku i datuje go na koniec III wieku.
Cytowany jest w krytycznych wydaniach Nowego Testamentu. W 27 wydaniu Nestle-Alanda (NA27) został zaliczony do rękopisów cytowanych w pierwszej kolejności, co oznacza, że każdy jego wariant odbiegający od tekstu rezultatywnego jest odnotowywany w aparacie krytycznym.
Fragment przechowywany jest w Ashmolean Museum (P. Oxy. 4494) w Oksfordzie.

</doc>
<doc id="2362604" url="https://pl.wikipedia.org/wiki?curid=2362604" title="Merikarvia">
Merikarvia

Merikarvia (szw. "Sastmola") – gmina w Finlandii, położona w południowo-zachodniej części kraju, należąca do regionu Satakunta.

</doc>
<doc id="2362605" url="https://pl.wikipedia.org/wiki?curid=2362605" title="Pływanie na Letnich Igrzyskach Olimpijskich 1972">
Pływanie na Letnich Igrzyskach Olimpijskich 1972

Pływanie na Letnich Igrzyskach Olimpijskich 1972 w Monachium rozgrywane było w dniach 28 sierpnia – 4 września. W zawodach wzięło udział 532 pływaków, w tym 245 kobiet i 287 mężczyzn, z 52 krajów. Rekordową liczbę siedmiu złotych medali wywalczył amerykański pływak Mark Spitz. Najlepsza wśród kobiet okazała się 16-letnia Australijka Shane Gould, która zdobyła pięć medali (wszystkie w konkurencjach indywidualnych), w tym trzy złote.
Nowe rekordy olimpijskie były ustanawiane w każdej konkurencji przynajmniej raz, a w 24 z nich poprawiono także rekord świata.

</doc>
<doc id="2362607" url="https://pl.wikipedia.org/wiki?curid=2362607" title="Nakkila">
Nakkila

Nakkila – gmina w Finlandii, położona w południowo-zachodniej części kraju, należąca do regionu Satakunta.

</doc>
<doc id="2362609" url="https://pl.wikipedia.org/wiki?curid=2362609" title="Isiah Koech">
Isiah Koech



</doc>
<doc id="2362611" url="https://pl.wikipedia.org/wiki?curid=2362611" title="Pomarkku">
Pomarkku

Pomarkku (szw. "Påmark") – gmina w Finlandii, położona w południowo-zachodniej części kraju, należąca do regionu Satakunta.

</doc>
<doc id="2362615" url="https://pl.wikipedia.org/wiki?curid=2362615" title="Ulvila">
Ulvila

Ulvila (szw. "Ulvsby") – gmina w Finlandii, położona w południowo-zachodniej części kraju, należąca do regionu Satakunta.
Jest jednym z sześciu miast powstałych w średniowiecznej Finlandii. Prawa miejskie nadane w 1365, odebrane w 1558, na rzecz Pori przez Jana III Wazę. Ponowne nadanie praw miejskich w 2000. W mieście znajduje się zabytkowy kościół, wybudowany w latach 1495–1510.

</doc>
<doc id="2362619" url="https://pl.wikipedia.org/wiki?curid=2362619" title="Papirus 111">
Papirus 111

Papirus 111 (według numeracji Gregory-Aland), oznaczany symbolem formula_1 – wczesny grecki rękopis Nowego Testamentu, spisany w formie kodeksu na papirusie. Paleograficznie datowany jest na III wiek. Zawiera fragmenty Ewangelii według Łukasza.
Opis.
Zachował się tylko fragment jednej karty Ewangelii według Łukasza (17,11-13.22-23). Oryginalna karta miała rozmiary 12 na 22 cm. Tekst pisany jest w 21-22 linijkach na stronę. Rękopis sporządzony został przez skrybę wprawionego w pisaniu dokumentów.
Nomina sacra pisane są skrótami.
Tekst.
Tekst fragmentu wykazuje całkowitą zgodność z Papirusem Bodmer XIV, jednego z najlepszych świadków tekstu aleksandryjskiego.
W Łk 17,12, przekazuje wariant απηντησαν ("oni napotkali") – wspierany tylko przez Bodmer XIV. Pozostałe rękopisy mają υπηντησαν ("oni spotkali").
Historia.
Rękopis prawdopodobnie powstał w Egipcie. Na liście rękopisów znalezionych w Oksyrynchos figuruje na pozycji 4495. Tekst rękopisu opublikował Walter E. H. Cockle w 1999 roku. INTF umieścił go na liście rękopisów Nowego Testamentu, w grupie papirusów, dając mu numer 111.
Rękopis datowany jest przez INTF na III wiek. Zachodzi paleograficzne podobieństwo do "P. Gissensis 40" (datowany na 215 rok). Comfort datuje go na I połowę III wieku.
Cytowany jest w krytycznych wydaniach Nowego Testamentu (NA27).
Obecnie przechowywany jest w Ashmolean Museum (P. Oxy. 4495) w Oksfordzie.

</doc>
<doc id="2362620" url="https://pl.wikipedia.org/wiki?curid=2362620" title="Eurajoki">
Eurajoki

Eurajoki (szw. "Euraåminne") – gmina w Finlandii, położona w południowo-zachodniej części kraju, należąca do regionu Satakunta.

</doc>
<doc id="2362621" url="https://pl.wikipedia.org/wiki?curid=2362621" title="Bank of the West Classic 2011">
Bank of the West Classic 2011

Tenisowy turniej WTA Bank of the West Classic 2011 odbył się w dniach 25 – 31 lipca w amerykańskim Stanford na kortach twardych. Pula nagród wyniosła 721 000 dolarów amerykańskich. Obrończynią tytułu była Wiktoryja Azaranka.

</doc>
<doc id="2362622" url="https://pl.wikipedia.org/wiki?curid=2362622" title="Köyliö">
Köyliö

Köyliö (szw. "Kjulo") – gmina w Finlandii, położona w południowo-zachodniej części kraju, należąca do regionu Satakunta.

</doc>
<doc id="2362625" url="https://pl.wikipedia.org/wiki?curid=2362625" title="21 marca (album)">
21 marca (album)

21 Marca – siódmy album polskiego zespołu Verba, wydany 21 marca 2011 roku. Ostatni album z Ignacem.

</doc>
<doc id="2362626" url="https://pl.wikipedia.org/wiki?curid=2362626" title="Dystrykt Bhimber">
Dystrykt Bhimber

Dystrykt Bhimber – dystrykt w północno-wschodnim Pakistanie w Azad Dżammu i Kaszmirze. W 1998 roku liczył ok. 302 000 mieszkańców. Siedzibą administracyjną dystryktu jest Bhimber.

</doc>
<doc id="2362627" url="https://pl.wikipedia.org/wiki?curid=2362627" title="Suchá Hora (stacja kolejowa)">
Suchá Hora (stacja kolejowa)

Suchá Hora – zlikwidowana stacja kolejowa w Suchej Górze w (Kraju Żylińskim) na Słowacji. Budynek dworcowy jest zrujnowany. Stacja położona jest w znacznej odległości od wsi (ok. 2 km). Ruch pasażerski wraz z towarowym do Polski wstrzymano w 1945, natomiast ostatni pociąg odjechał ze stacji ok. 1975 roku. Rozbiórka stacji nastąpiła 25 maja 1991 roku.

</doc>
<doc id="2362628" url="https://pl.wikipedia.org/wiki?curid=2362628" title="Dystrykt Kotli">
Dystrykt Kotli

Dystrykt Kotli (urdu: ضلع کوٹلی) – dystrykt w północno-wschodnim Pakistanie w Azad Dżammu i Kaszmirze. W 1998 roku liczył ok. 563 000 mieszkańców. Siedzibą administracyjną dystryktu jest Kotli.

</doc>
<doc id="2362629" url="https://pl.wikipedia.org/wiki?curid=2362629" title="Dystrykt Mirpur">
Dystrykt Mirpur

Dystrykt Mirpur (urdu: ضلع میر پور) – dystrykt w północno-wschodnim Pakistanie w Azad Dżammu i Kaszmirze. W 1998 roku liczył ok. 334 000 mieszkańców. Siedzibą administracyjną dystryktu jest Mirpur.

</doc>
<doc id="2362630" url="https://pl.wikipedia.org/wiki?curid=2362630" title="Dystrykt Muzaffarabad">
Dystrykt Muzaffarabad

Dystrykt Muzaffarabad (urdu: ضِلع مُظفّر آباد) – dystrykt w północno-wschodnim Pakistanie w Azad Dżammu i Kaszmirze. W 1998 roku liczył ok. 454 000 mieszkańców. Siedzibą administracyjną dystryktu jest Muzaffarabad.

</doc>
<doc id="2362631" url="https://pl.wikipedia.org/wiki?curid=2362631" title="Dystrykt Hattian">
Dystrykt Hattian

Dystrykt Hattian – dystrykt w północno-wschodnim Pakistanie w Azad Dżammu i Kaszmirze. W 1998 roku liczył ok. 166 000 mieszkańców. Siedzibą administracyjną dystryktu jest Hattian Bala.

</doc>
<doc id="2362633" url="https://pl.wikipedia.org/wiki?curid=2362633" title="Dach krążynowy">
Dach krążynowy

Dach krążynowy – dach, którego konstrukcja wykonana jest w formie krążyn. Umożliwia to nadanie mu form sferycznych. Taki rodzaj dachu zwany jest także od nazwiska swego wynalazcy: "dachem Delorme’a". Krążyny, które Philibert Delorme stosował, były w części górnej zaostrzone, co powodowało, że przekrój dachu przybierał formę łuku ostrego.
Przykładami zastosowania dachu krążynowego są: pałac w Pakosławiu, huty w Koszęcinie czy Bruśku (nieistniejące). Stosowany także w zabudowie mieszkaniowej, szczególnie popularny był na Śląsku na początku XX wieku. Zaliczyć do dachów krążynowych należy również dachy niektórych spichrzów, zachowanych w obrębie Starego Miasta w Bydgoszczy.

</doc>
<doc id="2362634" url="https://pl.wikipedia.org/wiki?curid=2362634" title="Dystrykt Neelum">
Dystrykt Neelum

Dystrykt Neelum (urdu: ضلع نیلم) – dystrykt w północno-wschodnim Pakistanie w Azad Dżammu i Kaszmirze. W 1998 roku liczył ok. 126 000 mieszkańców. Siedzibą administracyjną dystryktu jest Athmuqam.

</doc>
<doc id="2362637" url="https://pl.wikipedia.org/wiki?curid=2362637" title="Dystrykt Poonch">
Dystrykt Poonch

Dystrykt Poonch – dystrykt w północno-wschodnim Pakistanie w Azad Dżammu i Kaszmirze. W 1998 roku liczył ok. 411 000 mieszkańców. Siedzibą administracyjną dystryktu jest Rawalakot.

</doc>
<doc id="2362638" url="https://pl.wikipedia.org/wiki?curid=2362638" title="Liesek (przystanek kolejowy)">
Liesek (przystanek kolejowy)

Liesek – zlikwidowany przystanek kolejowy w Liesku w (Kraju Żylińskim) na Słowacji.
Budynek dworcowy został zaadaptowany do celów prywatnych. Przystanek położony jest znacznej odległości od wsi. Ruch pociągów wstrzymano ok. 1975 r.

</doc>
<doc id="2362639" url="https://pl.wikipedia.org/wiki?curid=2362639" title="Dystrykt Haveli">
Dystrykt Haveli

Dystrykt Haveli – dystrykt w północno-wschodnim Pakistanie w Azad Dżammu i Kaszmirze. W 1998 roku liczył ok. 112 000 mieszkańców. Siedzibą administracyjną dystryktu jest Forward Kahuta.

</doc>
<doc id="2362640" url="https://pl.wikipedia.org/wiki?curid=2362640" title="XD-Bit">
XD-Bit



</doc>
<doc id="2362641" url="https://pl.wikipedia.org/wiki?curid=2362641" title="Dystrykt Bagh">
Dystrykt Bagh

Dystrykt Bagh (urdu: ضلع باغ) – dystrykt w północno-wschodnim Pakistanie w Azad Dżammu i Kaszmirze. W 1998 roku liczył ok. 282 000 mieszkańców. Siedzibą administracyjną dystryktu jest Bagh.

</doc>
<doc id="2362642" url="https://pl.wikipedia.org/wiki?curid=2362642" title="Dystrykt Sudhnati">
Dystrykt Sudhnati

Dystrykt Sudhnati (urdu: ضلع سدھنوتی, także Sudhnoti) – dystrykt w północno-wschodnim Pakistanie w Azad Dżammu i Kaszmirze. W 1998 roku liczył ok. 224 000 mieszkańców. Siedzibą administracyjną dystryktu jest Pallandari.

</doc>
<doc id="2362643" url="https://pl.wikipedia.org/wiki?curid=2362643" title="Citi Open 2011">
Citi Open 2011

Citi Open 2011 – tenisowy turniej WTA kategorii WTA International Series w sezonie 2011 z cyklu Washington Open rozgrywany w dniach 25–31 lipca 2011 roku w Waszyngtonie na kortach twardych o puli nagród wynoszącej 220 000 dolarów amerykańskich.

</doc>
<doc id="2362644" url="https://pl.wikipedia.org/wiki?curid=2362644" title="Gwiazda nad Tobą">
Gwiazda nad Tobą

Gwiazda nad Tobą – debiutancki album polskiej wokalistki Lidii Stanisławskiej, wydany w 1979 roku przez wydawnictwo muzyczne Polskie Nagrania „Muza”. Płyta zawiera 11 premierowych utworów, a piosenką promującą album został tytułowy utwór „Gwiazda nad Tobą”.
Lista utworów.
Opracowano na podstawie materiału źródłowego.

</doc>
<doc id="2362646" url="https://pl.wikipedia.org/wiki?curid=2362646" title="Pāṇini">
Pāṇini



</doc>
<doc id="2362648" url="https://pl.wikipedia.org/wiki?curid=2362648" title="Inna twarz">
Inna twarz

Inna twarz – drugi album polskiej wokalistki Lidii Stanisławskiej, wydany w 2001 roku przez wytwórnię płytową Fonosfera. Album zawiera 13 premierowych kompozycji, a promował go utwór „Już nie ma dzikich plaż” wykonywany w duecie z Krzysztofem Cugowskim.
Lista utworów.
Opracowano na podstawie materiału źródłowego.

</doc>
<doc id="2362654" url="https://pl.wikipedia.org/wiki?curid=2362654" title="Antoni Ostaszewski (1896–1946)">
Antoni Ostaszewski (1896–1946)

Antoni Ostaszewski (ur. 26 czerwca 1896 w Piotrkowie Trybunalskim, zm. 6 lipca 1946 tamże) – polski doktor nauk medycznych, major lekarz Wojska Polskiego. 
Dzieciństwo i młodość.
Antoni Ostaszewski przyszedł na świat w Piotrkowie Trybunalskim 26 czerwca 1896 roku. Ojciec Władysław Ostaszewski h. Ostoja zmuszony warunkami, musiał sprzedać majątek Piekary (gm. Woźniki) i przeniósł się do Piotrkowa Trybunalskiego, gdzie podjął pracę jako maszynista kolejowy. Ożenił się w 1877 roku z Anielą z domu Szmitt, córką właściciela majątku Owczary koło Sulejowa. Z małżeństwa Władysława i Anieli urodziło się 14 dzieci. Rodziły się tylko córki, synowie przychodzili na świat albo martwi, albo umierali zaraz po urodzeniu. W związku z tym, Antoni, jako jedyny syn, został oddany pod opiekę św. Antoniemu Padewskiemu i do siódmych urodzin chodził w brązowym ubranku. 
Antoni ukończył prywatne gimnazjum im. Bolesława Chrobrego w Piotrkowie. W 1915 roku dostał się na Uniwersytet Jagielloński w Krakowie, gdzie rozpoczął studia medyczne, tam zwrócił na niego uwagę profesor chemii Leon Marchlewski. W tym czasie aresztowano jego ojca i wywieziono w głąb Rosji, przez co matka Antoniego została sama do opieki nad wszystkimi córkami. Tymczasem Antoni zaangażował się w pracę w Komitecie Opiekuńczym pod przewodnictwem biskupa Adama Sapiehy; celem Komitetu była opieka nad ubogą ludnością Podhala nękaną przez epidemie tyfusu.
Zaprzyjaźniony z rodziną Ostaszewskich Władysław Sikorski (wtedy jeszcze w stopniu pułkownika), który był w latach 1914–1916 szefem departamentu wojskowego NKN w Piotrkowie Trybunalskim, doradził Antoniemu, by ukończył medycynę jako wojskowy. W 1918 roku wstąpił do Wojska Polskiego. Będąc studentem medycyny pełnił funkcję lekarza batalionowego w 26. i 49. Pułku Piechoty, a jednocześnie lekarza na oddziale zakaźnym w szpitalu św. Trójcy w Piotrkowie Tryb. 
W 1921 roku wrócił do Krakowa, by ukończyć przerwane studia medyczne. W Krakowie razem z Tadeuszem Boyem-Żeleńskim zorganizowali Stację Kropla Mleka dla kobiet, którym brakowało pokarmu. Przed ostatnim egzaminem dyplomowym, w 1924 roku, został wezwany do objęcia stanowiska lekarza w dywizjonie samochodowym w Grodnie, pracował jednocześnie w Szpitalu Okręgowym w Grodnie na oddziale wewnętrznym. Tam też powrócił do pracy społecznej – organizując obozy przysposobienia wojskowego i harcerskie.
Kariera wojskowa i lekarska.
W marcu 1926 roku otrzymał dyplom doktora wszechnauk lekarskich na Uniwersytecie Jagiellońskim i z powodu złego stanu zdrowia zwolnił się z wojska. Zamieszkał na Górnym Śląsku, gdzie pracował w ambulatorium dla górników. Pod koniec lat dwudziestych Ministerstwo Spraw Wojskowych mianowało Antoniego Ostaszewskiego lekarzem pułku Strzelców Podhalańskich w Cieszynie, gdzie jednocześnie został ordynatorem oddziału noworodkowego w Szpitalu Wojewódzkim. Na ten czas przypada także aktywna działalność w Związku Ziem Zachodnich. Współpracował tam z gen. Józefem Kustroniem. Odbywając służbę w Cieszynie, w 1936 roku dostał awans na stopień majora. W 1937 roku ukończył półroczny kurs Szefów Sanitarnych przy Wyższej Szkole Wojennej w Warszawie, kierowanej przez gen. Tadeusza Kutrzebę.
Kampania wrześniowa i działalność konspiracyjna.
W kampanii wojennej 1939 brał udział jako szef sanitarny 21. Dywizji Piechoty Górskiej. 16 września 1939 mjr dr Ostaszewski opatrywał śmiertelnie rannego dowódcę dywizji gen. Józefa Kustronia, który tego samego dnia zmarł. Dywizja została rozbita, Antoni Ostaszewski dostał się do niewoli niemieckiej. Przebywając w obozie niewiadomego położenia (zlokalizowanym gdzieś za Sanem), z powodu złego stanu zdrowia 20 października 1939 roku uzyskał od władz niemieckich zwolnienie. Odszukał swoją żonę, Emilię Dubicką i postanowił wrócić do rodzinnego miasta Piotrkowa Trybunalskiego. Otworzył tam gabinet, pracował także w Polskim Czerwonym Krzyżu, Ubezpieczalni Społecznej i w Szpitalu św. Trójcy na oddziale zakaźnym. W grudniu 1939 roku nawiązał kontakt z organizacją podziemną – Związkiem Walki Zbrojnej - i został mianowany pierwszym komendantem tej organizacji w Piotrkowie Trybunalskim. W marcu 1940 roku przekazał tę funkcję następcy, a sam został szefem sanitarnym obwodu piotrkowskiego. Organizował służbę sanitarną lekarzy, pracę wywiadowczą oraz kolportaż prasy podziemnej dostarczanej z Warszawy.
Położył duże zasługi w ratowaniu żydowskich dzieci.
2 listopada 1942 roku mjr dr Antoni Ostaszewski został aresztowany wraz z żoną przez piotrkowskie gestapo wskutek tzw. „wsypy”. W czasie brutalnych przesłuchań połamano mu wszystkie palce u rąk i u nóg, ale nie wydał żadnego z towarzyszy. Następnie przewieziono oboje do obozu na Majdanku. Z ustnych relacji prof. Romualda Sztaby (chirurga dziecięcego, który w tym czasie przebywał również w obozie) wynika, że Antoni gromadził wokół siebie młodych lekarzy, podnosząc ich morale, dodając otuchy i sił do przetrwania i zachowaniu godności lekarza.
W 1943 roku wywieziony z Majdanka; był przenoszony kolejno do Groß-Rosen i Sachsenhausen. Pracował jako drwal, cieśla, w kamieniołomach, przy budowie dróg. Wieczorami, gdy inni towarzysze niedoli obozowej korzystali z krótkiego odpoczynku, on udzielał potrzebującym pomocy lekarskiej. W Sachsenhausen jakiś czas pracował w ambulatorium obozowym wraz z innymi lekarzami. Tam zetknął się z kolegą szkolnym z piotrkowskiego gimnazjum, doprowadzanym od czasu do czasu do ambulatorium gen. Stefanem Grotem-Roweckim.
Po wojnie.
W maju 1945 roku Antoniemu udało się wrócić do Piotrkowa Trybunalskiego, gdzie wcześniej powróciła jego żona Emilia. Od razu po powrocie podjął pracę jako lekarz. 
Śmierć.
W lipcu 1946 roku wybrał się z żoną na urlop. Podczas podróży autobusem zasłabł. Nie było w pobliżu nikogo, kto mógł mu udzielić pomocy. Wycieńczony i wyniszczony organizm nie wytrzymał trudów podróży i przeżyć obozowych. Mjr dr Antoni Ostaszewski zmarł na zawał mięśnia sercowego 6 lipca 1946 roku. Został pochowany na Starym Cmentarzu przy ul. Cmentarnej w Piotrkowie Trybunalskim. Za jego trumną szło ok. 5 tysięcy ludzi, gdyż Antoni był postrzegany jako człowiek uczynny i serdeczny. Był znany z dawania ubogim pieniędzy na recepty, które przepisał.

</doc>
<doc id="2362655" url="https://pl.wikipedia.org/wiki?curid=2362655" title="Christiane Krause">
Christiane Krause

Christiane Krause (ur. 14 grudnia 1950 w Berlinie) – niemiecka lekkoatletka specjalizująca się w biegach sprinterskich, złota medalistka letnich igrzysk olimpijskich w Monachium (1972) w sztafecie 4 x 100 metrów.

</doc>
<doc id="2362657" url="https://pl.wikipedia.org/wiki?curid=2362657" title="Agkistrodon piscivorus piscivorus">
Agkistrodon piscivorus piscivorus

Agkistrodon piscivorus piscivorus – podgatunek jadowitego węża, mokasyna błotnego z podrodziny grzechotnikowatych w rodzinie żmijowatych.
Osobniki dorosłe osiągają wielkość 75 cm do około 1,2 metra. Ubarwienie ciała zmienne. Kolor podstawowy od ciemnooliwkowego poprzez brązowy do czarnego. U młodych osobników wyraźnie widoczne są poprzeczne nieregularne pręgi w kolorze ciemniejszym od podstawowego. Z wiekiem osobniki stają się jednolicie ciemne.
Występuje w USA na terenie następujących stanów: Wirginia, Luizjana, Karolina Południowa, Karolina Północna.
Żywi się drobnymi kręgowcami.
Węże te są bardzo agresywne, kompletnie nieprzewidywalne, potrafią zaatakować nagle bez najmniejszego powodu, kąsając przy tym wielokrotnie. Jad jest bardzo silny i toksyczny. Efektem ugryzienia są rozległe zmiany martwicowe tkanek co często powoduje konieczność amputacji ugryzionej kończyny.

</doc>
<doc id="2362660" url="https://pl.wikipedia.org/wiki?curid=2362660" title="Matt Shively">
Matt Shively

Matt Shively (ur. 15 września 1990 w Hanford, Kalifornia) – amerykański aktor.
Występował w roli Ryana Laserbeama z serialu młodzieżowego Nickelodeon – "True Jackson". W 2011 roku dołączył do obsady drugiego sezonu młodzieżowego serialu Nickelodeon "Brygada" w roli Kirby’ego Bancrofta-Cadwortha III. Wystąpił także w innych filmach telewizyjnych jak "Rattle Basket" czy "The Tomb".

</doc>
<doc id="2362663" url="https://pl.wikipedia.org/wiki?curid=2362663" title="Officina Plantiniana">
Officina Plantiniana



</doc>
<doc id="2362668" url="https://pl.wikipedia.org/wiki?curid=2362668" title="Order &amp; Chaos Online">
Order &amp; Chaos Online

Order &amp; Chaos Online (Order and Chaos Online) – bezpłatna gra MMORPG, wyprodukowana przez In-house i wydana przez Gameloft na platformy iOS, WebOS, oraz Android i WP8. Jej światowa premiera odbyła się 4 października 2010 w Kanadzie na urządzenia z systemem iOS. W sierpniu 2011 roku twórcy gry udostępnili wersję dla komputerów stacjonarnych na serwisie społecznościowym Facebook. W grudniu gra na Facebooku została usunięta.
Rozgrywka.
W grze aktualnie znajduje się ponad 500 questów, 600 różnych rodzajów przeciwników, 1000 umiejętności, oraz około 2000 przedmiotów. Maksymalny poziom, do którego można rozwinąć postać to 73.
W grze znajduje się strefy PvP dostępne od 22 poziomu doświadczenia, czyli "PVP Zones", gdzie gracze mogę nawzajem atakować się. Wkrótce mają zostać dodane "PVP Arenas".
W grze występują areny PvP 2vs2, 4vs4 oraz Battlefield 4vs4.

</doc>
<doc id="2362670" url="https://pl.wikipedia.org/wiki?curid=2362670" title="Studena Croatia Open Umag 2011">
Studena Croatia Open Umag 2011

Studena Croatia Open Umag 2011 – tenisowy turniej ATP z cyklu Croatia Open Umag rozgrywany w dniach 25–31 lipca 2011 roku w Umag na kortach ziemnych o puli nagród 450 000 euro.

</doc>
<doc id="2362671" url="https://pl.wikipedia.org/wiki?curid=2362671" title="Go (Jónsi)">
Go (Jónsi)

Go – debiutancki album studyjny islandzkiego wokalisty Sigur Rós, Jónsiego. Wydawnictwo ukazało się 5 kwietnia 2010 roku nakładem wytwórni muzycznej XL Recordings. Album promowały single "Go Do" i "Animal Arithmetic".

</doc>
<doc id="2362672" url="https://pl.wikipedia.org/wiki?curid=2362672" title="Go (album)">
Go (album)



</doc>
<doc id="2362673" url="https://pl.wikipedia.org/wiki?curid=2362673" title="5 Batalion Strzelców Celnych">
5 Batalion Strzelców Celnych

5 Batalion Wolnych Strzelców Mazowieckich ppłk. Geritza – ochotnicza polska formacja wojskowa powołana w czasie powstania listopadowego.
Oddział został utworzony w grudniu 1830 w Warszawie z ochotników pod nazwą „"Piekielników"”

</doc>
<doc id="2362675" url="https://pl.wikipedia.org/wiki?curid=2362675" title="Legia Chełmża">
Legia Chełmża

Klub Sportowy Legia Chełmża – polski klub piłkarski z siedzibą w Chełmży, założony w 1928. Aktualnie występuje w A klasie.
Pierwsza drużyna (runda jesienna).
Stan na 26 września 2021 r.

</doc>
<doc id="2362679" url="https://pl.wikipedia.org/wiki?curid=2362679" title="Säkylä">
Säkylä

Säkylä – gmina w Finlandii, położona w południowo-zachodniej części kraju, należąca do regionu Satakunta.

</doc>
<doc id="2362680" url="https://pl.wikipedia.org/wiki?curid=2362680" title="Papirus 113">
Papirus 113

Papirus 113 (według numeracji Gregory-Aland), oznaczany symbolem formula_1 – wczesny grecki rękopis Nowego Testamentu, spisany w formie kodeksu na papirusie. Paleograficznie datowany jest na III wiek. Zawiera fragmenty Listu do Rzymian.
Opis.
Zachowały się tylko dwa fragmenty jednej karty Listu do Rzymian (2,12-13.29). Oryginalna karta miała rozmiary 31 na 18 cm.
Nomina sacra pisane są skrótami.
Tekst.
Fragment jest zbyt krótki, by ustalić jaką tradycję tekstualną przekazuje. Nie zawiera żadnych szczególnych wariantów tekstowych.
Historia.
Rękopis prawdopodobnie powstał w Egipcie. Na liście rękopisów znalezionych w Oksyrynchos figuruje na pozycji 4497. Tekst rękopisu opublikował Walter E. H. Cockle w 1999 roku. INTF umieścił go na liście rękopisów Nowego Testamentu, w grupie papirusów, dając mu numer 113.
Rękopis datowany jest przez INTF na III wiek. Zachodzi paleograficzne podobieństwo do P. Giss. 40 (datowany na 215 rok). Comfort datuje go na I połowę III wieku.
Cytowany jest w krytycznych wydaniach Nowego Testamentu (NA27).
Obecnie przechowywany jest w Ashmolean Museum (P. Oxy. 4497) w Oksfordzie.

</doc>
<doc id="2362681" url="https://pl.wikipedia.org/wiki?curid=2362681" title="Kaavi (Finlandia)">
Kaavi (Finlandia)

Kaavi – gmina w Finlandii, położona we wschodniej części kraju, należąca do regionu Pohjois-Savo.

</doc>
<doc id="2362682" url="https://pl.wikipedia.org/wiki?curid=2362682" title="Nilsiä">
Nilsiä

Nilsiä - gmina w Finlandii, położona we wschodniej części kraju, należąca do regionu Pohjois-Savo.

</doc>
<doc id="2362683" url="https://pl.wikipedia.org/wiki?curid=2362683" title="Ingrid Mickler-Becker">
Ingrid Mickler-Becker

Ingrid Mickler-Becker (ur. 26 września 1942 w Geseke) – niemiecka lekkoatletka specjalizująca się w konkurencjach pięcioboju (biegi sprinterskie, pchnięcie kulą, skok wzwyż oraz skok w dal), czterokrotna uczestniczka letnich igrzysk olimpijskich (Rzym 1960, Tokio 1964, Meksyk 1968, Monachium 1972), dwukrotna mistrzyni olimpijska, z Meksyku (w pięcioboju) oraz z Monachium (w sztafecie 4 x 100 metrów).

</doc>
<doc id="2362687" url="https://pl.wikipedia.org/wiki?curid=2362687" title="Ingrid Becker">
Ingrid Becker



</doc>
<doc id="2362688" url="https://pl.wikipedia.org/wiki?curid=2362688" title="Rautavaara">
Rautavaara

Rautavaara – gmina w Finlandii, położona we wschodniej części kraju, należąca do regionu Pohjois-Savo.

</doc>
<doc id="2362689" url="https://pl.wikipedia.org/wiki?curid=2362689" title="Ingrid Mickler">
Ingrid Mickler



</doc>
<doc id="2362690" url="https://pl.wikipedia.org/wiki?curid=2362690" title="6 Batalion Strzelców Celnych">
6 Batalion Strzelców Celnych

6 Batalion Kurpiów – ochotnicza polska formacja wojskowa powołana w czasie powstania listopadowego.
Batalion został utworzony postanowieniem z 15 grudnia 1830 w województwie Płockim i Augustowskim.
Bitwy i potyczki.
Otrzymał 1 krzyż srebrny VM.

</doc>
<doc id="2362691" url="https://pl.wikipedia.org/wiki?curid=2362691" title="Tuusniemi">
Tuusniemi

Tuusniemi – gmina w Finlandii, położona we wschodniej części kraju, należąca do regionu Pohjois-Savo.

</doc>
<doc id="2362694" url="https://pl.wikipedia.org/wiki?curid=2362694" title="Maaninka">
Maaninka

Maaninka (szw. "Maninga") – dawna gmina w Finlandii, położona w centralnej części kraju, należąca do regionu Pohjois-Savo. 1 stycznia 2015 r. gmina Maaninka została zniesiona i włączona w granice gminy Kuopio.

</doc>
<doc id="2362695" url="https://pl.wikipedia.org/wiki?curid=2362695" title="Rautalampi">
Rautalampi

Rautalampi – gmina w Finlandii, położona w centralnej części kraju, należąca do regionu Pohjois-Savo.

</doc>
<doc id="2362696" url="https://pl.wikipedia.org/wiki?curid=2362696" title="Transformata z gwiazdką">
Transformata z gwiazdką

Transformata z gwiazdką, transformata gwiazdkowana (ang. "star transform", "starred transform") – dyskretnoczasowa wersja transformaty Laplace’a reprezentująca idealny układ próbkujący z okresem formula_1
Transformata z gwiazdką podobna jest do transformaty Z ze zwykłą zamianą zmiennych, ale transformata z gwiazdką w sposób jawny identyfikuje każdą próbkę w wyrażeniach okresu próbkowania formula_2 podczas gdy transformata Z odnosi się tylko do każdej próbki poprzez wartość indeksu liczb całkowitych.
Nazwa "transformata z gwiazdką" powstała z uwagi na to, że w notacji tej transformaty (podobnie jak w przypadku notacji sygnału spróbkowanego) stosuje się bardzo często gwiazdkę.
Odwrotność transformaty z gwiazdką reprezentuje sygnał spróbkowany z okresem formula_1 Odwrotna transformata z gwiazdką nie jest oryginalnym sygnałem, ale zamiast tego spróbkowaną wersją sygnału oryginalnego.
Zależność pomiędzy poszczególnymi reprezentacjami można zapisać następująco:
Definicja.
Transformatę z gwiazdką formalnie można zdefiniować jako:
aby lepiej pokazać związek z transformatą Laplace’a powyższe równanie można też zapisać:
Związek z transformatą Laplace’a.
Związek transformaty gwiazdkowanej z transformatą Laplace’a można pokazać, biorąc residua transformaty Laplace’a danej funkcji:
lub
gdzie formula_9 to częstość kątowa próbkowania taka, że formula_10
Związek z transformatą Z.
Związek transformaty gwiazdkowanej z transformatą Z można pokazać poprzez następujące podstawienie zmiennych:
Warto przy tym zauważyć, że w dziedzinie transformaty Z traci się informację o okresie próbkowania formula_1
Własności transformaty z gwiazdką.
Własność 1
formula_13 jest okresowa na płaszczyźnie S z okresem formula_14
Własność 2
Jeśli formula_16 ma biegun w punkcie formula_17 wówczas formula_13 ma bieguny dla formula_19 gdzie formula_20

</doc>
<doc id="2362697" url="https://pl.wikipedia.org/wiki?curid=2362697" title="Suonenjoki">
Suonenjoki

Suonenjoki – gmina w Finlandii, położona w centralnej części kraju, należąca do regionu Pohjois-Savo.
W gminie znajduje się stacja kolejowa Suonenjoki. 

</doc>
<doc id="2362698" url="https://pl.wikipedia.org/wiki?curid=2362698" title="Tervo">
Tervo

Tervo – gmina w Finlandii, położona w centralnej części kraju, należąca do regionu Pohjois-Savo.

</doc>
<doc id="2362699" url="https://pl.wikipedia.org/wiki?curid=2362699" title="Vesanto">
Vesanto

Vesanto – gmina w Finlandii, położona w centralnej części kraju, należąca do regionu Pohjois-Savo.

</doc>
<doc id="2362700" url="https://pl.wikipedia.org/wiki?curid=2362700" title="Hiroki">
Hiroki

 – męskie imię japońskie.
Możliwa pisownia.
Hiroki można zapisać, używając wielu różnych znaków kanji i może znaczyć m.in.:

</doc>
<doc id="2362701" url="https://pl.wikipedia.org/wiki?curid=2362701" title="Leppävirta">
Leppävirta

Leppävirta – gmina w Finlandii, położona w centralnej części kraju, należąca do regionu Pohjois-Savo.

</doc>
<doc id="2362703" url="https://pl.wikipedia.org/wiki?curid=2362703" title="Kiuruvesi">
Kiuruvesi

Kiuruvesi – gmina w Finlandii, położona w centralnej części kraju, należąca do regionu Pohjois-Savo.

</doc>
<doc id="2362704" url="https://pl.wikipedia.org/wiki?curid=2362704" title="Mieczysław Korzec">
Mieczysław Korzec

Mieczysław Korzec (ur. 3 marca 1944 w Oświęcimiu) – polski lekkoatleta długodystansowiec.
Wystąpił w finale Pucharu Europy w 1967 w Kijowie w biegu na 10 000 m, gdzie zajął 5. miejsce.
Był mistrzem Polski na 10 000 m w 1967 oraz wicemistrzem w 1966, a także srebrnym medalistą w biegu przełajowym na 12 km w 1967.
W latach 1967-1969 wystąpił w trzech meczach reprezentacji Polski w biegu na 10 000 m, odnosząc 1 zwycięstwo indywidualne.
Rekordy życiowe Korca:
Był zawodnikiem Górnika Brzeszcze. Ma średnie wykształcenie techniczne. Był długoletnim pracownikiem kopalni "Brzeszcze", obecnie na emeryturze

</doc>
<doc id="2362705" url="https://pl.wikipedia.org/wiki?curid=2362705" title="Great's Hits ... So Far!">
Great's Hits ... So Far!



</doc>
<doc id="2362708" url="https://pl.wikipedia.org/wiki?curid=2362708" title="Greatest Hits ... So Far!">
Greatest Hits ... So Far!



</doc>
<doc id="2362709" url="https://pl.wikipedia.org/wiki?curid=2362709" title="Wysoki przedstawiciel UE ds. zagranicznych i polityki bezpieczeństwa">
Wysoki przedstawiciel UE ds. zagranicznych i polityki bezpieczeństwa



</doc>
<doc id="2362711" url="https://pl.wikipedia.org/wiki?curid=2362711" title="7 Batalion Strzelców Celnych">
7 Batalion Strzelców Celnych

7 Batalion Strzelców Celnych Krakowskich – ochotnicza polska formacja wojskowa powołana w czasie powstania listopadowego.
Batalion został utworzony w województwie Krakowskim w styczniu 1831, a w jego skład weszły oddziały korpusu leśnego.

</doc>
<doc id="2362714" url="https://pl.wikipedia.org/wiki?curid=2362714" title="Papirus 114">
Papirus 114

Papirus 114 (według numeracji Gregory-Aland), oznaczany symbolem formula_1 – wczesny grecki rękopis Nowego Testamentu, spisany w formie kodeksu na papirusie. Paleograficznie datowany jest na III wiek. Zawiera fragmenty Listu do Hebrajczyków.
Opis.
Zachowały się tylko fragmenty jednej karty Listu do Hebrajczyków (1,7-12). Oryginalna karta miała rozmiary 15 na 25 cm. Tekst pisany jest jedną kolumną na stronę, 27 linijek w kolumnie. Skryba miał rękę wyrobioną przy pisaniu dokumentów.
Nomina sacra pisane są skrótami (ΘΣ).
Tekst.
Fragment jest zbyt krótki, by ustalić jaką tradycję tekstualną przekazuje.
W Hbr 1,12 przekazuje wariant ως ιματιον, w czym jest zgodny z rękopisami aleksandryjskimi takimi jak: Chester Beatty II, Kodeks Synajski, Kodeks Aleksandryjski, and Kodeks Watykański. Kodeks z Clermont, Kodeks Moskiewski, Kodeks Cypryjski, Codex Porphyrianus, Kodeks Athous Lavrensis oraz rękopisy tradycji bizantyjskiej nie zawierają tej frazy.
Historia.
Rękopis prawdopodobnie powstał w Egipcie. Na liście rękopisów znalezionych w Oksyrynchos figuruje na pozycji 4498. Tekst rękopisu opublikował Walter E.H. Cockle w 1999 roku. INTF umieścił go na liście rękopisów Nowego Testamentu, w grupie papirusów, dając mu numer 113.
Rękopis datowany jest przez INTF na III wiek. Wykazuje paleograficzne podobieństwo do P. Oxy. 23 (który musi być datowany przed rokiem 295). Philip W. Comfort datuje go na I połowę III wieku.
Cytowany jest w krytycznych wydaniach greckiego Nowego Testamentu (NA27).
Obecnie przechowywany jest w Ashmolean Museum (P. Oxy. 4498) w Oksfordzie.

</doc>
<doc id="2362721" url="https://pl.wikipedia.org/wiki?curid=2362721" title="8 Batalion Strzelców Celnych">
8 Batalion Strzelców Celnych

8 Batalion Strzelców Korpusu Górniczego – ochotnicza polska formacja wojskowa powołana w czasie powstania listopadowego.
Oddział został utworzony w styczniu 1831 w województwie Sandomierskim i Krakowskim.

</doc>
<doc id="2362726" url="https://pl.wikipedia.org/wiki?curid=2362726" title="Daniel Geale">
Daniel Geale

Daniel Geale (ur. 26 lutego 1981 w Launceston) – australijski bokser, były mistrz świata WBA (Super) i IBF w kategorii średniej.
Kariera amatorska.
W roku 2000 reprezentował swój kraj na Igrzyskach Olimpijskich w Sydney gdzie przegrał pierwszą walkę z Włochem Leonardem Bundu. W roku 2002 na Igrzyskach Wspólnoty Narodów w Manchesterze zdobył złoty medal w wadze półśredniej, wygrywając w finale z reprezentantem Republiki Południowej Afryki Kwanele Zulu. W Mistrzostwach Świata 2003 w Bangkoku uległ już w pierwszej walce Kazachowi Bachtjarowi Artajewowi. W latach 2000, 2001, 2002 i 2004 był Mistrzem Oceanii.
Kariera zawodowa.
Karierę zawodową rozpoczął 1 października 2004. Do października 2010 stoczył 25 walk, wygrywając 24. W tym czasie zdobył lokalne tytuły IBN Pan Pacific, OPBF, IBO Intercontinental i IBO w kategoriach junior średniej, średniej i super średniej oraz wygrał eliminacyjny pojedynek do tytułu organizacji IBF w wadze średniej z byłym mistrzem tej organizacji w junior średniej Rosjaninem Romanem Karmazinem przez techniczny nokaut w dwunastej rundzie.
7 maja 2011 w Neubrandenburgu (Niemcy) doszło do spotkania z urzędującym mistrzem świata IBF Niemcem Sebastianem Sylvestrem. Geale wygrał w wyrównanym pojedynku po niejednogłośnej decyzji sędziów i został nowym mistrzem wagi średniej. W pierwszej obronie tytułu, 31 sierpnia, pokonał jednogłośnie na punkty Nigeryjczyka Eromosele Alberta.
7 marca 2012 w kolejnej obronie tytułu zwyciężył jednogłośnie na punkty Osumanu Adamę (Ghana). 1 września w Oberhausen doszło do walki unifikacyjnej z posiadaczem tytułu WBA Super Niemcem Felixem Sturmem. Po zaciętym pojedynku niejednogłośną decyzją sędziów za zwycięzcę uznany został Geale i zdobył podwójną koronę. 
6 czerwca 2015 w nowojorskim Brooklynie przegrał przez techniczny nokaut w czwartej rundzie z obroniąc tytułu mistrza świata wagi średniej federacji WBC, Portorykańczykiem Miguelem Cotto (40-4, 33 KO).

</doc>
<doc id="2362729" url="https://pl.wikipedia.org/wiki?curid=2362729" title="Farmers Classic 2011">
Farmers Classic 2011

Farmers Classic 2011 – tenisowy turniej ATP rangi ATP World Tour 250 z cyklu Farmers Classic rozgrywany w dniach 25–31 lipca 2011 roku w Los Angeles na kortach twardych o puli nagród 619 500 dolarów amerykańskich.

</doc>
<doc id="2362730" url="https://pl.wikipedia.org/wiki?curid=2362730" title="This Is Chris Botti">
This Is Chris Botti

This Is Chris Botti – wydany w 2011 roku album kompilacyjny, złożony z bardziej znanych utworów trębacza. Część wykonań odbyło się z udziałem międzynarodowych, znanych wokalistów.
W Polsce składanka osiągnęła status platynowej płyty.

</doc>
<doc id="2362732" url="https://pl.wikipedia.org/wiki?curid=2362732" title="Isao">
Isao

 – męskie imię japońskie, bardzo popularne w erze Shōwa.
Możliwa pisownia.
Isao można zapisać używając wielu różnych znaków kanji i może znaczyć m.in.:

</doc>
<doc id="2362733" url="https://pl.wikipedia.org/wiki?curid=2362733" title="Marco Ruben">
Marco Ruben

Marco Gastón Ruben Rodríguez (ur. 26 października 1986 w Capitán Bermúdez, Santa Fe) – argentyński piłkarz grający na pozycji napastnika, w brazylijskim klubie Athletico Paranaense do którego wypożyczony jest z Rosario Central.
Kariera piłkarska.
Kariera klubowa.
Wychowanek klubu Rosario Central, w barwach którego w 2004 rozpoczął karierę piłkarską. W 2007 przeszedł do River Plate, a w końcu tamtego roku przeniósł do Europy – do klubu Villarreal CF. Trener nowego klubu nie brał pod uwagę młodego argentyńskiego zawodnika w składzie głównej drużyny, więc wkrótce po zawarciu umowy z Villarreal Ruben dołączył w ramach wypożyczenia do innego hiszpańskiego zespołu Recreativo Huelva, w którym rozegrał 1,5 sezonu. W 2009 powrócił do Villarrealu, ale nie potrafił przebić się do podstawowego składu, dlatego grał w drużynie B. Dopiero od sezonu 2011/12 stał się podstawowym piłkarzem głównego zespołu.
W lipcu 2011 za 10 mln euro został kupiony do Dynama Kijów.
16 sierpnia 2013 został wypożyczony do Evian FC, a 20 czerwca 2014 do meksykańskiego Tigres UANL. 24 grudnia 2014 został wypożyczony do Rosario Central. 15 stycznia 2016 argentyński klub wykupił kontrakt piłkarza.
Kariera reprezentacyjna.
Ruben zadebiutował w reprezentacji Argentyny 7 lutego 2008 r. podczas wygranego 5:0 meczu z Gwatemalą rozgrywanego w ramach przygotowań do Igrzysk Olimpijskich, w którym to w 43 minucie wpisał się na listę strzelców. Jego oficjalny występ w reprezentacji miał miejsce 5 czerwca 2011 r. w przegranym 2:1 meczu z Polską na stadionie Wojska Polskiego w Warszawie.

</doc>
<doc id="2362736" url="https://pl.wikipedia.org/wiki?curid=2362736" title="Paul Tanui">
Paul Tanui



</doc>
<doc id="2362737" url="https://pl.wikipedia.org/wiki?curid=2362737" title="Lofina">
Lofina

Lofina – organiczny związek chemiczny, pochodna imidazolu. Jest wykorzystywana w syntezie i analizie chemicznej.
Otrzymywanie.
Metoda Radziszewskiego.
Po raz pierwszy została otrzymana przez Bronisława Radziszewskiego w 1877 roku z hydrobenzamidu (tribenzylidenodiiminy), który podczas ogrzewania w obecności tlenu z powietrza ulega cyklizacji do lofiny. Wadą metody jest jej niska efektywność.
Metoda wielkolaboratoryjna.
Na szerszą skale trójfenyloglioksalinę otrzymuje się z aldehydu benzoesowego, benzilu i octanu amonu (jako donora amoniaku). Reakcję przeprowadza się we wrzącym kwasie octowym w temperaturze ok. 125 °C, przez 3 godziny. Wadą reakcji jest dość duża cena substratów oraz spore zużycie rozpuszczalników.
Zastosowanie.
Szeroko wykorzystywana do syntezy różnych związków organicznych oraz w chemii analitycznej jako wskaźnik luminescencyjny, im większe jest stężenie oznaczanej substancji, tym większą luminescencję wykazuje lofina. Jest również często używana na pokazach chemicznych, utleniana w środowisku zasadowym wydziela żółtozielone światło.

</doc>
<doc id="2362738" url="https://pl.wikipedia.org/wiki?curid=2362738" title="Papirus 115">
Papirus 115

Papirus 115 (według numeracji Gregory–Aland), oznaczany symbolem formula_1 – wczesny grecki rękopis Nowego Testamentu, spisany w formie kodeksu na papirusie. Paleograficznie datowany jest na III wiek. Zawiera 26 fragmentów Apokalipsy św. Jana. Osobliwością rękopisu jest to, że w tekście Ap 13,18 liczba Bestii uzyskuje wartość 616. Pomimo tego tekst rękopisu jest wysoko oceniany przez krytyków tekstu i przypuszcza się, że spośród zachowanych rękopisów Apokalipsy, może być najbliższym oryginałowi.
Opis.
Zachowało się 26 fragmentów 9 kart z tekstem Apokalipsy św. Jana. Fragmenty pochodzą z różnych kart kodeksu. Nie da się ustalić, czy oryginalny rękopis zawierał jakiś inny tekst poza Apokalipsą. W manuskrypcie zastosowano paginację, jednak numery stron nie zawsze pasują do siebie, prawdopodobnie skryba użył wcześniej ponumerowanych kart.
Oryginalna karta miała rozmiary 14,5 na 22 cm, natomiast tekst zajmuje powierzchnię 12,5 na 18,5 cm. Tekst pisany jest jedną kolumną na stronę, 33–36 linijek w kolumnie. Skryba miał rękę wyrobioną przy pisaniu dokumentów. Stosuje dierezę, występuje błąd itacyzmu (np. αιχουσαν zamiast εχουσαν, ιδον zamiast ειδον), ale liczba błędów nie jest wielka. Zawiera w sumie 20 korekt, część z nich uczyniona została ręką skryby, część – przez późniejszego korektora.
Zachowały się następujące fragmenty tekstu Apokalipsy: 2,1-3.13-15.27-29; 3,10-12; 5,8-9; 6,5-6; 8,3-8.11-13; 9,1-5.7-16.18-21; 10,1-4.8-11; 11,1-5.8-15.18-19; 12,1-5.8-10.12-17; 13,1-3.6-16.18; 14,1-3.5-7.10-11.14-15.18-20; 15,1.4-7.
Nomina sacra pisane są skrótami (ΙΗΛ, ΑΥΤΟΥ, ΠΡΣ, ΘΩ, ΘΥ, ΑΝΩΝ, ΠΝΑ, ΟΥΝΟΥ, ΟΥΝΟΝ, ΚΥ, ΘΝ, ΑΝΟΥ, ΟΥΝΩ).
Jest jednym z najwcześniejszych zachowanych rękopisów Apokalipsy, jakkolwiek nie tak starym jak Chester Beatty III (początek III wieku).
Tekst.
Grecki tekst rękopisu jest zgodny z aleksandryjską tradycją tekstualną. Uważa się, że jest najlepszym rękopisem Apokalipsy, najbliższym oryginałowi. Bliski jest zwłaszcza dla Kodeksu Aleksandryjskiego i Efrema i jest najstarszym przedstawicielem tej grupy rękopisów. Papirus Chester Beatty III oraz Kodeks Synajski reprezentują drugą podgrupę tekstu aleksandryjskiego, cieszącą się mniejszym uznaniem ze strony krytyków tekstu. Tylko w 14 miejscach papirus 115 jest niezgodny z Kodeksem Aleksandryjskim i Efrema jednocześnie. David Parker, krytyk tekstu Nowego Testamentu, zaobserwował bliskie pokrewieństwo tekstualne z minuskułem 2329 (rękopis Apokalipsy wraz z komentarzem, datowany na X wiek). Minuskuł 2329 był wysoko ceniony przez Hoskiera, lecz niedoceniany przez innego badacza tekstu Apokalipsy – J. Schmida. Parker zauważył, że jest zgodny z Papirusem 115 w większości kluczowych miejsc Apokalipsy.
David C. Parker uznał, że tekst rękopisu jest wysokiej jakości i bliski oryginałowi. Nie posiada żadnych osobliwych wariantów tekstowych, które nie występowałyby w innych rękopisach, a to oznacza, że skryba wiernie kopiował. Rękopis przekazuje błędne warianty jedynie w 8,6; 9,5.11 (dwukrotnie); 11,15; 13,18. Najważniejszymi wariantami kodeksu są te, w których nie jest zgodny z Kodeksem Aleksandryjskim. Zdaniem Parkera ze względu na świadectwo papirusu 115 współczesne krytyczne wydania Nowego Testamentu należy poprawić w dwóch miejscach: 9,3 i 10,10. Parker przypuszcza, że rękopis może rzucać światło na najważniejszy okres ewolucji tekstu Apokalipsy.
W Ap 13,18 liczba Bestii przekazana została w wariancie 616 (ΧΙϚ), a nie 666. Tak też ma Kodeks Efrema oraz starołaciński itz. Ireneusz z Lyonu wspominał, że niektóre rękopisy zawierają liczbę 616 i uznał ten wariant za błędny. Również Tykoniusz znał ten wariant. Tischendorf podał w swoim "Editio Octava critica maior", iż dwa minuskułowe rękopisy zawierają tę liczbę, nie zostało to jednak potwierdzone przez Gregory'ego.
Historia.
Manuskrypt powstał w Egipcie. Na liście rękopisów znalezionych w Oksyrynchos figuruje na pozycji 4499. Tekst opublikował Walter E.H. Cockle w 1999 roku. INTF umieścił go na liście rękopisów Nowego Testamentu, w grupie papirusów, dając mu numer 115.
Rękopis datowany jest przez INTF na III wiek. Wykazuje paleograficzne podobieństwo do P. Flor. 108 oraz P. Flor. 259, które powinny być datowane przed 256 rokiem (ze względu na "terminus ante quem"). Przypomina również P. Oxy. 1016, który powinien być datowany przed 234 rokiem. Philip Comfort datuje go na połowę lub koniec III wieku. Juan Chapa datuje go na lata 225–275. W paleograficznym datowaniu tego kodeksu największą rolę odgrywają kształty takich liter jak: "alfa", "beta", "delta", "kappa" oraz "nu".
Cytowany jest w 27 wydaniu "Novum Testamentum Graece" Nestle-Alanda (NA27).
Obecnie przechowywany jest w Ashmolean Museum (P. Oxy. 4499) w Oksfordzie.

</doc>
<doc id="2362739" url="https://pl.wikipedia.org/wiki?curid=2362739" title="Charles King (lekkoatleta)">
Charles King (lekkoatleta)

Conant Meigs „Charles” King (ur. 10 grudnia 1880 w Senatobia w stanie Missisipi, zm. 19 lutego 1958 w Fort Worth) – amerykański lekkoatleta, specjalista skoku w dal i trójskoku, dwukrotny wicemistrz olimpijski z 1904.
Na igrzyskach olimpijskich w 1904 w Saint Louis King zdobył srebrne medale w skoku w dal z miejsca i trójskoku z miejsca, przegrywając z innym Amerykaninem Rayem Ewry’m.

</doc>
<doc id="2362743" url="https://pl.wikipedia.org/wiki?curid=2362743" title="Adam Gerżabek">
Adam Gerżabek

Adam Gerżabek (ur. 28 sierpnia 1898 w Jaśle, zm. 7 lutego 1965 w Warszawie) – polski malarz, krytyk sztuki i pedagog.
Od 1916 do 1918 w Legionach Polskich. W 1921 odznaczony Krzyżem Walecznych. Od 1921 do 1926 studiował malarstwo u Józefa Mehoffera na Akademii Sztuk Pięknych w Krakowie, a następnie 1926-1927 u Józefa Pankiewicza w paryskiej filii Akademii Krakowskiej. Równocześnie studiował u Henri-Marcel Magne na Conservatoire National des Arts et Métiers technikę mozaiki i malarstwa freskowego.
W roku 1930 powrócił do Krakowa, gdzie został członkiem grupy „Zwornik”. W roku 1936 przeniósł się do Warszawy, gdzie latach 1937-1939 był wykładowcą Miejskiej Szkoły Sztuk Zdobniczych.
Podczas powstania warszawskiego spłonęła jego pracownia wraz z całym dorobkiem.
Od 1947 roku był profesorem Akademii Sztuk Pięknych w Warszawie, od 1949 profesorem i dziekanem wydziału malarstwa Państwowej Wyższej Szkoły Sztuk Plastycznych w Poznaniu i od 1955 profesorem Wydziału Architektury Politechniki Gdańskiej.
Malarstwo Gerżabka wykazuje wpływ koloryzmu Pankiewicza i postimpresjonizmu Bonnarda. Tworzył również witraże dla wielu kościołów. Zajmował się też krytyką artystyczną.
Uczestniczył w wielu wystawach w kraju oraz w Paryżu i Nowym Jorku. Jego obrazy znajdują się głównie w zbiorach Muzeów Narodowych w Gdańsku, Warszawie i Krakowie oraz w Muzeum Warmii i Mazur w Olsztynie.
Pochowany na cmentarzu Powązkowskim w kw. 217-4-23.

</doc>
<doc id="2362744" url="https://pl.wikipedia.org/wiki?curid=2362744" title="Breakout Festiwal 2007 – Wysłuchaj mojej pieśni Panie">
Breakout Festiwal 2007 – Wysłuchaj mojej pieśni Panie

Breakout Festiwal 2007 – Wysłuchaj mojej pieśni Panie – album wydany w styczniu 2009 roku, poświęcony pamięci Tadeusza Nalepy oraz Miry Kubasińskiej.
Album zawiera materiał zarejestrowany w Hali Podpromie, w rodzinnym mieście nestora polskiego bluesa – Rzeszowie, gdzie 19 czerwca 2007 roku odbył się specjalny festiwal zorganizowany w ramach pożegnania tych dwojga artystów. W festiwalu udział wzięły takie gwiazdy polskiej sceny muzycznej jak Artur Gadowski, Kasia Kowalska, Maciej Maleńczuk, Perfect, 1984, Paweł Kukiz, Nie-bo, Dżem, Józef Skrzek, jak również syn artystów – Piotr Nalepa.
Lista utworów.
źródło:.
Twórcy.
źródło:.

</doc>
<doc id="2362746" url="https://pl.wikipedia.org/wiki?curid=2362746" title="Jurij Siewidow">
Jurij Siewidow

Jurij Aleksandrowicz Siewidow, ros. Юрий Александрович Севидов (ur. 24 sierpnia 1942 w Moskwie, Rosyjska FSRR, zm. 11 lutego 2010 w Marbella, Hiszpania) – rosyjski piłkarz, grający na pozycji napastnika, trener piłkarski.
Kariera piłkarska.
Kariera klubowa.
Wychowanek FSzM Moskwa, a potem drużyny miasta Stupino, którą trenował jego ojciec Aleksandr Siewidow. W 1959 rozpoczął karierę piłkarską w klubie Moldova Kiszyniów, który również trenował jego ojciec. W wieku 17 lat, został piłkarzem Spartaka Moskwa. W 1962 roku otrzymał nagrodę gazety "Trud" jako najlepszy strzelec spośród wszystkich moskiewskich klubów pierwszoligowych.
W 1965 roku kierując samochodem potrącił człowieka, a im był członek Akademii Nauk ZSRR Dmitrij Riabczykow, chemik, laureat Nagrody Stalina, który wkrótce zmarł w szpitalu w wyniku błędu lekarza. Siewidow został skazany na dziesięć lat więzienia, o co "poprosił" Komitet Centralny Partii Komunistycznej ZSRR i został pozbawiony tytułu mistrza sportu. Po 4 latach zwolniony w ramach amnestii.
Po powrocie z więzienia rozegrał kilka spotkań towarzyskich w składzie Chimik Hrodna. Pewnego dnia pojechał do swojego domu w Moskwie, gdzie spotkał sąsiada na klatce schodowej piłkarza Spartaka Moskwa Galimziana Chusainowa, który zaprosił go do zespołu, ale klub nie chciał podpisać kontrakt z byłym więźniem. Potem odezwał się na prośbę ojca pomóc Kajratowi Ałma-Ata powrócić do Wyższej Ligi. Kiedy ojciec odszedł do Dynama Kijów, opuścił również kazachski klub i został piłkarzem Karpaty Lwów. Ale nie spodobało się jemu we lwowskim zespole i już w kwietniu tamtego roku zmienił klub na Szachtar Donieck. W 1974 zakończył swoją karierę piłkarską w Spartaku Riazań.
Kariera reprezentacyjna.
31 maja 1964 zadebiutował w olimpijskiej reprezentacji Związku Radzieckiego w meczu towarzyskim z NRD zremisowanym 1:1, w którym strzelił gola. Łącznie rozegrał tylko 3 mecze. Na więcej los nie pozwolił.
Kariera zawodowa.
Po zakończeniu kariery piłkarskiej pracował jako szkoleniowiec w FSzM Moskwa. Potem prowadził kluby Dinamo Wołogda, Spartak Riazań, Szynnik Jarosławl i Dinamo Machaczkała. W 1987 roku pomagał ojcowi trenować Neftçi PFK.
Również komentował mecze piłki nożnej, przygotowywał przeglądy meczów piłkarskich dla gazety "Sowiecki sport". Pracował jako współprowadzący programu "Sportowy Kanał" w radiu "Majak". Trenował amatorskie zespoły Magnezit Satka i Patriot Moskwa.
11 lutego 2010 zmarł podczas podróży służbowej w Marbelli, gdzie pracował nad relacjami z przygotowań przedsezonowych Lokomotywa Moskwa. Według służby prasowej "Lokomotywa" Siewidow doznał zawału serca w nocy z 10 na 11 lutego, zmarł przed przyjazdem karetki. Został pochowany na cmentarzu Wostriakowskim.

</doc>
<doc id="2362749" url="https://pl.wikipedia.org/wiki?curid=2362749" title="Chrysophyllum cainito">
Chrysophyllum cainito

Chrysophyllum cainito – gatunek drzewa z rodziny sączyńcowatych ("Sapotaceae"). Pochodzi prawdopodobnie z rejonu Karaibów. Współcześnie naturalizowany jest w całej Ameryce Środkowej, w uprawie aż po Peru i Argentynę. Lokalne nazwy: "star apple", "caimito", aguay.

</doc>
<doc id="2362750" url="https://pl.wikipedia.org/wiki?curid=2362750" title="9 Batalion Strzelców Celnych">
9 Batalion Strzelców Celnych

9 Batalion Strzelców Celnych Podlaskich – ochotnicza polska formacja wojskowa powołana w czasie powstania listopadowego.
Historia batalionu.
Batalion został utworzony w styczniu 1831 w Siedlcach. 
Formowanie oddziału rozpoczęło się w grudniu 1830 gdy Michał Kuszell na własną rękę rozpoczął zbieranie ochotników. W organizacji pomagali mu: kierownik wydziału wojska i policji w Siedlcach Sylwester Gołębiowski oraz przybyły w te strony dowódca dywizji ułanów polskich gen. Jan Weyssenhoff. Michał Kuszell został mianowany dowódcą tego oddziału w stopniu podpułkownika. 
Uzbrojenie oddziału ppłk Michała Kuszella, nazwanego podlaskimi strzelcami celnymi, początkowo było słabe i różnorodne. Głównie składało się z broni myśliwskiej. W założeniach przeznaczeniem oddziału miała być walka partyzancka, zwłaszcza w rejonie Włodawy i obrona przejść na rzekach. W praktyce jednak oddział ten był często przyłączany do głównych zgrupowań wojsk powstańczych, toczących swoje bitwy z wojskami rosyjskimi. 
Po przebyciu długiego szlaku bojowego ostatecznie 28 września 1831 batalion ten przekroczył granicę austriacką w zachodniej Galicji gdzie został rozbrojony.
Bitwy i potyczki.
Otrzymał 1 Krzyż Kawalerski, 8 złotych i 9 srebrnych.

</doc>
<doc id="2362751" url="https://pl.wikipedia.org/wiki?curid=2362751" title="Sport w Tarnowie">
Sport w Tarnowie

Tarnów jest ośrodkiem sportu żużlowego, a także wspinaczki sportowej. Rozwija się tu również siatkówka, piłka nożna, piłka ręczna, tenis ziemny, karate kyokushin i oyama, judo, boks, muay thai, pływanie, kung-fu, speedrower i inne dyscypliny.
Historia.
Historia sportu w Tarnowie sięga XIX wieku. Pierwszymi organizacjami o charakterze sportowym w tamtym okresie były: Towarzystwo Gimnastyczne "Sokół" (uprawiano: gimnastykę, lekkoatletykę, łyżwiarstwo, kolarstwo, tenis, szermierkę, strzelanie) oraz Towarzystwo Strzeleckie.
Jednak prawdziwy rozwój sportu nastąpił w okresie międzywojennym, kiedy to powstały pierwsze kluby sportowe: Tarnovia (data powstania nie jest ściśle określona i budzi kontrowersje), Klub Sportowy „Metal” (1922), Towarzystwo Sportowe Mościce (1928, w latach pięćdziesiątych zmiana nazwy na "Unia") jak również wiele innych klubów, które nie przetrwały do dnia dzisiejszego. Należy również wspomnieć, iż w tamtym okresie prawie połowę mieszkańców miasta stanowiła ludność żydowska, która wedle wyliczeń historyków posiadała ponad 10 klubów. Najbardziej zaś znanym był "Samson". 
W okresie międzywojennym najbardziej znanym sportowcem pochodzącym z Tarnowa był Zdzisław Nowak, olimpijczyk z 1928 r.
Po II wojnie światowej sport w Tarnowie szybko się odrodził. Powstały nowe kluby sportowe: Błękitni (1947), Tamel (1952). Założono również Pałac Młodzieży, w którym to istnieją do dziś sekcje sportowe. W 1958 rozegrane zostały pierwsze piłkarskie derby Tarnowa pomiędzy Tarnovią a Unią.

</doc>
<doc id="2362755" url="https://pl.wikipedia.org/wiki?curid=2362755" title="Theodore">
Theodore

Theodore lub Theodore Racing (pełna nazwa: Theodore Racing Team) – hongkoński zespół Formuły 1 startujący w latach 1977-1978 i 1981-1983, założony przez Teddiego Yipa.

</doc>
<doc id="2362757" url="https://pl.wikipedia.org/wiki?curid=2362757" title="Theodore Racing Team">
Theodore Racing Team



</doc>
<doc id="2362759" url="https://pl.wikipedia.org/wiki?curid=2362759" title="RKS Sarmata">
RKS Sarmata



</doc>
<doc id="2362764" url="https://pl.wikipedia.org/wiki?curid=2362764" title="Gisela Birkemeyer">
Gisela Birkemeyer

Gisela Birkemeyer, z domu Köhler (ur. 22 grudnia 1931 w Fasendorfie) – wschodnioniemiecka lekkoatletka specjalizująca się w krótkich biegach płotkarskich oraz sprinterskich, dwukrotna medalistka letnich igrzysk olimpijskich: srebrna z Melbourne (1956) oraz brązowa z Rzymu (1960), w obu przypadkach w biegu na 80 metrów przez płotki. Na igrzyskach olimpijskich startowała w barwach Wspólnej Reprezentacji Niemiec.

</doc>
<doc id="2362766" url="https://pl.wikipedia.org/wiki?curid=2362766" title="Kazumi">
Kazumi

 – imię japońskie noszone zarówno przez kobiety jak i przez mężczyzn.
Możliwa pisownia.
Kazumi można zapisać używając wielu, różnych znaków kanji i może znaczyć m.in.:

</doc>
<doc id="2362767" url="https://pl.wikipedia.org/wiki?curid=2362767" title="Rogoziński Klub Sportowy Wełna Rogoźno">
Rogoziński Klub Sportowy Wełna Rogoźno



</doc>
<doc id="2362768" url="https://pl.wikipedia.org/wiki?curid=2362768" title="KS Wielim Szczecinek">
KS Wielim Szczecinek



</doc>
<doc id="2362769" url="https://pl.wikipedia.org/wiki?curid=2362769" title="Ciosmy (przystanek kolejowy)">
Ciosmy (przystanek kolejowy)

Ciosmy – przystanek kolejowy w Ciosmach, w województwie lubelskim, w Polsce.

</doc>
<doc id="2362770" url="https://pl.wikipedia.org/wiki?curid=2362770" title="Pécsi Munkás FC">
Pécsi Munkás FC



</doc>
<doc id="2362772" url="https://pl.wikipedia.org/wiki?curid=2362772" title="Ajwazowskie (budynek wypoczynkowy)">
Ajwazowskie (budynek wypoczynkowy)

Ajwazowskie — budynek wypoczynkowy i kompleks leczniczy w Partenicie. Posiada wielki park, gdzie rosną w zasadzie śródziemnomorskie gatunki roślin.
Położenie.
Sanatorium znajduje się w malowniczej części doliny partenickiej między znanym Ajudahiem i przylądkiem Płaka.

</doc>
<doc id="2362773" url="https://pl.wikipedia.org/wiki?curid=2362773" title="Leonid Rumiancew">
Leonid Rumiancew

Leonid Dmitrijewicz Rumiancew, ros. Леонид Дмитриевич Румянцев (ur. w Moskwie, Imperium Rosyjskie, zm. 23 czerwca 1985 w Moskwie, Rosyjska FSRR, ZSRR) – rosyjski piłkarz, grający na pozycji napastnika.
Kariera piłkarska.
Kariera klubowa.
W 1930 rozpoczął karierę piłkarską w zespole Proletarka Moskwa. W 1936 przeszedł do Spartaka Moskwa, w którym w 1940 roku zakończył swoją karierę piłkarską.

</doc>
<doc id="2362774" url="https://pl.wikipedia.org/wiki?curid=2362774" title="Żulin (przystanek kolejowy)">
Żulin (przystanek kolejowy)

Żulin – kolejowy przystanek osobowy w Żulinie, w województwie lubelskim, w Polsce.
W roku 2017 przystanek obsługiwał 0–9 pasażerów na dobę.
Mimo że linia kolejowa przebiega przez samo centrum Żulina, stację kolojową umieszczono w lesie, ok. 1 km na południowy wschód od wsi, w połowie drogi do Józefowa i Bzitego (poprzednia nazwa stacji to "Bzite").

</doc>
<doc id="2362775" url="https://pl.wikipedia.org/wiki?curid=2362775" title="Lorenzo Patané">
Lorenzo Patané

Lorenzo Patané (ur. 20 listopada 1976 w Katanii) – niemiecki aktor teatralny, filmowy i telewizyjny pochodzenia włoskiego.
Życiorys.
Syn Sycylijczyków, od wczesnego dzieciństwa mieszkał w Niemczech. Młodość spędził we Frankfurcie, Stuttgarcie i w Chiemgau. Tam uczęszczał do Szkoły Rudolfa Steinera i zbierał pierwsze doświadczenia w szkolnym teatrze.
Po maturze podjął studia na wydziale projektowania mody. Z czasem jednak porzucił studia na rzecz aktorstwa i rozpoczął naukę w szkole aktorskiej Stuttgarter Schauspielschule Manfred Riedel w Stuttgarcie (obecnie „Live Act Schauspielschule“). Podczas tego szkolenia Lorenzo Patanè grał niewielkie role w kilku filmach krótkometrażowych i zadebiutował w niemieckim serialu kryminalnym ZDF "Dowody na korzyść dwóch" ("Ein Fall für zwei", 1999).
Wystąpił także w kilku małych ról w teatrze, m.in. komediach Williama Szekspira: "Wiele hałasu o nic" (2001, 2004) i "Wieczór Trzech Króli" (2005/2006). Stał się znany szerszej publiczności z roli kucharza Roberta Saalfelda w telenoweli ARD "Burza uczuć" ("Sturm der Liebe").

</doc>
<doc id="2362777" url="https://pl.wikipedia.org/wiki?curid=2362777" title="Szczekarków (przystanek kolejowy)">
Szczekarków (przystanek kolejowy)

Szczekarków – dawny kolejowy przystanek osobowy w Lubartowie, w powiecie lubartowskim, w województwie lubelskim.

</doc>
<doc id="2362778" url="https://pl.wikipedia.org/wiki?curid=2362778" title="Ambasada Hiszpanii w Polsce">
Ambasada Hiszpanii w Polsce

Ambasada Hiszpanii w Polsce, Ambasada Królestwa Hiszpanii (hiszp. "Embajada de España en Polonia") – hiszpańska placówka dyplomatyczna znajdująca się w Warszawie przy ul. Myśliwieckiej 4.
Podział organizacyjny.
W skład przedstawicielstwa wchodzą:
Siedziba.
Do I wojny światowej.
W okresie I Rzeczypospolitej przedstawicielstwo Hiszpanii, nie licząc okazjonalnych siedzib swoich reprezentantów dyplomatycznych w 1733 i 1738, mieściło się w Warszawie, m.in. jako rezydencja ówczesnego posła hiszpańskiego przy dworze Augusta III, zlokalizowana w pałacu Przebendowskich przy ul. Bielańskiej, obecnie w al. Solidarności 62 (1760-1762).
W czasie zaborów Hiszpania utrzymywała w Warszawie konsulat, który kilkakrotnie zmieniał swoją siedzibę, m.in. mieścił się w Hotelu Angielskim przy ul. Wierzbowej 6 (1878-1881), w pałacu Krasińskich przy ul. Krakowskie Przedmieście 5 (1883-1887), ul. Włodzimierskiej 21 (1888), ul. Złotej 4 (1892-1896), obecnie nie istnieje, ul. Świętokrzyskiej 16 (1900-1903), obecnie nie istnieje, ul. Włodzimierskiej (1905), następnie podniesiony do rangi konsulatu generalnego przy ul. Siennej 14 (1909-1913), obecnie nie istnieje.
Hiszpania utrzymywała też konsulat w Gdańsku z siedzibą przy "Langermarkt" 40 (obecnie Długi Targ) (1898-1899) i "Langermarkt" 38 (1900-1915).
W okresie międzywojennym.
Stosunki dyplomatyczne polsko-hiszpańskie nawiązano w 1919. Pierwsze poselstwo tego kraju funkcjonowało w hotelu Bristol przy ul. Krakowskie Przedmieście 42-44 (1920), przy ul. Jerozolimskiej 30 (1920-1922), w hotelu Bristol (1923), w kamienicy Ksawerego Branickiego przy ul. Foksal 16a (1923-1925), obecnie nie istnieje, Al. Ujazdowskich 17 (1927), obecnie nie istnieje, w hotelu Europejskim przy ul. Krakowskie Przedmieście 13 (1928-1938) oraz przy ul. Mokotowskiej 34 (1930-1939), obecnie nie istnieje. Wydział Handlowy mieścił się w budynku Prudentialu przy pl. Napoleona 9 (1935-1938), obecnie pl. Powstańców Warszawy, konsulat przy ul. Pięknej 66 (1923-1938).
W okresie Wojny polsko-bolszewickiej, w sytuacji zagrożenia zajęcia Warszawy, personel poselstwa był ewakuowany okresowo (od początku sierpnia 1920) do Poznania.
W Warszawie były akredytowane dwa niezależne poselstwa reprezentujące obie strony Hiszpańskiej wojny domowej, reprezentujące Republikę Hiszpańską oraz siły generała Francisco Franco (≈"1936-1939").
W Gdańsku konsulat mieścił się przy "Hauptstrasse" 140 (al. Grunwaldzka) (1916), "Milchkannengasse" 25 (ul. Stągiewna) (1917-1920), "4. Damm" 7 (ul. Grobla IV) (1922), "Rennerstiftsgasse" 9 (ul. Gdyńskich Kosynierów) (1925-1927), "Birkenallee" 3a (ul. Brzozowa) (1930), "Hundegasse" 89 (ul. Ogarna) (1929-1933), "Langermarkt" 3 (1935-1937), "Hundegasse" 56-57 (obecnie ul. Ogarna) (1939-1942).
Po II wojnie światowej.
Po jej zakończeniu można odnotować zróżnicowanie stosunków pomiędzy obydwoma krajami, z tendencją do ich normalizacji. W latach 1948–1950 funkcjonowało poselstwo w hotelu Polonia w Al. Jerozolimskich 5, obecnie 45, jednak następnie zerwano stosunki dyplomatyczne. W 1964 w Warszawie otwarto przedstawicielstwo urzędu promocji handlu zagranicznego – Hiszpańskiego Instytutu Walut Obcych (hiszp. "Instituto Español de Monedas Extranjeras" – IEME), przekształconego w 1969 w Przedstawicielstwo Konsularno-Handlowe Hiszpanii (hiszp. "Oficina consular y comercial de España") z siedzibą przy ul. Świętokrzyskiej 36 (1976).
Dążąc do dalszej normalizacji w 1977 reaktywowano stosunki dyplomatyczne, a jednocześnie w tym samym roku Hiszpania ponownie otworzyła ambasadę w Warszawie podnosząc rangę dotychczasowego przedstawicielstwa przy ul. Świętokrzyskiej (1977). W latach 1978-1993 ambasada mieściła się przy ul. Starościńskiej 1b. W 1994 przy ul. Myśliwieckiej 4 zakończyła się budowa nowego budynku ambasady zaprojektowanego przez Javiera Carvajala Ferrera.
Wydział Handlowy zlokalizowany był przy ul. Świętokrzyskiej 36 (1978-1993) i ul. Genewskiej 16 (1996-).
Biuro Radcy ds. Turystyki mieściło się w al. Jana Pawła II 27 (2012), obecnie przy ul. Widok 10 (2014-).
Instytut Cervantesa początkowo mieścił się w budynku Ambasady Hiszpanii przy ul. Myśliwieckiej 4 (1994-2008), obecnie w budynku przy ul. Nowogrodzkiej 22 (2008-).

</doc>
<doc id="2362779" url="https://pl.wikipedia.org/wiki?curid=2362779" title="Klasztor w Słupie">
Klasztor w Słupie

Klasztor w Słupie – najstarszy na Pomorzu Zachodnim konwent klasztorny. Ruiny zabudowań znajdują się w miejscowości Stolpe an der Peene pod Anklam, powiat Vorpommern-Greifswald w Meklemburgii-Pomorzu Przednim.
Założenie.
Według tradycji, miejsce w którym utworzono klasztor było miejscem śmierci księcia zachodniopomorskiego Warcisława I, który miał zginąć w obronie świeżo wprowadzanego katolicyzmu. Miejsce wybrał osobiście brat zmarłego, książę Racibor I, chcąc wznieść kościół wotywny w intencji brata. Zabudowania powstały nad brzegiem rzeki Piany pod obecną wsią Słup. Konsekracji dokonano osiemnaście lat po śmierci Warcisława, w dniu 3 maja 1153. Najprawdopodobniej ciało samego Warcisława zostało też wtedy przeniesione do przyklasztornego kościoła pod wezwaniem św. Jana.
Historia.
Rozwój dóbr klasztornych.
Pierwszymi rezydentami klasztoru byli benedyktyni, którzy przybyli z klasztoru w Berge (obecnie część Gardelegen) pod Magdeburgiem w Saksonii–Anhalcie, którzy otrzymali we władanie pobliską wieś Słup. Następnymi nadaniami były między innymi wsie Połczyn i Quilow (obecnie część Połczyna). W 1222 klasztor wzbogacił się o wieś Liepen otrzymaną z rąk księżnej Ingardy, wdowy po księciu dymińskim i krzyżowcu Kazimierzu II. Pod koniec XIII w. benedyktyni w Słupie popadli jednak w problemy gospodarcze. Prawdopodobnie na skutek tego zabudowania zostały przekazane w 1304 cystersom z klasztoru w Schulpforte (obecnie część Naumburga), w Saksonii–Anhalcie.
Kalendarium.
Do dziś zachował się fragment zabudowań wieży zachodniej wraz z częścią krypt z kościoła pod wezwaniem Św. Jana. 
W Stolpe an der Peene znajduje się także czynny tzw. kościół wotywny Warcisława z końca XIX w.

</doc>
<doc id="2362781" url="https://pl.wikipedia.org/wiki?curid=2362781" title="Nagykanizsai Olajbányász SE">
Nagykanizsai Olajbányász SE

Nagykanizsa Futball Club (Nagykanizsa FC) – nieistniejący już węgierski klub piłkarski z siedzibą w mieście Nagykanizsa.
Historia.
Historia klubu.
Klub powstał jako Nagykanizsai MAORT Munkás SE w 1945 roku. W 1949 r. klub po raz pierwszy uzyskał awans do Nemzeti Bajnokság I. W sezonie 1949/1950 zajął 14. miejsce i spadł do NB II.
Na kolejny awans klub czekał aż do roku 1999. W sezonie 1999/2000 zespół zajął 14. miejsce. Kolejny sezon węgierskiej ekstraklasy klub zakończył na ostatnim miejscu w Grupie B i spadł do drugiej ligi. Pierwszy sezon po spadku do NB II zespół zakończył na 12 miejscu w grupie. Po zakończeniu sezonu został rozwiązany.

</doc>
<doc id="2362782" url="https://pl.wikipedia.org/wiki?curid=2362782" title="Rozalin (stacja kolejowa)">
Rozalin (stacja kolejowa)

Rozalin – nieczynna wąskotorowa stacja kolejowa w Kazimierzowie, w województwie lubelskim, w Polsce. Stacja należy do Nałęczowskiej Kolei Dojazdowej.

</doc>
<doc id="2362783" url="https://pl.wikipedia.org/wiki?curid=2362783" title="Maria Sander">
Maria Sander

Maria Sander, z domu Domagalla (ur. 30 października 1924 w Dinslaken, zm. 12 stycznia 1999 w Niederwahn) – niemiecka lekkoatletka specjalizująca się w krótkich biegach sprinterskich i płotkarskich, dwukrotna uczestniczka letnich igrzysk olimpijskich (Helsinki 1952, Melbourne 1956), dwukrotna medalistka olimpijska z 1952 r., srebrna w sztafecie 4 x 100 metrów oraz brązowa w biegu na 80 metrów przez płotki. Sukcesy odnosiła również w pięcioboju.

</doc>
<doc id="2362785" url="https://pl.wikipedia.org/wiki?curid=2362785" title="Szlak Architektury Drewnianej (województwo świętokrzyskie)">
Szlak Architektury Drewnianej (województwo świętokrzyskie)

Szlak architektury drewnianej w województwie świętokrzyskim, obejmuje kilkadziesiąt zabytkowych obiektów i zespołów architektury drewnianej.
Szlak podzielony jest na cztery trasy oraz małą pętlę kielecką.

</doc>
<doc id="2362787" url="https://pl.wikipedia.org/wiki?curid=2362787" title="Gródek (przystanek kolejowy)">
Gródek (przystanek kolejowy)

Gródek – kolejowy przystanek osobowy we wsi Gródek Szlachecki, w powiecie parczewskim, w województwie lubelskim. Aktualna nazwa Gródek Szlachecki. Kursują pociągi relacji Lublin – Parczew.
W roku 2017 przystanek obsługiwał 20–49 pasażerów na dobę.

</doc>
<doc id="2362788" url="https://pl.wikipedia.org/wiki?curid=2362788" title="Agkistrodon piscivorus leucostoma">
Agkistrodon piscivorus leucostoma

Agkistrodon piscivorus leucostoma – podgatunek jadowitego węża, mokasyna błotnego z podrodziny grzechotnikowatych w rodzinie żmijowatych.
Osobniki dorosłe osiągają wielkość 80 cm do około 1,1 metra. Ubarwienie ciała zmienne. Kolor podstawowy od ciemnooliwkowego poprzez brązowy do czarnego. U młodych osobników wyraźnie widoczne są poprzeczne nieregularne pręgi w kolorze ciemniejszym od podstawowego. Z wiekiem osobniki stają się jednolicie ciemne.
Występuje w USA na terenie następujących stanów: Alabama, Teksas, Oklahoma, Missouri, Illinois, Indiana, Nebraska.
Żywi się drobnymi kręgowcami.
Węże te są bardzo agresywne, kompletnie nieprzewidywalne, potrafią zaatakować nagle bez najmniejszego powodu, kąsając przy tym wielokrotnie. Jad jest bardzo silny i toksyczny. Efektem ugryzienia są rozległe zmiany martwicowe tkanek co często powoduje konieczność amputacji ugryzionej kończyny.

</doc>
<doc id="2362792" url="https://pl.wikipedia.org/wiki?curid=2362792" title="Lisiowólka (przystanek kolejowy)">
Lisiowólka (przystanek kolejowy)

Lisiowólka – dawny kolejowy przystanek osobowy we wsi Lisiowólka, w powiecie radzyńskim, w województwie lubelskim.

</doc>
<doc id="2362793" url="https://pl.wikipedia.org/wiki?curid=2362793" title="Inshoring">
Inshoring

Inshoring (również backshoring lub reshoring) – zjawisko będące przeciwieństwem "offshoringu". Polega na przeniesieniu na teren danego państwa działalności prowadzonej poprzednio w innym kraju.
Opis.
Inshoring ma swe uzasadnienie ekonomiczne wtedy, gdy zagraniczni dostawcy procesów nie są konkurencyjni wobec dostawców krajowych, np. w wyniku wzrostu kosztów pracy na rynkach zewnętrznych, lub spadku cen danej usługi w gospodarce wewnętrznej. Innymi powodami przemawiającymi na rzecz "inshoringu", zamiast offshoringu są też zapewnienie jakości i innowacji.

</doc>
<doc id="2362796" url="https://pl.wikipedia.org/wiki?curid=2362796" title="Stulno (przystanek kolejowy)">
Stulno (przystanek kolejowy)

Stulno – przystanek osobowy we wsi Stulno na linii kolejowej nr 81, w województwie lubelskim, w Polsce. Znajduje się tutaj jeden jednokrawędziowy peron.
W roku 2017 przystanek obsługiwał 0–9 pasażerów na dobę.

</doc>
<doc id="2362797" url="https://pl.wikipedia.org/wiki?curid=2362797" title="10 Batalion Strzelców Celnych">
10 Batalion Strzelców Celnych

10 Batalion Strzelców Celnych Kaliskich – ochotnicza polska formacja wojskowa powołana w czasie powstania listopadowego.
Został utworzony w styczniu 1831 jako półbatalion z ofiar dobrowolnych obywateli województwa Kaliskiego pod nazwą „"Świńskich bermyc"”.
Bitwy i potyczki.
W czasie wojny otrzymał 1 krzyż złoty i 1 srebrny.

</doc>
<doc id="2362799" url="https://pl.wikipedia.org/wiki?curid=2362799" title="Nieftiekumsk">
Nieftiekumsk

Nieftiekumsk (ros. Нефтекумск) – miasto w Rosji, centrum administracyjne rejonu Nieftiekumskiego w Kraju Stawropolskim.
Geografia.
Miasto jest położone na Nizinie Terecko-Kumskiej, 3 km od rzeki Kumy.
Odległość do centrum regionalnego (Stawropol) to ok. 276 km.
Najbliższa stacja kolejowa znajduje się w odległości 70 km w Budionnowsku.

</doc>
<doc id="2362800" url="https://pl.wikipedia.org/wiki?curid=2362800" title="Milejów-Osada (stacja kolejowa)">
Milejów-Osada (stacja kolejowa)

Milejów-Osada – dawna towarowa stacja kolejowa we wsi Milejów-Osada (gmina Milejów), w województwie lubelskim, w Polsce.

</doc>
<doc id="2362801" url="https://pl.wikipedia.org/wiki?curid=2362801" title="11 Batalion Strzelców Celnych">
11 Batalion Strzelców Celnych

11 Batalion Strzelców Celnych Mazowieckich – ochotnicza polska formacja wojskowa powołana w czasie powstania listopadowego.
Utworzony jako kompania w Łęczycy w marcu 1831.
Bitwy i potyczki.
Otrzymał 1 krzyż złoty i 5 srebrnych.

</doc>
<doc id="2362802" url="https://pl.wikipedia.org/wiki?curid=2362802" title="Salgótarjáni BTC">
Salgótarjáni BTC

Salgótarjáni Barátok Torna Club (Salgótarjáni BTC) – węgierski klub piłkarski z siedzibą w mieście Salgótarján. W sezonie 2011/2012 klub uczestniczy w rozgrywkach Nemzeti Bajnokság III.
Historia.
Powstanie klubu.
Klub powstał 13 maja 1920 roku jako Salgótarjáni Torna Club. Pierwszy awans do Nemzeti Bajnokság I uzyskał w 1935 roku. W sezonie 1935/1936 zajął 13. miejsce i spadł do NB II.
Okres powojenny.
W sezonie 1940/1941 zespół powrócił do pierwszej ligi. W kolejnych sezonach zajmował miejsca w środku tabeli. Po raz ostatni w Nemzeti Bajnokság I klub wystąpił w sezonie 1979/1980. W późniejszych latach klub rywalizował w niższych klasach rozgrywkowych.

</doc>
<doc id="2362803" url="https://pl.wikipedia.org/wiki?curid=2362803" title="Ursula Knab">
Ursula Knab

Ursula Knab (ur. 22 listopada 1929 w Heidelbergu, zm. 23 maja 1989 w Karlsruhe) – niemiecka lekkoatletka specjalizująca się w krótkich biegach sprinterskich, srebrna medalistka letnich igrzysk olimpijskich w Helsinkach (1952) w sztafecie 4 x 100 metrów.

</doc>
<doc id="2362805" url="https://pl.wikipedia.org/wiki?curid=2362805" title="International Volleyball Challenger 2011">
International Volleyball Challenger 2011

International Volleyball Challenger 2011 – turniej towarzyski w piłce siatkowej mężczyzn, który odbył się w dniach 13-19 lipca 2011 roku w Chińskiej Republice Ludowej w ramach przygotowań do Mistrzostw Azji 2011. Turniej rozgrywany był systemem kołowym. Drużyny zagrały ze sobą po dwa spotkania. Pierwsza część turnieju rozgrywana była w Taicang, druga natomiast w Zhenjiang.
Przed rozpoczęciem turnieju 11 lipca w Taicang Chiny i Iran rozegrały ze sobą spotkanie decydujące o tym, która z drużyn zagra w eliminacjach do Ligi Światowej 2012. Mecz zakończył się zwycięstwem Chin 3:1 (25:22, 22:25, 25:18, 25:19).

</doc>
<doc id="2362806" url="https://pl.wikipedia.org/wiki?curid=2362806" title="Płocochowo (stacja kolejowa)">
Płocochowo (stacja kolejowa)

Płocochowo – zlikwidowana wąskotorowa stacja kolejowa w Płocochowie, w województwie mazowieckim, w Polsce.

</doc>
<doc id="2362810" url="https://pl.wikipedia.org/wiki?curid=2362810" title="Absyrtos">
Absyrtos



</doc>
<doc id="2362814" url="https://pl.wikipedia.org/wiki?curid=2362814" title="Ulaski (przystanek kolejowy)">
Ulaski (przystanek kolejowy)

Ulaski – dawny wąskotorowy przystanek osobowy we wsi Ulaski w województwie mazowieckim, w Polsce.

</doc>
<doc id="2362815" url="https://pl.wikipedia.org/wiki?curid=2362815" title="Katalog znaczków pocztowych">
Katalog znaczków pocztowych

Katalog znaczków pocztowych – uporządkowany chronologicznie zbiór wiadomości o wydanych w danym kraju: znaczkach pocztowych, całostkach, stemplach i innych walorach filatelistycznych.
Katalogi dzieli się pod względem:
Historia katalogów.
Pierwszy katalog "Timbre-Post" wydał we wrześniu 1861 roku O. Berger-Levrault ze Strasburga, a pierwszy komercyjny w grudniu tego samego roku E. de Laplante i E. Lacroix. Pierwszy z cenami wydała w 1863 roku firma „Zschiesche Koder” z Lipska. Pierwszy katalog jako samodzielne wydawnictwo opublikował w końcu roku 1863 A. Maury w Paryżu, a pierwszy ze znakami jednego kraju "Great Britain" w roku 1893 H. L′Estrange.
Najbardziej znane współczesne katalogi to "Yvert-Tellier" (Francja), "Scott", "Minkus" (USA), "Gibbons" (Wielka Brytania), "Michel" (Niemcy), "Zumstein" (Szwajcaria) i "Facit" (Szwecja).
Pierwszy polski katalog wydano w Łodzi w 1920 roku. Był to "Ilustrowany podręcznik i katalog polskich znaczków pocztowych" opublikowany przez „Biuro Filatelistyczne W. Lichtenstein”. W 1922 roku w tym samym mieście Jerzy Krzyżanowski wydał "Informator filatelisty na rok 1922, katalog i poradnik dla filatelistów". W roku 1925 wydano "Podręcznik polskich znaczków pocztowych" opracowany przez „Polskie Towarzystwo Filatelistyczne w Warszawie”. Obecnie najpopularniejszym katalogiem dla polskich walorów jest Fischer.
Budowa typowego katalogu.
Standardowy katalog zawiera opisy wyglądu walorów filatelistycznych i informacje o dacie wydania (oraz wprowadzenia i wycofania), zastosowaniu, nominale, papierze, znakach wodnych, nakładzie, fałszerstwach, projektancie i miejscu druku. Może przedstawiać zdjęcia znaków, a także ich wycenę (w tym ewentualnych błędów).
Znaczki przeważnie ułożone są chronologicznie, a także ściśle indeksowane według określonych wskaźników. Najczęstszymi wskaźnikami dotyczącymi cen są: informacja o wydaniu FDC, podlepka, walor czysty lub kasowany, występowanie znaczka na całostce. W ramach takiej klasyfikacji różnica może sięgać nawet 500%. Przykład: cena znaczka kasowanego wynosić może symboliczne 0,10 euro, natomiast cena tego samego znaczka wydanego na kopercie FDC wynosi już 5 euro.

</doc>
<doc id="2362816" url="https://pl.wikipedia.org/wiki?curid=2362816" title="Allison Balson">
Allison Balson

Allison Balson (ur. 19 listopada 1969 w Los Angeles) – amerykańska aktorka dziecięca, piosenkarka i kompozytorka. 
Życiorys.
Jako dziecko wystąpiła w kilkunastu produkcjach, z których najważniejsza, to rola Nancy Oleson, postaci alà Nellie Oleson, w ósmym i dziewiątym sezonie serialu "Domek na prerii" oraz trzech powstałych po nim filmach telewizyjnych, którą odtwarzała w latach 1981–1984. W roku 1987 wystąpiła w polsko-amerykańskim filmie "Biały smok", w którym zaśpiewała również piosenkę "I Wonder". Była to jedna z jej ostatnich ról aż do roku 2011, kiedy to wystąpiła w filmie "Stanley DeBrock". 
W roku 2005 nagrała album muzyczny, a w 2008 kolejny, tym razem jako spółka "Allison &amp; Stone".
Absolwentka Uniwersytetu Princeton oraz Trinity College w Dublinie.
Filmografia.
Filmy telewizyjne, kinowe i krótkometrażowe
Seriale i miniseriale - występy regularne
Seriale i miniseriale - występy gościnne

</doc>
<doc id="2362817" url="https://pl.wikipedia.org/wiki?curid=2362817" title="Crypturgus cinereus">
Crypturgus cinereus



</doc>
<doc id="2362819" url="https://pl.wikipedia.org/wiki?curid=2362819" title="Felka Płatek">
Felka Płatek

Felka Płatek (ur. 3 stycznia 1899 w Warszawie, zm. 2 sierpnia 1944 w KL Birkenau) – polska malarka pochodzenia żydowskiego, żona malarza Feliksa Nussbauma; ofiara Holocaustu.
Życiorys.
Córka Leona Płatka i Salomei z domu Strumfeld. W latach 20. XX w. wyjechała do Berlina na studia malarskie u Ludwiga Meidnera w prywatnych pracowniach malarstwa i rzeźby, tzw. Lewin-Funcke-Schule. Spotkała tam swojego przyszłego męża Feliksa Nussbauma. Gdy w 1932 Nussbaum uzyskał roczne stypendium w Villi Massimo Płatek razem z nim wyjechała do Rzymu. Powstały wówczas jej włoskie pejzaże nadmorskie.
Po roku 1933, gdy do władzy doszli naziści, powrót do Niemiec stał się niemożliwy ze względu na grożące im prześladowania. Para wyjechała więc do Francji, potem do Belgii i zamieszkała w pensjonacie w Ostendzie. W roku 1937 wzięli ślub, co miało pomóc w legalizacji ich pobytu w Belgii. Felka Płatek malowała sceny rodzajowe, a na życie zarabiała malowaniem ceramiki.
W czasie okupacji niemieckiej Nussbaumowie ukrywali się w Brukseli przy Rue Archimède 2. Wskutek donosu zostali aresztowani i przewiezieni do obozu zbiorczego w Mechelen, a stamtąd do obozu zagłady KL Birkenau (Auschwitz II), gdzie zostali zamordowani 2 sierpnia 1944.
Dzieła.
Twórczość Felki Płatek pozostaje w cieniu twórczości jej małżonka, któremu poświęcono budynek muzealny w Osnabrück, zaprojektowany przez architekta Daniela Libeskinda. W zbiorach tego muzeum znajdują się dwa obrazy olejne i 28 gwaszy jej autorstwa. Wiele jej dzieł padło pastwą pożaru w jej berlińskiej pracowni przy Xantener Straße w 1932.
Do jej zachowanej spuścizny należą obrazy:

</doc>
<doc id="2362820" url="https://pl.wikipedia.org/wiki?curid=2362820" title="Jurków (przystanek kolejowy)">
Jurków (przystanek kolejowy)

Jurków – dawny wąskotorowy przystanek osobowy w Jurkowie, w gminie Wiślica, w powiecie buskim, w województwie świętokrzyskim, w Polsce.

</doc>
<doc id="2362823" url="https://pl.wikipedia.org/wiki?curid=2362823" title="Wasilij Smirnow (piłkarz)">
Wasilij Smirnow (piłkarz)

Wasilij Pawłowicz Smirnow, ros. Василий Павлович Смирнов (ur. w Sierpuchowie, w guberni moskiewskiej, Imperium Rosyjskie, zm. 12 czerwca 1987 w Sierpuchowie, Rosyjska FSRR, ZSRR) – rosyjski piłkarz, grający na pozycji napastnika, hokeista, trener piłkarski.
Kariera piłkarska.
Kariera klubowa.
Wychowanek zespołu zakładowego w mieście Sierpuchow. W 1927 rozpoczął karierę piłkarską w klubie Triochgorka Moskwa. W 1930 przeszedł do Dinama Moskwa, w którym występował do końca kariery w piłce nożnej w 1939 roku.
Kariera reprezentacyjna.
W latach 1932-1935 rozegrał w reprezentacji Związku Radzieckiego 11 nieoficjalnych meczów (wszystkie z reprezentacją Turcji), w których zdobył 4 bramki. Uczestniczył w międzynarodowych meczach z reprezentacją Pragi (1935), Racingiem Paryż (1936) oraz z reprezentacją Kraju Basków (1937).
Kariera hokeisty.
Oprócz piłki nożnej Smirnow uprawiał bandy (mistrz ZSRR 1936 oraz zdobywca Pucharu ZSRR 1937 i 1938).
Kariera zawodowa.
Po zakończeniu kariery piłkarskiej w latach 1940-1941 pracował na stanowisku dyrektora stadionu Dynamo w Moskwie. Następnie w latach 1944-1956 trenował klubowe drużyny Dynamo w hokeju na lodzie i w piłce nożnej. W 1957 powrócił do rodzimego miasta, gdzie prowadził do 1962 roku reprezentację Sierpuchowa, a potem do 1968 klub Zwiezda Sierpuchow. Zmarł 12 czerwca 1987 w Sierpuchowie.

</doc>
<doc id="2362826" url="https://pl.wikipedia.org/wiki?curid=2362826" title="Operator delta">
Operator delta

Operator delta – pewien wariant operatora równoważny przekształceniu liniowemu formula_1 w przestrzeni wektorowej wielomianów ze zmienną formula_2 nad ciałem formula_3 które redukuje stopnie o jeden.
Wstęp.
Stwierdzenie, że formula_4 jest pewnym wariantem operatora równoważnego operatorowi przesunięcia znaczy, że jeśli formula_5 to wówczas
Innymi słowy, jeśli formula_7 jest „przesunięciem” formula_8 wówczas formula_9 jest także przesunięciem formula_10 i ma taki sam „wektor przesunięcia” formula_11
Stwierdzenie, że operator redukuje stopień o jeden oznacza, że jeśli formula_7 jest wielomianem stopnia formula_13 wówczas formula_9 jest albo wielomianem stopnia formula_15 albo, w przypadku formula_16 formula_9 jest równy formula_18
Czasami operator delta jest definiowany jako wariant operatora równoważnego operatorowi przesunięcia w zmiennej formula_2 która przekształca formula_20 do stałej niezerowej. Można pokazać, że taka charakterystyka, wyraźnie słabsza niż definicja dana powyżej, jest jej równoważna, jako że wariantowość operatora równoważnego operatorowi przesunięcia stanowi silny warunek.
Przykłady.
jest operatorem delta.
gdzie (formula_25 jest "n"-tą pochodną) z formula_26 jest operatorem delta. Można wykazać, że wszystkie operatory delta można zapisać w tej formie. Na przykład operator różnicowy dany powyżej można rozwinąć do postaci:
Operator delta w teorii sterowania.
Posługując się zmienną płaszczyzny z formula_31 operator delta można wyrazić jako
co korzystając z jednokrokowego operatora przesunięcia, można też zapisać
gdzie formula_34 to jednokrokowy operator przesunięcia określony zależnością formula_35 a formula_36 oznacza okres próbkowania, stąd:
Operator ten znany był na polu analiz numerycznych jako pierwszy dzielony operator różnicowy. Z powyższego widać, ze operator ten aproksymuje pochodną:
i aproksymacja staje się coraz lepsza jak okres próbkowania zmierza do zera. Dlatego, z uwagi na to, że operator formula_28 ma swój czasowy odpowiednik formula_40 modele wyrażone za pomocą operatora formula_28 są bardzo podobne do modeli wyrażonych za pomocą operatora formula_42 lub zmiennej s (transformaty Laplace’a). Z tego też względu korzystanie z operatora formula_28 pozwala przy pracy z układami czasu dyskretnego na wykorzystanie wglądu i intuicji znanych z układów dziedziny czasu ciągłego.
Chociaż formula_44 używa się do reprezentowania różniczkowania w dziedzinie czasu ciągłego, może też reprezentować operator formula_45 Każde sformułowanie uzyskane z wykorzystaniem wyrazeń formula_44 może zostać zinterpretowane jako wyrażenia czasu dyskretnego poprzez zastąpienie formula_44 przez formula_48
Powyższa zależność definiuje tak zwaną "pochodną uogólnioną". Podobnie można zdefiniować uogólnienie całki Riemanna. Istotnie występuje bliski związek pomiędzy wynikami sformułowanymi dla czasu ciągłego z wynikami formułowanymi dla czasu dyskretnego – używając operatora formula_28 w dziedzinie czasu dyskretnego, można przyjąć dla niego formula_51 co daje odpowiadające wyniki czasu ciągłego.
Dla operatora formula_28 definiuje się też odpowiednik transformaty Fouriera dokonującej przekształcenia opisu do dziedziny częstotliwości jest to tzw. "transformata" formula_53 z nową zmienną formula_54 jako:
Operator delta posiada też szereg własności pozytywnie wpływających na obliczenia numeryczne. W wielu przypadkach parametryzacja algorytmów czasu dyskretnego za pomocą operatora formula_28 daje lepsze efekty niż parametryzacja za pomocą jednokrokowego operatora przesunięcia formula_57 Dotyczy to w szczególności:
Operator formula_28 ma duże znaczenie przy analizie (i syntezie) układów dyskretnych, gdyż jednokrokowy operator przesunięcia i transformata Z, które stanowią podstawę takich analiz są nieodpowiednie dla dużych częstotliwości próbkowania i nie mają odpowiedników czasu ciągłego.
Przy korzystaniu z operatora formula_28 staje się jasne, że teoria układów czasu dyskretnego zbieżna jest łagodnie do teorii układów ciągłych wraz ze wzrostem częstotliwości próbkowania.

</doc>
<doc id="2362829" url="https://pl.wikipedia.org/wiki?curid=2362829" title="Donosy (przystanek kolejowy)">
Donosy (przystanek kolejowy)

Donosy – nieczynny przystanek kolei wąskotorowej (Świętokrzyska Kolej Dojazdowa) w Odonowie, w województwie świętokrzyskim, w Polsce.

</doc>
<doc id="2362837" url="https://pl.wikipedia.org/wiki?curid=2362837" title="Skrzydelniki">
Skrzydelniki



</doc>
<doc id="2362838" url="https://pl.wikipedia.org/wiki?curid=2362838" title="Strombidae">
Strombidae



</doc>
<doc id="2362841" url="https://pl.wikipedia.org/wiki?curid=2362841" title="Akbar Mirzojew">
Akbar Mirzojew

Akbar Mirzojew (tadż. Акбар Мирзоев, ur. 15 lutego 1939 w Norak, Tadżycka SRR) – tadżycki polityk, inżynier hydrotechnik, muzułmanin. Premier Tadżykistanu od 9 stycznia 1992 do 21 września 1992.

</doc>
<doc id="2362842" url="https://pl.wikipedia.org/wiki?curid=2362842" title="MKP Zgierz">
MKP Zgierz



</doc>
<doc id="2362845" url="https://pl.wikipedia.org/wiki?curid=2362845" title="Breathe">
Breathe



</doc>
<doc id="2362848" url="https://pl.wikipedia.org/wiki?curid=2362848" title="Inkwizycyjny model procesu">
Inkwizycyjny model procesu

Inkwizycyjny model procesu ("system inkwizycyjny", "system śledczy") – typ postępowania przed organem władzy publicznej (przede wszystkim karnego i administracyjnego), w którym główny organ procesowy (np. sędzia) pełni również funkcje śledcze, oskarżycielskie i funkcje obrony. Procesowi inkwizycyjnemu przeciwstawia się proces skargowy.
Zasady procesu inkwizycyjnego.
W tym modelu procesu karnego organ procesowy skupia w swoim ręku wszystkie zasadnicze funkcje procesowe (prowadzenia śledztwa, oskarżenia, obrony oraz rozstrzygające). Do niego należy również wszczęcie postępowania, przesłuchiwanie świadków i określanie zarzutów wobec oskarżonego. Nie występują w nim strony, lub ich rola jest znacznie ograniczona.
W trakcie postępowania organ prowadzący zbiera dokumentację, które stanowią podstawę wyrokowania. Dużą wagę przywiązuje się do przyznania się oskarżonego do winy. Postępowanie jest często tajne.
Historia.
Powstanie modelu inkwizycyjnego.
Model ten ukształtował się przede wszystkim na gruncie procesu przed trybunałami inkwizycji. Początkowo więc opierał się na prawie kanonicznym, a dopiero z czasem rozciągnięty został na prawo świeckie. Sama jednak zasada główna tego procesu jest znacznie starsza. Początki jej można odnaleźć w rzymskim procesie epoki poklasycznej.
Czasy nowożytne.
W czasach nowożytnych model inkwizycyjny został przyjęty w wielu krajach Europy kontynentalnej, przede wszystkim dla procedury karnej. W Niemczech pojawia się już częściowo w średniowiecznych landrechtach. Modelową kodyfikacją stała się jednak tzw. "Constitutio Criminalis Carolina" cesarza Karola V z 1532 roku. Zawierała ona dwa tryby postępowania: inkwizycyjny (dominujący) i skargowy.
W 1635 roku Benedykt Carpzov, sędzia lipski, wydał pracę "Practica nova imperialis Saxonicae rerum criminalium", które stało się popularnym i wpływowym traktatem prawniczym, do którego odwoływały się sądy krajów Rzeszy. To w oparciu o tę pracę ukształtował się powszechny proces niemiecki. Był on zorganizowany na zasadzie inkwizycyjnej i bardzo sformalizowany (szczególnie w zakresie przeprowadzania dowodów). Szeroko dopuszczano też stosowanie tortur.
Również w nowożytnej Francji model inkwizycyjny dominował w sądownictwie karnym. Kształtował się już od wieku XIV, lecz ostateczną formę przybrał w ordonansie Ludwika XIV z 1670 roku. Ordonans przewidywał dwie formy procesu: skargową i inkwizycyjną. Ta pierwsza była dopuszczalna w sprawach o przestępstwa niezagrożone karą śmierci. W praktyce jednak nie była ona stosowana i model inkwizycyjny obowiązywał we Francji aż do czasów rewolucji francuskiej.
Francuski proces inkwizycyjny był w wielu kwestiach podobny do niemieckiego. Postępowanie również było tajne. Dopuszczalne były tortury. Różnice obejmowały istnienie instytucji Prokuratora Generalnego i możliwość apelacji od każdej decyzji. Wszczęcie procesu wiązało się prawie zawsze z uwięzieniem oskarżonego. Król miał też bardzo duży wpływ na przebieg postępowania.
Oświecenie.
Wraz z epoką oświecenia narastała krytyka procesu inkwizycyjnego. W szczególności dotyczyła ona stosowania tortur i braku rzeczywistej możliwości obrony. W epoce rewolucji francuskiej władze rewolucyjne początkowo wprowadziły do procesu zasadę kontradyktoryjności, ale wraz z zaostrzaniem się terroru rewolucyjnego stopniowo powracano do modelu inkwizycyjnego.
Proces mieszany.
W 1808 roku we Francji opublikowano "Code d'instruction criminelle", który był procedurą karną o charakterze mieszanym, łączącym elementy inkwizycyjne i skargowe. Kodyfikacja obowiązywała we Francji oraz niektórych krajach pod panowaniem francuskim (np. Luksemburg czy Nadrenia).
Proces mieszany miał początkowo charakter inkwizycyjny. Prowadzone przez prokuratora śledztwo jest tajne i nie ma w nim stron. Po zebraniu materiału dowodowego dalsza część procesu ma charakter skargowy. Rozprawa jest jawna, kontradyktoryjna i ustna. Rozdzielone są funkcje oskarżyciela, obrońcy i sędziego. Występują strony.
"Code d'instruction criminelle" został następnie przyjęty w Belgii (1831) i Monako (1873). Jako model został jednak przyjęty w wielu innych krajach Europy kontynentalnej i Ameryki Łacińskiej. Od tego czasu jest formą dominującą.
System w pełni inkwizycyjny wprowadzony był w państwach totalitarnych: ZSRR i III Rzeszy.
System inkwizycyjny we współczesnej Polsce.
W polskiej procedurze karnej obowiązuje system mieszany. Postępowanie przygotowawcze ma formę inkwizycyjną. Ułatwia to jego prowadzenie, zaś sprawcy przestępstw nie muszą być informowani o toczących się przeciw nim postępowaniach organów państwowych. Postępowanie główne i apelacyjne zorganizowane są według modelu skargowego. Postępowanie wykonawcze na powrót przyjmuje formę inkwizycyjną.

</doc>
<doc id="2362849" url="https://pl.wikipedia.org/wiki?curid=2362849" title="Bernard Forest de Belidor">
Bernard Forest de Belidor

Bernard Forest de Bélidor (1693–1761) – francuski matematyk i inżynier. Autor pierwszych podstawowych podręczników z dziedziny budownictwa wodnego oraz wojskowego. Wniósł znaczący wkład w rozwój hydrauliki.
Życiorys.
W młodości służył we francuskiej armii. Interesował się wieloma dziedzinami wiedzy, między innymi balistyką, artylerią, budową fortyfikacji, inżynierią. Jego najważniejszą pracą jest "Architecture hydraulique".

</doc>
<doc id="2362852" url="https://pl.wikipedia.org/wiki?curid=2362852" title="Veronika Schneider">
Veronika Schneider

Veronika Schneider (ur. 17 lipca 1987 w Budapeszcie) – węgierska szachistka, arcymistrzyni od 2011 roku.
Kariera szachowa.
W latach 1996–2005 wielokrotnie reprezentowała Węgry na mistrzostwach świata i Europy juniorek w różnych kategoriach wiekowych. Była również wielokrotną finalistką mistrzostw Węgier juniorek, m.in. zdobywając cztery złote medale (1996 i 1997 – w kategorii do 10 lat, 2004 i 2005 – do 18 lat). W 2005 r. zdobyła brązowy medal indywidualnych mistrzostw Węgier, natomiast w 2008 r. – tytuł wicemistrzyni kraju oraz zadebiutowała w narodowej drużynie na rozegranej w Dreźnie szachowej olimpiadzie.
W 2003 i 2004 r. zwyciężyła w dwóch cyklicznych międzynarodowych turniejach "First Saturday" w Budapeszcie (edycje FS11 FM-B 2003 oraz FS05 FM-A 2004). W 2008 r. podzieliła II m. (za Reginą Pokorną, wspólnie z Nino Maisuradze, Tatianą Kostiuk i Aną Srebrnič) w kołowym turnieju we Vrbniku. Normy na tytuł arcymistrzyni wypełniła w 2010 r. w Rijece (podczas mistrzostw Europy) oraz w 2011 r. w Dubaju (w turnieju tym pokonała trzech arcymistrzów: Samwela Ter-Sahakjana, Dmitrija Kajumowa i Artaszesa Minasjana).
Najwyższy ranking w dotychczasowej karierze osiągnęła 1 maja 2010 r., z wynikiem 2339 punktów zajmowała wówczas 9. miejsce wśród węgierskich szachistek.

</doc>
<doc id="2362853" url="https://pl.wikipedia.org/wiki?curid=2362853" title="Loty międzyplanetarne 2001-obecnie">
Loty międzyplanetarne 2001-obecnie



</doc>
<doc id="2362859" url="https://pl.wikipedia.org/wiki?curid=2362859" title="Smażenie w głębokim tłuszczu">
Smażenie w głębokim tłuszczu

Smażenie w głębokim tłuszczu, smażenie na głębokim tłuszczu – technika termicznej obróbki żywności, polegająca na smażeniu jej w oleju, fryturze, smalcu lub klarowanym maśle o głębokości większej niż grubość (wysokość) danego produktu. Stosowana jest zarówno w tradycjach zachodnich, jak i azjatyckich.
W kuchni chińskiej ten rodzaj smażenia oznaczany jest odrębnym znakiem (炸). W kuchniach dalekowschodnich do smażenia używa się woku o okrągłym dnie, co pozwala na znacznie mniejsze zużycie tłuszczu.
Przykłady typowych potraw przygotowywanych w ten sposób:

</doc>
<doc id="2362862" url="https://pl.wikipedia.org/wiki?curid=2362862" title="System inkwizycyjny">
System inkwizycyjny



</doc>
<doc id="2362863" url="https://pl.wikipedia.org/wiki?curid=2362863" title="System śledczy">
System śledczy



</doc>
<doc id="2362864" url="https://pl.wikipedia.org/wiki?curid=2362864" title="Proces inkwizycyjny">
Proces inkwizycyjny



</doc>
<doc id="2362865" url="https://pl.wikipedia.org/wiki?curid=2362865" title="WKS Flota Gdynia">
WKS Flota Gdynia



</doc>
<doc id="2362866" url="https://pl.wikipedia.org/wiki?curid=2362866" title="Model inkwizycyjny">
Model inkwizycyjny



</doc>
<doc id="2362867" url="https://pl.wikipedia.org/wiki?curid=2362867" title="Andarapa">
Andarapa

Andarapa (keczua "Antarapa") – peruwiańskie miasto, znajdujące się w prowincji Andahuaylas, w regionie Apurímac, w dystrykcie Andarapa.
W 2005 roku liczba ludności wyniosła 858, a w 2010 roku - 866 osób.

</doc>
<doc id="2362870" url="https://pl.wikipedia.org/wiki?curid=2362870" title="Arkeisios">
Arkeisios



</doc>
<doc id="2362871" url="https://pl.wikipedia.org/wiki?curid=2362871" title="La Bayou">
La Bayou

La Bayou – kasyno znajdujące się w Fremont Street Experience, w amerykańskim mieście Las Vegas. Dysponuje ono jedynie 125 automatami i maszynami do gry w wideo pokera; w kasynie nie prowadzi się stołowych gier hazardowych ani zakładów sportowych.
W 2007 roku właścicielem La Bayou został Steve Burnstine.
Historia.
Otwarty jako Las Vegas Coffee House, w 1920 roku obiekt nabył nową nazwę – Northern Club, którą nadała mu Mayme Stocker. Klub oferował napoje alkoholowe i gry hazardowe, podczas gdy zgodnie z prawem były one nielegalne.
20 marca 1931 roku Northern Club stał się pierwszym obiektem w stanie Nevada, który otrzymał licencję na prowadzenie gier hazardowych. Jednocześnie, Mayme Stocker, ówczesna właścicielka klubu, została pierwszą kobietą w historii, która uzyskała tego typu licencję.
W 1945 roku Wilbur Clark wydzierżawił kasyno Northern Club i nadał mu nazwę Monte Carlo Club. Jednocześnie rodzina Stockersów kontynuowała prowadzenie hotelu Northern Hotel na drugim piętrze budynku.

</doc>
<doc id="2362873" url="https://pl.wikipedia.org/wiki?curid=2362873" title="Northern Club (kasyno)">
Northern Club (kasyno)



</doc>
<doc id="2362874" url="https://pl.wikipedia.org/wiki?curid=2362874" title="Keiji">
Keiji

 – męskie imię japońskie.
Możliwa pisownia.
Keiji można zapisać używając wielu różnych znaków kanji i może znaczyć m.in.:

</doc>
<doc id="2362875" url="https://pl.wikipedia.org/wiki?curid=2362875" title="Frederic Bartlett">
Frederic Bartlett

Frederic Charles Bartlett (1886-1969) – brytyjski psycholog.
Ukończył University of London oraz St John’s College na Uniwersytecie Cambridge. Prowadził badania nad myśleniem oraz pamięcią. Stworzył pojęcie pamięci aktywnej. Wprowadził do psychologii procesów poznawczych pojęcie schematu. Był pierwszym profesorem psychologii eksperymentalnej Uniwersytetu w Cambridge oraz członkiem Royal Society w Londynie.
Bartlett był jednym z prekursorów psychologii poznawczej. Posiadał tytuł szlachecki "Sir". W 1952 roku otrzymał Royal Medal, nagrodę naukową przyznawaną przez Royal Society w Londynie. Na cześć Bartletta brytyjskie The Ergonomics Society przyznaje nagrody jego imienia.

</doc>
<doc id="2362879" url="https://pl.wikipedia.org/wiki?curid=2362879" title="Frederic Charles Bartlett">
Frederic Charles Bartlett



</doc>
<doc id="2362880" url="https://pl.wikipedia.org/wiki?curid=2362880" title="Pałac Brühla w Brodach">
Pałac Brühla w Brodach

Pałac Brühla w Brodach – barokowy pałac, wybudowany w latach 1741–1753 w miejscowości Brody w powiecie żarskim. 
Historia.
Pierwszy pałac zaprojektował i zrealizował tutaj architekt Francko dla rodziny Promnitzów w latach 1670–1674. Siedemdziesiąt lat później, w 1740, hrabia Henryk Brühl zapłacił rodzinie Watzdorfów za 2 tysiące hektarów cenę 160 tys. srebrnych talarów saskich i polecił wybudować tu nowy pałac. Zadanie to zrealizował architekt Jan Krzysztof Knöffel w latach 1741–1753.
Już kilka lat później, podczas wojny siedmioletniej, pałac został we wrześniu 1758 podpalony, a otaczający go ogród – zdewastowany. Całość przeszła na własność władców Prus i dopiero po pewnym czasie odzyskał go Alojzy Fryderyk Brühl (syn Henryka), który go odbudował. Rezydencja była w rękach Brühlów do końca II wojny światowej. W 1945 r. zniszczyły go wojska radzieckie. Po wojnie zabezpieczony w latach 1961–1964. Od tego czasu pozostaje nieużytkowany.
Architektura.
Budynek główny na planie podkowy, trzykondygnacyjny, przekryty dachem mansardowym z lukarnami. Po obu stronach otworu wejściowego umieszczono figury atlasów podtrzymujące balkon. Powyżej w półkolistym tympanonie umieszczono zegar. Budynek główny flankują dwie oficyny dworskie.
Pod frontonem skrzydła południowego znajduje się inskrypcja: 
A[D] MDCCXLI
AEDES EXSTRUI IUSSIT FELICITER
HENRICUS COMES A BRUEHL
Pod frontonem skrzydła północnego znajduje się inskrypcja:
[AD MCM]XXIII &lt;br&gt;
[FAM]ILIAE RECONSTRUXIT FELICITER
[F]RIDERICUS COMES A BRUEHL
Obecnie (2011) główny gmach pałacu wraz z obydwoma skrzydłami jest zdewastowany, ale zabezpieczony przed dalszą degradacją, natomiast odremontowane jego obie oficyny funkcjonują jako obiekty restauracyjno–hotelowe.

</doc>
<doc id="2362887" url="https://pl.wikipedia.org/wiki?curid=2362887" title="Barry Ptolemy">
Barry Ptolemy

Robert Barry Ptolemy (ur. 24 stycznia 1969 w Los Angeles) – amerykański reżyser, scenarzysta, producent filmowy i pisarz; jest reżyserem filmu "Transcendent Man" (2009), dokumentu o futurologu i wynalazcy Rayu Kurzweilu.
Życiorys.
Ptolemy urodził się w Los Angeles w Kalifornii. W młodości ojciec zapoznał go z komputerami, co uczyniło go miłośnikiem technologii. W wieku 12 lat, Ptolemy pracował u boku Stevena Spielberga przy kręceniu filmu "E.T." (1982) jako opiekun zwierząt. Zainspirowany współpracą ze Spielbergiem, w następnym roku (1983) Ptolemy nakręcił swój pierwszy krótki film "The Holograph", który zdobył pierwszą nagrodę na regionalnym festiwalu sztuki. W 1990 uczęszczał do USC School of Cinematic Arts, i wkrótce potem założył firmę produkującą reklamy telewizyjne i zapowiedzi programów.
Kariera.
W 2006 Ptolemy przeczytał książkę Kurzweila "The Singularity Is Near", która zainspirowała go do nakręcenia filmu "Transcendant Man" w lutym 2007. Wraz z żoną Felicią, Ptolemy towarzyszył Kurzweilowi w podróżach do 25 miast w pięciu krajach, dokumentując jego idee na temat technologicznej osobliwości. Po tak intensywnej współpracy, Ptolemy uważa Kurzweila za przyjaciela. W 2010 Ptolemy reżyserował video „We Are The World for Haiti”, które miało premierę w czasie otwarcia Olimpiady Zimowej 2010, w którym wystąpili Quincy Jones i Lionel Richie.
W wywiadzie dla "Film School Rejects", Ptolemy zapowiedział, że jego następnym projektem będzie film science fiction.
Na styl Ptolemy’ego miały wpływ dzieła Stanleya Kubricka, Orsona Wellesa i Johna Forda.
Ptolemy zamierza wystąpić w dyskusji panelowej zatytułowanej "Transcendent Man LIVE", w której zapowiedzieli swój udział także: Ray Kurzweil, Steve Wozniak, Deepak Chopra, Dean Kamen, Michio Kaku, Tan Le, ze specjalnymi wypowiedziami wiceprezydenta Ala Gore’a, Billa Mahera, Quincy Jonesa i Elona Muska. Wydarzenie ma być transmitowane do 500 sal kinowych w Stanach Zjednoczonych jako "Fathom Event" na żywo z Lincoln Center w New York City, 3 sierpnia 2011.

</doc>
<doc id="2362888" url="https://pl.wikipedia.org/wiki?curid=2362888" title="Palatyn">
Palatyn



</doc>
<doc id="2362889" url="https://pl.wikipedia.org/wiki?curid=2362889" title="Tatiana Kostiuk">
Tatiana Kostiuk

Tatiana Kostiuk, ukr. Тетяна Костюк (ur. 21 listopada 1982 w Czernihowie) – ukraińska szachistka, arcymistrzyni od 2006 roku.
Kariera szachowa.
Kilkukrotnie zdobyła medale mistrzostw Ukrainy juniorek, m.in. w kategoriach do 18 lat (1999 – brązowy, 2000 – srebrny) i 20 lat (2000 – brązowy, 2001 – brązowy). W 2000 r. zdobyła w Balatonlelle tytuł drużynowej mistrzyni Europy juniorek do 18 lat. W 2002 r. podzieliła II m. w Petersburgu, natomiast w 2003 r. wypełniła w Pardubicach (na turnieju "KB Open") pierwszą normę arcymistrzowską oraz zajęła III m. (za Kateriną Rohonyan i Jekatieriną Ubijennych) w Sierpuchowie. W 2004 r. podzieliła II-V m. (za Olgą Aleksandrową) w finale indywidualnych mistrzostw Ukrainy, zwyciężyła również (wspólnie z Kateriną Rohonyan) w Mikołajowie, zdobywając drugą normę na tytuł arcymistrzyni. Trzecią normę wypełniła w 2005 r. w Charkowie, dzieląc I m. w turnieju "Rector Cup", wspólnie z Oksaną Wozowik. W 2006 r. zwyciężyła w kołowym turnieju rozegranym w Condomie. W 2007 r. podzieliła II m. (za Warwarą Kiryłową, wspólnie z Walentiną Gołubienko) w Petersburgu, natomiast w 2008 r. podzieliła II m. (za Reginą Pokorną, wspólnie z Nino Maisuradze, Veroniką Schneider i Aną Srebrnič) we Vrbniku oraz samodzielnie zwyciężyła w memoriale Elizawiety Bykowej, rozegranym we Włodzimierzu.
Najwyższy ranking w dotychczasowej karierze osiągnęła 1 stycznia 2013 r., z wynikiem 2349 punktów zajmowała wówczas 7. miejsce wśród ukraińskich szachistek.

</doc>
<doc id="2362900" url="https://pl.wikipedia.org/wiki?curid=2362900" title="Skład gatunkowy">
Skład gatunkowy



</doc>
<doc id="2362904" url="https://pl.wikipedia.org/wiki?curid=2362904" title="Garbage collection">
Garbage collection



</doc>
<doc id="2362910" url="https://pl.wikipedia.org/wiki?curid=2362910" title="Serie A1 w piłce siatkowej mężczyzn (2011/2012)">
Serie A1 w piłce siatkowej mężczyzn (2011/2012)

Serie A1 siatkarzy 2011/2012 - 67. sezon walki o mistrzostwo Włoch organizowany przez Lega Pallavolo Serie A pod egidą Włoskiego Związku Piłki Siatkowej (wł. "Federazione Italiana Pallavolo", FIPAV). Zainaugurowany został 25 września 2011 roku i trwał do 22 kwietnia 2012 roku. 
W sezonie 2011/2012 w Lidze Mistrzów Włochy reprezentowały (pod nazwą Trentino PlanetWin365), i , w Pucharze CEV - , natomiast w Pucharze Challenge - .
Rozgrywki składały się z fazy zasadniczej i fazy play-off, która wyłoniła mistrza Włoch.
Faza zasadnicza.
Tabela wyników.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Faza play-off.
Faza grupowa.
Grupa A - Trydent.
Tabela
Wyniki spotkań
Grupa B - Macerata.
Tabela
Wyniki spotkań
Grupa C - Cuneo.
Tabela
Wyniki spotkań
Grupa D - Belluno.
Tabela
Wyniki spotkań

</doc>
<doc id="2362914" url="https://pl.wikipedia.org/wiki?curid=2362914" title="Władimir Iljin (piłkarz)">
Władimir Iljin (piłkarz)

Władimir Wasiljewicz Iljin, ros. Владимир Васильевич Ильин (ur. 15 stycznia 1928 w Kołomnie; zm. 17 lipca 2009 w Moskwie) – radziecki piłkarz, grający na pozycji napastnika, trener piłkarski.
Kariera piłkarska.
Kariera klubowa.
Wychowanek klubu Traktor Kirow. W 1944 rozpoczął karierę piłkarską w Łokomotywie Charków. 30 sierpnia 1946 debiutował w składzie Dinama Moskwa, w którym występował przez 12 lat. Posiadał umiejętność przewidywania rozwoju ataku, sprawnie wychodził na dobre pozycje strzeleckie w polu karnym rywali, mocno i dokładnie uderzał obiema nogami. Był najbardziej użytecznym graczem Dinama w latach 1953-1956. Żadnego razu nie pomylił się przy wykonaniu karnych. Kilka lat był najlepszym strzelcem zespołu, znajduje się w pierwszej dziesiątce najlepszych strzelców Dinama Moskwa za wszystkie lata. W 1958 przeszedł do Dinama Kirow, w którym pełnił funkcje kapitana drużyny. W 1960 zakończył swoją karierę piłkarską.
Kariera reprezentacyjna.
W latach 1954–1956 występował w drugiej reprezentacji Związku Radzieckiego.
Kariera trenerska.
Po zakończeniu kariery piłkarskiej w 1960 roku ukończył szkołę trenerów w GCOLIFK w Moskwie. W latach 1961-1964 prowadził Dinamo Briańsk. Od 1965 roku pracował w Dinamie Moskwa na różnych stanowiskach: asystenta trenera (1965-1971 i 1975-76), administratora (1972-1974), trenera juniorskich i młodzieżowych zespołów SDJuSzOR "Dynamo" (1977-1988), trenera dziecinnych i juniorskich drużyn w DJuSSz "Dynamo-3" (1989-2000). Spośród jego wychowanków: Andriej Kobielew, Andriej Czernyszow, Rawil Sabitow. Zmarł 17 lipca 2009 w Moskwie. Został pochowany na Cmentarzu Nikoło-Archangielskim pod Moskwą.

</doc>
<doc id="2362915" url="https://pl.wikipedia.org/wiki?curid=2362915" title="Metabolizm (ujednoznacznienie)">
Metabolizm (ujednoznacznienie)



</doc>
<doc id="2362916" url="https://pl.wikipedia.org/wiki?curid=2362916" title="Sarah Jean Underwood">
Sarah Jean Underwood



</doc>
<doc id="2362917" url="https://pl.wikipedia.org/wiki?curid=2362917" title="Trstená (stacja kolejowa)">
Trstená (stacja kolejowa)

Trstená – stacja kolejowa w Trzcianie, w Kraju Żylińskim na Słowacji. Stacja prowadzi zarówno ruch pasażerski (wyłącznie pociągi osobowe), jak i towarowy.

</doc>
<doc id="2362919" url="https://pl.wikipedia.org/wiki?curid=2362919" title="Keiji Fujiwara">
Keiji Fujiwara

 – japoński seiyū, okazjonalnie działający również w dubbingu.
Życiorys.
W 2006 roku Fujiwara założył własną firmę zarządzającą talentami i produkcją, Air Agency.
Zmarł na raka 12 kwietnia 2020, w wieku 55 lat.
Filmografia.
Ważniejsze role są pogrubione.

</doc>
<doc id="2362930" url="https://pl.wikipedia.org/wiki?curid=2362930" title="Pierre Louis du Buat">
Pierre Louis du Buat

Pierre Louis du Buat (ur. 23 kwietnia 1734 w Tortisambert, zm. 17 października 1809 w Vieux-Condé) – francuski inżynier wojskowy, fizyk i budowniczy fortyfikacji.
Życiorys.
Kształcił się w Paryżu. W latach 1763-1773 fortyfikował Valenciennes, 1787 kierował fortyfikacjami Lille. Był jednym z twórców hydromechaniki. Prowadził badania nad przepływem cieczy. Przedstawił wzór na siłę wywołującą ruch cieczy, tzw. wzór du Buata. W 1779 napisał pracę "Principes d’hydraulique" i opisał tzw. paradoks du Buata.
Du Buat służył jako inżynier wojskowy przez 30 lat, od roku 1761 do 1791.

</doc>
<doc id="2362933" url="https://pl.wikipedia.org/wiki?curid=2362933" title="Ułytau">
Ułytau

Ułytau (kaz. Ұлытау, "Ułytau"; ros. Улутау, "Ułutau"; Улытау, "Ułytau") – masyw górski w Kazachstanie, w południowo-zachodniej części Pogórza Kazachskiego. Najwyższy szczyt ma wysokość 1133 m n.p.m. 
Masyw zbudowany jest głównie z granitów. Zbocza są skaliste, poprzecinane dolinami rzek okresowych. W szczelinach skalnych występują trawy stepowe, bylice i przęśle. Rumowiska skalne porośnięte są krzewami.

</doc>
<doc id="2362935" url="https://pl.wikipedia.org/wiki?curid=2362935" title="Holandia na Letnich Igrzyskach Olimpijskich 2004">
Holandia na Letnich Igrzyskach Olimpijskich 2004

Holandię na Letnich Igrzyskach Olimpijskich 2004 reprezentowało 210 zawodników, startujących w 22 dyscyplinach. Najmłodszym zawodnikiem była Laura del Carmen van Leeuwen (18 lat). Najstarszym zawodnikiem był Mark Neeleman (45 lat). 

</doc>
<doc id="2362937" url="https://pl.wikipedia.org/wiki?curid=2362937" title="Conrad Pochhammer">
Conrad Pochhammer

Conrad Pochhammer (ur. 22 września 1873 w Greifenberg in Pommern, zm. 25 marca 1932 w Poczdamie) – niemiecki lekarz i nauczyciel akademicki. Był generalnym chirurgiem ogólnym Królestwa Prus.
Życie.
C. Pochhammer studiował medycynę na Uniwersytecie Fryderyka Wilhelma w Berlinie (niem.) "Friedrich-Wilhelms-Universität", gdzie uzyskał doktorat w 1896 roku i tytuł profesora po habilitacji. Był lekarzem wojskowym w sztabie królewskiej armii pruskiej. Po objęciu funkcji generalnego chirurga ogólnego podał się do dymisji z czynnej służby. Zawodowo związany był ze szpitalem im. św. Józefa w Poczdamie w którym pełnił m.in. funkcję naczelnego chirurga.
Żonaty z Angeliną von Rintelen, córką generała-porucznika Wilhelma von Rintelena i Hedwig z domu Russell. Ślub został zawarty 14 maja 1918 r. w Poczdamie. Brak jest danych o potomstwie uczonego.

</doc>
<doc id="2362940" url="https://pl.wikipedia.org/wiki?curid=2362940" title="Jasjon">
Jasjon



</doc>
<doc id="2362943" url="https://pl.wikipedia.org/wiki?curid=2362943" title="Antonin Soczniew">
Antonin Soczniew

Antonin Nikołajewicz Soczniew, ros. Антонин Николаевич Сочнев (ur. 14 czerwca 1924 w Iwanowo-Wozniesieńsku, Rosyjska FSRR, zm. 24 czerwca 2012 w Moskwie) – rosyjski piłkarz, grający na pozycji napastnika, trener piłkarski.
Kariera piłkarska.
Kariera klubowa.
Wychowanek klubu Krasnoje Znamia Iwanowo. W czasie II wojny światowej w 1942 roku został powołany do Floty Bałtyckiej, służył na pancerniku „Marat” jako miner po trzech miesiącach nauki w Kronsztadzie. 6 maja 1942 uczestniczył w meczu piłki nożnej w zablokowanym Leningradzie między zespołem Floty Bałtyckiej a Dinamo Leningrad. W roku 1944 zespół jednostki Łobanowa, w którym grał Soczniew, zdobył Puchar Floty Bałtyckiej. Po zakończeniu wojny występował w Dünamo Tallinn oraz WMS Moskwa, skąd w 1946 trafił do drużyny rezerw CDKA Moskwa. Po demobilizacji z wojska wiosną 1947 już w lipcu 1947 został piłkarzem Torpeda Moskwa. Grał na pozycji prawego napastnika w koszulce z numerem 7. Również był oddelegowany do Szachtar Donieck podczas ich tournée po Bułgarii i Rumunii w 1951 roku. 15 lipca 1952 podczas meczu z Daugavą Ryga, doznał ciężkiej kontuzji, po czym przestał trafiać do pierwszego składu. W latach 1954-1955 występował w klubie Trudowyje Riezierwy Leningrad, gdzie został królem strzelców mistrzostw ZSRR. W 1955 powrócił do rodzinnego miasta, gdzie zakończył swoją karierę piłkarską w zespole Krasnoje Znamia Iwanowo.
Kariera trenerska.
Po zakończeniu kariery piłkarskiej przez długi czas pracował jako administrator stadionu Torpeda. W 1963 prowadził klub Tawrija Symferopol. Również trenował amatorskie zespoły w Kraju Krasnodarskim. Pracował jako inspektor meczów.

</doc>
<doc id="2362945" url="https://pl.wikipedia.org/wiki?curid=2362945" title="Sajlugem">
Sajlugem

Sajlugem (ros.: Сайлюгем, "Sajlugiem"; mong.: Сийлхэмийн нуруу, "Sijlchemijn nuruu") – pasmo górskie w południowo-wschodnim Ałtaju, na terytorium Rosji i Mongolii. Rozciąga się między Argutem, Czują i rzekami dorzecza Kobdo na długości ok. 130 km. Najwyższy szczyt osiąga 3502 m n.p.m. Pasmo zbudowane z piaskowców, łupków ilastych, lawy i tufów. W wyższych partiach dominują porosty i tundra wysokogórska. Na zboczach południowych, poniżej wysokości 2600 m n.p.m. występuje roślinność stepowa na glebach kasztanowych.

</doc>
<doc id="2362948" url="https://pl.wikipedia.org/wiki?curid=2362948" title="Operacja 1001 Frombork">
Operacja 1001 Frombork



</doc>
<doc id="2362950" url="https://pl.wikipedia.org/wiki?curid=2362950" title="Carl Leopold Lohmeyer">
Carl Leopold Lohmeyer

 
Carl Leopold Lohmeyer (ur. 3 sierpnia 1799 r. w Morągu, zm. 3 sierpnia 1873 r. we Wrocławiu) – niemiecki farmaceuta, autor pierwszego drukowanego przewodnika po Tatrach.
Życiorys.
Urodził się w Morągu jako syn kaznodziei. Zgodnie z decyzją rodziców został aptekarzem. Pracował jako pomocnik aptekarski w Legnicy, Wrocławiu, Hamburgu, Lesznie i Frankfurcie nad Odrą. Po ukończeniu studiów farmaceutycznych w Berlinie pracował jako pomocnik techniczny przy katedrach chemii i fizyki Uniwersytetu Wrocławskiego. W latach 1830-1856 prowadził własną aptekę w Nysie. W tym czasie interesował się również eksperymentami z elektrycznością. Posiadał własną pracownię, gdzie montował i udoskonalał różnego rodzaju urządzenia. Zafascynowany wykorzystaniem elektryczności do przesyłania informacji zamontował telegraf pomiędzy swoją apteką a domem przy rynku (1838). Był to prawdopodobnie pierwszy elektryczny telegraf na Śląsku i w Prusach.
Od młodości interesował się botaniką; w latach 1866-69 na zlecenie F. Cohna wykonał kilkaset słynnych dydaktycznych modeli botanicznych.
Zachęcony lekturą książki Albrechta von Sydowa o Tatrach ("Bemerkungen auf einer Reise im Jahre 1827 nach den Central-Karpathen, als Beitrag zur Characteristik dieser Gebirgsgegenden und ihrer Bewohner", Berlin, 1830), Lohmeyer zwiedził te góry w latach 1839 i 1841. Był w Dolinie Kościeliskiej, w Dolinie Rybiego Potoku (nad Morskim Okiem i Czarnym Stawem) oraz w Dolinie Pięciu Stawów Polskich. Następnie przez Jaworzynę i Przełęcz pod Kopą przedostał się do Kieżmarku. Po południowej stronie Tatr zwiedził doliny Przednich Koperszadów, Łomnicką, Zimnej Wody, dolne partie Doliny Staroleśnej oraz Dolinę Wielicką, w sierpniu 1841 r. wszedł na Łomnicę. Jego towarzyszami na tym szczycie byli trzej Ślązacy: Ferdinand Burkhardt, Carl Schneider i Josef Scholz, a prowadził ich znany przewodnik Jakob Lux ze Starej Leśnej. Sprawozdanie z tej wycieczki w Tatry Lohmeyer przedstawił na posiedzeniu Towarzystwa Naukowego Filomatów w Nysie ("Wissenschaftliche Gesellschaft Philomathie in Neisse") w 1841 r.
Pod anagramem swego nazwiska (jako Carl Reyemhol) Lohmeyer wydał w Nysie w 1842 r. opis swych podróży pt. "Vierzehn Tage in den Central-Karpathen, ein Wegweiser nach einigen der interessantesten Partien des Tatra-Gebirges und der Liptauer Alpen". Niewielką tę książeczkę (80 stron formatu 18x10,5 cm), która zawiera też jedną z wcześniejszych map Tatr, uznaje się dziś za pierwszy drukowany przewodnik tatrzański.

</doc>
<doc id="2362952" url="https://pl.wikipedia.org/wiki?curid=2362952" title="Iasios">
Iasios



</doc>
<doc id="2362953" url="https://pl.wikipedia.org/wiki?curid=2362953" title="Iasius">
Iasius



</doc>
<doc id="2362954" url="https://pl.wikipedia.org/wiki?curid=2362954" title="Białostocki Klub Sportowy Hetman">
Białostocki Klub Sportowy Hetman



</doc>
<doc id="2362957" url="https://pl.wikipedia.org/wiki?curid=2362957" title="Budapesti Teherfuvar Munkás SE">
Budapesti Teherfuvar Munkás SE

Budapesti Teherfuvar Munkás SE – nieistniejący już węgierski klub piłkarski z siedzibą: początkowo w mieście Budafok, później w Budapeszcie. Największe sukcesy w swojej krótkiej historii osiągnął pod nazwą Gamma FC.
Historia.
Historia klubu.
Klub powstał w 1932 roku jako Budafok FC. Po trzech sezonach gry w drugiej lidze, w 1935 r. klub po raz pierwszy uzyskał awans do Nemzeti Bajnokság I. W sezonie 1935/1936 zajął 10. miejsce. W 1939 roku klub zmienił nazwę i siedzibę, przenosząc się z Budafok do Budapesztu.
Największy sukces klub osiągnął w dwóch kolejnych sezonach: 1942/1943 i 1943/1944, gdy zajmował czwarte miejsce w lidze.
W sezonie 1945/1946 klub zajął 13. miejsce w tabeli pierwszej ligi i spadł do NB II, by po jednym sezonie, już jako MATEOSz Munkás SE powrócić do Nemzeti Bajnokság I.
Po sezonie 1949/1950, w którym klub zajął 8. miejsce, drużyna połączyła się z innym klubem z Budapesztu – BKV Előre SC.

</doc>
<doc id="2362958" url="https://pl.wikipedia.org/wiki?curid=2362958" title="Ambasada Belgii w Warszawie">
Ambasada Belgii w Warszawie

Ambasada Belgii w Warszawie (fr. "Ambassade de Belgique en Pologne", nid. "Ambassade van België in Polen") – placówka dyplomatyczna Królestwa Belgii znajdująca się w Warszawie przy ul. Senatorskiej 34 (w pałacu Mniszchów).
Ambasador Belgii w Warszawie oprócz Rzeczypospolitej Polskiej akredytowany jest także w Republice Litewskiej.
Podział organizacyjny.
W skład przedstawicielstwa wchodzą:
Siedziba.
Przed I wojną światową.
W okresie porozbiorowym, Belgia utrzymywała w Warszawie konsulat, który mieścił się przy ul Mazowieckiej 9 (1869-1913), w międzyczasie podniesiony do rangi konsulatu generalnego.
Funkcjonował też konsulat w Gdańsku: przy "Große Hossennähergasse" 683, ul. Pończoszników 5, ob. Długie Pobrzeże 2 (1839-1844), "Lastadie" 39, ob. ul. Lastadia (1867), "Lastadie" 39a (1870-1874), "Ankerschmiedegasse" 9, ob. ul. Kotwiczników (1876-1880), "Langenmarkt" 41, ob. Długi Targ (1886-1890), "Steindamm" 25a, ob. ul. Kamienna Grobla (1897-1911), "Hopfengasse" 74, ob. ul. Chmielna (1912-1914).
W okresie międzywojennym.
Stosunki dyplomatyczne nawiązano w 1919. Pierwsze przedstawicielstwo tego kraju w Polsce w randze poselstwa otwarto w hotelu Europejskim przy ul. Krakowskie Przedmieście 13 (1919-1925), kolejne - kamienicy hr. Ostrowskiego przy ul. Świętokrzyskiej 25 (1925), w kamienicy Kiersnowskiej przy ul. Brackiej 18 (1927), ponownie przy ul. Świętokrzyskiej 25 (1928-1933), obecnie nie istnieje, następnie w pałacyku Gawrońskich/Leszczyńskich w al. Ujazdowskich 23 (1934-1939).
W okresie Wojny polsko-bolszewickiej, w sytuacji zagrożenia zajęcia Warszawy, personel poselstwa był ewakuowany okresowo (od początku sierpnia 1920) do Poznania.
Belgia utrzymywała też konsulat w Wolnym Mieście Gdańsku przy "Elisabethwall" 9, ob. Wały Jagiellońskie (1921), "Hansaplatz" 3, ob. nie istnieje (1922), "Hansaplatz" 13 (1925-1934), "Holzmarkt" 15, obecnie Targ Drzewny (1935-1939), "Stadtgraben" 5, ob. ul. Podwale Grodzkie (1940).
Okres po 1945.
Po II wojnie światowej stosunki reaktywowano w 1945. Początkowo poselstwo było zlokalizowane w hotelu Polonia w al. Jerozolimskich 45 (1948-1950), a rezydencja ministra/posła Belgii przy ul. Obrońców 33 (1948-1950). Następnie mieściło się tu poselstwo (1951-1956). W 1957 podniesiono rangę przedstawicielstw do szczebla ambasad. W latach 1958-1961 ambasada mieściła się przy ul. Starościńskiej 5, od 1962 w odbudowanym przez władze Belgii pałacu Mniszchów przy ul. Senatorskiej 34.
W 1946 funkcjonował konsulat Belgii w Gdańsku z siedzibą w hotelu Centralnym w Gdyni przy ul. Starowiejskiej 1.
W Warszawie funkcjonuje Przedstawicielstwo Flandrii, wcześniej w budynku ambasady (2003), w al. Ujazdowskich 51 (2011-2021), obecnie w al. Szucha 19 (2021-).

</doc>
<doc id="2362960" url="https://pl.wikipedia.org/wiki?curid=2362960" title="Robert z Newminster">
Robert z Newminster

Robert z Newminster (ur. ok. 1100 w Crave w Yorkshire, zm. 7 czerwca 1159 w opactwie Newminster) – angielski benedyktyn (OSB) i cysterski opat, święty Kościoła katolickiego.
Robert urodził się, w chrześcijańskiej angielskiej rodzinie, pod koniec XI wieku lub na początku XII w Crave (dzisiejsze Gargrave). Pomimo że rodzina nie była zamożna, ukończył studia, które odbył w Paryżu. Po otrzymaniu święceń kapłańskich został wikariuszem w rodzinnym mieście, jednak nie było to jego powołaniem. Wybrał życie kontemplacyjne.
Wstąpił najpierw do benedyktynów w Whitby, a następnie za zgodą przełożonych przeniósł się do cystersów (SOCist.) w Fountains (1135). W 1138 roku wraz z grupą 13 zakonników założył własne opactwo Newminster w Morpeth (Northumberland), poświęcone Przenajświętszej Dziewicy, którego został pierwszym opatem.
Miał być prorokiem i wizjonerem oraz posiadać moc wypędzenia złych duchów. Po śmierci został otoczony kultem. Jest patronem cystersów.
Robert z Newminster nie został nigdy kanonizowany, jednakże w 1656 roku zakon cystersów zezwolił na oddawanie mu czci należnej świętym Pańskim,a Cezary Baroniusz wpisał go do "Martyrologium Rzymskiego" pod dniem 7 czerwca i w tym dniu obchodzone jest jego wspomnienie liturgiczne.
W ikonografii święty Robert przedstawiany jest, gdy poskramia złego ducha wzniesionym krzyżem, trzymając na łańcuchu szatana.

</doc>
<doc id="2362962" url="https://pl.wikipedia.org/wiki?curid=2362962" title="Linda Christian">
Linda Christian

Linda Christian, właśc. Blanca Rosa Welter (ur. 13 listopada 1923 w Tampico, zm. 22 lipca 2011 w Palm Springs) – meksykańska aktorka; występowała także w filmach amerykańskich.
Życiorys.
Grała między innymi w ostatnim filmie o przygodach Tarzana ("Tarzan and the Mermaids") z Johnnym Weissmullerem. Była także „dziewczyną Bonda” w pierwszej, telewizyjnej adaptacji powieści "Casino Royale".
Była matką piosenkarki i aktorki Rominy Power.

</doc>
<doc id="2362964" url="https://pl.wikipedia.org/wiki?curid=2362964" title="Irlandia na Letnich Igrzyskach Olimpijskich 2004">
Irlandia na Letnich Igrzyskach Olimpijskich 2004

Irlandię na Letnich Igrzyskach Olimpijskich 2004 reprezentowało 46 zawodników, w tym 14 kobiet. Najmłodszym zawodnikiem był Andy Lee (20 lat). Najstarszym zawodnikiem był Mark Mansfield (42 lata). Reprezentacja Irlandii nie zdobyła żadnego medalu.

</doc>
<doc id="2362967" url="https://pl.wikipedia.org/wiki?curid=2362967" title="Góry Karkaralińskie">
Góry Karkaralińskie

Góry Karkaralińskie (kaz. Қарқаралы таулары, "Karkarały taulary"; ros. Каркаралинские горы, "Karkaralinskije gory") – masyw górski w Kazachstanie na Pogórzu Kazachskim. Najwyższy szczyt ma wysokość 1403 m n.p.m. 
Masyw zbudowany jest głównie z granitów, porfirytów i kwarcytów. Zbocza są poprzecinane dolinami i wąwozami. Dominują lasy sosnowe i roślinność stepowa. Występują złoża rud polimetalicznych.

</doc>
<doc id="2362969" url="https://pl.wikipedia.org/wiki?curid=2362969" title="Gordios">
Gordios



</doc>
<doc id="2362970" url="https://pl.wikipedia.org/wiki?curid=2362970" title="1999 AO10">
1999 AO10

1999 AO10 – planetoida bliska Ziemi należąca do grupy Atena.
Planetoida okrąża Słońce w ciągu 318 dni, półoś orbity wynosi 0,9121 au, a jej ekscentryczność wynosi 0,1109.
Planetoida jest potencjalnym celem załogowej misji NASA około roku 2025 z udziałem dwóch statków kosmicznych Orion. Misja załogowa została poprzedzona bezzałogową sondą OSIRIS-REx.

</doc>
<doc id="2362971" url="https://pl.wikipedia.org/wiki?curid=2362971" title="Wrażliwość (automatyka)">
Wrażliwość (automatyka)

Wrażliwość, wrażliwość układu − w teorii sterowania, parametr określony danym wejściem i wyjściem układu. Wrażliwość mierzy jak duże zmiany na wyjściu układu powodują małe zmiany sygnału odniesienia na wejściu. 
Układy wrażliwe charakteryzują się powstawaniem bardzo dużych zmiany na wyjściu w odpowiedzi na niewielkie tylko zmiany na wejściu. Wrażliwość systemu formula_1 na sygnał wejściowy formula_2 oznacza się jako: 

</doc>
<doc id="2362973" url="https://pl.wikipedia.org/wiki?curid=2362973" title="Gordius">
Gordius



</doc>
<doc id="2362974" url="https://pl.wikipedia.org/wiki?curid=2362974" title="Lista najkrócej urzędujących przywódców państwowych">
Lista najkrócej urzędujących przywódców państwowych

Lista najkrócej urzędujących przywódców państwowych – lista obejmuje osoby, które sprawowały funkcję głowy państwa (lub pełniły zastępczo obowiązki głowy państwa) 1 tydzień (7 dni) lub krócej.
Zestawienie chronologiczne.
Krócej niż 1 dzień.
Zestawienie obejmuje osoby które sprawowały funkcję (pełniły obowiązki) głowy państwa krócej niż 1 dobę (24 godziny) lub 1 dzień kalendarzowy – personalia, funkcję, państwo i datę oraz opis sytuacji (o ile nie została ona opisana w następnym rozdziale).
Krótszego niż 1 doba panowania doszukiwano się również w historii Portugalii. 1 lutego 1908 Ludwik Filip śmiertelnie ranny (po zamachu w Lizbonie, w którym zginął jego ojciec Karol I) miał panować przez 20 minut. Po tym czasie umarł i prawo do tronu przeszło na jego młodszego brata Manuela II. Jednakże z punktu widzenia prawa portugalskiego takie panowanie de facto nie miało miejsca, gdyż nie zostało proklamowane przez parlament.
Więcej niż dwóch przywódców państwa w ciągu 24 godzin.
Zestawienia obejmują pełnienie funkcji głowy państwa w ciągu jednego dnia lub jednej doby (24 godziny) kolejno przez trzy osoby w danym państwie, a także komentarz – opis sytuacji:
Ludwik XIX – po abdykacji swego ojca Karola X był przez ok. 20 minut teoretycznie królem Francji „z prawa” (nie koronowanym) po czym abdykował na rzecz swego bratanka Henryka V. Ta sytuacja uznawana jest przez część monarchistów jako prawowite sprawowanie władzy.
Rząd Narodowy sprawujący formalnie najwyższą władzę wykonawczą w Królestwie Polskim podczas powstania listopadowego miał tego dnia 3 prezesów.
Prezydent James Polk i wiceprezydent George M. Dallas zakończyli swoją kadencję 4 marca 1849. Tego dnia miał zostać zaprzysiężony prezydent elekt Zachary Taylor, jednak odmówił złożenia przysięgi w niedzielę. W związku z tym, z braku prezydenta i wiceprezydenta, tymczasowym prezydentem na okres tego jednego dnia został z urzędu kolejny w sukcesji prezydenckiej przewodniczący pro tempore Senatu Atchison.
W opinii wielu historyków i znawców konstytucji Atchison nie mógł być prezydentem, choćby "de jure", ponieważ: Nie został – wbrew konstytucji – zaprzysiężony na to stanowisko, choćby na ten jeden dzień Urząd nie był nieobsadzony, gdyż, wedle tej samej konstytucji, termin urzędowania elekta zaczął się automatycznie wraz z końcem kadencji Polka (ale Taylor nie złożył jeszcze przysięgi). Atchison mógł być najwyżej p.o. prezydenta, ale zapytany, co będzie robić w okresie swej prezydentury, odpowiedział: „pójdę do łóżka”.
Po ustąpieniu prezydenta Mac Mahona tymczasowo obowiązki prezydenta przejął premier Jules Armand Dufaure, lecz jeszcze tego samego dnia prezydentem został Jules Grévy.
15 marca 1917 car Mikołaj II abdykował na rzecz swego brata Michała. Panowanie Michała II trwało jednak zaledwie jedną noc. Wskutek ciężkiej sytuacji w kraju, już następnego dnia odmówił przyjęcia tronu rosyjskiego, przekazując władzę na rzecz władz tymczasowych z ks. Gieorgijem Lwowem jako Premierem p.o. głowy państwa. Akt ten podpisał posługując się tytułem wielkiego księcia. Opinie co do faktu, czy należy zaliczać go do cesarzy rosyjskich, są podzielone. Nie został koronowany, formalnie odmówił przyjęcia tronu, nie posługiwał się tytułem cesarskim, ani też nie sprawował rzeczywistej władzy. Z drugiej strony, to na jego rzecz abdykował Mikołaj II i to on wydał ostatni akt o znaczeniu państwowym sygnowany przez dom Romanowów.
Podczas przewrotu w Wenezueli Pedro Carmona został ogłoszony prezydentem w miejsce Hugo Cháveza jednak po 2 dniach Chávezowi udało się przejąć inicjatywę. Po upadku krótkich rządów Carmony przez kilka godzin władzę sprawował Cabello jako wiceprezydent do powrotu Cháveza.
Obowiązki Prezydenta tymczasowo wykonywali: Bronisław Komorowski (Marszałek Sejmu – do rezygnacji z mandatu poselskiego ok. 8:15), Bogdan Borusewicz (ok. 10 godzin) – Marszałek Senatu i Grzegorz Schetyna – Marszałek Sejmu (od wyboru na Marszałka Sejmu ok. 18:00).
Sytuacje, w których w ciągu niepełnych 2 dni (lecz ponad 1 dobę) 3 osoby pełniły formalnie urząd szefa rządu – realnego przywódcy państwa:
W testamencie politycznym A.Hitler wyznaczył J.Goebbelsa jako swojego następcę na stanowisko kanclerza Rzeszy. Dlatego też przez ok. 29 godzin po śmierci Hitlera (30 kwietnia 1945 ok. godziny 15:50) Goebbels zajmował formalnie urząd kanclerza Rzeszy. 1 maja 1945 ok. godziny 20:30 Goebbels wraz z żoną popełnił samobójstwo. Na urząd kanclerza Rzeszy został desygnowany przez Prezydenta Rzeszy Karla Dönitza Lutz Schwerin von Krosigk, który odmówił przyjęcia tego urzędu jako kanclerz i został ministrem spraw zagranicznych i tym samym „głównym ministrem” z władzą kanclerza.

</doc>
<doc id="2362979" url="https://pl.wikipedia.org/wiki?curid=2362979" title="Motu Akea">
Motu Akea

Motu Akea – wysepka wchodząca w skład atolu Fakaofo należącego do Tokelau.

</doc>
<doc id="2362982" url="https://pl.wikipedia.org/wiki?curid=2362982" title="Anna N. Żytkow">
Anna N. Żytkow

Anna Nikola Żytkow (ur. 21 lutego 1947) – polska astrofizyczka pracująca w Institute of Astronomy przy University of Cambridge.
Życiorys.
Uzyskała stopień doktora na Uniwersytecie Warszawskim w 1972 roku. Pracowała w Zakładzie Astronomii PAN (później Centrum Astronomicznym im. Mikołaja Kopernika PAN) na stanowisku asystenta (1970–1971), starszego asystenta (1972), adiunkta (od 1973 roku). W latach 70. wyjeżdżała na stypendia, m.in. do Institute of Theoretical Astronomy w Cambridge, w lecie 1973 roku, jako "visiting fellow"; California Institute of Technology w latach 1974–1976, jako "postdoctoral fellow"; Institute for Advanced Study (Princeton), jako "visitor".
W 1976 roku wspólnie z Kipem Thorne’em opracowała model gwiazdy powstającej w wyniku połączenia dwóch gwiazd, znanej jako obiekt Thorne’a-Żytkow. Jest to czerwony olbrzym lub nadolbrzym zawierający w swoim wnętrzu gwiazdę neutronową. Pierwsza gwiazda o właściwościach odpowiadających temu modelowi, HV 2112, została zaobserwowana w 2014 roku.
Jest współodkrywczynią 7 planetoid.
W latach 70. była żoną brytyjskiego astronoma Charlesa R. Alcocka, późniejszego dyrektora Harvard-Smithsonian Center for Astrophysics.

</doc>
<doc id="2362983" url="https://pl.wikipedia.org/wiki?curid=2362983" title="Anna Zytkow">
Anna Zytkow



</doc>
<doc id="2362984" url="https://pl.wikipedia.org/wiki?curid=2362984" title="Teberda (rzeka)">
Teberda (rzeka)

Teberda (ros. "Теберда", karaczajewo-bałkarski: Теберди́) – rzeka w rosyjskiej republice Karaczajewo-Czerkieskiej, w północnej części Wielkiego Kaukazu, lewy dopływ Kubania.
Powstaje z połączenia dwóch rzek: Amanauz, wypływającej spod lodowca Amanauz oraz Gonaczchir (też: Kłuchor), która wypływa z Jeziora Kłuchorskiego. Spływa głęboką doliną, otoczoną szczytami sięgającymi 2800 m n.p.m., generalnie w kierunku północnym. Posiada znacznie rozbudowany system rzeczny. Wszystkie jej dopływy są dzikimi, górskimi potokami, a większość z nich bierze swój początek z lodowców. Do Kubania uchodzi w Karaczajewsku ze średniorocznym przepływem 27,2 m³/h. Długość Teberdy wynosi 60 km, powierzchnia zlewni 1080 km².
Doliną Teberdy biegnie jeden z głównych szlaków transkaukaskich, Suchumska Droga Wojenna. Dolina Teberdy jest jednym z najruchliwszych centrów turystycznych na północnych stokach Kaukazu. Położona jest w niej m.in. górska miejscowość wypoczynkowa Teberda, a 26 km powyżej niej znane osiedle turystyczno-wypoczynkowe Dombaj.
Górną część doliny Teberdy zajmuje Teberdyński Park Narodowy.

</doc>
<doc id="2362986" url="https://pl.wikipedia.org/wiki?curid=2362986" title="Czynniki lokalizacji przemysłu">
Czynniki lokalizacji przemysłu



</doc>
<doc id="2362991" url="https://pl.wikipedia.org/wiki?curid=2362991" title="Michał Panaretos">
Michał Panaretos

Michał Panaretos (gr.: Μιχαήλ Πανάρετος, "Michaēl Panaretos"; ur. 1320, zm. 1390) – historyk bizantyński, autor kroniki cesarzy Trapezuntu – "Wielcy Komneni cesarze Trapezuntu."
Życiorys.
W latach 1351–1379 odgrywał ważną rolę na dworze cesarza Trapezunckiego. Był m.in. uczestnikiem misji dyplomatycznych i wypraw wojennych cesarza Aleksy III Komnena. Jest autorem kroniki cesarzy Trapezuntu – "Wielcy Komneni cesarze Trapezuntu". Omówiono w niej lata 1204–1426. Dalszy ciąg kroniki od około 1390 roku został dopisany w latach 1429–1437. Jego kronika bezpośrednie źródło do dziejów Trapezuntu była prawie nieznana, do czasu jej odkrycia przez Jakoba Philippa Fallmerayera w papierach kardynała Bessariona w XIX wieku. Kronika zawiera także wiele cennych materiałów o wczesnej historii Imperium Osmańskiego, przedstawionych z bizantyńskiego punktu widzenia.

</doc>
<doc id="2362995" url="https://pl.wikipedia.org/wiki?curid=2362995" title="Bhodża">
Bhodża



</doc>
<doc id="2362996" url="https://pl.wikipedia.org/wiki?curid=2362996" title="Jan Macias">
Jan Macias

Jan Macias ( lub , ur. 8 marca 1585 w Ribera del Fresno, zm. 16 września 1645 w Limie) – święty Kościoła katolickiego, peruwiański dominikanin.
Urodził się w ubogiej rodzinie na terenie wspólnoty Estremadura. Wcześnie osierocony, był wychowywany przez wujostwo i pracował jako pasterz owiec. W 1620 roku wyemigrował do Peru. Pracował w rzeźni, a później podjął działalność handlową. W dwa lata później rozdał swój majątek ubogim i wstąpił do dominikanów klasztoru św. Marii Magdaleny w Limie, zostając bratem konwersem (23 stycznia 1622). W zakonie pełnił funkcję furtiana, ale dzięki zaangażowaniu w pomoc biednym i chorym zyskał też z czasem miano ojca ubogich. Surowe umartwianie i opinia o nim jako „wielkim mężu modlitwy” towarzyszyły mu już u współczesnych. Przyjaźnił się z Marcinem de Porrès. Trzy lata po śmierci Maciasa, uznając jego wkład w nauczanie altruizmu i pomoc ubogim, rozpoczęto starania o wyniesienie na ołtarze.
W Kościele katolickim jest wspominany w dzienną rocznicę śmierci.
Relikwie świętego znajdują się w bazylice Matki Bożej Różańcowej i św. Dominika w Limie, będącej miejscem szczególnego kultu świętego.
22 października 1837 roku papież Grzegorz XVI beatyfikował Jana Maciasa, zaś Paweł VI dokonał jego kanonizacji 28 września 1975 roku.

</doc>
<doc id="2362999" url="https://pl.wikipedia.org/wiki?curid=2362999" title="Josh Culbreath">
Josh Culbreath

Joshua Culbreath (ur. 14 września 1932 w Norristown w stanie Pensylwania, zm. 1 lipca 2021 w Cincinnati) – amerykański lekkoatleta, specjalista biegu przez płotki, brązowy medalista olimpijski z 1956.
Specjalizował się w dystansach 400 metrów przez płotki i 440 jardów przez płotki. Na igrzyskach olimpijskich w 1956 w Melbourne zdobył brązowy medal na 400 metrów przez płotki, przegrywając z innymi Amerykanami Glennem Davisem i Eddiem Southernem.
Na igrzyskach panamerykańskich w 1955 w Meksyku zwyciężył na 400 metrów przez płotki. Podczas igrzysk panamerykańskich w 1959 w Chicago powtórzył ten sukces, a także zdobył srebrny medal w sztafecie 4 × 400 m.
Był mistrzem Stanów Zjednoczonych (AAU) w latach 1953–1955 w biegu na 440 jardów przez płotki, a także halowym mistrzem USA na 600 jardów w 1959.
9 sierpnia 1957 w Oslo Culbreath poprawił rekord świata na 440 jardów przez płotki wynikiem 50,5 s.
Rekordy życiowe Culbreatha:
Ukończył Morgan College w 1955 ze stopniem bakałarza z nauk politycznych oraz Temple University w 1059 uzyskując magisterium z pedagogiki. W latach 1056-1958 służył w United States Marine Corps.
Pracował jako trener lekkoatletyczny. Jeden z jego wychowanków Deon Hemmings zdobył złoty medal na 400 metrów przez płotki podczas igrzysk olimpijskich w 1996 w Atlancie.

</doc>
<doc id="2363001" url="https://pl.wikipedia.org/wiki?curid=2363001" title="Mahatma">
Mahatma



</doc>
<doc id="2363002" url="https://pl.wikipedia.org/wiki?curid=2363002" title="Worowskij (1901)">
Worowskij (1901)

Pograniczny statek strażniczy „Worowskij” (ros. Пограничный сторожевой корабль „Воровский”) – brytyjski, rosyjski, a następnie radziecki statek
Statek został zbudowany w 1901 r. w brytyjskiej stoczni w Dumbarton na zamówienie amerykańskiego milionera i wydawcy prasowego Jamesa Gordona Bennetta jako jacht oceaniczny pod nazwą „Lysistrata”. W 1916 r. sprzedano go władzom Rosji. Statek wszedł w skład Flotylli Północnego Oceanu Lodowatego, w której pełnił funkcję statku łącznikowego. Przemianowano go na „Jarosławna”. Portem macierzystym był Archangielsk. Statek został uzbrojony w 2 działa 102 mm i zainstalowano na nim ochronę przeciwtorpedową. Po zajęciu miasta przez interwencyjne wojska alianckie 2 sierpnia 1918 r., statek przejęli Brytyjczycy, którzy w 1919 r. przekazali go Białym Rosjanom. W nocy z 19 na 20 lutego 1920 r. na statek załadowali się żołnierze i cywile, zamierzający uciec przed bolszewikami. „Jarosławna” wraz z lodołamaczem „Koźma Minin”, wypłynęły na otwarte morze, ale z powodu pogoni przez inny okręt, opanowany przez zrewolucjonizowanych marynarzy, jej załoga była zmuszona przekazać uchodźców na „Koźmę Mininina”. Sam statek, który pozostał w krze lodowej, został przejęty przez bolszewików. Od pocz. maja 1924 r., po kapitalnym remoncie, statek służył w straży pogranicznej OGPU jako statek strażniczy 2 stopnia. Przemianowano go na cześć zabitego w Szwajcarii dyplomaty sowieckiego na „Worowskij”. Funkcję kapitana objął na krótko b. carski wiceadmirał Andriej S. Maksimow. W okresie od poł. lipca do końca listopada 1924 r. statek przepłynął do Władywostoku, gdzie zaczął pełnić zadania ochrony morskiej granicy ZSRR. Dowodził nim Aleksandr I. Kluss. Na przełomie lat 1924/1925 statek przewiózł na Sachalin komisję państwową w celu przejęcia od Japończyków północnej części wyspy. Następnie przepłynął na Wyspę Ratmanowa, gdzie została zlikwidowana amerykańska faktoria. W 1927 r. wspierał działania zbrojne dążące do likwidacji białogwardyjskich oddziałów partyzanckich na północnym wybrzeżu Morza Ochockiego. W 1932 r. statek przewiózł oddział pograniczników na wyspę Pticzij u brzegów Kamczatki, która została zajęta przez japońskich rybaków. Odbywał też wizyty w różnych portach zagranicznych. Od 1936 r. statkiem dowodził A. S. Bołtinski, zaś od 1937 r. N. W. Antonow. Po ataku wojsk niemieckich na ZSRR 22 czerwca 1941 r., statek pełnił służbę pograniczną na odcinku od Władywostoku do Kamczatki. W latach 1944-1948 przeszedł remont kapitalny we Władywostoku. W 1950 r. z powodu poważnej awarii ponownie został skierowany na remont. W 1951 r. kapitanem statku został A. P. Kondakow. W 1952 r. statek przepłynął na Czukotkę, ale podczas jednego z rejsów osiadł na kamienistej mieliźnie, co doprowadziło do uszkodzenia kadłuba. W 1953 r., po odbyciu trzeciego remontu, formalnie podporządkowano go samodzielnemu dywizjonowi transportowców i statków remontowanych we Władywostoku. W 1959 r. został wydzielony ze składy Wojsk Pogranicznych i przekazany Flocie Oceanu Spokojnego. Służył odtąd jako statek stacjonarny, na którym rozmieszczono sztab dywizji okrętów pomocniczych.
Linki zewnętrzne.
Historia i dane techniczne statku pogranicznego „Worowskij” (jęz. rosyjski)

</doc>
<doc id="2363004" url="https://pl.wikipedia.org/wiki?curid=2363004" title="Jesekiel Dawid Kirszenbaum">
Jesekiel Dawid Kirszenbaum

Jesekiel Dawid Kirszenbaum, także Ezechiel, Chaskiel (ur. 15 sierpnia 1900 w Staszowie, zm. 1 sierpnia 1954 w Paryżu) – polski malarz i karykaturzysta pochodzenia żydowskiego.
Życiorys.
Urodził się jako syn rabina. W roku 1920 przybył do Niemiec. Przez trzy lata pracował w kopalniach Westfalii, by zarobić na studia. 1923 rozpoczął studia w Bauhaus w Weimarze u Paula Klee, Wassilego Kandinskiego i Lyonela Feiningera.
W roku 1925 zamieszkał w Berlinie. Rysował karykatury dla berlińskiej prasy lewicowej, jak "Ulk", "Querschnitt", "Roter Pfeffer", "Magazin für alle" i "Die Rote Fahne". Posługiwał się pseudonimem Duwdivani wzgl. Duvdivani.
W roku 1933 wyemigrował do Paryża i przyłączył się do École de Paris. Po wybuchu II wojny światowej zamieszkał w Saint-Sauveur koło Bellac, na terenie podległym rządowi Vichy. Jego dzieła zostały uznane przez władze hitlerowskie za sztukę zdegenerowaną, a jego paryska pracownia została zdemolowana. Około 600 prac uległo zniszczeniu. Jego żona Helma została uwięziona 1944 przez Gestapo i wywieziona do obozu zagłady. 
Jesekiel Dawid Kirszenbaum przeżył wojnę i po jej zakończeniu powrócił do twórczości, w znacznej części poświęconej ekspresjonistycznemu opisowi dziejów Zagłady. Zmarł w roku 1954 na nowotwór.
Wystawy (wybór).
Jego nazwiskiem nazwano 31 stycznia 1997 ulicę w berlińskiej dzielnicy Altglienicke.

</doc>
<doc id="2363005" url="https://pl.wikipedia.org/wiki?curid=2363005" title="1 Północny Pułk Dragonów">
1 Północny Pułk Dragonów

1 Północny Pułk Dragonów () – oddział wojskowy Białych podczas wojny domowej w Rosji
Pod koniec sierpnia 1918 r. w zajętym przez interwencyjne wojska alianckie Archangielsku Biali sformowali 1 Archangielogorodski Półszwadron Dragonów, przekształcony wkrótce w 1 Północny Szwadron Dragonów. W 1919 r. na jego bazie powstał 1 Północny Pułk Dragonów, skupiający prawie całą kawalerię Armii Północnej. Składał się z 1 Archangielogorodskiego Szwadronu Dragonów, 1 Północnego Szwadronu Dragonów i 2 Północnego Szwadronu Dragonów. Na czele oddziału stanął sztabsrtm. Borys N. Boznakow. Wszedł w skład Wojsk Rejonu Dźwińskiego. Od jesieni 1919 r. pułk działał nad rzeką Szipilichą nad Północną Dźwiną. W poł. lutego 1920 r. skapitulował przed bolszewikami.

</doc>
<doc id="2363008" url="https://pl.wikipedia.org/wiki?curid=2363008" title="Sutry">
Sutry



</doc>
<doc id="2363009" url="https://pl.wikipedia.org/wiki?curid=2363009" title="William Dellinger">
William Dellinger

William Solon „Bill” Dellinger (ur. 23 marca 1934 w Grants Pass w stanie Oregon) – amerykański lekkoatleta, specjalista biegów długich, brązowy medalista olimpijski z 1964.
Startował przede wszystkim w biegu na 5000 metrów. Przed igrzyskami olimpijskimi w 1956 w Melbourne trzykrotnie poprawiał rekord Stanów Zjednoczonych na tym dystansie, doprowadzając go do wyniku 14:16,2. Na igrzyskach zakwalifikował się do finału biegu na 5000 metrów, ale biegu finałowego nie ukończył.
5 maja 1958 w Budapeszcie Dellinger ustanowił rekord USA w biegu na 1500 metrów czasem 3:41,5. Na igrzyskach panamerykańskich w 1959 w Chicago zwyciężył w biegu na 5000 metrów. Wystąpił na tym dystansie na igrzyskach olimpijskich w 1960 w Rzymie, ale odpadł w eliminacjach.
Na igrzyskach olimpijskich w 1964 w Tokio po raz trzeci wystąpił na 5000 metrów. W biegu finałowym, po dramatycznej końcówce wyprzedził Francuza Michela Jazy'ego na linii mety i zdobył brązowy medal. Ustanowił wówczas swój rekord życiowy 13:49,8.
Dellinger był mistrzem Stanów Zjednoczonych (AAU) na 5000 metrów w 1959 i 1960, a także halowym mistrzem USA na 3 mile w 1959. Zdobył również akademickie mistrzostwo Stanów Zjednoczonych (NCAA) w biegu na 1 milę w 1954 i na 5000 m w 1956.
W 1959 ustanowił halowe rekordy świata w biegu na 2 mile (8:49,9) i w biegu na 3 mile (13:27,0).
Rekordy życiowe Dellingera:
Ukończył w 1956 Uniwersytet Oregonu, gdzie potem pracował jako trener lekkoatletyczny. Jednym z jego podopiecznych był Steve Prefontaine.

</doc>
<doc id="2363013" url="https://pl.wikipedia.org/wiki?curid=2363013" title="Mecze reprezentacji Polski w piłce siatkowej kobiet prowadzonej przez Alojzego Świderka">
Mecze reprezentacji Polski w piłce siatkowej kobiet prowadzonej przez Alojzego Świderka

Zestawienie meczów reprezentacji Polski w piłce siatkowej kobiet prowadzonej przez Alojzego Świderka:
Oficjalne mecze międzypaństwowe.
!colspan=7 | 2011
!colspan=7 | 2012
Mecze towarzyskie i sparingowe.
!colspan=7 | 2011
!colspan=7 | 2012
Bilans:

</doc>
<doc id="2363016" url="https://pl.wikipedia.org/wiki?curid=2363016" title="Štefan Rosina">
Štefan Rosina

Štefan Rosina (ur. 15 lipca 1987 roku w Púchov) – słowacki kierowca wyścigowy. Od 2010 roku ściga się w serii Porsche Supercup.

</doc>
<doc id="2363018" url="https://pl.wikipedia.org/wiki?curid=2363018" title="Mecze reprezentacji Polski w koszykówce mężczyzn prowadzonej przez Aleša Pipana">
Mecze reprezentacji Polski w koszykówce mężczyzn prowadzonej przez Aleša Pipana

Zestawienie meczów reprezentacji Polski w koszykówce mężczyzn prowadzonej przez Aleša Pipana:

</doc>
<doc id="2363020" url="https://pl.wikipedia.org/wiki?curid=2363020" title="Rákóczi Kaposvár">
Rákóczi Kaposvár



</doc>
<doc id="2363022" url="https://pl.wikipedia.org/wiki?curid=2363022" title="Mokasyn miedziogłowiec">
Mokasyn miedziogłowiec

Mokasyn miedziogłowiec ("Agkistrodon contortrix") – gatunek jadowitego węża z podrodziny grzechotnikowatych w rodzinie żmijowatych.
W gatunku tym wyróżniamy 5 podgatunków:
Jest dość dużym wężem osiągającym długość do 1 metra. Grzbiet ma w kolorze żółtawobrązowym lub czerwonawym z poprzecznymi czerwonobrunatnymi pręgami zwężającymi się na środku grzbietu. Grzbiet głowy barwy czerwono-miedzianej. Jak wszystkie mokasyny nie posiada grzechotki.
Wąż ten zamieszkuje różne tereny. Można go spotkać na terenach podmokłych, wzdłuż rzek. Zasiedlają także lasy liściaste, łąki, pola uprawne. Występują również na terenach kamienistych i górskich wraz z innymi gatunkami grzechotników.
Pożywieniem dla tych węży są drobne gryzonie, owady i ich gąsienice. Są jajożyworodne. Samica rodzi pod koniec lata 5-6 młodych. Samice mogą rozmnażać się partenogenetycznie; występuje u nich partenogeneza fakultatywna.
Występuje na terenie Ameryki Północnej.

</doc>
<doc id="2363023" url="https://pl.wikipedia.org/wiki?curid=2363023" title="Agkistrodon contortrix">
Agkistrodon contortrix



</doc>
<doc id="2363024" url="https://pl.wikipedia.org/wiki?curid=2363024" title="Boa contortrix">
Boa contortrix



</doc>
<doc id="2363025" url="https://pl.wikipedia.org/wiki?curid=2363025" title="Marilyn White">
Marilyn White

Marilyn Elaine White (ur. 17 października 1944 w Los Angeles) – amerykańska lekkoatletka, sprinterka, wicemistrzyni olimpijska z 1964.
Na igrzyskach panamerykańskich w 1963 w São Paulo White zdobyła brązowy medal w biegu na 100 metrów, a w sztafecie 4 × 100 m złoty (wraz z nią biegły: Vivian Brown, Willye White i Norma Harris).
Na igrzyskach olimpijskich w 1964 w Tokio amerykańska sztafeta 4 × 100 metrów w składzie: Willye White, Wyomia Tyus, Marilyn White i Edith McGuire zdobyła srebrny medal (za reprezentacją Polski), ustanawiając rekord USA wynikiem 43,9 s, a w finale biegu na 100 metrów White zajęła 4. miejsce (za Tyus, McGuire i Ewą Kłobukowską).
Marilyn White była halową mistrzynią Stanów Zjednoczonych (AAU) na 220 jardów w 1963. 
Rekordy życiowe White:

</doc>
<doc id="2363027" url="https://pl.wikipedia.org/wiki?curid=2363027" title="Pogodni (serial telewizyjny)">
Pogodni (serial telewizyjny)

Pogodni – polski serial obyczajowy o charakterze interaktywnym, emitowany od 1 lipca do 11 listopada 2011 jednocześnie w TVP1, TVP2 i TVP Info. 
Pod koniec każdego z odcinków odbywał się konkurs SMS-owy związany z treścią odcinka.
Pierwotnie planowano emisję 88 odcinków, jednakże z nieznanych przyczyn odcinek 63 nie został wyemitowany w telewizji.
Fabuła.
Serial opowiada o losach rodziny Pogodnych, którzy mieszkają w dużym domu. Członkowie tej rodziny i główni bohaterowie to Magda, Andrzej i ich syn Staś. Rodzinę odwiedzają często poboczni bohaterowie.

</doc>
<doc id="2363031" url="https://pl.wikipedia.org/wiki?curid=2363031" title="Anatolij Jabłokow">
Anatolij Jabłokow

Anatolij Jurjewicz Jabłokow (ros. Анатолий Юрьевич Яблоков) – rosyjski prawnik, w latach 1990–1994 prokurator rosyjskiej Głównej Prokuratury Wojskowej, początkowo zastępca przewodniczącego, a od 1992 roku przewodniczący grupy śledczej prowadzącej śledztwo sprawie zbrodni katyńskiej, podpułkownik Sił Zbrojnych Federacji Rosyjskiej, obecnie adwokat w Moskwie.
Latem 1994 roku zamknął rosyjskie śledztwo w sprawie zbrodni katyńskiej, umarzając sprawę z powodu śmierci winnych. W decyzji o umorzeniu stwierdził, że Józef Stalin i jego bliscy współpracownicy, członkowie Biura Politycznego WKP(b) – Mołotow, Woroszyłow, Kalinin, Kaganowicz, Mikojan i Beria – także szefowie NKWD – Ludowego Komisariatu Bezpieczeństwa Państwowego i MGB ZSRR oraz wykonawcy egzekucji są winni zbrodni przeciwko pokojowi, zbrodni wojennej i zbrodni przeciwko ludzkości, czyli zbrodni z artykułu 6 § a,b określonych w Statucie Międzynarodowego Trybunału Wojskowego w Norymberdze, oraz winni ludobójstwa obywateli polskich. Za winnych uznał także dopuszczających się fałszerstw członków radzieckiej Komisji Burdenki, twórców fałszywego aktu oskarżenia w sprawie katyńskiej przed Międzynarodowym Trybunałem Wojskowym w Norymberdze oraz wszystkich ukrywających zbrodnię katyńską do upadku ZSRR. Decyzja Anatolija Jabłokowa została zakwestionowana przez kierownictwo rosyjskiej Głównej Prokuratury Wojskowej i Prokuratury Generalnej Federacji Rosyjskiej; śledztwo powierzono innemu prokuratorowi, któremu zlecono zmianę kwalifikacji prawnej czynu na „nadużycie władzy”. W 1994 roku Anatolij Jabłokow musiał odejść z prokuratury wojskowej i armii, po czym zaczął pracować jako adwokat.
Anatolij Jabłokow jest współautorem książki „Katyń: zbrodnia chroniona tajemnicą państwową”, wydanej w 1998 roku w Polsce () (pozostali autorzy tej książki to Inessa Jażborowska i Jurij Zoria), a także współautorem książki "Syndrom katyński w stosunkach polsko-radzieckich i polsko-rosyjskich" (ros. "Катынский синдром в советско-польских и российско-польских отношениях", wyd. 1 Moskwa 2001, ; wyd. 2 Moskwa 2009, ) (pozostali autorzy tej książki to Inessa Jażborowska i Walentina Parsadanowa).
W kwietniu 2009 roku opublikował na łamach rosyjskiego dziennika „Nowaja Gazieta” artykuł pt. "Beria wyznaczony na winnego", dotyczący mordu NKWD na polskich oficerach w 1940 roku, w którym stwierdził m.in., że „Stalin i członkowie Politbiura WKP(b), którzy podjęli obowiązkową do wykonania decyzję o rozstrzelaniu Polaków, uniknęli moralnej odpowiedzialności za tę ciężką zbrodnię”. Artykułem tym poczuł się urażony wnuk Józefa Stalina, Jewgienij Dżugaszwili, mieszkający w Tbilisi, który skierował powództwo przeciwko Anatolijowi Jabłokowowi, „Nowej Gazietie” i rosyjskiemu Stowarzyszeniu „Memoriał” (artykuł ukazał się w dodatku historycznym redagowanym we współpracy z „Memoriałem”), domagając się przeprosin i odwołania ocen, które w jego opinii „krzywdziły Stalina”, lecz jego powództwo zostało odrzucone przez Sąd Rejonowy w Moskwie, po czym orzeczenie to zostało utrzymane w mocy przez Moskiewski Sąd Miejski.
Odznaczenia i wyróżnienia.
3 kwietnia 2003 roku Prezydent RP Aleksander Kwaśniewski odznaczył Anatolija Jabłokowa Krzyżem Oficerskim Orderu Zasługi Rzeczypospolitej Polskiej za wybitne zasługi w ujawnieniu i udokumentowaniu prawdy o zbrodni katyńskiej, a 23 maja 2009 roku Polska Fundacja Katyńska nadała mu Medal Dnia Pamięci Ofiar Zbrodni Katyńskiej.

</doc>
<doc id="2363034" url="https://pl.wikipedia.org/wiki?curid=2363034" title="Lapinlahti">
Lapinlahti

Lapinlahti (szw. "Lapinlax") – gmina w Finlandii, położona w centralnej części kraju, należąca do regionu Pohjois-Savo.

</doc>
<doc id="2363035" url="https://pl.wikipedia.org/wiki?curid=2363035" title="Katastrofa lotu Air Canada 797">
Katastrofa lotu Air Canada 797

Katastrofa lotu Air Canada 797 – katastrofa lotnicza, która wydarzyła się 2 czerwca 1983 roku na lotnisku Cincinnati-Northern Kentucky w amerykańskim stanie Kentucky, kiedy w samolocie linii Air Canada pojawił się pożar. Załoga McDonnella Douglasa DC-9 zmuszona była lądować awaryjnie. Spośród 46 osób znajdujących się na pokładzie 23 nie przeżyły katastrofy.
Samolot.
McDonnell Douglas DC-9-32 to wąskokadłubowy, odrzutowy samolot pasażerski średniego zasięgu (ok. 3000 km) zdolny przewozić do 115 pasażerów. Ten, który uległ katastrofie został dostarczony do Air Canada 7 kwietnia 1968 roku, gdzie otrzymał numer rejestracyjny C-FTLU.
Załoga.
Załogę lotu 797 Air Canada w dniu 2 czerwca 1983 stanowili:
Przebieg wydarzeń.
Pierwsze sygnały.
Lot 797 Air Canada był planowym lotem pasażerskim z Dallas w Teksasie do Montrealu z międzylądowaniem w Toronto. O 16:25 maszyna wystartowała z lotniska w Dallas z 41 pasażerami i 5 członkami załogi na pokładzie. Serwowano kolację, kiedy na panelu za plecami kapitana wyskoczyły trzy wyłączniki nadmiarowe. Niczym bezpieczniki chronią obwody elektryczne samolotu przed przeciążeniem. Była godzina 18:51, samolot znajdował się w połowie drogi do Toronto. Kapitan postanowił odczekać kilka minut przed próbą ponownego ich włączenia, przekonany, że coś zablokowało motor spłukiwania wody w toalecie, co nie jest poważną sprawą. 8 minut później, o 18:59 załoga podjęła próbę włączenia obwodów, bez nich toaleta nie mogłaby pracować, a jej brak byłby dokuczliwy dla pasażerów. Wyłączniki znów wyskoczyły. Tymczasem jeden z pasażerów siedzących z tyłu poskarżył się stewardesie na niepokojący odór. Z toalety wydobywał się dym, zapach spalonego tworzywa zaczęła wypełniać kabinę pasażerską. Główny steward Sergio Benetti podjął decyzję o przesadzeniu pasażerów o 3 rzędy do przodu, po czym (nie widząc płomieni) zalał z gaśnicy całą toaletę.
Pożar na pokładzie.
O 19:02 (11 minut po wyskoczeniu wyłączników) stewardesa poinformowała kapitana o pojawieniu się ognia w tylnej toalecie. Pożar na pokładzie samolotu to jedna z najgorszych rzeczy, jaka może spotkać załogę. Samolot znajdował się na wysokości mniej więcej 10 kilometrów, a kapitan początkowo nie wiedział, jak poważna jest sytuacja. Istotnym jest fakt, że w 1983 roku wciąż można było palić tytoń na pokładach samolotów, więc drobne incydenty się zdarzały. Kapitan nakazał pierwszemu oficerowi sprawdzenie sytuacji z tyłu samolotu, a sam nałożył maskę tlenową. W oczekiwaniu na informację od Ouimeta, około 19:05 pojawił się nowy problem - uruchomił się alarm. Instalacje elektryczne oraz część wyposażenia kabiny pilotów zaczęły szwankować. Załoga utraciła m.in. zaawansowane informacje o kursie i wysokości, co zmusiło Camerona do wezwania najbliższej kontroli obszaru i poinformowania o problemach z elektrycznością na wypadek ewentualnej utraty łączności.
Zgłoszenie sytuacji awaryjnej.
W tym czasie drugi pilot Ouimet był z tyłu samolotu, gęsty dym pokrył cztery ostatnie rzędy. Wobec niebezpieczeństwa pożaru na pokładzie - załoga nie miała innego wyboru, musieli lądować możliwie najszybciej. Około 19:07, tuż po powrocie Ouimeta do kokpitu, pojawił się kolejny alarm - samolot utracił większą część zasilania pomocniczego. O 19:08 załoga nadała komunikat "Mayday, mayday, mayday", odebrany przez kontrolera obszaru w Louisville, po czym ustawiła kod transpondera na 7700 (jednak z powodu awarii systemu elektrycznego - kod ten nie pojawił się na radarach). Załoga została skierowana na oddalone o 46 kilometrów lotnisko w Cincinnati, w stanie Ohio.
Zniżanie.
Po zgłoszeniu sytuacji kontrolerom i wyznaczeniu lotniska awaryjnego kapitan rozpoczął zniżanie do 1500 metrów. Włączono awaryjne zasilanie akumulatorowe, ale wciąż wiele instrumentów pokładowych nie działało, dodatkowo statecznik poziomy zatrzymał się w pozycji lotu na 10 000 metrów. Samolot reagował opornie na ruchy steru, co jeszcze bardziej komplikowało sytuację. Gęsty, toksyczny dym przedzierał się w stronę dziobu samolotu. Procedury nie przewidywały opuszczenia masek gazowych pasażerom w wypadku pożaru (jedynie w czasie dekompresji), gdyż mogło to pogorszyć sytuację w kabinie. Awarie elektryczne obejmowały już prawie cały samolot, stewardesy instruowały pasażerów, ale oddychać było coraz trudniej. W 1983 roku wskazywanie pasażerom wyjść awaryjnych nie należało do obowiązków załogi, ale tym razem stewardesy udzielały instrukcji. Początkowo kontroler podjął decyzję o awaryjnym lądowaniu Air Canada na pasie startowym 36, jednak samolot był zbyt wysoko i leciał zbyt szybko, w związku z czym skierował załogę na pas 27 lewy, gdzie po chwili czekały służby ratownicze.
Lądowanie awaryjne i ewakuacja.
O 19:17 samolot znajdował się 6 kilometrów od lotniska, kiedy załoga dostrzegła pas startowy, po czym otrzymała zgodę na lądowanie. O 19:20 Air Canada lot 797 znalazł się na ziemi, mniej niż pół godziny od pierwszych oznak problemów na pokładzie. Kapitan uruchomił hamulce aerodynamiczne, by jak najszybciej zatrzymać maszynę i rozpocząć ewakuację, doszło do wybuchu czterech opon podwozia głównego. 18 pasażerów i 3 członków załogi wydostało się pięcioma drzwiami ewakuacyjnymi, w kabinie pasażerskiej było duszno i ciemno. W kokpicie piloci szybko wyłączyli wszystkie urządzenia, drugi pilot wyskoczył przez awaryjne okno (znajduje się ono na wysokości 5 metrów). Strażacy natychmiast przystąpili do pokrywania samolotu i płyty pod nim pianą, by zapobiec pożarowi i eksplozji paliwa, jednak mimo to, po 90 sekundach od lądowania, samolot stanął w płomieniach. 23 pasażerów nie zdążyło uciec. Kapitan Donald Cameron był ostatnią osobą, którą wyciągnięto z samolotu żywą.
Ofiary.
Wraz z załogą w samolocie znajdowało się 46 osób. Stewardesa Laura Kayama zaczęła liczyć ocalałych, jasnym było, że nie wszyscy zdołali opuścić samolot. Kula ognia, która przetoczyła się przez kabinę pasażerską pochłonęła 23 życia. Wśród ofiar był Stan Rogers, 33-letni kanadyjski muzyk folkowy wracający z festiwalu, a także George Curtis Mathes Jr., założyciel przedsiębiorstwa działającego w przemyśle elektronicznym. Zginęło 21 obywateli Kanady i 2 obywateli Stanów Zjednoczonych.
Śledztwo.
W kilka godzin po zdarzeniu na miejscu pojawili się śledczy z Narodowej Komisji Bezpieczeństwa Transportu (NTSB). Pierwszym zadaniem było wydobycie 23 ciał z wnętrza wraku. Część z nich znajdowała się wciąż przypięta pasami. Dwa ciała odnaleziono blisko ogona samolotu, mimo że podczas lotu załoga przeniosła pasażerów na przód maszyny. Prawdopodobnie minęli oni wyjścia ewakuacyjne przy braku widoczności, spowodowanej gęstym dymem. W próbkach krwi ofiar odnaleziono zabójczy poziom cyjanków, fluorków i tlenku węgla. Nie zostało wyjaśnione czy to właśnie one pozbawiły pasażerów życia, ale z pewnością uniemożliwiły im ucieczkę, zanim kula ognia przetoczyła się przez kadłub.
Techniczne przyczyny katastrofy.
Z powodu podejrzenia przestępstwa, na miejscu pojawili się również członkowie FBI. Kiedy ustalono, że pożar nie był efektem podpalenia, a ogień pojawił się przypadkowo - dochodzenie przejęła NTSB. Po odrzuceniu tezy o podpaleniu, śledczy skupili się na możliwości przypadkowego zaprószenia ognia przez niedopałek papierosa. Kiedy jeszcze palenie w samolotach było dozwolone, najczęstszym miejscem pojawiania się pożarów na pokładach był pojemnik na śmieci w toalecie. Jak ustalili badacze - mimo że z góry był nadpalony - zsyp i pojemnik zostały nietknięte, co doprowadziło do odrzucenia hipotezy.
Studiując historię samolotu śledczy odkryli, że w ciągu roku przed wypadkiem w dzienniku pokładowym znalazło się 76 wpisów o problemach z maszyną. 4 lata wcześniej podczas lotu odpadła pokrywa w stożku ogonowym, powodując dekompresję. Samolot został naprawiony przez producenta. Mechanicy McDonnella Douglasa wymienili 29 komponentów elektrycznych i przewodów, które zostały uszkodzone podczas zdarzenia. Następnie obsługa Air Canada dokonała wymiany toalety w tylnej części maszyny. Po katastrofie w 1983 roku przebadano wszystkie, niezniszczone przez ogień, przewody i połączenia wymieniane 4 lata wcześniej. Nie znaleziono dowodów na zwarcie ani iskrzenie. Hipoteza o błędnej naprawie została odrzucona.
Następnie śledczy zajęli się rejestratorem głosów w kabinie pilotów, który zarejestrował trzask wyłączników nadmiarowych. Odcinają one dopływ prądu do urządzeń, które zaczynają się przegrzewać, po to by się nie zapaliły. Śledczy chcieli wiedzieć, czy wyłączniki zostały uruchomione przez ogień, w tym celu zbudowali makietę toalety, a następnie zablokowali w niej silnik. Zatrzymany motor osiągnął temperaturę 428 stopni, ale nie zapalił żadnej części znajdującej się w pobliżu. Z zapisów rejestratora badacze wychwycili jeszcze jeden hałas, niesłyszalny dla załogi. Na 3 minuty przed wyskoczeniem wyłączników słychać było wyładowanie elektryczne, powtarzające się ośmiokrotnie. Izolacja przewodów wychodzących z generatora pod podłogą toalety była przetarta i między przewodami możliwe było iskrzenie wywołujące ogień. Z powodu rozległych zniszczeń wokół toalety, która płonęła najdłużej, śledczy nie mogli znaleźć wystarczających dowodów na przyczynę pojawienia się ognia. Prawdopodobnie zostały one strawione przez ogień.
Reakcja załogi na ogień.
Początkowy raport NTSB był krytyczny wobec kapitana załogi, stwierdzając, że nie spytał głównego stewarda ani drugiego pilota o naturę ognia, a także nie rozpoczął awaryjnego zniżania wcześniej. Gdyby to nastąpiło mogliby wylądować na lotnisku w Louisville 5 minut wcześniej. Środowisko pilotów wystosowało petycję do NTSB w obronie Camerona i jego załogi, co zostało przez Komisję uwzględnione. Mimo zmiany nastawienia NTSB nie wycofała wszystkich zarzutów, podtrzymując, że zwłoka spowodowana badaniem natury pożaru i przedłużającym się czasem podjęcia decyzji o awaryjnym lądowania pogorszyły skutki katastrofy.
Następstwa.
Katastrofa lotu 797 jest ostatnią katastrofą z ofiarami śmiertelnymi linii Air Canada.
Mimo iż zwykłą praktyką w liniach lotniczych jest likwidowanie numerów lotów, podczas których doszło do katastrof - Air Canada wciąż używa numeru lotu 797 na trasie z Montrealu do Los Angeles obsługiwanej przez Airbusa A319.
Załoga kapitana Camerona otrzymała sześć różnych nagród za bohaterstwo podczas lotu, włącznie z Medalem Królewskich Kanadyjskich Sił Powietrznych.
Zalecenia po katastrofie.
NTSB opracowała następujące zalecenia dla amerykańskiej Federalnej Administracji Lotniczej ("FAA - Federal Aviation Administration"):

</doc>
<doc id="2363037" url="https://pl.wikipedia.org/wiki?curid=2363037" title="Pielavesi">
Pielavesi

Pielavesi – gmina w Finlandii, położona w centralnej części kraju, należąca do regionu Pohjois-Savo.

</doc>
<doc id="2363038" url="https://pl.wikipedia.org/wiki?curid=2363038" title="Sonkajärvi">
Sonkajärvi

Sonkajärvi – gmina w Finlandii, położona w centralnej części kraju, należąca do regionu Pohjois-Savo.

</doc>
<doc id="2363039" url="https://pl.wikipedia.org/wiki?curid=2363039" title="Vieremä">
Vieremä

Vieremä − gmina w Finlandii, położona w centralnej części kraju, należąca do regionu Pohjois-Savo.
Z Vieremä pochodzi Kerttu Niskanen, fińska biegaczka narciarska, wicemistrzyni olimpijska, medalistka mistrzostw świata.

</doc>
<doc id="2363041" url="https://pl.wikipedia.org/wiki?curid=2363041" title="Hirvensalmi">
Hirvensalmi

Hirvensalmi – gmina w Finlandii, położona w południowo-wschodniej części kraju, należąca do regionu Etelä-Savo.

</doc>
<doc id="2363044" url="https://pl.wikipedia.org/wiki?curid=2363044" title="Mäntyharju">
Mäntyharju

Mäntyharju – gmina w Finlandii, położona w południowo-wschodniej części kraju, należąca do regionu Etelä-Savo.

</doc>
<doc id="2363045" url="https://pl.wikipedia.org/wiki?curid=2363045" title="Pertunmaa">
Pertunmaa

Pertunmaa – gmina w Finlandii, położona w południowo-wschodniej części kraju, należąca do regionu Etelä-Savo.

</doc>
<doc id="2363048" url="https://pl.wikipedia.org/wiki?curid=2363048" title="Ristiina">
Ristiina

Ristiina – gmina w Finlandii, położona w południowo-wschodniej części kraju, należąca do regionu Etelä-Savo.

</doc>
<doc id="2363049" url="https://pl.wikipedia.org/wiki?curid=2363049" title="Raphael Rogiński">
Raphael Rogiński

Raphael Rogiński (ur. 1977 we Frankfurcie nad Menem) - polski kompozytor i gitarzysta. Jest współzałożycielem tria Shofar i liderem zespołów Cukunft, Alte Zachen i Wovoka oraz uczestnikiem innych projektów muzycznych. Działa na rzecz odnowienia kultury i muzyki żydowskiej w Polsce:
Rogiński gra muzykę łączącą elementy bluesa, free jazz, swing i muzyki klezmerskiej. Ze swoim zespołem Cukunft interpretował piosenki Mordechaja Gebirtiga, z Shofarem niguny Mosze Bieregowskiego. Współpracował m.in. z Noëlem Akchoté, Mikołajem Trzaską, Maciem Morettim i Wacławem Zimpelem.

</doc>
<doc id="2363050" url="https://pl.wikipedia.org/wiki?curid=2363050" title="Joroinen">
Joroinen

Joroinen (szw. "Jorois") – gmina w Finlandii, położona w południowo-wschodniej części kraju, należąca do regionu Etelä-Savo.

</doc>
<doc id="2363051" url="https://pl.wikipedia.org/wiki?curid=2363051" title="Juva">
Juva

Juva – gmina w Finlandii, położona w południowo-wschodniej części kraju, należąca do regionu Etelä-Savo.

</doc>
<doc id="2363052" url="https://pl.wikipedia.org/wiki?curid=2363052" title="Enonkoski">
Enonkoski

Enonkoski – gmina w Finlandii, położona w południowo-wschodniej części kraju, należąca do regionu Etelä-Savo.

</doc>
<doc id="2363053" url="https://pl.wikipedia.org/wiki?curid=2363053" title="Shuangliu Sports Center">
Shuangliu Sports Center

Shuangliu Sports Center () – wielofunkcyjny stadion w Chengdu, w Chinach. Został otwarty z końcem lipca 2008 roku. Obiekt może pomieścić 25 000 widzów. Stadion był jedną z aren piłkarskiego Pucharu Azji kobiet w roku 2010. Rozegrano na nim trzy spotkania fazy grupowej turnieju.

</doc>
<doc id="2363054" url="https://pl.wikipedia.org/wiki?curid=2363054" title="Kerimäki">
Kerimäki

Kerimäki – gmina w Finlandii, położona w południowo-wschodniej części kraju, należąca do regionu Etelä-Savo.

</doc>
<doc id="2363055" url="https://pl.wikipedia.org/wiki?curid=2363055" title="Punkaharju">
Punkaharju

Punkaharju – gmina w Finlandii, położona w południowo-wschodniej części kraju, należąca do regionu Etelä-Savo.

</doc>
<doc id="2363058" url="https://pl.wikipedia.org/wiki?curid=2363058" title="Rantasalmi">
Rantasalmi

Rantasalmi – gmina w Finlandii, położona w południowo-wschodniej części kraju, należąca do regionu Etelä-Savo.

</doc>
<doc id="2363060" url="https://pl.wikipedia.org/wiki?curid=2363060" title="Sulkava">
Sulkava

Sulkava – gmina w Finlandii, położona w południowo-wschodniej części kraju, należąca do regionu Etelä-Savo.

</doc>
<doc id="2363063" url="https://pl.wikipedia.org/wiki?curid=2363063" title="Karjalohja">
Karjalohja

Karjalohja (szw. "Karislojo") – gmina w Finlandii, położona w południowej części kraju, należąca do regionu Uusimaa.

</doc>
<doc id="2363064" url="https://pl.wikipedia.org/wiki?curid=2363064" title="Kauniainen">
Kauniainen

Kauniainen (szw. "Grankulla") – gmina w Finlandii, położona w południowej części kraju, należąca do regionu Uusimaa.

</doc>
<doc id="2363065" url="https://pl.wikipedia.org/wiki?curid=2363065" title="Mäntsälä">
Mäntsälä

Mäntsälä – gmina w Finlandii, położona w południowej części kraju, należąca do regionu Uusimaa.

</doc>
<doc id="2363066" url="https://pl.wikipedia.org/wiki?curid=2363066" title="Nummi-Pusula">
Nummi-Pusula

Nummi-Pusula – gmina w Finlandii, położona w południowej części kraju, należąca do regionu Uusimaa.

</doc>
<doc id="2363067" url="https://pl.wikipedia.org/wiki?curid=2363067" title="Pornainen">
Pornainen

Pornainen (szw. "Borgnäs") – gmina w Finlandii, położona w południowej części kraju, należąca do regionu Uusimaa.

</doc>
<doc id="2363068" url="https://pl.wikipedia.org/wiki?curid=2363068" title="Antal Róka">
Antal Róka

Antal Róka (ur. 25 czerwca 1927 w Cașinu Nou w Rumunii, zm. 16 września 1970 w Siófok) – węgierski lekkoatleta, specjalista chodu sportowego, brązowy medalista olimpijski z 1952.
Na igrzyskach olimpijskich w 1952 w Helsinkach Róka zdobył brązowy medal w chodzie na 50 kilometrów. Na tym samym dystansie był trzeci podczas mistrzostw Europy w 1954 w Bernie. Na igrzyskach olimpijskich w 1956 w Melbourne zajął 5. miejsce w chodzie na 50 km.
Był mistrzem Węgier w chodzie na 10 kilometrów w 1951 oraz w chodzie na 50 km w latach 1949-1953 oraz w 1955.

</doc>
<doc id="2363070" url="https://pl.wikipedia.org/wiki?curid=2363070" title="Siuntio">
Siuntio

Siuntio (szw. "Sjundeå") – gmina w Finlandii, położona w południowej części kraju, należąca do regionu Uusimaa.
W skład gminy wchodzi:

</doc>
<doc id="2363073" url="https://pl.wikipedia.org/wiki?curid=2363073" title="Gmina Askola">
Gmina Askola

Askola – gmina w Finlandii, położona w południowej części kraju, należąca do regionu Uusimaa.
W skład gminy wchodzi:

</doc>
<doc id="2363075" url="https://pl.wikipedia.org/wiki?curid=2363075" title="Myrskylä">
Myrskylä

Myrskylä (szw." Mörskom") – gmina w Finlandii, położona w południowej części kraju, należąca do regionu Uusimaa.
W skład gminy wchodzi:

</doc>
<doc id="2363076" url="https://pl.wikipedia.org/wiki?curid=2363076" title="Gmina Pukkila">
Gmina Pukkila

Pukkila - gmina w Finlandii, położona w południowej części kraju, należąca do regionu Uusimaa.
W skład gminy wchodzi:

</doc>
<doc id="2363078" url="https://pl.wikipedia.org/wiki?curid=2363078" title="Ingå">
Ingå

Ingå (fin. "Inkoo") – gmina w Finlandii, położona w południowej części kraju, należąca do regionu Uusimaa.

</doc>
<doc id="2363079" url="https://pl.wikipedia.org/wiki?curid=2363079" title="Raseborg">
Raseborg

Raseborg (fin. "Raasepori") – gmina w Finlandii, położona w południowej części kraju, należąca do regionu Uusimaa.

</doc>
<doc id="2363083" url="https://pl.wikipedia.org/wiki?curid=2363083" title="Dawid Popek">
Dawid Popek

Dawid Popek (ur. 29 lutego 1992 w Pucku) – polski siatkarz, od 2008 reprezentant kraju w siatkówce plażowej, występujący na pozycji przyjmującego. Srebrny medalista Mistrzostw Europy (U-18) 2008.
Syn Grażyny i Dariusza.

</doc>
<doc id="2363085" url="https://pl.wikipedia.org/wiki?curid=2363085" title="Metropolia Addis Abeby">
Metropolia Addis Abeby

Metropolia Addis Abeby – metropolia Kościoła katolickiego obrządku etiopskiego z siedzibą w Addis Abebie. Jest to prowincja kościelna obejmująca całość tego Kościoła wschodniego na pierwotnym obszarze jego występowania. Pojedyncze wspólnoty poza Afryką znajdują się w strukturach administracyjnych diecezji innych obrządków katolickich.

</doc>
<doc id="2363089" url="https://pl.wikipedia.org/wiki?curid=2363089" title="Sergiusz Rudkowski">
Sergiusz Rudkowski

Sergiusz Rudkowski (ur. 21 listopada 1873 w Łucku, zm. wiosną 1944 tamże) – karaimski poeta, pisarz, działacz karaimski, pseudonim Ha-Roddi nawiązuje do wcześniejszej postaci nazwiska rodziny Rudkowskich: Rudy.
Życiorys.
Pochodził z rodziny wołyńskich Karaimów, był synem Zachariasza i Zary z Sinanich.
Był absolwentem szkoły realnej (ros. Reaľnogo Učilišča) w Łucku. Jako działacz społeczny i czynny uczestnik ruchu odnowy języka karaimskiego miał możliwość uczestnictwa w pierwszym Ogólnorosyjskim Zjeździe Karaimów w Eupatorii w 1911 r. w charakterze obserwatora. W r. 1913 założył i redagował rosyjskojęzyczne czasopismo "Sabach" [tłum.: Poranek], poruszając w nim zagadnienia społeczne Karaimów. Z powodu wojny, ukazał się tylko jeden tom tego czasopisma z datą 1914.
Do rewolucji w 1917 r. pracował jako sekretarz sądu we Włodzimierzu Wołyńskim, skąd, podczas trwania rewolucji, będąc carskim urzędnikiem, był ewakuowany przed wojskami niemieckimi i przebywał przez pewien czas w Kijowie oraz na Krymie. Z tym ostatnim wiązały go także więzi rodzinne; niejednokrotnie odwiedzał Krym przed wybuchem I Wojny Światowej. Po wojnie wjazd na teren Związku Radzieckiego był już utrudniony, toteż podróże te stały się rzadkie.
W 1918 r. powrócił do Łucka i do 1933 r. pracował jako adiunkt kancelaryjny w Izbie Skarbowej. 9 sierpnia 1923 r. ożenił się z Tamarą Majewską, będącą pochodzenia polskiego i rosyjskiego. Był to jeden z pierwszych mieszanych związków małżeńskich wśród Karaimów w Łucku. Ślubu udzielił im p.o. hazzana Mojsej Nowicki.
W latach 1917–1929, gdy nie było w Łucku hazzana (po śmierci Jakuba Leonowicza), Sergiusz Rudkowski rejestrował akty ślubu, urodzeń i zgonu w gminie karaimskiej. Od 23 kwietnia 1922 r. pełnił funkcję prezesa Zarządu Gminy Karaimskiej w Łucku, jednak pismem z dnia 15 sierpnia 1925 r. zrezygnował on z tej funkcji, pisząc: „ze względu swego słabego zdrowia nadal zajmować stanowiska prezesa nie mogę i z dniem dzisiejszym rezygnuję.” Kilka lat później, 10 maja 1931 r. funkcję tę objął raz jeszcze, jednak tym razem na okres zaledwie dwóch i pół miesięcy (do 29 lipca 1931 r.) – i tym razem powodem rezygnacji było pogorszenie stanu zdrowia. W późniejszych latach był on członkiem Zarządu Gminy.
Po przejściu na emeryturę osiedlił się wraz z żoną Tamarą i synami Selimem i Nazimem w Rafałówce (pow. sarneński, ok. 75 km na północny wschód od Łucka).
Wybuch II Wojny Światowej zastał go w Rafałówce. Aby uniknąć wywiezienia przez NKWD na Syberię, kilkakrotnie opuszczał rodzinę, by znaleźć schronienie w Łucku, m.in. w tamtejszym karaimskim domu gminnym. Chcąc uniknąć przejęcia swych rękopisów przez osoby niepowołane, na początku 1940 r. większość z nich spalił, w tym także będący na ukończeniu słownik karaimsko-polsko-niemiecki. W późniejszym okresie, po ataku III Rzeszy na Związek Radziecki latem 1941 r., gdy terror Sowietów nieco zelżał, Sergiusz Rudkowski zaczął ponownie spisywać część swych dzieł. W 1942 r. stracił syna, Selima, który został zamordowany prawdopodobnie przez tzw. banderowców. W 1943 r. wrócił wraz z rodziną do Łucka. Zmarł wiosną 1944 r. W 1945 rodzina Rudkowskich emigrowała do Polski.
Na co dzień posługiwał się trzema językami: karaimskim, polskim i rosyjskim. W domu, jako że żona, Tamara, karaimskiego nie znała, jedynie polskim i rosyjskim. Dobrze znał także języki ukraiński i niemiecki, biernie zaś hebrajski i turecki.
Jego prawnukiem jest Michał Németh, turkolog i hungarysta, profesor Uniwersytetu Jagiellońskiego.
Działalność literacka.
Był autorem zajmującym się przede wszystkim poezją. Oprócz wierszy napisał także kilka broszur, wspomnień, podań historycznych i utworów scenicznych w języku karaimskim, a także broszurę w języku polskim wydaną w Łucku w 1932 r. pt. "Krwawe echo Humania na Wołyniu (Rzeź Kotowska 1768 r.)". Jego autorstwa był również fragment prozy w języku rosyjskim "V” Evpatoriu i obratno..." Łącznie Sergiusz Rudkowski opublikował po karaimsku (według stanu wiedzy) 22 pozycje, a dalszych 12 wierszy pozostaje w rękopisie.

</doc>
<doc id="2363091" url="https://pl.wikipedia.org/wiki?curid=2363091" title="Andrew Nagorski">
Andrew Nagorski

Andrew Nagorski (ur. 1947 w Edynburgu) – amerykański dziennikarz i pisarz. Przewodniczący Rady Dyrektorów Polsko-Amerykańskiej Fundacji Wolności.
Życiorys.
Urodził się w Szkocji. Jego rodzicami byli Polacy, którzy po II wojnie światowej zostali na emigracji. Kilka lat później rodzina przeniosła się do Stanów Zjednoczonych. Studiował historię w Amherst College, pod koniec lat 60. krótko był studentem Uniwersytetu Jagiellońskiego. Jako dziennikarz przez wiele lat był związany z "Newsweekiem", pracował jako redaktor i korespondent. W drugiej z tych ról przebywał w Hongkongu, Moskwie (w latach 1980–1982 i w następnej dekadzie), Rzymie, Bonn, Warszawie (pierwsza połowa lat 90.) i Berlinie. Poza angielskim zna cztery języki: polski, rosyjski, niemiecki i francuski. W 2009 został uhonorowany Odznaką Honorową Bene Merito.
Jest autorem książek reportażowych, ale także opracowań historycznych. Ma w dorobku powieść "Last Stop Vienna" z 2003. Jej akcja rozgrywa się w latach 20. XX wieku i ukazuje mechanizm kształtowania się nazizmu. W rzeczywistości powieściowej Adolf Hitler ginie na początku lat 30.

</doc>
<doc id="2363093" url="https://pl.wikipedia.org/wiki?curid=2363093" title="Teberdyński Park Narodowy">
Teberdyński Park Narodowy

Teberdyński Park Narodowy (ros. Национальный парк «Тебердинский», "Nacyonalnyj park „Tiebierdinskij”") – park narodowy w republice Karaczajo-Czerkiesja w Rosji. Znajduje się w rejonach karaczajewskim, zielenczukskim i urupskim, a jego obszar wynosi 1126,07 km². Dekretem rządu Federacji Rosyjskiej z dnia 16 sierpnia 2021 roku dotychczasowy zapowiednik – Teberdyński Rezerwat Biosfery otrzymał status parku narodowego. Siedziba administracji znajduje się w miejscowości Teberda.
Od 1997 roku dotychczasowy rezerwat, a obecnie park narodowy, stanowi rezerwat biosfery UNESCO. W 2009 roku został zakwalifikowany przez BirdLife International jako ostoja ptaków IBA.
Opis.
Park leży na północnych stokach Pasma Głównego Wielkiego Kaukazu, w górnym biegu rzeki Teberda. Północną granicę parku wyznaczają rzeki Dżamagat i Muchu, natomiast południową – główny grzbiet wododziałowy Kaukazu. Tereny parku leżą na wysokościach od 1260 m n.p.m. (dolina Teberdy u ujścia do niej potoku Dżamagat) do 4046 m n.p.m. (szczyt Dombai Ulgeni). 85% powierzchni parku leży na wysokościach przekraczających 2000 m n.p.m. Znajdują się tu również takie szczyty, jak Bu-Ulgen (3917 m), Dżałowczat (3884 m) czy Dżuguturłuczat (3896 m).
Park składa się z dwóch części: rejonu teberdyńskiego (66 059 ha) i rejonu archyzskiego (19 270 ha), a także „poligonu biosfery” (ros. биосферный полигон, 27 277 ha), który łączy obydwie wymienione wyżej części między sobą oraz z obszarem Kaukaskiego Rezerwatu Biosfery. 
Flora i fauna.
Roślinność na terenie parku jest ściśle związana z wysokością nad poziomem morza. Niższe piętro (od 1260 do 2400 m n.p.m.) zajmują lasy. Wyżej ustępują one miejsca łąkom subalpejskim. Najwyższe piętro zajmują pozbawione roślinności krajobrazy utworzone przez skały, pola śnieżne i lodowce, których jest 109 o łącznej powierzchni 74,3 km². Przez teren parku przepływa łącznie 30 rzek. Płynąc po stromych zboczach często tworzą potężne wodospady. Znajduje się tu też 157 jezior o łącznej powierzchni 1,6 km². 
Na terenie parku rośnie 1207 gatunków roślin naczyniowych, 470 gatunków mchów i ponad 300 gatunków porostów. Mieszka tu 46 gatunków ssaków, 225 gatunków ptaków, 10 gatunków gadów, 7 gatunków płazów, 3 gatunki ryb i ponad 3000 gatunków owadów. Żyje tu m.in. koziorożec kaukaski (godło parku), żubr europejski, kozica północna, sokół wędrowny, wilk szary, wydra europejska, orłosęp i niedźwiedź brunatny.
Historia.
Pierwszy rezerwat w górnej części doliny Teberdy utworzono decyzją lokalnych władz w styczniu 1935 r. na powierzchni 85 064 ha. 5 marca 1936 r. postanowieniem naczelnych władz RFSRR utworzono na jego bazie teberdyński wysokogórski aklimatyzacyjny państwowy rezerwat ścisły (ros. Тебердинский высокогорный акклиматизационный государственный полный заповедник). Zgodnie z postanowieniem na całym terenie rezerwatu zabroniona została jakakolwiek eksploatacja lasów, myślistwo i rybołówstwo, natomiast dozwolone zostały tradycyjne formy pasterstwa oraz działalność turystyczno-uzdrowiskowa. W związku ze zmianami struktury władz RFSRR wielokrotnie zmieniały się instytucje zarządzające rezerwatem. Kilkakrotnie też zmieniały się granice i powierzchnia rezerwatu. M. in. w 1979 roku z jego terenu wyłączono 112,5 ha, zajmowanych przez dombajski kompleks turystyczny.

</doc>
<doc id="2363095" url="https://pl.wikipedia.org/wiki?curid=2363095" title="Ang Sur">
Ang Sur



</doc>
<doc id="2363096" url="https://pl.wikipedia.org/wiki?curid=2363096" title="Ławeczka Józefa Mehoffera w Turku">
Ławeczka Józefa Mehoffera w Turku

Ławeczka Józefa Mehoffera – ławka pomnikowa, zlokalizowana w Turku na Skwerze Mehoffera, przy Placu Henryka Sienkiewicza i kościele Najświętszego Serca Pana Jezusa.
Józef Mehoffer jest związany z Turkiem, jako autor polichromii, obrazów olejnych i projektów witraży kościoła Najświętszego Serca Pana Jezusa przy placu Sienkiewicza (1932–1939). Został także honorowym obywatelem miasta.
Autorką projektu ławeczki jest Maja Brzyska, i była to praca dyplomowa Zespołu Szkół Plastycznych z Koła. W uroczystym odsłonięciu uczestniczyli m.in. wnuk artysty – Ryszard Mehoffer, Maria Sokół-Augustyńska (konserwator dzieł sztuki z Krakowa), Małgorzata Przysiecka i Agata Koszczan (asystentka prof. Eugeniusza Wańka – współpracownika Mehoffera). Aktu oddania ławeczki do użytku dokonali burmistrz Turku – Zdzisław Czapla, starosta turecki – Ryszard Bartosik, dyrektor Zespołu Szkół Plastycznych w Kole – Krzysztof Pawlak oraz ks. dr Krzysztof Kamiński z lokalnej parafii Najświętszego Serca Pana Jezusa. Projekt sfinansowało miasto Turek (114 000 złotych).
Pomnik jest jednym z przejawów strategii promocyjnej miasta, która odbywa się pod hasłem "Turek – miasto w klimacie Mehoffera". Jest to pierwszy monument w Polsce upamiętniający artystę.

</doc>
<doc id="2363097" url="https://pl.wikipedia.org/wiki?curid=2363097" title="Klariza Clayton">
Klariza Clayton

Klariza Clayton (ur. 9 marca 1989 w Hongkongu) – brytyjska aktorka.
Znana przede wszystkim jako Sam z serialu "Co u Dani?" oraz "Kumple" w roli Karen McLair. Występuje również w serialu młodzieżowym Nickelodeon – "Tajemnice domu Anubisa", w którym gra rolę Joy Mercer.

</doc>
<doc id="2363098" url="https://pl.wikipedia.org/wiki?curid=2363098" title="Bitwa pod Cuzco (1533)">
Bitwa pod Cuzco (1533)

Bitwa pod Cuzco – starcie zbrojne, które miało miejsce w roku 1533 podczas hiszpańskiego podboju Peru.
Do bitwy doszło niedługo po wyparciu Indian quiteńskich Qizguiza z pasma górskiego Vilcaconga. Wówczas to do Francisco Pizarra przybył Manco Inka, który zaoferował Hiszpanom swoją pomoc, na co Pizarro przystał. Gdy Hiszpanie znajdowali się niedaleko Cuzco, siły Quizquiza przypuściły kolejny atak w dół górskiego zbocza, gdzie znajdował się oddziały konnicy Hernando de Soto oraz Juana Pizzaro. W wynikłej bitwie Indianie zostali rozbici. Straty Hiszpanów wyniosły jednego rannego żołnierza oraz jednego zabitego i kilka rannych wierzchowców. Rankiem następnego dnia (15 listopada 1533) r. Hiszpanie bez przeszkód wkroczyli do Cuzco, zajmując miasto. Kilka tygodni później Manco Inka pod patronatem Pizarra uroczyście przyjął insygnia władzy.

</doc>
<doc id="2363100" url="https://pl.wikipedia.org/wiki?curid=2363100" title="U živo 1 i 2">
U živo 1 i 2

U živo 1 i 2 to pierwszy album koncertowy (live) zespołu Hari Mata Hari. Został nagrany i wydany w 1999 roku. Album ten stanowi zapis z koncertu na żywo w Sarajewie, który odbył się w 1999 roku.

</doc>
<doc id="2363102" url="https://pl.wikipedia.org/wiki?curid=2363102" title="Obiekt Thorne’a-Żytkow">
Obiekt Thorne’a-Żytkow

Obiekt Thorne’a-Żytkow (, TŻO) – hipotetyczny typ gwiazdy, składający się z czerwonego olbrzyma lub nadolbrzyma z gwiazdą neutronową w jego wnętrzu; układ taki zaproponowali Kip Thorne i Anna Żytkow w 1976 roku.
Zewnętrznie gwiazda TŻO powinna przypominać czerwonego olbrzyma lub w przypadku odrzucenia zewnętrznych warstw atmosfery zawierającej wodór – gwiazdę Wolfa-Rayeta.
Obserwacje.
Pierwszym zaobserwowanym obiektem tej klasy jest HV 2112 w Małym Obłoku Magellana: obserwowane widma rubidu, litu i molibdenu nie odpowiadają innym modelom gwiazd. Prawdopodobieństwo, że nie jest to jednak TŻO, jest wprawdzie niezerowe, ale znikome. Gwiazda już wcześniej zwróciła uwagę astronomów nietypowym widmem. Innym kandydatem na obiekt Thorne’a-Żytkow jest gwiazda U Aquarii. Pozostałościami po TŻO mogą być np. 1E2259+586, 4U0142+62 czy RX J1838.4–0301.
Powstawanie.
Istnieją trzy możliwe scenariusze powstania TŻO. Jeden wiąże się z kolizją niepowiązanych ze sobą gwiazd, a według dwóch pozostałych TŻO mogą powstawać w układach podwójnych po wybuchu jednego ze składników jako supernowa:
W pierwszym scenariuszu masa powstałego TŻO może wynosić ok. 2–3 , w dwóch pozostałych przypadkach zakres masy potencjalnego obiektu jest bardzo szeroki i zależy od mas gwiazdy neutronowej (0,5–2 M☉) i czerwonego olbrzyma (10–30 M☉).
Częstotliwość powstawania TŻO w naszej Galaktyce szacowana jest na 2×10-4 obiektów na rok, co (biorąc pod uwagę ich czas życia określany na 105-106 lat) oznacza, że w danym momencie w Drodze Mlecznej znajduje się pomiędzy 20 a 200 TŻO.
Ewolucja.
Po wejściu gwiazdy neutronowej w zewnętrzną, rozrzedzoną powłokę jej czerwonego kompana, tarcie pomiędzy atmosferą olbrzyma lub nadolbrzyma a gwiazdą neutronową powoduje dalszą zmianę jej orbity. Spowalniana gwiazda neutronowa rozpoczyna powolny spadek do wnętrza jej towarzysza. W zależności od początkowej separacji dwóch gwiazd proces ten może trwać nawet setki lat. Kiedy gwiazda neutronowa dotrze do jądra czerwonego olbrzyma, następuje ich scalenie się. Jeżeli łączna masa obydwu jąder przekracza granicę Tolmana-Oppenheimera-Volkoffa, to powstałe jądro przekształci się w czarną dziurę, a w wyniku ponownego wybuchu supernowej resztki czerwonego olbrzyma zostaną rozrzucone w przestrzeń kosmiczną. Jeżeli jednak połączona masa obydwu jąder znajduje się poniżej granicy TOV, to połączą się one w jedną gwiazdę neutronową.
Temperatura na powierzchni gwiazd neutronowych przekracza 109K i jest znacznie wyższa niż temperatura większości gwiazd. W normalnych gwiazdach do fuzji jądrowej dochodzi jedynie w ich wnętrzach, natomiast w przypadku TŻO spekuluje się, że do fuzji może dochodzić także na powierzchni gwiazdy neutronowej wśród materiału czerwonego olbrzyma, który się tam zbiera. Możliwe jest także, że wodór może przekształcać się w inne izotopy niż w czasie gwiazdowej nukleosyntezy, a nawet że dochodzi tam do procesu rp normalnie mającego miejsce podczas wybuchu supernowych.
Okres życia TŻO jest stosunkowo krótki z powodu ich szybkiej utraty masy w wyniku akrecji materiału olbrzyma na powierzchnię gwiazdy neutronowej i utraty materii z zewnętrznej powierzchni olbrzyma (z czego ten drugi proces jest dominujący). Szacuje się, że obiekty takie mogą istnieć 105–106 lat.
TŻO kończą swój żywot, kiedy w ich jądrach zabraknie elementów do procesu rp lub kiedy masa zewnętrznej powłoki spadnie poniżej masy krytycznej (dla dużych TŻO szacowanej na ~14M☉). Dalszy los wewnętrznej gwiazdy neutronowej może potoczyć się różnymi drogami. Jeżeli dojdzie do akrecji znacznej części zewnętrznej powłoki na jądrze gwiazdy, to może z niej powstać czarna dziura. Bardziej prawdopodobne jest, że spadająca materia „podkręci” gwiazdę neutronową i powstanie z niej szybki milisekundowy pulsar (okres obrotu rzędu 10 – 100 ms). Zewnętrzna powłoka gwiazdy może ostatecznie sformować dysk wokół jądra, z którego mogą powstać planety lub nawet gwiazdy o niskiej masie.

</doc>
<doc id="2363106" url="https://pl.wikipedia.org/wiki?curid=2363106" title="Czerkaszczyna Czerkasy">
Czerkaszczyna Czerkasy

Czerkaszczyna Czerkasy (ukr. «Черкащина» Черкаси), właśc. Objednanyj profesionalnyj futbolnyj kłub „Czerkaszczyna” Czerkasy (ukr. Об'єднаний професіональний футбольний клуб «Черкащина» Черкаси) - ukraiński klub piłkarski z siedzibą w Czerkasach.
Występuje w rozgrywkach ukraińskiej Druhiej Lihi.
Historia.
Chronologia nazw: 
Klub Piłkarski "Sławutycz Czerkasy" został założony w Czerkasach 10 czerwca 2010 roku na bazie klubu Dnipro Czerkasy, który został rozformowany w maju 2009. 
W 2011 debiutował w rozgrywkach Amatorskiej Lihi. 20 czerwca 2011 otrzymał status klubu profesjonalnego i w lipcu 2011 roku debiutował w Drugiej Lidze.
4 lipca 2014 po fuzji z amatorskim klubem Zoria Biłozirja zmienił nazwę na "Sławutycz-Zoria Czerkasy", ale już wkrótce 21 lipca przyjął nazwę "Czerkaśkyj Dnipro Czerkasy".
Od 31 października 2017 pełna nazwa klubu brzmiała "Zjednoczony klub piłkarski społeczności terytorialnych obwodu czerkaskiego "Czerkaśkyj Dnipro -Akademia Biłozirja" (ukr. "Об'єднаний футбольний клуб територіальних громад Черкащини "Черкаський Дніпро-Академія Білозір'я").
W lipcu 2018 klub zmienił nazwę na Czerkaszczyna-Akademia Biłozirja.
Latem 2019 wrócił do Czerkas, zmieniając nazwę na Czerkaszczyna Czerkasy.

</doc>
<doc id="2363114" url="https://pl.wikipedia.org/wiki?curid=2363114" title="Paracas (miasto)">
Paracas (miasto)

Paracas − miasto portowe w Peru, położone w pobliżu Parku Narodowego Paracas ("Reserva Nacional de Paracas"). Znane z tego, iż 7 września 1820 roku wylądował w nim gen. José de San Martín rozpoczynając marsz dla wyzwolenia Peru.

</doc>
<doc id="2363118" url="https://pl.wikipedia.org/wiki?curid=2363118" title="U Aquarii">
U Aquarii

U Aquarii – gwiazda zmienna typu R Coronae Borealis położona w gwiazdozbiorze Wodnika. Według niektórych hipotez gwiazda jest obiektem Thorne-Żytkow, olbrzymem z gwiazdą neutronową w jądrze.

</doc>
<doc id="2363135" url="https://pl.wikipedia.org/wiki?curid=2363135" title="Dystrykt Marcona">
Dystrykt Marcona

Dystrykt Marcona – dystrykt w Peru w prowincji Nazca. Stolicą dystryktu jest miasto San Juan de Marcona. Rejon Marcona znany jest ze znajdujących się tam złóż rud żelaza. Oprócz górnictwa głównym zajęciem ludności jest rybołówstwo.
Dystrykt zajmuje powierzchnię ok. 1955,36 km², zamieszkiwany jest przez ok. 12 tys. mieszkańców (dane z 2007 roku). Głównym przedsiębiorstwem, zajmującym monopolistyczną pozycję na terenie dystryktu jest firma wydobywcza Shougang-Hierro Peru, należąca do chińskiego koncernu Shougang Corporation, która prowadzi odkrywkową kopalnię rud żelaza. Budynki będące jej własnością zajmują większość powierzchni stolicy dystryktu.

</doc>
<doc id="2363138" url="https://pl.wikipedia.org/wiki?curid=2363138" title="Universidad Ricardo Palma">
Universidad Ricardo Palma

Universidad Ricardo Palma (URP) – uniwersytet utworzony w 1969 roku w Limie (Peru), autonomiczny od 1971 roku. URP kształci ponad 10 tys. studentów w różnych dziedzinach (np. nauki przyrodnicze, techniczne, sztuka, prawo i stosunki międzynarodowe), na kilkunastu kierunkach kształcenia. Oferuje też studia podyplomowe oraz prowadzi kształcenie na odległość i badania naukowe w wielu dziedzinach. W roku 2011 zajmował 1907. miejsce w światowym rankingu popularności uniwersytetów i 8. miejsce wśród 57. uniwersytetów peruwiańskich.
Patron uczelni.
Ricardo Palma (1833–1919) był pisarzem i bibliotekarzem peruwiańskim, który brał też udział w życiu politycznym. Za swoje liberalne poglądy został w roku 1860 wygnany z kraju. Po powrocie, w latach 1884–1912, był dyrektorem Biblioteki Narodowej w Limie ("Biblioteca Nacional del Peru"). Jest autorem m.in. 12. tomów "Tradiciones peruanas" (Tradycje Peru), wydawanych w okresie 1872–1915, które są rodzajem kronik historyczno–obyczajowych, częściowo opartych na źródłach bibliograficznych. Ten nowy gatunek literacki nazwano "tradiciones".
W grudniu 1997 roku w URP utworzono "Instituto Ricardo Palma", którego celem jest upowszechnianie prac patrona uniwersytetu, dotyczących peruwiańskiej tradycji.
Jednostki organizacyjne i kierunki studiów.
URP prowadzi kształcenie na ośmiu wydziałach (poziom licencjacki, magisterski i wyższy, zobacz – zestawienie poniżej). W zakresie kursów pielęgniarstwa współpracuje ze azkołami pielęgniarstwa "Padre Luis Tezza" i "San Felipe". Poza wydziałami w uczelni działają instytuty, centra naukowe i inne jednostki organizacyjne, np.:

</doc>
<doc id="2363144" url="https://pl.wikipedia.org/wiki?curid=2363144" title="III. Kerületi TVE">
III. Kerületi TVE

III. Kerületi TUE – węgierski klub piłkarski z siedzibą w Budapeszcie, w III. dzielnicy – Óbuda. Obecnie klub uczestniczy w rozgrywkach Nemzeti Bajnokság III. Jest to jeden z najstarszych klubów sportowych z sekcją piłkarską na Węgrzech.
Historia.
Powstanie klubu.
Klub powstał 24 stycznia 1887 roku jako III. kerületi Torna és Vívó Egylet. Jest trzecim najstarszym klubem sportowym na Węgrzech - po Nagykanizsai TE 1866 i budapeszteńskim Újpest FC. Klub powstał w odpowiedzi na rosnące zainteresowanie ludności miejskiej aktywnością fizyczną i sportowym trybem życia. Początkowo w klubie dominującymi sekcjami była szermierka i lekka atletyka. Równocześnie rozwijała się sekcja piłki nożnej, która przyniosła klubowi największy rozgłos. Rozwój sekcji piłkarskiej rozpoczął się w pełni po przyłączeniu do klubu części klubu Budai Football Csapat.
III. kerületi TVE a inne kluby sportowe w Óbudzie.
W niektórych źródłach jako datę powstania klubu podaje się rok 1872. Wówczas doszło do połączenia Óbudai Torna Egylet i części klubu Budai Football Csapat, w wyniku czego klub Óbudai Torna Egylet zyskał drużynę piłki nożnej. Do 1942 roku Óbudai Torna Egylet był jednak klubem w pełni niezależnym od III. kerületi TVE.
Początek XX wieku.
Od 1902 roku klub uczestniczył w rozgrywkach drugiej ligi węgierskiej, lokując się w każdym sezonie w czołówce tabeli. Awans do pierwszej ligi udało się uzyskać dopiero na sezon 1911/1912. Debiutancki sezon w pierwszej lidze zakończył się jednak spadkiem. Kolejny awans został uzyskany już po roku gry w drugiej lidze.
W czasie I wojny światowej klub uczestniczył w najważniejszych rozgrywkach amatorskich na Węgrzech.
Lata 20. były zdecydowanie najlepszym okresem w ligowej historii klubu. W latach 1920-1929 klub trzykrotnie zajmował 4. miejsce i trzykrotnie 5. miejsce w lidze.
W sezonie 1930/31 klub zdobył Puchar Węgier w finale pokonując Ferencvárosi TC 4-1.
W latach 30. klub nie osiągnął już tak dobrych wyników w lidze węgierskiej jak w poprzedniej dekadzie. Zwieńczeniem tego było 13. miejsce w sezonie 1936/1937 i spadek od razu do trzeciej ligi.
Okres po II wojnie światowej.
W 1942 roku, występując jako III. Kerületi Árpád klub przejął sekcję piłkarska z innego klubu z dzielnicy Óbuda - Óbudai Torna Egylet. W tym samym roku klub stał się jednym z organów sportowych działających w strukturach faszystowskiego ugrupowania MOVE (Magyar Országos Véderő Egylet - Węgierskie Stowarzyszenie Obrony Narodowej) i zmienił nazwę na Árpád Magyar Országos Véderő Egylet Óbudai Torna Egylet (MOVE ÓTE). Po wojnie, w 1945 roku doszło do włączenia całego ÓTE w struktury III. Kerületi.
Włączenie Węgier do bloku socjalistycznego wywarło także zmiany w klubie. W 1945 roku klub został włączony do struktur MaDISz (Magyar Demokratikus Ifjúsági Szövetség - Węgierskie Stowarzyszenie Młodzieży Demokratycznej) i występował przez rok jako III. ker. MaDISz TVE.
W kolejnych latach klub był włączony w struktury państwowych zakładów przemysłu tekstylnego i tajnej milicji państwowej - AVH.
Zmiany zarządzających polityką klubową podmiotów nie przełożyły się jednak na sukcesy sportowe klubu. Od spadku po sezonie 1936/1937 klub grał w drugiej, trzeciej i czwartej lidze węgierskiej.
Ostatnie lata.
Do Nemzeti Bajnokság I zespół z Óbudy powrócił dopiero w sezonie 1996/1997. Drużyna zakończyła sezon na 15. miejscu i o pozostanie w lidze musiała zagrać baraż z Diósgyőri FC. W dwumeczu lepsza okazała się drużyna z Miszkolca i III. Kerületi kolejny raz spadł z I ligi. Po roku w II lidze ponownie udało się uzyskać awans do I ligi. Mimo zyskania dużego sponsora w postaci koncernu AutoTrader klub zakończył sezon na ostatnim, 18. miejscu, będąc w całym sezonie zdecydowanie najgorszym zespołem w lidze. Po sezonie 1999/2000, spędzonym w drugiej lidze, klub zawiesił na dwa sezony działalność sekcji ligowej klubu.
Po przerwie i zmianie nazwy na obecną, klub powrócił do rozgrywek ligowych na 5. szczeblu (BLSZ II). Szybko awansował do BLSZ I, a po dalszych kilku sezonach do NB III, obecnie walcząc o awans do II ligi. W 2017 r. stadion klubu przeszedł gruntowną renowację wraz z zadaszoną trybuną główną.

</doc>
<doc id="2363146" url="https://pl.wikipedia.org/wiki?curid=2363146" title="Mario Party 9">
Mario Party 9

Mario Party 9 – japońska konsolowa gra z serii "Mario Party" wydana w 2012 roku przez Nintendo. Była pierwszą grą w serii, która była tworzona przez NDcube, a nie Hudson Soft, które zostało wchłonięte przez Konami w marcu 2012 roku.
Mario Party 9 była drugą i ostatnią grą z serii wydaną na Wii i jej następcami były na 3DS wydana w 2013 roku oraz Mario Party 10 na Wii U wydana w 2015 roku.
7 czerwca 2011 roku gra została oficjalnie zaprezentowana na targach Electronic Entertainment Expo.

</doc>
<doc id="2363151" url="https://pl.wikipedia.org/wiki?curid=2363151" title="Dueti 1988–2005">
Dueti 1988–2005

Dueti 1988-2005 - kompilacja zespołu Hari Mata Hari. Została wydana w 2006 roku.

</doc>
<doc id="2363152" url="https://pl.wikipedia.org/wiki?curid=2363152" title="Jacek Mączka">
Jacek Mączka

Jacek Mączka (ur. 1965 w Sanoku) – polski poeta, literaturoznawca, nauczyciel akademicki.
Wykształcenie.
Absolwent I Liceum Ogólnokształcącego im. Komisji Edukacji Narodowej w Sanoku z 1984. W 1991 ukończył literaturoznawstwo na Uniwersytecie Rzeszowskim. W 2006 uzyskał stopień doktora nauk humanistycznych w zakresie literaturoznawstwa na Uniwersytecie Rzeszowskim za rozprawę "Światopogląd poetycki Janusza Szubera".
Twórczość.
Finalista XII Ogólnopolskiego Konkursu Poetyckiego im. Jacka Bierezina 2006 i laureat Tyskiej Zimy Poetyckiej. Publikował m.in. w „Gazecie Wyborczej”, „Rzeczpospolitej”, „Studium”, „Więzi”. Jego wiersze przetłumaczono na język angielski. Autor monografii "Powidła dla Tejrezjasza. O poezji Janusza Szubera". Członek władz Korporacji w Sanoku.
Kariera zawodowa.
Starszy wykładowca w Państwowej Wyższej Szkole Zawodowej im. Jana Grodka w Sanoku i polonista w I Liceum Ogólnokształcącym im. KEN w Sanoku. W 2012 nie uzyskał stopnia doktora habilitowanego nauk humanistycznych w zakresie literaturoznawstwa na Uniwersytecie Jagiellońskim za rozprawę "Powidła dla Tejrezjasza. O poezji Janusza Szubera".

</doc>
<doc id="2363162" url="https://pl.wikipedia.org/wiki?curid=2363162" title="Alfred Emanuel Smith">
Alfred Emanuel Smith



</doc>
<doc id="2363164" url="https://pl.wikipedia.org/wiki?curid=2363164" title="Zbigniew Sulatycki">
Zbigniew Sulatycki

Zbigniew Paweł Sulatycki (ur. 23 sierpnia 1933 w Skarżysku-Kamiennej) – polski inżynier, kapitan żeglugi wielkiej, publicysta, działacz katolicki, były wiceminister transportu i gospodarki morskiej.
Życiorys.
W 1973 ukończył studia w Wyższej Szkole Morskiej w Gdyni. Od 1961 do 1976 pracował na stanowiskach od marynarza do oficera w Polskich Liniach Oceanicznych. Następnie, do 1980 był zatrudniony jako inspektor ds. bezpieczeństwa żeglugi w Urzędzie Morskim w Gdyni. Od 1980 do 1983 pracował w Porcie Gdynia, a następnie w Międzyportowym Pilotażu Bałtyckim. W 1983 założył spółkę z o.o. SULSHIP.
Od 1991 do 1993 był z ramienia Zjednoczenia Chrześcijańsko-Narodowego podsekretarzem stanu w Ministerstwie Transportu i Gospodarki Morskiej w rządach Jana Olszewskiego i Hanny Suchockiej. W wyborach parlamentarnych w 1993 bez powodzenia kandydował do Senatu w województwie gdańskim z ramienia Katolickiego Komitetu Wyborczego „Ojczyzna”. Objął funkcję prezesa Towarzystwa Morsko-Gospodarczego im. Eugeniusza Kwiatkowskiego, którą sprawował do stycznia 2012, gdy został honorowym prezesem tej organizacji. W 2005 został honorowym członkiem Unii Stowarzyszeń i Organizacji Polskich w Ameryce Łacińskiej. Publikuje m.in. w „Naszym Dzienniku”. W 2016 został przewodniczącym Konwentu Morskiego.

</doc>
<doc id="2363165" url="https://pl.wikipedia.org/wiki?curid=2363165" title="Reał Farma Odessa">
Reał Farma Odessa

Reał Farma Odessa (ukr. Футбольний клуб «Реал Фарма» Одеса, "Futbolnyj Kłub „Reał Farma” Odesa") – ukraiński klub piłkarski z siedzibą w Odessie. Założony w roku 2000 jako "Limed Pokrowskie Odessa".
Występuje w rozgrywkach ukraińskiej Druhiej-lihi. 
Historia.
Chronologia nazw: 
Klub Piłkarski "Limed Pokrowskie Odessa" został założony w Odessie w roku 2000. Przez dłuższy występował w rozrywkach lokalnych i obwodowych. Na początku istnienia często zmieniał sponsorów oraz odpowiednio nazwy – nazywał się "Real Pokrowskie-Lilia Odessa", "Real Pokrowskie Odessa". Od roku 2005 występował jako "Real-Pharm Odessa". W marcu 2011 zmienił lokalizację na Jużne i zmienił nazwę na "Real Pharm Jużne". W 2011 debiutował w rozgrywkach Amatorskiej Lihi. 20 czerwca 2011 otrzymał status klubu profesjonalnego i w lipcu 2011 roku debiutował w Drugiej Lidze. Przed rozpoczęciem sezonu 2013/14 klub przeniósł się do Owidiopola i zmienił nazwę na "Reał Farma Owidiopol". W czerwcu 2015 powrócił do Odessy i zmienił nazwę na "Reał Farma Odessa".

</doc>
<doc id="2363174" url="https://pl.wikipedia.org/wiki?curid=2363174" title="Circuit of the Americas">
Circuit of the Americas

Circuit of the Americas − tor wyścigowy położony w pobliżu miasta Austin w Stanach Zjednoczonych w stanie Teksas. Tor został oddany do użytku w 2012. W listopadzie 2012 roku zostało zorganizowane na nim po raz pierwszy od 2007 roku Grand Prix Stanów Zjednoczonych.
Rekord okrążenia został ustanowiony przez Charlesa Leclerca podczas Grand Prix Stanów Zjednoczonych w 2019 roku. Wynosi on 1:36.169.

</doc>
<doc id="2363175" url="https://pl.wikipedia.org/wiki?curid=2363175" title="Crédit Agricole Suisse Open Gstaad 2011">
Crédit Agricole Suisse Open Gstaad 2011

Crédit Agricole Suisse Open Gstaad 2011 – tenisowy turniej ATP z cyklu Swiss Open Gstaad rozgrywany w dniach 25–31 lipca 2011 roku w Gstaad na kortach ziemnych o puli nagród 398 250 euro.

</doc>
<doc id="2363177" url="https://pl.wikipedia.org/wiki?curid=2363177" title="Balade 1992–2002">
Balade 1992–2002

Balade 1992-2002 – kompilacja zespołu Hari Mata Hari. Została wydana w 2003 roku.

</doc>
<doc id="2363178" url="https://pl.wikipedia.org/wiki?curid=2363178" title="Allianz Suisse Open Gstaad">
Allianz Suisse Open Gstaad



</doc>
<doc id="2363180" url="https://pl.wikipedia.org/wiki?curid=2363180" title="San Juan de Marcona">
San Juan de Marcona

San Juan de Marcona – portowo-górnicze miasto w Peru, w prowincji Nazca, w dystrykcie Marcona, zamieszkałe przez ponad 10 tys. mieszkańców; będące znaczącym ośrodkiem wydobycia rud żelaza i lokalnym ośrodkiem handlu.

</doc>
<doc id="2363189" url="https://pl.wikipedia.org/wiki?curid=2363189" title="PGE Arena">
PGE Arena



</doc>
<doc id="2363195" url="https://pl.wikipedia.org/wiki?curid=2363195" title="Ptaki łowne">
Ptaki łowne



</doc>
<doc id="2363203" url="https://pl.wikipedia.org/wiki?curid=2363203" title="Su Song">
Su Song

Su Song (; ur. 1020, zm. 1101) – jeden z największych uczonych chińskich, człowiek renesansu epoki Song: astronom, kartograf, farmakolog, zoolog, botanik, poeta i inżynier. Pełnił także funkcje urzędnicze, m.in. ambasadorskie. Jednym z jego największych osiągnięć było zbudowanie zegara wodnomechanicznego.
Su Song był konstruktorem dwunastometrowej wieży zegarowej w średniowiecznym Kaifengu, z napędzanym wodą mechanicznym zegarem, w którym zastosował mechanizm wychwytowy (mechanizm stosowany do dzisiaj w zegarkach mechanicznych). Mechanizm wychwytowy zastosowany w zegarze przez Su Songa, został wcześniej wynaleziony przez mnicha buddyjskiego Yi Xinga i urzędnika państwowego Liang Lingzana w 725 r. Był stosowany do sterowania napędzaną hydraulicznie sferą armilarną, chociaż sfera armilarna Su Songa była pierwszą, która miała mechaniczny mechanizm zegarowy. W wieży zegarowej Su Songa została po raz pierwszy zastosowana przekładnia łańcuchowa; "tian ti" (天梯, „niebiańska drabina”), jak ją nazywał w swoim traktacie. Dzięki 133 mechanizmom zegar wskazywał i wybijał godziny. Traktat Su Songa o wieży zegarowej, "Xinyi Xiangfayao" (新儀象法要), przetrwał do dnia dzisiejszego, chociaż został napisany w 1092 r. i wydrukowany w 1094 r. Książka była analizowana przez wielu historyków m.in. Josepha Needhama. Jednak sam zegar został zdemontowany podczas najazdu Dżurdżenów w 1127 r. i chociaż starano się go ponownie zamontować, to jednak te próby zakończyły się niepowodzeniem. Chociaż "Xinyi Xiangfayao" jest jego najbardziej znanym dziełem, znane są również inne jego prace m.in. traktat o farmakologii "Bencao Tujing (Ilustrowana farmakopea)". W tym ostatnim dziele omawiał również tematy związane z mineralogią, zoologią, botaniką i metalurgią.
Chociaż jezuici, którzy w latach późniejszych odwiedzali Chiny, tacy jak Matteo Ricci i Nicolas Trigault, wspominali o chińskich zegarach, w których był napęd mechaniczny, dawni Europejczycy błędnie sądzili, że Chińczycy nie wyszli poza poziom klepsydry, świeczki i zegara słonecznego. Wierzyli, że zegary mechaniczne były czymś nowym dla Chińczyków oraz były czymś wartościowym, co Europa mogła im zaoferować. Chociaż nie tak widoczne jak w czasach dynastii Song, teksty z czasów dynastii Ming (1368–1644) opisywały prawie nieprzerwaną historię projektów i wzorów zegarów mechanicznych w Chinach od XIII do XVI wieku.
Życiorys.
Su Song urodził się w pobliżu miasta Quanzhou (na terenie należącym obecnie do prowincji Fujian). Astronomią interesował się od młodości – studiował ruchy nieba z wykorzystaniem małej sfery armilarnej, którą miał w domu. Podobnie jak współczesny mu Shen Kuo (1031–1095) był polihistorem; jego talenty szybko dały o sobie znać – po egzaminach cesarskich w 1042 roku zdobył najwyższy tytuł "jinshi". Według jego kolegi z cesarskiej Akademii Hanlin, Ye Mengde (1077–1148), Su zdobył owo najwyższe wyróżnienie za pracę o chińskich kalendarzach. Został redaktorem w Akademii Hanlin, zajmującej się m.in. przygotowaniem wydań ksiąg klasycznych i komentarzy do nich. Tam w 1063 roku Su Song dokonał gruntownej redakcji księgi Huainanzi z czasów dynastii Han. W wolnych chwilach zajmował się poezją i zbieraniem antyków.
Zainteresowania kalendarzem i astronomią pomogły mu w karierze urzędniczej, w której doszedł do rangi ministra ds. personelu, a dokładniej wiceministra ("shilang"). Następnie został ministrem sprawiedliwości ("xingbu shangshu") (1086). Pod koniec kariery tytułowano go m.in. Cesarskim Nauczycielem Jego Wysokości Następcy Tronu, Wielkim Protektorem Armii czy Kaiguo Markizem Wukong. Jako polityk nie zaangażował się w spór między reformatorami, którym przewodził Wang Anshi, a konserwatywnym stronnictwem pod wodzą Sima Guanga.
Dwukrotnie, w 1068 i 1077 roku, odbywał misje ambasadorskie do państwa Kitanów – Liao. Podczas misji 1077 roku zorientował się, że kitański kalendarz jest dokładniejszy od chińskiego. Różnica między kalendarzami mogła spowodować skandal dyplomatyczny, ponieważ chińska delegacja miała złożyć cesarzowi Liao życzenia z okazji przypadających na przesilenie zimowe urodzin. Ambasadorowie – na podstawie chińskiego (błędnego) kalendarza – mieli zamiar złożyć je w niewłaściwym dniu. Su Song, dzięki erudycji i znajomości klasyków, zatuszował różnice i przekonał gospodarzy, by zgodzili się na złożenie przez chińską delegację gratulacji w dniu, w którym zamierzała, dzięki czemu błąd nie wyszedł na jaw i honor Chin nie ucierpiał.
Po powrocie przyznał jednak przed cesarzem Zhezongiem, że to kitański kalendarz był dokładniejszy; wiadomość ta spowodowała usunięcie z pracy całego personelu Biura Astronomii i – co ważniejsze – skłoniła cesarza do sfinansowania budowy wieży zegarowej, która dokładnością miała przewyższyć kitańskie osiągnięcia. W latach 1081–1083 na polecenie dworu skompilował obszerną i szczegółową historię stosunków Song–Liao od czasów zawarcia pokoju w 1005 roku. Dzieło to, "Huayi luwei xinlu", zawierało dokładne opisy obyczajów Kitanów, struktury ich rządów, mapy i trasy podróży songowskich wysłanników; wiadomo też, że kilka rozdziałów dotyczyło kwestii rytualnych. Niestety, jedynie przedmowa zachowała się w dziełach zebranych Su Songa.
Osiągnięcia naukowe.
Farmakologia, botanika, zoologia i mineralogia.
W 1070 roku Su Song wraz z zespołem uczonych zredagował "Bencao Tujing" ("Ilustrowaną farmakopeę"), z oryginalnego materiału źródłowego zebranego w latach 1058–1061; było to przełomowe dzieło w botanice farmakologicznej, a także zoologii i mineralogii. Podczas opracowywania źródeł farmaceutycznych Su współpracował z uczonymi takimi jak Zhang Yuxi, Lin Yi i Zhang Dong. Traktat zawiera informacje o wielu lekach, m.in. o wykorzystaniu efedryny do celów leczniczych. Obejmuje też wiele cennych treści z dziedziny metalurgii, przemysłu żelaznego i stalowego w jedenastowiecznych Chinach. Su Song usystematyzował opisy minerałów i ich zastosowań w medycynie, np. wykorzystywanie różnych form miki w leczeniu niestrawności. Pisał o strukturze rodzimego cynobru, znakach, jakie towarzyszą złożom rud i opisywał różne formy krystaliczne. Podobnie jak późniejszy, niemiecki uczony Georgius Agricola, który pisał o żyłach złóż tworzonych przez wody krążące pod powierzchnią ziemi, Su Song opisywał tworzenie się żył węglanu miedzi (wcześniej jeszcze księga "Rihua Bencao" z 970 roku opisywała taki proces w odniesieniu do siarczanu miedzi). W swej księdze Su jako pierwszy w Chinach daje farmaceutyczne opisy roślin takich jak len, pokrzywa "Urtica thunbergiana" i "Corchoropsis tomentosa". Według Edwarda H. Schafera, Su dokładnie opisał najszlachetniejszą odmianę realgaru (z Wudu Shan): ciemnoczerwony kolor, występowanie (buły w wąwozie rzecznym) i formę – zbitą, drobnokrystaliczną masę, w której tkwią większe kryształy; zaznaczył wielkość (od groszku do orzecha włoskiego) i przezroczystość kryształów wysokiej jakości. Powołując się na starożytne dzieła autorstwa Zheng Xuana (127–200), Su uważał, że lekarze z czasów dynastii Zhou (1046–256 p.n.e.) używali realgaru jako lekarstwa na wrzody. „Pięcioma truciznami” wykorzystywanymi w leczeniu choroby wrzodowej w okresie Zhou – jak uważano za czasów Su Songa – miały być cynober, realgar, chalkantyt, ałun i magnetyt.
Su systematycznie opisywał zwierzęta i środowisko, w jakim można je było znaleźć, m.in. różne gatunki słodko- i słonowodnych krabów. Zauważył na przykład, że słodkowodny krab "Eriocher sinensis" występuje zarówno w płynącej przez Anhui Huai He, w ciekach wodnych w pobliżu stolicy, jak również w stawach i bagnach Hebei. Książka Su zachowała się jako kopia w "Bencao gangmu" Li Shizhena (1518–1593), lekarza i farmakologa z czasów dynastii Ming (1368–1644).
Astronomia.
Su Song zgromadził wokół siebie grono doskonałych inżynierów i astronomów, z którymi współpracował przy różnych projektach. Efektem tych prac był jeden z najświetniejszych chińskich traktatów horologicznych, "Xinyi Xiangfayao" (dosł. „Podstawy nowej metody mechanizacji obrotu sfery armilarnej i globusa niebiańskiego”), napisany w 1092 roku i stanowiący "opus magnum" autora. Szczęśliwie księga ta zachowała się do naszych czasów, łącznie z 47 ilustracjami ukazującymi szczegółowo detale konstrukcji mechanizmów wieży zegarowej, wzniesionej przez Su.
"Xinyi Xiangfayao" składa się z trzech części:
Horologia i inżynieria.
W 1086 roku cesarz Zhezong nakazał budowę zegara astronomicznego. Symboliczny związek między mechaniką nieba a mechaniką zegara (oraz między Mandatem Niebios a władzą cesarską) był jednym z powodów, dla których cesarz zdecydował o budowie zegara. Symbolikę tę ukazywał też fakt, że obraz wodnego zegara astronomicznego umieszczany był na wozach biorących udział w wielkich procesjach podczas uroczystości państwowych, co widać na przykład w grafikach zebranych w "Ilustracjach Wielkiej Procesji Cesarskich Powozów" z 1053 roku.
Zbudowana w Kaifengu dwunastometrowa wieża, zawierająca napędzany wodą mechaniczny zegar astronomiczny, była największym dziełem Su Songa. Wykorzystał on pomoc Han Gongliana, sekretarza w Ministerstwie Służby Państwowej, który dzięki swej rozległej wiedzy matematycznej, mógł przeprowadzić niezbędne obliczenia do konstrukcji mechanizmu wieży. Najpierw Su wykonał niewielki model drewniany w 1088 roku, testując jego budowę. Po sprawdzeniu konstrukcji, na polecenie cesarskie wykonano pełnoskalową konstrukcję, do której w 1090 roku wykonano wieńczące ją elementy brązowe. Prezentując swą wieżę zegarową cesarzowi, Su Song zharmonizował przepływ wody napędzającej urządzenie z nieprzerwanym ruchem niebios, który to ruch symbolizował nieprzerwaną moc cesarza. W 1094 roku Su Song wydał dzieło opisujące zegar (część wspomnianego "Xinyi Xiangfayao"), w której użył do opisu mechanizmu zegara terminologii związanej z imperialną symboliką. Tak więc główny pionowy wał napędowy stał się „Filarem Nieba”, jego dolne łożysko – „Biegunem Ziemskim”, a skośne koło napędowe: „Kołem Niebiańskim”.
Ukończona konstrukcja mogła się poszczycić wieloma nowatorskimi rozwiązaniami. Na szczycie znajdowała się napędzana przez mechanizm wodny sfera armilarna, ważąca 10 do 20 ton oraz brązowy globus nieba o średnicy ok. 1,3 metra. Mechanizm zegarowy napędzał też figurki ubrane w typowe stroje chińskie, które o określonych porach wyłaniały się z miniaturowych drzwiczek i pokazywały plakietki z wypisaną godziną; upływ czasu sygnalizował dźwięk bębnów i dzwonów. Wymagało to zastosowania złożonego mechanizmu przekładni, zmieniającego ruch pionowy na poziomy, a przede wszystkim skutecznego mechanizmu wychwytowego, by umożliwić regularną pracę. Wszystko to zamknięte było w ozdobnej chińskiej pagodzie. Po ukończeniu, wieżę nazwano "Shui Yun Yi Xiang Tai", czyli „Wieżą Napędzanych Wodą Sfery i Globusa”.
J. Needham zaznacza, że po wynalezieniu mechanizmu wychwytowego ok. 725 roku (czasy dynastii Tang), bardzo rozwinęło się wytwarzanie kół zębatych i mechanizmów sprzęgłowych z żelaza i brązu, aczkolwiek kontynuowano też budowanie mechanizmów drewnianych, które m.in. nie wymagały tak intensywnego smarowania. Arcymistrzowskie dzieło Su Songa było więc ukoronowaniem procesu długiego rozwoju myśli technicznej.
Całkowitą nowością było zastosowanie napędu łańcuchowego, którego najstarszy zachowany opis znajduje się w "Xinyi Xiangfayao". Aczkolwiek maszyny wykorzystujące zamknięte pętle znane były już wcześniej (choćby chińskie pompy łańcuchowe znane od II w. n.e.), był to pierwszy znany wypadek, gdy zamkniętą pętlę wykorzystano wyłącznie do przenoszenia energii między częściami urządzenia.
Dziedzictwo konstrukcji Su Songa.
Kilkadziesiąt lat po śmierci konstruktora, stołeczny Kaifeng został oblężony i zdobyty w 1126 roku przez Dżurdżenów, armię wywodzącą się z Mandżurii Dynastii Jin. Najeźdźcy rozebrali wieżę zegarową i w częściach przewieźli do własnej stolicy (współcześnie Pekin), gdzie ją odtworzyli, jednak ze względu na wielką złożoność mechanizmu, nie byli w stanie poprawnie jej reperować; ponadto, ze względu na różnicę szerokości geograficznej między Kaifengiem a Pekinem, montaż paralaktyczny sfery armilarnej nie był prawidłowo zorientowany na biegun niebieski i konieczne były poprawki. W 1195 roku wieżę zniszczył piorun. Mechanizm nie został już odtworzony, odrestaurowano jedynie sferę armilarną, która ostatecznie, między rokiem 1214 a 1216 wpadła w ręce następnych najeźdźców – Mongołów. Istniała, aczkolwiek uszkodzona, jeszcze w 1264 roku.
Po przenosinach dynastii Song na południe, uczeni, w tym dawni współpracownicy Su Songa, starali się odtworzyć jego dzieło. Yuan Weizhi próbował bez powodzenia zbudować sferę armilarną. Syn Su Songa, Su Xi, dostał w 1144 roku polecenie zbudowania nowego zegara astronomicznego. Su Xi przestudiował pisma ojca, ale nie zdołał sporządzić planów, na podstawie których można było zbudować zegar. Jedynie Shao E odlał dwie brązowe sfery, które choć proste i bez mechanizmu napędowego, umożliwiały jednak prowadzenie obserwacji. Zhu Xi, sławny filozof południowosongowski, usiłował odtworzyć zegar Su Songa, ale także nie odniósł sukcesu.
Jak zaznaczył sinolog i historyk Derk Bodde, zegar astronomiczny Su Songa nie spowodował powstania licznych zegarów, masowo produkowanych do powszechnego użytku; było to bowiem przedsięwzięcie sponsorowane przez państwo i przeznaczone do użytku cesarskich astronomów i astrologów. Niemniej wiedza o sporządzaniu takich maszyn nie umarła wraz z Su Songiem. Około 1150 roku pisarz Xue Jixuan zanotował istnienie czterech podstawowych typów zegarów: podstawowej klepsydry wodnej, zegara ogniowego, zegara słonecznego i zegara „z obracającymi się i przeskakującymi sprężynami” ("gun tan"). Następcy Songów z dynastii Yuan (1279–1368) także byli zainteresowani konstrukcją zegarów mechanicznych. Astronom Guo Shoujing, który od 1276 roku pracował nad odbudową obserwatorium w Pekinie, wzniósł tam napędzaną wodą sferę armilarną i zegar wyposażony w mechanizm wybijający godziny. Za czasów mingowskich konstruowano mechanizmy redukcyjne dla chińskich zegarów, z których część wykorzystywała do napędu nie siłę spadającej wody, lecz zsypującego się piasku; niektóre z zegarów mingowskich wykorzystywały prawdopodobnie redukcję obrotów na przekładniach w miejsce mechanizmu wychwytowego Su Songa. Najwcześniejszy schemat takiego zegara został sporządzony ok. 1370 roku przez Zhan Xiyuana; wykorzystywał on nie tylko koło z pojemnikami pochodzące z konstrukcji Su Songa, lecz także nowość, jaką była tarcza zegarowa, po której krążyła wskazówka, tak jak na ówczesnych zegarach europejskich.
Dziedzictwo tekstu Su Songa.
Po ukończeniu "Xinyi Xiangfayao" przez Su Songa w 1092 roku i dołączeniu doń ukończonego dzieła monograficznego o horologii w 1094 roku, oba teksty zostały opublikowane i szeroko rozpowszechnione drukiem na północy Chin (techniką drzeworytniczą). Na południu kraju dzieło było mniej znane aż do 1172 roku, kiedy to wydrukował je tam Shi Yuanzhi z Jiangsu.
Qian Zeng (1629–1699), uczony z przełomu Ming i Qing, posiadał stare wydanie dzieła Su i na jego podstawie wydał nowe, zwracając szczególną uwagę, by zachować tekst w stanie nienaruszonym, unikając parafrazowania i nieścisłości z tekstem oryginalnym. Jego wydanie wydrukował ponownie Zhang Xizu (1799–1844).
Tekst Su Songa o zegarze astronomicznym nie był jedynym dziełem na ten temat, które ukazało się za jego czasów. Kronika "Song Shi" (skompilowana w 1345 roku) zawiera informację o traktacie "Shuiyunhun Tianjiyao" (), którego autorem był Yuan Taifa (). Niestety, księga ta nie zachowała się.

</doc>
<doc id="2363204" url="https://pl.wikipedia.org/wiki?curid=2363204" title="Sve najljepše od Hari Mata Hari">
Sve najljepše od Hari Mata Hari

Sve najljepše od Hari Mata Hari - kompilacja zespołu Hari Mata Hari. Została wydana w 2001 roku.

</doc>
<doc id="2363206" url="https://pl.wikipedia.org/wiki?curid=2363206" title="La Oroya">
La Oroya

La Oroya (San Jerónimo de la Oroya) – górnicze miasto w Peru, liczące ok. 20 tys. mieszkańców. Jest znaczącym ośrodkiem przemysłu wydobywczego i hutniczego w Peru. Zaliczane jest do najbardziej zanieczyszczonych miast na świecie.

</doc>
<doc id="2363207" url="https://pl.wikipedia.org/wiki?curid=2363207" title="Płaszczyzna w">
Płaszczyzna w

Płaszczyzna w – płaszczyzna powstała z przekształcenia płaszczyzny Z na płaszczyznę z (nową) zmienną formula_1 która zastępuje zmienną formula_2 przez podstawienie:
Jest to tak zwane przekształcenie formula_4.
Powyższa zależność opisuje w istocie tzw. przekształcenie bilinearne stosowane też do przekształcania płaszczyzny S na płaszczyznę Z (zob. metoda Tustina).
Dokonując przekształcenia płaszczyzny Z na płaszczyznę w, do transmitancji formula_5 podstawia się:
gdzie formula_7
Należy przy tym zauważyć, że dziedzina formula_4 nie jest tym samym co zespolona dziedzina „s” przekształcenia Laplace’a. Aby wynik transformaty bilinearnej stał się równy dziedzinie „s”, sygnał musi być odpowiednio przekształcony, by odpowiednio uwzględnić nieliniową naturę transformaty bilinearnej (podobny wymóg występuje, gdy przekształcenie bilinearne używane jest do przekształcania płaszczyzny S na płaszczyznę Z).
Częstotliwości dziedziny formula_4 związane są z częstotliwościami dziedziny „s” następującą zależnością:
Jest to tak zwana charakterystyka zwichrowania częstotliwości (ang. "frequency warping characteristic").
Aby przeciwdziałać skutkom zwichrowania częstotliwości, można dokonać uprzedniego zwichrowania (ang. "pre-warp") równania dziedziny formula_11 wykorzystując odwrotną charakterystykę zwichrowania. Jeśli równanie zostanie poddane uprzedniemu zwichrowaniu przed transformacją, to położenie biegunów układu po transformacji będzie wierniej odzwierciedlać ich położenie z dziedziny „s”. W dziedzinie częstotliwości dokonuje się więc podstawienia:
Powyższe działanie w literaturze anglojęzycznej znane jest jako "prewarping".
Transformacja formula_4 motywowana jest tym, że transmitancja dyskretna formula_5 po podstawieniu formula_15 staje się zazwyczaj funkcją niewymierną i dlatego nie ma możliwości prowadzenia dalszej analizy dyskretnych charakterystyk częstotliwościowych na płaszczyźnie Z. Wówczas wyjściem z tej trudności jest transformacja płaszczyzny Z na płaszczyznę formula_16
Aby prowadzić analizę częstotliwościową układów dyskretnych, dokonuje się podstawienia, korzystając z powyższych równości, tak by z formula_5 otrzymać formula_18 następnie transmitancja ta może zostać przedstawiona w postaci wykresu Bodego lub wykresu Nyquista.

</doc>
<doc id="2363214" url="https://pl.wikipedia.org/wiki?curid=2363214" title="Hitovi 2">
Hitovi 2

Hitovi 2 - kompilacja zespołu Hari Mata Hari. Została wydana w 2000 roku.

</doc>
<doc id="2363223" url="https://pl.wikipedia.org/wiki?curid=2363223" title="Prince of Darkness (album Big Daddy Kane’a)">
Prince of Darkness (album Big Daddy Kane’a)

Prince of Darkness – czwarty studyjny album amerykańskiego rapera Big Daddy Kane’a. Został wydany w 1991 roku.

</doc>
<doc id="2363225" url="https://pl.wikipedia.org/wiki?curid=2363225" title="Hitovi 1">
Hitovi 1

Hitovi 1 - kompilacja zespołu Hari Mata Hari. Została wydana w 1999 roku.

</doc>
<doc id="2363226" url="https://pl.wikipedia.org/wiki?curid=2363226" title="Teme Sejko">
Teme Sejko

Teme Sejko (ur. 25 sierpnia 1922 w Konispolu k. Sarandy, zm. 31 maja 1961) – kontradmirał, dowódca Marynarki Wojennej Albanii w latach 1958-1960.
Życiorys.
Pochodził z zamożnej rodziny Czamów, mieszkających od pokoleń w Grecji. Był jednym z pięciorga dzieci Mehmeta Sejko, który posiadał dobra ziemskie w rejonie Filiates. W 1920 rodzina Sejko uciekła z Grecji i osiedliła się w Konispolu. Teme Sejko ukończył szkołę powszechną w Konispolu, a w latach 1939-1942 uczęszczał do gimnazjów w Szkodrze i w Tiranie. W gimnazjum w Tiranie związał się z ruchem komunistycznym, w 1943 wstąpił do Komunistycznej Partii Albanii.
Od grudnia 1942 współtworzył oddział partyzancki "Czamuria". 3 kwietnia 1943 został aresztowany przez włoskie władze okupacyjne, ale wkrótce wypuszczony z braku dowodów. W listopadzie 1943 został ciężko ranny w bitwie, w rejonie Symize k. Mallakastry. W 1944 szybko awansował w hierarchii partyzanckiej - we wrześniu 1944 został komisarzem politycznym jednego z batalionów, a 10 października zastępcą komisarza 18 Brygady Szturmowej. W składzie 18 Brygady wziął udział w bitwie o Tiranę, w listopadzie 1944. 25 grudnia 1944 w stopniu majora został mianowany szefem sekcji kontrwywiadu Wydziału Obrony Ludu (późniejsze Sigurimi). 
W maju 1945 wyjechał na studia w Akademii Wojskowej Frunzego w Moskwie, które ukończył z wyróżnieniem. 5 września 1949 w stopniu podpułkownika objął stanowisko szefa wydziału wywiadu w Ministerstwie Obrony. W grudniu 1955 został ponownie wysłany do Moskwy, aby tam kontynuować studia w Akademii Sztabu Generalnego im. K. Woroszyłowa. Ukończył studia w 1957 i powrócił do kraju.
17 stycznia 1958 objął stanowisko dowódcy Marynarki Wojennej Albanii, zaś w lipcu 1959 otrzymał awans na stopień kontradmirała. 28 lipca 1960 został aresztowany w budynku ministerstwa obrony. Uznany przez Sigurimi za agenta greckiego został pozbawiony stanowiska i zdegradowany. W toku śledztwa sugerowano, że do działalności szpiegowskiej na rzecz Jugosławii miał skłonić go brat, Taho, obaj też mieli prowadzić przygotowania do wojskowego zamachu stanu. Przed sądem stanęło 65 osób, w większości wywodzących się z Czamów. Sejko przyznał się do winy na procesie, licząc na łagodniejszy wymiar kary. Po kilkumiesięcznym procesie wyrok ogłoszono 30 maja 1961. Trzynastu oskarżonych, w tym Teme Sejko zostało skazanych na karę śmierci przez rozstrzelanie. Wyrok wykonano następnego dnia.
Teme Sejko był żonaty (żona Shpresa), miał trzech synów (Rajmond, Sulo, Sokol). Skazany na karę śmierci i rozstrzelany został jego starszy brat Taho oraz syn Sokol. Samobójstwo popełnił młodszy brat Sulo, a także żona T. Sejko - Shpresa.

</doc>
<doc id="2363231" url="https://pl.wikipedia.org/wiki?curid=2363231" title="Spółdzielcza Mleczarnia Spomlek">
Spółdzielcza Mleczarnia Spomlek

Spółdzielcza Mleczarnia Spomlek – polska spółdzielnia mleczarska, w której skład wchodzą zakłady w Radzyniu Podlaskim, Parczewie, Młynarach oraz Chojnicach. Spółdzielnia jest jednym z największych w Polsce producentów serów dojrzewających – liderem w kategorii serów szlachetnych.
Historia spółdzielni.
Spółdzielcza Mleczarnia „Spomlek” została utworzona w 1909 roku jako "Włościańska (chłopska) spółka mleczarska" w Woli Skromowskiej. Pierwszy zakład mleczarski w Radzyniu Podlaskim należący do spółdzielni założono w latach 30. XX wieku. Mleczarnia „Spomlek” jako pierwsza w Polsce stworzyła ser z dziurami Radamer oraz ser długo dojrzewający Bursztyn. Swoją obecną nazwę (dawniej OSM w Radzyniu Podlaskim) spółdzielnia przyjęła 1 czerwca 1991 roku na obradach Walnego Zebrania Przedstawicieli. Spółdzielnia posiada centralę w Radzyniu Podlaskim oraz oddziały produkcyjne w Parczewie, Młynarach (dawniej ESM Elbląg przyłączona do SM „Spomlek” w 2010 roku) oraz Chojnicach (dawniej OSM Chojnice przyłączona do SM „Spomlek” w 2014 roku).
Eksport.
Prawie 1/4 wyprodukowanych przez SM Spomlek serów znajduje odbiorców poza granicami Polski.

</doc>
<doc id="2363232" url="https://pl.wikipedia.org/wiki?curid=2363232" title="15 hitova">
15 hitova

15 hitova – kompilacja zespołu Hari Mata Hari. Została wydana w 1999 roku.

</doc>
<doc id="2363233" url="https://pl.wikipedia.org/wiki?curid=2363233" title="Frágil">
Frágil

Frágil - peruwiański zespół wykonujący rock progresywny. Jego nazwa nawiązuje do płyty Fragile grupy Yes. Początkowo grał covery utworów angielskich progresywnych grup, później zaczął wydawać własną twórczość nazwiązującą przede wszystkim do Genesis, ale także Yes i Jethro Tull.
W 1981 osiągnął krajowy sukces z singlem "Avenida Larco", do którego nakręcono pierwszy w historii Peru teledysk. W latach 90. miał już mniejszą popularność, do czego przyczyniły się zmiany składu, jednak reedycja pierwszej płyty w 1999 doprowadziła do odrodzenia zespołu.
Dyskografia:

</doc>
<doc id="2363237" url="https://pl.wikipedia.org/wiki?curid=2363237" title="Balade">
Balade

Balade – kompilacja zespołu Hari Mata Hari. Została wydana w 1997 roku.

</doc>
<doc id="2363239" url="https://pl.wikipedia.org/wiki?curid=2363239" title="Inca Kola">
Inca Kola

Inca Kola, znana również jako "the Golden kola" (tłum. złota kola) – pochodzący z Peru napój gazowany, produkowany od 1935 roku przez Corporación Lindley. Ma żółtobrązową barwę i słodki smak. Głównym składnikiem używanym do produkcji jest palczatka cytrynowa ("Cymbopogon citratus") znana w Polsce jako trawa cytrynowa. Sama formuła produkcji jest tajemnicą.
Historia.
W 1910 roku z Anglii do Peru wyemigrowała rodzina Lindleyów i założyła tam firmę "De Fabrica de Aguas Gaseosas La Santa Rosa". W 1935 roku wprowadziła ona na rynek napój bezalkoholowy Inca Kola. Lansowano go jako napój narodowy, umieszczając ikonę Inki na etykiecie i barwy narodowe Peru na pierwszych ciężarówkach dostawczych. W połowie lat 40. XX wieku Inca Kola była już liderem rynku w Limie i stale zwiększała sprzedaż, osiągając w 1970 roku poziom 38% udziału w rynku napojów gazowanych w Peru.
W 1936 roku z okazji imprezy sylwestrowej w klubie Country Club w Limie po raz pierwszy podano Coca-Colę publiczności w Peru. Nie udało jej się zdobyć rynku, ponieważ mieszkańcy tego kraju nadal wybierali Inca Kolę.
W 1999 roku Coca-Cola kupiła za 200 milionów USD 50% udziałów w Inca Kola, przejmując kontrolę nad marketingiem i produkcją zagraniczną tej marki. Firma Lindley Corporation, która poniosła straty, próbując powstrzymać ekspansję Coca-Coli w Peru, musiała sprzedać część akcji. Wybrała tę globalną firmę, aby móc dzięki temu wejść na zagraniczne rynki.
Sprzedaż.
Do reklamy napoju jest używane hasło "Inca Kola con todo combina" (pol. „Inca Kola pasuje do wszystkiego”). W sieci restauracji Bembos podaje się tylko ten napój. Cena Inca Koli wynosząca 5 soli za litr jest dość wysoka, dlatego pojawiają się tańsze podróbki. Napój zasadniczo nie smakuje obcokrajowcom. Jest eksportowany do USA, Belgii i Japonii, gdzie znajdują się duże skupiska emigrantów z Peru. W Ameryce Południowej jest sprzedawany jeszcze w Chile i Ekwadorze.

</doc>
<doc id="2363241" url="https://pl.wikipedia.org/wiki?curid=2363241" title="Grand Prix Węgier 2011">
Grand Prix Węgier 2011

Grand Prix Węgier 2011 – jedenasta runda Mistrzostw Świata Formuły 1 w sezonie 2011.
Wyniki.
Kwalifikacje.
Źródło: Wyprzedź Mnie!
Wyścig.
Źródło: Wyprzedź Mnie!
Najszybsze okrążenie.
Źródło: Wyprzedź Mnie!
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="2363243" url="https://pl.wikipedia.org/wiki?curid=2363243" title="SKAD-Jałpuh Bołgrad">
SKAD-Jałpuh Bołgrad

SKAD-Jałpuh Bołgrad (ukr. Спортивний клуб
аеромобільної дивізії-Ялпуг (Болград), "Sportywnyj Kłub Aeromobilnoji Dywiziji-Jałpuh" Jużne") - ukraiński klub piłkarski z siedzibą w Bołgradzie w obwodzie odeskim. Założony w latach 50. XX wieku.
Historia.
Chronologia nazw: 
Klub "SKAD-Jałpuh Bołgrad" został założony w Bołgradzie w roku 2011. Skrót SKAD oznacza Sportowy Klub Aeromobilnej Dywizji. Jałpuh - największe naturalne jezioro na Ukrainie, które znajduje się w południowo-zachodniej Ukrainy w obwodzie odeskim. 
Wcześniej zespół z miasteczka Bołgrad występował w rozrywkach lokalnych i obwodowych, począwszy od lat 50. ubiegłego wieku. Pierwszy duży sukces piłkarze Bołgradu osiągnęli w 1964 roku, zdobywając brązowy medal w mistrzostwach obwodu odeskiego. W turnieju finałowym, który odbył się w Odessie, Temp Bołgrad przegrał tylko z mistrzem Taksomotor Odessa oraz wicemistrzem Zirka Kotowsk. Potem, od czasu do czasu nawet nie uczestniczył w mistrzostwach obwodu odeskiego. Przez lata zespół nosił nazwę "Temp Bołgrad", "Jałpuh Bołgrad", "SKAD-Jałpuh Bołgrad", "Olimp Bołgrad", "SKAD-BSZ Bołgrad", "Budżak Bołgrad". W 2007 roku, po kolejnym nieudanym powrocie do wyższej ligi mistrzostw obwodu odeskiego, Bołgradzki klub ponownie zniknął z mapy piłkarskiej Ukrainy. 
W 2011 roku z inicjatywy wicepremiera Bołgradzkiej Rejonowej Administracji Państwowej Wołodymyra Jusina został reaktywowany klub piłkarski "SKAD-Jałpuh Bołgrad". W 2011 debiutował w rozgrywkach Amatorskiej Lihi. 4 lipca 2011 otrzymał status klubu profesjonalnego i 23 lipca 2011 roku debiutował w Drugiej Lidze. Przed rozpoczęciem rundy wiosennej sezonu w kwietniu 2012 zrezygnował z dalszych występów.

</doc>
<doc id="2363246" url="https://pl.wikipedia.org/wiki?curid=2363246" title="WTA Tournament of Champions">
WTA Tournament of Champions

WTA Tournament of Champions – tenisowy turniej kobiet kategorii WTA International Series rozgrywany corocznie na zakończenie sezonu, najczęściej w listopadzie w latach 2009–2014. Awans do niego uzyskiwało osiem najwyżej sklasyfikowanych w rankingu tenisistek, które wygrały turniej rangi WTA International Series (oprócz zawodniczek, które zakwalifikują się do WTA Tour Championships).
Zawody odbyły się pierwszy raz w 2009 roku na indonezyjskiej wyspie Bali. Wówczas w turnieju wystartowało 12 zawodniczek podzielonych na 4 grupy po trzy zawodniczki. Zwyciężczynie grup dostały się do półfinałów.
W latach 2010–2011 rozgrywane były także mecze o trzecie miejsce. Grały w nich zawodniczki, które przegrały w półfinałach.
W 2011 roku drugie z rzędu zwycięstwo odniosła Serbka Ana Ivanović. Był to pierwszy przypadek w historii turnieju, że tenisistka wygrywała turniej dwa lata z rzędu.
W latach 2012–2014 turniej odbywał się w Sofii. W 2015 roku zawody zastąpiono turniejem WTA Elite Trophy.

</doc>
<doc id="2363249" url="https://pl.wikipedia.org/wiki?curid=2363249" title="Looks Like a Job For...">
Looks Like a Job For...

Looks Like a Job For... – piąty studyjny album amerykańskiego rapera Big Daddy Kane'a. Został wydany w 1993 roku.

</doc>
<doc id="2363250" url="https://pl.wikipedia.org/wiki?curid=2363250" title="LOL (film 2012)">
LOL (film 2012)

LOL (tytuł roboczy LOL: Laughing Out Loud) – amerykański film w reżyserii Lizy Azuelos. Remake francuskiego filmu z 2008 o tej samej nazwie i reżyserii.
Fabuła.
Po tym jak 15-letnia Lola zostaje rzucona przez swojego chłopaka, swoje upodobania kieruje w stronę jego najlepszego przyjaciela. Lola zaczynać mieć problemy z narkotykami. W tym czasie jej 40-letnia matka zmaga się ze swoim rozwodem.

</doc>
<doc id="2363251" url="https://pl.wikipedia.org/wiki?curid=2363251" title="McDonnell Douglas MD-12">
McDonnell Douglas MD-12

McDonnell Douglas MD-12 – niezrealizowany projekt szerokokadłubowego samolotu pasażerskiego firmy McDonnell Douglas. W pierwotnej wersji MD-12 miał być daleko posuniętą modyfikacją maszyny McDonnell Douglas MD-11, jednak w wyniku dalszych prac projekt MD-12 stał się czterosilnikowym samolotem z dwoma pasażerskimi pokładami na całej długości kadłuba. Brak możliwości finansowania prac nad samolotem spowodował anulowanie programu jego budowy.
Historia.
W 1991 roku McDonnell Douglas przedstawił projekt nowej, trzysilnikowej, szerokokadłubowej, powiększonej wersji MD-11 oznaczonej jako MD-12X. Miał być to samolot zdolny do przewozu 400 i więcej pasażerów. Aby zapewnić środki finansowe do produkcji samolotu, w listopadzie 1991 roku wytwórnia podpisała porozumienie o utworzeniu spółki z Taiwan Aerospace Corporation, w której miałaby większościowe udziały. MD-12X miał swoimi osiągami konkurować z samolotem Boeing 747. W budowie nowego samolotu na bardzo szeroką skalę zamierzano zastosować materiały kompozytowe, z których wykonane miały być klapy, spojlery, elementy pokładu, gondoli silnikowych, stery kierunku i wysokości. Kadłub samolotu miał zostać wydłużony do 72,4 m, maksymalna startowa wynosić miała 303,9 ton, rozpiętość 64,8 m, wysokość 18,16 m. MD-12X napędzany miał być silnikami użytymi już w konstrukcji MD-11 w takim samym układzie konstrukcyjnym, dwa silniki pod skrzydłami i jeden u nasady steru kierunku. W jednej z wersji maszyny, fragment dolnego, bagażowego pokładu samolotu miał zostać przystosowany do przewozu pasażerów. W dolnej kabinie nazwanej "Panorama Deck" zamierzano umieścić miejsca dla 54 pasażerów a okna kabiny miały być skierowane do dołu. MD-12 w wersji trzyklasowej miał możliwość przewiezienia 447 pasażerów na dystansie 14 825 km. Ukończenie budowy prototypu planowano na 1994 rok. W kwietniu 1992 roku zaprezentowano kolejną wersję MD-12, tym razem nowy samolot miał mieć pasażerskie pokłady na całej długości samolotu. Projektanci odeszli również od układu konstrukcyjnego wykorzystanego w samolocie MD-11, planując zastosowanie czterech silników zawieszonych pod skrzydłami. Pierwszy lot prototypu planowany był na 1995 rok a dostawy do potencjalnych odbiorców miały rozpocząć się w 1997 roku. Tak ogromny samolot i koszty związane z jego projektem były jednak nie do udźwignięcia dla wytwórni, w związku z czym cały program został anulowany. Pierwszym samolotem z dwoma pokładami pasażerskimi na całej długości kadłuba wprowadzonym do eksploatacji w liniach lotniczych został Airbus A380.

</doc>
<doc id="2363253" url="https://pl.wikipedia.org/wiki?curid=2363253" title="Kazuo">
Kazuo

 – męskie imię japońskie.
Możliwa pisownia.
Kazuo można zapisać używając wielu różnych znaków kanji i może znaczyć m.in.:

</doc>
<doc id="2363255" url="https://pl.wikipedia.org/wiki?curid=2363255" title="Casa de Fierro">
Casa de Fierro

Casa de Fierro ("the Iron House", "La Maison de Fer") – budynek projektu Joseph Danly, znajdujący się w Peru, w mieście Iquitos.
Pierwotnie został zbudowany na wystawę światową w Paryżu w roku 1889. Elementy domu skonstruowano w Belgii w latach 1887 - 1889. Pokazany na wystawie został zakupiony przez potentata w produkcji kauczuku Anselmo del Aguilara. Rozebrano go wówczas na części i przewieziono do Peru - statkiem przez Atlantyk, potem Amazonką.

</doc>
<doc id="2363257" url="https://pl.wikipedia.org/wiki?curid=2363257" title="Park Narodowy Huascarán">
Park Narodowy Huascarán

Park Narodowy Huascarán (hiszp. "Parque nacional Huascarán") – park narodowy położony w Peru w regionie Ancash (prowincje Huaylas, Yungay, Carhuaz, Huaraz, Recuay, Bolognesi, Pomabamba, Huari, Mariscal, Luzuriaga i Asunción). Został utworzony 1 lipca 1975 roku i zajmuje obszar 3400 km². Od 1977 roku stanowi rezerwat biosfery UNESCO. W1985 roku został wpisany na listę światowego dziedzictwa UNESCO, a w 2008 roku został zakwalifikowany przez BirdLife International jako ostoja ptaków IBA.
Opis.
Park znajduje się w Andach na wysokościach powyżej 2500 m n.p.m. Chroni najwyższe tropikalne pasmo górskie na świecie – Kordylierę Białą z najwyższym szczytem Peru Huascarán (6768 m n.p.m.). W jego granicach znajduje się 16 szczytów powyżej 6000 m n.p.m. oraz około 660 lodowców i 300 jezior pochodzenia lodowcowego. Lodowce zasilają dorzecza rzek Santa, Marañón i Pativilca. W parku występuje mozaika mikroklimatów co powoduje dużą różnorodność roślinności.
Flora.
W parku odnotowano 779 gatunków flory. Reliktowe lasy tworzą tu rośliny z gatunku "Buddleja coriacea" i rodzaju "Polylepis". Powyżej 4500 m n.p.m. występuje paramo i puna oraz torfowiska (bofedales). W parku rośnie m.in.: zagrożona wyginięciem (EN) puja Raimondiego, gatunek o największym kwiatostanie na świecie.
Fauna.
Na terenie parku występuje ponad 120 gatunków ptaków i 10 gatunków ssaków.
Żyjące tu ptaki to zagrożone wyginięciem (EN) czuprynek peruwiański, czywik czarnolicy i świergoszczyk szarosterny, narażone na wyginięcie (VU) kondor wielki, dzierzbotyran białosterny i jemiołusznik, a także m.in.: zbrojówka"," kusoń andyjski, rożeniec argentyński, czubokaczka, perkoz białoczuby, łyska wielka, mewa andyjska, koszykarz cynamonowy.
Ssaki występujące w parku to zagrożony wyginięciem (EN) ocelot andyjski, narażone na wyginięcie (VU) andoniedźwiedź okularowy i huemal peruwiański, a także m.in.: ocelot pampasowy, wikunia andyjska, wiskacza peruwiańska, puma płowa, mulak białoogonowy, nibylis andyjski, łasica długoogonowa.

</doc>
<doc id="2363258" url="https://pl.wikipedia.org/wiki?curid=2363258" title="Anna Krzysztofowicz">
Anna Krzysztofowicz

Anna Zofia Krzysztofowicz (ur. 18 czerwca 1925 w Artasowie, zm. 16 listopada 2006 w Krakowie) – zoolog, profesor zwyczajny w Zakładzie Zoologii Systematycznej i Zoogeografii Instytutu Zoologii Uniwersytetu Jagiellońskiego, społecznik.
Kariera zawodowa.
Anna Krzysztofowicz była absolwentką Uniwersytetu Jagiellońskiego. W 1950 roku ukończyła studia i rozpoczęła pracę w Zakładzie Zoologii Systematycznej i Zoogeografii i Instytutu Zoologii. W 1960 roku obroniła pracę doktorską, a w 1968 roku rozprawę habilitacyjną. W 1978 roku otrzymała tytuł profesora nadzwyczajnego, a w 1990 roku została profesorem zwyczajnym. W latach 1984–1987 pełniła funkcję prodziekana Wydziału Biologii i Nauk o Ziemi UJ, w latach 1981–1983 i 1984–1986 przewodnicząca Komisji Biologicznej Polskiej Akademii Nauk.
Została pochowana na Cmentarzu Rakowickim w Krakowie.
Działalność społeczna.
W latach 1990–1995 Anna Krzysztofowicz kierowała Komisją Rektorską do Spraw Kontaktów z Polakami z terenów byłego ZSRR. Była związana z polskim środowiskiem ormiańskim. Należała do grona współzałożycieli Ormiańskiego Towarzystwa Kulturalnego, a od roku 1990 pełniła funkcję redaktora naczelnego Biuletynu Ormiańskiego Towarzystwa Kulturalnego.
W latach 1980–1982 była zastępcą przewodniczącego Rady Zakładowej „Solidarności” UJ. Od roku 1981 do 1987 pełniła funkcję przewodniczącej Archidiecezjalnego Komitetu Pomocy Osobom Represjonowanym. Był także kuratorem Bratniej Pomocy Akademickiej im. św.Jana Kantego.

</doc>
<doc id="2363259" url="https://pl.wikipedia.org/wiki?curid=2363259" title="Műegyetemi AFC">
Műegyetemi AFC

Műegyetemi Atlétika és Football Club (MAFC) – węgierski wielosekcyjny klub sportowy z siedzibą w Budapeszcie, w XI. dzielnicy – Újbuda. MAFC jest klubem akademickim, działającym przy budapeszteńskiej Politechnice.
Historia.
Historia klubu.
W 1897 roku na budapeszteńskiej Politechnice zawiązana została męska drużyna piłkarska Műegyetemi Football Csapat. Twórcą zespołu był jeden ze studentów, Alfréd Hajós. Pierwszy oficjalny mecz zespół Műegyetemi FCs rozegrał 30 października 1897 przeciwko rezerwom Budapesti TC. W tym samym roku rozegrany został także pierwszy na Węgrzech mecz pomiędzy studentami dwóch uczelni. Műegyetemi FCs wygrał 5-0 z reprezentacją "studentów uczelni artystycznych".
Rok później klub zmienił nazwę na Műegyetemi Football Club.
W 1900 roku przyjęty został regulamin i statut klubu. Wedle zawartych w nich zapisach, klub został powołany by "upowszechniać i kultywować wśród społeczności akademickiej ćwiczenia w piłce nożnej, gimnastyce, lekkiej atletyce i sportach w ogóle. Każdy rodzaj aktywności przynosi bowiem moralne i materialne wsparcie dla życia studenckiego.".
W 1901 roku Műegyetemi FC wraz z BTC, BSC, Ferencvárosi TC i MÚE przystąpił do debiutanckiego sezonu 1901 Nemzeti Bajnokság I. Klub z powodów organizacyjnych wycofał się po rozegraniu 4 z planowanych 8 spotkań. Dzięki temu, iż nie anulowano wyników rozegranych spotkań, klub nie zajął ostatniego miejsca.
Do pierwszej ligi klub powrócił już jako Műegyetemi Athletikai és Football Club w sezonie 1904, w którym zajął 7. miejsce. W kolejnym roku zespół wygrał tylko jedno spotkanie i zajął 9., ostatnie miejsce w lidze, spadając tym samym do drugiej ligi. Na kolejny powrót piłkarze Műegyetemi AFC czekali do sezonu 1919/1920. Już w trakcie sezonu okazało się, że zespół nie będzie brał udziału w kolejnym sezonie.
Ostatni raz w pierwszej lidze MAFC grał w sezonie 1922/1923. Po zajęciu ostatniego miejsca definitywnie pożegnał się z najwyższym szczeblem rozgrywek piłkarskich na Węgrzech. Powrót do pierwszej ligi po 1926 roku był tym bardziej utrudniony, iż od sezonu 1926/1927 liga stała się zawodowa, zaś MAFC formalnie nigdy nie stał się klubem zawodowym.

</doc>
<doc id="2363262" url="https://pl.wikipedia.org/wiki?curid=2363262" title="Hiroki Takahashi">
Hiroki Takahashi

 – japoński seiyū. Pracuje dla "Big Shot/Interchannel". 
Jego najbardziej znane role: Eiji Kikumaru ("The Prince of Tennis"), Kenji Harima ("School Rumble") oraz Katsuya Jonouchi ("Yu-Gi-Oh!").
Filmografia.
Ważniejsze role są pogrubione

</doc>
<doc id="2363263" url="https://pl.wikipedia.org/wiki?curid=2363263" title="Magdalena Godos">
Magdalena Godos



</doc>
<doc id="2363266" url="https://pl.wikipedia.org/wiki?curid=2363266" title="Myr Hornostajiwka">
Myr Hornostajiwka

Myr Hornostajiwka (ukr. Футбольний клуб «Мир» Горностаївка, "Futbolnyj Kłub "Myr" Hornostajiwka") - ukraiński klub piłkarski z siedzibą we wsi Hornostajiwka w obwodzie chersońskim. Założony w 1994 roku.
Historia.
Chronologia nazw: 
Drużyna piłkarska "Myr Hornostajiwka" została założona we wsi Hornostajiwka w 1994 roku i reprezentowała Agrofirmę "Myr". Wcześniej zespół ze wsi Hornostajiwka występował w rozrywkach lokalnych i obwodowych, począwszy od lat 50. XX wieku. W 2008 debiutował w rozgrywkach Amatorskiej Lihi, w której uczestniczył również w 2009, 2010 i 2011. 4 lipca 2011 otrzymał status klubu profesjonalnego i 23 lipca 2011 roku debiutował w Drugiej Lidze. 24 marca 2014 z przyczyn finansowych klub zrezygnował z występów w II lidze. 
W czerwcu 2015 klub ponownie otrzymał licencję klubu profesjonalnego i startował w Drugiej Lidze.
28 czerwca 2019 klub został oficjalnie skreślony z listy klubów profesjonalnych i rozwiązany.

</doc>
<doc id="2363267" url="https://pl.wikipedia.org/wiki?curid=2363267" title="César Barquero">
César Barquero

César Barquero (ur. 24 czerwca 1986 w Limie) – peruwiański lekkoatleta specjalizujący się w biegach średnich. 
W 2006 zajął 6. miejsce w Mistrzostwach Ibero-Amerykańskich na dystansie 800 metrów . 

</doc>
<doc id="2363269" url="https://pl.wikipedia.org/wiki?curid=2363269" title="Wang Weilin">
Wang Weilin



</doc>
<doc id="2363272" url="https://pl.wikipedia.org/wiki?curid=2363272" title="Ōdachi">
Ōdachi



</doc>
<doc id="2363273" url="https://pl.wikipedia.org/wiki?curid=2363273" title="Joachim (Lewicki)">
Joachim (Lewicki)

Joachim, imię świeckie Joann Joakimowicz Lewicki lub Lewitski (ur. 30 marca 1853, zm. do 1921) – rosyjski biskup prawosławny.
Życiorys.
Ukończył seminarium duchowne w Kijowie, a w 1879 także Kijowską Akademię Duchowną, uzyskując tytuł kandydata nauk teologicznych. Został następnie zatrudniony jako wykładowca w seminarium duchownym w Rydze. 24 czerwca 1880, jako mężczyzna żonaty, został wyświęcony na kapłana i skierowany do pracy duszpasterskiej w soborze w Rydze, z zachowaniem stanowiska w seminarium. Od 1883 do 1886 był katechetą w szkole piechoty i junkrów w Rydze oraz w wyższej szkole żeńskiej. W 1886 zmarła jego żona, pozostawiając pod jego opieką trójkę dzieci: dwóch synów (Nikołaja i Aleksandra) oraz córkę, która również szybko zmarła.
28 czerwca 1893 złożył wieczyste śluby mnisze, przyjmując imię Joachim. Następnie dnia został podniesiony do godności archimandryty i mianowany rektorem seminarium duchownego w Rydze.
14 stycznia 1896 w soborze św. Izaaka w Petersburgu miała miejsce jego chirotonia na biskupa bałtskiego, wikariusza eparchii kamieniecko-podolskiej. Po roku został przeniesiony do eparchii wileńskiej i litewskiej jako biskup pomocniczy z tytułem biskupa brzeskiego. Następnie od 1900 do 1903 był ordynariuszem eparchii grodzieńskiej, zaś od 1903 do 1910 – orenburskiej. W 1910 został arcybiskupem niżnonowogrodzkim i arzamaskim, zaś w 1916 podniesiono go do godności arcybiskupiej.
Udzielał się w rosyjskim ruchu nacjonalistycznym, wspierając działalność wyznającego podobne poglądy gubernatora niżnonogrodzkiego A. Chwostowa. Miał znaczący wkład w zwycięstwie miejscowej prawicy w wyborach do IV Dumy Państwowej. Jeszcze w Orenburgu podjął działalność w Czarnej Sotni i kontynuował ją w Niżnym Nowogrodzie. 
Uczestniczył w Soborze Lokalny Rosyjskiego Kościoła Prawosławnego w latach 1917–1918. Po rewolucji lutowej nowe władze Rosji zmusiły go do złożenia rezygnacji z katedry i zabroniły mu wjazdu do Niżnego Nowogrodu. Tym samym w czasie trwania soboru został przeniesiony w stan spoczynku, jednak na mocy specjalnej decyzji soboru kontynuował udział w obradach na zasadach równych z ordynariuszami eparchii. Po zakończeniu obrad został przełożonym monasteru Nowe Jeruzalem, jednak jeszcze w tym samym roku opuścił Moskwę i zamieszkał na Krymie, gdzie żył już jego syn.
Okoliczności śmierci duchownego budzą kontrowersje. Według jednej z wersji został zabity przez nieznanych sprawców, którzy napadli na daczę jego syna pod Sewastopolem w celach rabunkowych. Według innej wersji został rozstrzelany na Krymie przez bolszewików po zajęciu półwyspu, w końcowej fazie wojny domowej w Rosji. Trzecia wersja, jakoby został powieszony na królewskich wrotach ikonostasu soboru w Sewastopolu w 1918, jest współcześnie traktowana jako mało prawdopodobna.

</doc>
<doc id="2363274" url="https://pl.wikipedia.org/wiki?curid=2363274" title="Arizona Charlie’s Boulder">
Arizona Charlie’s Boulder

Arizona Charlie’s Boulder Hotel &amp; Casino – hotel i kasyno, położony przy Boulder Strip w Paradise, w stanie Nevada. Stanowi własność korporacji American Casino &amp; Entertainment Properties.
Historia.
Arizona Charlie’s Boulder (oraz siostrzany Arizona Charlie’s Decatur) powstał z inicjatywy rodziny Beckerów, inwestorów znanych z działalności na terenie Las Vegas. W styczniu 2000 roku American Casino &amp; Entertainment Properties wykupiła za 43,3 miliony dolarów obiekt Sunrise Suites przy autostradzie Boulder Highway i nadała mu nazwę Arizona Charlie’s Boulder.
W listopadzie 1997 roku inwestor Carl Icahn nabył większość kredytów hipotecznych Arizona Charlie’s Boulder, stając się głównym wierzycielem obiektu. Icahn próbował przejąć całkowitą kontrolę nad hotelem w drodze procesów o jego bankructwo. W 1998 Bruce Becker nie był w stanie spłacić 92 milionów dolarów pożyczki, którą zaciągnął u United Healthcare. W konsekwencji, nowym właścicielem Arizona Charlie’s Boulder został Carl Icahn i American Casino &amp; Entertainment Properties (ACEP).

</doc>
<doc id="2363275" url="https://pl.wikipedia.org/wiki?curid=2363275" title="Kaplica św. Sebastiana w Niedźwiedziu">
Kaplica św. Sebastiana w Niedźwiedziu

Kaplica św. Sebastiana w Niedźwiedziu – murowana kaplica w miejscowości Niedźwiedź, pełniąca rolę kościoła pomocniczego miejscowej parafii.
Pierwszy drewniany kościół w Niedźwiedziu ufundował Sebastian Lubomirski w 1593 i służył erygowanej w 1605 parafii do 1 listopada 1695, kiedy to spłonął w pożarze. Rok później wnuk fundatora zadbał o odbudowę kościoła. W 1846 dobudowano do niego murowaną kaplicę, w której stanął ołtarz poświęcony Najświętszemu Sercu Pana Jezusa. W 1850 dobudowano jeszcze wieżę. Kościół konsekrował biskup Kazimierz Łubieński.
Drewniana część kościoła spłonęła 6 czerwca 1992. Ocalały jedynie figura Najświętszej Maryi Panny oraz 11 stacji Drogi Krzyżowej, namalowanej przez Jana Bulasa.
Ocalała kaplica Najświętszego Serca Pana Jezusa jest obecnie częścią kaplicy św. Sebastiana, która stanęła na pogorzelisku w 1992. W ołtarzu kaplicy umieszczono ocalałą figurę Maryi. Przed prezbiterium zawisły obrazy "Niepokalanie Poczęta" oraz "Jezu, Ufam Tobie". W czterech przykościelnych kapliczkach, które kiedyś sąsiadowały ze spalonym kościołem, umieszczono wizerunki Ewangelistów. Brakujące stacje Drogi Krzyżowej domalowała Ewa Gruchalska.

</doc>
<doc id="2363276" url="https://pl.wikipedia.org/wiki?curid=2363276" title="Spaniel kontynentalny">
Spaniel kontynentalny

Spaniel kontynentalny, spaniel kontynentalny miniaturowy ("Epagneul nain continental", "ENC") – jedna z ras psów uznawanych przez Międzynarodową Federację Kynologiczną (FCI), zaliczanych do grupy IX (Psy ozdobne i do towarzystwa), sekcja 4 (Ozdobne spaniele kontynentalne). Według klasyfikacji przyjętej przez tę organizację w obrębie tej rasy wyróżniane są dwie odmiany - różniące się ułożeniem uszu. Przez wielu kynologów i organizacji kynologicznych uważane za odrębne rasy. Są to: 
Za kraje pochodzenia przyjmowane są Francja i Belgia. Wzorzec rasy został opublikowany przez FCI 17 września 1990 roku. Psy tej rasy nie podlegają próbom pracy.

</doc>
<doc id="2363277" url="https://pl.wikipedia.org/wiki?curid=2363277" title="Ruben Zarjan">
Ruben Zarjan

Ruben Zarjan właśc. Ruben Warosi Zarjan (ur. 1 września 1909 w Aleksandrapolu, zm. 1969) – armeński specjalista teatralny, doktor historii sztuki, profesor, wielokrotnie odznaczany. 
Ukończył studia na Uniwersytecie w Erywaniu w 1936 roku. Autor publikacji "Walka o rosyjską dramaturgię teatralną w Armenii", "Portrety teatralne", "Siranujsz", "Shekspaire z Adamjan" i innych książek. Od 1958 był dyrektorem "Instytutu Sztuki Armeńskiej SRR".

</doc>
<doc id="2363278" url="https://pl.wikipedia.org/wiki?curid=2363278" title="Nectocaris">
Nectocaris

Nectocaris – rodzaj kambryjskiego bezkręgowca o niepewnej pozycji filogenetycznej.
Historia badań i systematyka.
Gatunek typowy rodzaju, "Nectocaris pteryx", został opisany w 1976 roku przez Simona Conwaya Morrisa na podstawie jednego okazu odkrytego w łupkach z Burgess. Conway Morris nie sklasyfikował dokładniej gatunku, spostrzegł jednak pewne cechy przypominające cechy stawonogów.
W 1988 roku Alberto Simonetta stwierdził, że jelito holotypu jest w rzeczywistości struną grzbietową i zaklasyfikował "Nectocaris" do strunowców. Jedynie oczy uznał za całkowicie odmienne od tych występujących u współczesnych strunowców. Według Simonetty "Nectocaris" była bliżej spokrewniona z bezczaszkowcami i kręgowcami niż z osłonicami, stwierdził jednak, że wymaga ona zaklasyfikowania w nowym podtypie wewnątrz Chordata. W 1995 roku Simonetta ze współpracownikami ponownie uznał "Nectocaris" za strunowca, tym razem jednak za bliżej spokrewnionego z bezczaszkowcami lub osłonicami niż z kręgowcami.
W 2005 roku Chen i in. stwierdzili, że jedyny znany okaz "Nectocaris" mógł ulec spłaszczeniu grzbietowo-bocznemu, a nie bocznemu, jak wcześniej sądzono. Autorzy opisali też kilkanaście okazów "Vetustovermis" (wcześniej również znanego z pojedynczej skamieniałości) sugerując, że – jeśli ich interpretacja jest prawidłowa – "Vetustovermis" i "Nectocaris" byłyby do siebie bardzo podobne. Hipoteza ta została potwierdzona w 2010 roku, gdy Smith i Caron opisali skamieniałości 91 osobników z łupków z Burgess. Na ich podstawie autorzy uznali "Nectocaris" za wczesnego głowonoga, wskazując zwłaszcza na obecność lejka.
Interpretacja ta została jednak skrytykowana przez innych paleontologów – w 2011 roku Dawid Mazurek i Michał Zatoń stwierdzili, że nie zgadza się ona z uznawanym współcześnie schematem ewolucji głowonogów. Wskazali też na brak u "Nectocaris" tarki – ważnej apomorfii mięczaków. "Nectocaris" nie miała również innych cech występujących u głowonogów lub ogólnie mięczaków, m.in.: muszli, fragmokonu i syfonu, woreczka czernidłowego, miała też tylko dwa wyrostki w przedniej części ciała. Struktura uznana uznana przez Smitha i Carona za lejek rozszerzała się dystalnie, co zmniejszało jej skuteczność jako lejka (u współczesnych głowonogów zapewniającego napęd „odrzutowy”), dlatego Mazurek i Zatoń uznali ją za wyspecjalizowany aparat żywieniowy. Autorzy wskazali na pewne podobieństwa do Anomalocarididae i stwierdzili, że bezpieczniej byłoby klasyfikować "Nectocaris" w grupie Dinocarida, do której należą m.in. Anomalocarididae – sami jednak powstrzymali się od tego, uznając, że ewolucja tej grupy jest zbyt słabo poznana. Smith i Caron (2011) potwierdzili swoją klasyfikację "Nectocaris" jako wczesnego głowonoga, wskazując, że wspomniane przez Mazurka i Zatonia podobieństwa do Anomalocarididae oparte są na cechach niehomologicznych. Zgodził się z tym Bruce Runnegar (2011), jednak on również uznał za bardziej prawdopodobne, że "Nectocaris" jest przedstawicielem innego typu zwierząt, a podobieństwo jej trybu życia do Coleoidea jest wynikiem konwergencji. Również Kröger i współpracownicy stwierdzili, że uznanie "Nectocaris" za głowonoga stoi w sprzeczności ze współczesnymi teoriami dotyczącymi kolejności nabywania przez przedstawicieli tej grupy poszczególnych apomorfii (wspieranymi przez dane paleontologiczne, morfologiczne i embriologiczne). Pewne podobieństwo do niektórych głowonogów autorzy uznali za wynik konwergencji wynikającej ze zbliżonego trybu życia i stwierdzili, że "Nectocaris" najprawdopodobniej nie jest mięczakiem, lecz należy do odrębnej linii ewolucyjnej wewnątrz Lophotrochozoa.
Paleobiologia i paleoekologia.
Ogólną budową "Nectocaris" przypominała mątwę – jej ciało po bokach otoczone było silnymi płetwami, które dowodzą, że była zwierzęciem wolno pływającym w toni, prawdopodobnie w nektobentosie. Była drapieżnikiem lub padlinożercą, żywiącym się niewielkimi zwierzętami o miękkich ciałach. Do chwytania pożywienia mogła służyć lejkowata struktura używana w charakterze trąby, do manipulowania pożywieniem "Nectocaris" prawdopodobnie mogła również wykorzystywać giętkie wyrostki z przodu ciała.
Ze względu na występowanie większej, odmiennej od „typowych” osobników formy, Smith (2013) zasugerował występowanie u "Nectocaris" dymorfizmu płciowego. Autor ten stwierdził również, że "Nectocaris" miała oczy działające jak kamera, podobnie jak głowonogi, a struktura uznawana za lejek dawała zwierzęciu napęd odrzutowy.

</doc>
<doc id="2363279" url="https://pl.wikipedia.org/wiki?curid=2363279" title="Nectocaris pteryx">
Nectocaris pteryx



</doc>
<doc id="2363282" url="https://pl.wikipedia.org/wiki?curid=2363282" title="Buszido">
Buszido



</doc>
<doc id="2363285" url="https://pl.wikipedia.org/wiki?curid=2363285" title="Anomalocaridae">
Anomalocaridae



</doc>
<doc id="2363286" url="https://pl.wikipedia.org/wiki?curid=2363286" title="Giennadij Gołowkin">
Giennadij Gołowkin

Giennadij Giennadijewicz Gołowkin (kaz. Геннадий Геннадьевич Головкин, ur. 8 kwietnia 1982 w Karagandzie) – kazachski bokser, aktualny mistrz świata IBF, WBA i IBO oraz były mistrz świata wagi średniej federacji WBC. W swojej karierze pokonał 23 zawodników o tytuł mistrza świata wagi średniej.
Kariera amatorska.
W 2000 w Budapeszcie został mistrzem świata juniorów w kategorii lekkopółśredniej. W 2002 wystartował w Igrzyskach Azjatyckich w Pusan w wadze junior średniej. Kolejno pokonał Abdullaha Shekiba (Afganistan), Nagimeldina Adama (Katar), Song In Joona (Korea Południowa) i w finale Suriya Prasathinpimai z Tajlandii przez TKO w 3. rundzie
Na Mistrzostwach Świata w Bangkoku w 2003 pokonał: przyszłego mistrza świata Rosjanina Matwieja Korobowa, Andy'ego Lee z Irlandii oraz przyszłego zawodowego mistrza świata Rumuna Luciana Bute. W półfinale wygrał z Kubańczykiem Yordanisem Despaignem, a w finale pokonał Ukraińca Ołeha Maszkina przez RSC w 2. rundzie i został mistrzem wagi średniej.
W 2004 został mistrzem Azji, a następnie reprezentował swój kraj na Igrzyskach Olimpijskich w Atenach w wadze średniej, gdzie kolejno pokonał Ali Ahmeda Khana z Pakistanu i Egipcjanina Ramadana Yassera. W półfinale wygrał z Amerykaninem Andre Dirrellem, a w finale przegrał na punkty z Gajdarbiekiem Gajdarbiekowem z Rosji.
W Mistrzostwach Świata w Mianyang (Chiny) w 2005 pokonał Nikolę Sjekloca, a następnie sensacyjnie przegrał z Egipcjaninem Mohammadem Hikalem.
Kariera zawodowa.
Karierę zawodową rozpoczął 5 czerwca 2006. Do listopada 2009 stoczył 18 walk, wszystkie wygrywając. W tym czasie zdobył wakujący tytuł WBO Intercontinental w kategorii średniej.
14 sierpnia 2010 w Panamie doszło do spotkania z Miltonem Núñezem (Kolumbia). Gołowkin wygrał przez nokaut w pierwszej rundzie i zdobył pas tymczasowego mistrza WBA w wadze średniej. Po otrzymaniu przez Felixa Sturma tytułu super mistrza WBA, Gołowkin został jesienią 2010 uznany regularnym mistrzem WBA.
W pierwszej obronie, 16 grudnia 2010, bez problemu uporał się przed własną publicznością w Astanie (Kazachstan) z Kolumbijczykiem Nilsonem Julio Tapią wygrywając przez nokaut w trzeciej rundzie. 17 czerwca 2011 doszło w Panamie do pojedynku z byłym mistrzem świata organizacji IBF w wadze junior średniej Ugandczykiem Kassimem Oumą. Po bardzo dobrej walce Gołowkin wygrał przez techniczny nokaut w dziesiątej rundzie. W kolejnej obronie tytułu, 9 grudnia, znokautował w pierwszej rundzie Lajuana Simona (Stany Zjednoczone).
12 maja 2012 obronił pas zwyciężając przez techniczny nokaut w trzeciej rundzie Japończyka Makoto Fuchigamiego, posyłając go na deski w rundzie pierwszej i drugiej. W kolejnym pojedynku miał zmierzyć się z mistrzem świata federacji WBO Rosjaninem Dmitrijem Pirogiem. Do pojedynku nie doszło z powodu kontuzji Piroga a zastąpił go aktualny mistrz Europy Polak Grzegorz Proksa. 1 września w Veronie (Stany Zjednoczone) Gołowkin zaprezentował się znakomicie amerykańskiej widowni (transmisję z walki przeprowadziła stacja HBO) i wygrał przez techniczny nokaut w piątej rundzie mając przeciwnika na deskach w rundzie pierwszej, czwartej i piątej.
19 stycznia 2013 w obronie tytułów WBA i IBO zmierzył się z Amerykaninem Gabrielem Rosado. Rosado dzielnie się trzymał, ale został poddany w 7 rundzie przez sędziego, z powodu dużej ilości rozcięć na twarzy.
3 listopada 2013 pokonał przez techniczny nokaut w ósmej rundzie Amerykanina Curtisa Stevensa mając go na deskach w drugiej rundzie. Gołowkin obronił tym samym tytuły WBA i IBO.
1 lutego 2014 na gali boksu w Monte Carlo pokonał przez techniczny nokaut w siódmej rundzie Osumanu Adamę z Ghany, wcześniej trzykrotnie rzucając rywala na deski.
26 lipca 2014 w Madison Square Garden pokonał przez techniczny nokaut w trzeciej rundzie byłego zunifikowanego mistrza świata Daniela Geale'a, po raz kolejny broniąc tytuł mistrzowski.
18 października 2014 w kalifornijskim Carson pokonał przez nokaut w drugiej rundzie meksykańskiego wojownika Marco Antonio Rubio i do posiadanych pasów mistrzowskich dorzucił pas WBC Interim.
Do kolejnej obrony posiadanych tytułów przystąpił 21 lutego 2015 na gali w stolicy Monako - Monte Carlo. Jego przeciwnikiem był były pretendent do tytułów mistrzowskich wagi średniej Martin Murray (29-2-1, 12 KO). Brytyjczyk długo i dzielnie się bronił, dotrwał do jedenastej rundy, mimo że wcześniej trzykrotnie był liczony - dwukrotnie w rundzie czwartej i raz w dziesiątej. Jednak w jedenastej rundzie, po kolejnej bombie Gołowkina, sędzia Luis Pabon postanowił przerwać ten jednostronny pojedynek. Murray został jednak w ten sposób zawodnikiem, który wytrzymał z Gołowkinem najdłuższy czas w ringu.
16 maja 2015 w Inglewood w Kalifornii pokonał przez techniczny nokaut w szóstej rundzie Amerykanina Willie'ego Monroe'a Jr (19-2, 6 KO).
17 października 2015 w Madison Square Garden w Nowym Jorku pokonał przez nokaut techniczny w 8 rundzie Kanadyjczyka Davida Lemieuxa (34-3, 31 KO) unifikując pasy WBA, IBF i IBO w kategorii średniej.
23 kwietnia 2016 w Inglewood w obronie tytułów WBA, IBF i IBO w kategorii średniej, znokautował w drugiej rundzie Amerykanina Dominica Wade'a (18-0, 12 KO).
10 września 2016 w Londynie pokonał przez techniczny nokaut w 5 rundzie mistrza świata federacji IBF z kategorii półśredniej Kella Brooka (36-1, 25 KO), broniąc tytułów mistrza świata federacji WBC, WBA, IBF i IBO w wadze średniej.
18 marca 2017 roku pokonał jednogłośnie na punkty (115-112, 115-112, 114-113) regularnego mistrza świata federacji WBA, Daniela Jacobsa (32-1, 29 KO). Tym samym Amerykanin przerwał trwającą od 2008 roku serię Kazacha kolejnych 23 zwycięstw przed czasem.
Pojedynki z Saúlem Álvarezem, utrata tytułów WBA, WBC i IBO.
16 września 2017 w T-Mobile Arena w Las Vegas Kazach (37-0-1, 33 KO) zremisował z Meksykaninem Saúlem Álvarezem (49-1-2, 34 KO). Sędziowie punktowali 118:110 Canelo, 115:113 Gołowkin oraz 114:114.
5 maja 2018 roku w Las Vegas miało dojść do rewanżowego pojedynku Gołowkina z Saulem Alvarezem, jednak walka została odwołana ze względu na wpadkę dopingową Meksykanina. Ostatecznie występ Kazacha został przeniesiony do kalifornijskiego StubHub Centre, a jego rywalem został Vanes Martirosyan (36-3-1, 21 KO). Gołowkin wygrał tę walkę przed czasem w drugiej rundzie, broniąc mistrzowskich tytułów WBC, WBA, IBF oraz IBO w kategorii średniej.. 
W rewanżowym pojedynku z Alvarezem, do którego doszło ostatecznie 15 września 2018 ponownie w T-Mobile Arena w Las Vegas, po dwunastu zaciętych i wyrównanych rundach przegrał niejednogłośnie na punkty, tracąc tytuły mistrza świata wagi średniej federacji WBA, WBC i IBO. Sędziowie punktowali 114:114 i dwukrotnie 113:115 na korzyść jego rywala.
Odzyskanie mistrzowskiego tytułu.
5 października w Madison Square Garden w Nowym Jorku odzyskał mistrzowskie pasy federacji IBF oraz IBO, pokonując po bardzo wyrównanym pojedynku jednogłośnie na punkty reprezentanta Ukrainy Sergieja Derewianczenkę (13-2, 10 KO). Sędziowie punktowali na jego korzyść 115-112, 115-112, oraz 114-113. W pierwszej rundzie udało mu się rzucić rywala na deski.
Walka z Kamilem Szeremetą.
18 grudnia 2020 w Seminole Hard Rock Hotel and Casino w Hollywood pokonał przez RTD w siódmej rundzie Kamila Szeremetę (21-1, 5 KO), broniąc tytułów mistrza świata IBF i IBO w wadze średniej. Polak był liczony w pierwszej, drugiej, czwartej oraz siódmej rundzie.
Unifikacja pasów WBA i IBF.
9 kwietnia 2022 w Super Arena w Saitamie pokonał przez TKO w 9. rundzie Japończyka Ryotę Muratę (16-3, 13 KO). Dzięki temu zwycięstwu zunifikował pasy mistrzowskie WBA i IBF w wadze średniej, zostając drugim w historii zawodnikiem, któremu udała się ta sztuka po przekroczeniu 40. roku życia (wcześniej pasy w tak dojrzałym wieku unifikował tylko Bernard Hopkins).
Dopełnienie trylogii z Saulem Alvarezem.
17 września 2022 roku w T-Mobile Arena w Las Vegas po raz trzeci spotkał się w ringu z Saulem Alvarezem (58-2-2, 39 KO). W dwóch wcześniejszych pojedynkach z tym rywalem zanotował kontrowersyjny remis i dyskusyjną porażkę. Tym razem Meksykanin zdecydowanie przeważał przez cały pojedynek i wygrał jednogłośnie na punkty (116:112 i dwukrotnie 115:113). Stawką walki były mistrzowskie pasy federacji WBC, WBA, IBF oraz WBO w wadze super średniej.

</doc>
<doc id="2363287" url="https://pl.wikipedia.org/wiki?curid=2363287" title="Urugwaj na letnich igrzyskach olimpijskich">
Urugwaj na letnich igrzyskach olimpijskich

Urugwaj po raz pierwszy wziął udział w letnich igrzyskach olimpijskich w 1924 roku. Od tego czasu reprezentanci Urugwaju startowali we wszystkich igrzyskach, z wyjątkiem IO 1980, zdobywając 10 medali.
Jako pierwsza na olimpijskim podium stanęła 9 czerwca 1924 roku reprezentacja Urugwaju w piłce nożnej, która zwyciężyła w tamtym turnieju. Najwięcej – 2 brązowe medale – wywalczył dla Urugwaju wioślarz Juan Rodríguez (1948-1952), a także kilku członków reprezentacji Urugwaju w koszykówce (1952 – 1956).

</doc>
<doc id="2363288" url="https://pl.wikipedia.org/wiki?curid=2363288" title="Zhengzhou Hanghai Stadium">
Zhengzhou Hanghai Stadium

Zhengzhou Hanghai Stadium () – wielofunkcyjny stadion w Zhengzhou, w Chinach. Obiekt może pomieścić 30 000 widzów. Swoje spotkania rozgrywa na nim drużyna Henan Construction.

</doc>
<doc id="2363289" url="https://pl.wikipedia.org/wiki?curid=2363289" title="Ahamkara">
Ahamkara



</doc>
<doc id="2363290" url="https://pl.wikipedia.org/wiki?curid=2363290" title="Dyskografia Sigur Rós">
Dyskografia Sigur Rós

Artykuł przedstawia całkowitą dyskografię islandzkiego zespołu post-rockowego Sigur Rós.
Pozostałe.
Poniższe tytuły nie pojawiły się na oficjalnych wydawnictwach Sigur Rós.

</doc>
<doc id="2363295" url="https://pl.wikipedia.org/wiki?curid=2363295" title="Maria Małgorzata d’Youville">
Maria Małgorzata d’Youville

Maria Małgorzata d’Youville (fran. "Marie-Marguerite d’Youville") (ur. 15 października 1701 w Varennes, zm. 23 grudnia 1771 w Montrealu) – święta Kościoła katolickiego, założycielka Sióstr Miłosierdzia z Monteralu.
Urodziła się 15 października 1701 roku była najstarszą z sześciorga dzieci swoich rodziców. W wieku 7 lat została osierocona przez ojca. Maria Małgorzata d’Youville uczyła się w szkole Urszulanek. Kiedy jej matka ponownie wyszła za mąż za irlandzkiego lekarza, przeniosła się razem z rodziną do Montrealu i tam poznała swojego przyszłego męża François d’Youville'a. Wyszła za mąż 12 sierpnia 1722 roku. Miała sześcioro dzieci, z których czworo zmarło we wczesnym dzieciństwie, a dwaj synowie zostali księżmi. W wieku 28 lat została wdową. Razem z siostrami odbudowała szpital i dzięki pomocy sióstr i współpracowników założyła fundację dla biednych i chorych ludzi. W 1765 roku pożar zniszczył cały szpital, jednak podjęła się pracy odbudowy szpitala. Zmarła mając 70 lat w opinii świętości. Została beatyfikowana przez papieża Jana XXIII 3 maja 1959 roku, a kanonizowana przez papieża Jana Pawła II 9 grudnia 1990 roku.

</doc>
<doc id="2363297" url="https://pl.wikipedia.org/wiki?curid=2363297" title="Olgierd Baehr">
Olgierd Baehr

Olgierd Henryk Baehr (ur. 11 marca 1927 w Grajewie, zm. 21 października 2022) – polski prawnik, działacz katolicki, były członek Trybunału Stanu.
Życiorys.
Pochodził z rodziny szlacheckiej herbu Ursus. Syn ziemianina Mariana Baehra. W 1973 ukończył studia na Uniwersytecie im. Adama Mickiewicza. Uzyskał następnie stopień doktora nauk prawnych.
Był wieloletnim działaczem Klubu Inteligencji Katolickiej. Od 1984 do 1991 pełnił funkcję prezesa KIK w Poznaniu. Zasiadał w Prymasowskiej Radzie Społecznej. Był inicjatorem powołania i pierwszym prezesem Fundacji Poznań-Ille-et-Vilaine. Był członkiem Komitetu Obywatelskiego „Solidarność”. W 1989 wszedł w skład rady naczelnej Zjednoczenia Chrześcijańsko-Narodowego. Od 1991 do 1993 był członkiem Trybunału Stanu.
W 2012 r. został laureatem nagrody honorowej „Świadek Historii” przyznanej przez Instytut Pamięci Narodowej.
W 2022 pośmiertnie odznaczony Krzyżem Kawalerskim Orderu Odrodzenia Polski.

</doc>
<doc id="2363298" url="https://pl.wikipedia.org/wiki?curid=2363298" title="Cerkiew św. Mikołaja w Sewastopolu">
Cerkiew św. Mikołaja w Sewastopolu

Cerkiew św. Mikołaja – cmentarna cerkiew prawosławna w Sewastopolu.
Cerkiew św. Mikołaja została wzniesiona w 1870 ze składek wiernych z całej Rosji. Znajduje się na cmentarzu poległych w obronie Sewastopola w czasie wojny krymskiej. Budynek został zaprojektowany przez A. Awdiejewa, który za tę pracę otrzymał honorowy tytuł akademika w dziedzinie architektury.
Zgodnie z koncepcją architekta, piramidalny kształt cerkwi wyraża ideę wieczności. Konstrukcję wieńczył pierwotnie krzyż o wadze 16 ton. Na zewnętrznych ścianach świątyni umieszczono 56 tablic pamiątkowych z nazwami jednostek uczestniczących w obronie Sewastopola oraz liczbą poległych z każdej z nich. We wnętrzu budynku na 38 marmurowych tablicach znalazły się 943 nazwiska poległych w walkach oficerów. Do obiektu prowadziły drzwi wykonane z brązu, ściany cerkwi zdobiły freski w stylu neobizantyjskim autorstwa A. Korniejewa i A. Litowczenki. Uległy one szybkiemu zatarciu i zostały zastąpione wykonaną w Wenecji mozaiką.
W czasie oblężenia Sewastopola podczas II wojny światowej cerkiew została poważnie uszkodzona: górna część obiektu uległa całkowitemu zniszczeniu, krzyż spadł na ziemię, łamiąc się na kawałki.
Na początku XXI w. cerkiew była remontowana. Są w niej odprawiane nabożeństwa.

</doc>
<doc id="2363299" url="https://pl.wikipedia.org/wiki?curid=2363299" title="Trolltunga">
Trolltunga

Trolltunga (dosł. „język trolla”) – formacja skalna o charakterystycznym kształcie znajdująca się w Norwegii na pograniczu płaskowyżu Hardangervidda, około 1100 m n.p.m. i 700 m nad jeziorem Ringedalsvatnet.
Położenie.
Formacja znajduje na pograniczu płaskowyżu Hardangervidda, na wysokości około 1100 m n.p.m., na północny wschód od jeziora Ringedalsvatnet, ok. 700 m nad jeziorem (464–373 m n.p.m.). 
Administracyjnie Trolltunga leży na terenie gminy Ullensvang w okręgu Vestland, na wschód od miejscowości Tyssedal. 
Atrakcja turystyczna.
Z uwagi na charakterystyczny kształt skały i widok się z niej roztaczający, Trolltunga jest celem wycieczek turystycznych. Norweskie portale informacji turystycznej określają Trolltungę często mianem „najbardziej spektakularnej formacji skalnej w Norwegii”. 
Liczba odwiedzających stale rośnie – w 2019 roku odnotowano tu 81 tys. turystów wobec mniej niż tysiąc docierających tu przed 2010 rokiem. Rosnąca popularność Trolltungi związana jest z możliwością wykonania unikalnych fotografii w celu umieszczenia ich w mediach społecznościowych. 

</doc>
<doc id="2363300" url="https://pl.wikipedia.org/wiki?curid=2363300" title="Jan Lelej">
Jan Lelej

Jan Lelej (ur. 10 maja 1917 w Ugłach, zm. 13 października 2011 w Olsztynie) – żołnierz Wojska Polskiego II RP, obrońca Westerplatte, odznaczony Orderem Virtuti Militari.
Życiorys.
Urodził się we wsi Ugły pod Wołożynem. W okresie II Rzeczypospolitej mieszkał na terenie województwa nowogródzkiego. Ukończył szkołę powszechną i dwa lata szkoły ślusarsko-mechanicznej. W 1938 został powołany do odbycia zasadniczej służby wojskowej. W 1939 wcielono go do 86 Pułku Piechoty, stacjonującego w Helenowie pod Mołodecznem. W tym samym roku zgłosił chęć rozpoczęcia nauki w szkole podoficerskiej.
W lipcu 1939 jako elew kompanii szkolnej szkoły podoficerskiej został odkomenderowany do służby w 2 Batalionie Strzelców Morskich w Gdyni, a następnie od 13 sierpnia 1939 – do Wojskowej Składnicy Tranzytowej na Westerplatte.
W nocy z 31 sierpnia na 1 września 1939 pełnił służbę na wartowni nr 5. W czasie obrony Westerplatte pozostawał w niej wraz z grupą żołnierzy ubezpieczających plażę. Po zniszczeniu wartowni 2 września, dołączył do obsady placówki „Tor kolejowy”. W czasie walk został ranny. Po kapitulacji Westerplatte znalazł się w niewoli niemieckiej. Był osadzony w Stalagu I A, gdzie pracował jako parobek, mechanik samochodowy i murarz. Na początku 1945, podczas ewakuacji jeńców wojennych z terenu Prus Wschodnich, uciekł z niewoli, przedostał się na ziemie polskie i do zakończenia działań wojennych przebywał w Białymstoku.
Po wojnie zamieszkał w Ostródzie. W latach 1946-1954 pracował jako intendent w Milicji Obywatelskiej i Urzędzie Bezpieczeństwa Publicznego. Od 1955 był zatrudniony jako tokarz w Zakładach Naprawczych Taboru Kolejowego. Udzielał się społecznie. Był przewodniczącym rady zakładowej i radnym miejskim. W 1977 przeszedł na emeryturę.
W 1989 został awansowany do stopnia podporucznika w stanie spoczynku i odznaczony Orderem Virtuti Militari. W 1990 przyznano mu rentę inwalidy wojennego.
W końcowych lata życia był obłożnie chory. Ostatnie tygodnie spędził w Domu Pomocy Społecznej "Kombatant" w Olsztynie. Zmarł 13 października 2011 jako przedostatni z obrońców Westerplatte.

</doc>
<doc id="2363302" url="https://pl.wikipedia.org/wiki?curid=2363302" title="God’s Plan (album)">
God’s Plan (album)

God's Plan – trzeci mixtape amerykańskiej grupy hip-hopowej, G-Unit i rapera 50 Centa, wydany w 2002. Album zawiera remiks utworu "Work It" autorstwa Missy Elliot, a także utwór "Niggas", rapera o pseudonimie The Notorious B.I.G. ze ścieżki dźwiękowej do filmu "Bad Boys II". Album zajął 9. pozycję w zestawieniu najlepszych mixtape'ów magazynu XXL.

</doc>
<doc id="2363305" url="https://pl.wikipedia.org/wiki?curid=2363305" title="Szachtar Makiejewka">
Szachtar Makiejewka

Szachtar Makiejewka (ukr. Футбольний клуб «Шахтар» Макіївка, "Futbolnyj Kłub "Szachtar" Makijiwka") - ukraiński klub piłkarski z siedzibą w Makiejewce, w obwodzie donieckim.
W latach 1994-1999 występował w rozgrywkach ukraińskiej Pierwszej Lihi, a w latach 1992-1994 w rozgrywkach ukraińskiej Drugiej Lihi.
Historia.
Chronologia nazw: 
W 1981 w Makiejewce z inicjatywy Komsomołu kopalni imienia W.M. Bażanowa Spółki Produkcyjnej "Makijiwwuhilla" założono drużynę piłkarską, która reprezentowała przedsiębiorstwo. W 1981 zespół "Bażanoweć Makiejewka" startował w rozgrywkach II grupy mistrzostw obwodu donieckiego, zdobywając mistrzostwo i awans do I grupy. W 1982 został mistrzem obwodu donieckiego, a w 1983 w obwodowym turnieju finałowym wywalczył prawo uczestniczyć w Mistrzostwach Ukraińskiej SRR spośród zespołów amatorskich, w której z przerwami występował do 1989 roku.
Po rozpadzie ZSRR Ukraina założyła własną federację piłkarską i zaczęła prowadzić własne mistrzostwa piłkarskie. W 1992 roku z nową nazwą "Bażanoweć Makiejewka" zgłosił się do rozgrywek Mistrzostw Ukrainy i trafił do Przejściowej Lihi (czwarta liga), gdzie zajął pierwsze miejsce w swojej grupie. W sezonie 1992/1993 występował w Drugiej Lihi, a w następnym sezonie zajął pierwsze miejsce i zdobył awans do Pierwszej Lihi. Latem 1995 powrócił do nazwy "Szachtar Makiejewka". Po zakończeniu rundy jesiennej sezonu 1998/1999 przez nieuregulowanie wpłaty do Biura PFL został ukarany ujęciem 6 punktów. W rundzie wiosennej zrezygnował z dalszych występów w Pierwszej Lidze. Klub pozbawiono statusu profesjonalnego i w rundzie wiosennej uznano porażki.
Potem jako drużyna amatorska występowała w Mistrzostwach obwodu donieckiego. W zespole grali przeważnie piłkarze z oddziału Akademii Piłkarskiej Szachtara Donieck. Po kilku latach, klub w końcu zniknął z mapy piłkarskiej Ukrainy. 

</doc>
<doc id="2363310" url="https://pl.wikipedia.org/wiki?curid=2363310" title="Park Narodowy Huascaran">
Park Narodowy Huascaran



</doc>
<doc id="2363311" url="https://pl.wikipedia.org/wiki?curid=2363311" title="Michael Mullen">
Michael Mullen

Michael Glenn Mullen (ur. 4 października 1946 w Los Angeles) – amerykański oficer, admirał United States Navy, uczestnik wojny wietnamskiej, wiceszef Operacji Morskich (2003–2004), dowódca Sił Marynarki Wojennej USA w Europie (2004–2005), szef Operacji Morskich (2007–2011), przewodniczący Kolegium Połączonych Szefów Sztabów (2007–2011).
Życiorys.
Mullen urodził się i wychował w Hollywood, gdzie jego ojciec świadczył usługi rzecznika prasowego dla osób ze świata rozrywki, a matka była asystentką piosenkarza i aktora Jimmy'ego Durante'a. Ukończył szkołę podstawową i średnią w Los Angeles, a następnie odbył studia w United States Naval Academy w Annapolis. Jako młody oficer służył na takich okrętach jak , , czy . Brał także udział w wojnie wietnamskiej. Pierwszą dowodzoną przez niego jednostką był tankowiec wojskowy . Później pod jego komendą znalazł się niszczyciel rakietowy , a następnie krążownik . W kolejnych latach awansował na dowódcę Drugiej Grupy Niszczycieli i Krążowników, a później dowódcę Grupy Bojowej Lotniskowca . W 1985 ukończył studia podyplomowe w zakresie badań operacyjnych na Naval Postgraduate School w Monterrey, a w 1991 zakończył szkolenie w ramach Programu Zaawansowanego Zarządzania na Harvard Business School w Bostonie.
Oprócz stanowisk liniowych na okrętach, Mullen służył również w administracji swojej macierzystej uczelni w Annapolis oraz w Pentagonie. W tym ostatnim początkowo związany był z Biurem Personelu Marynarki Wojennej, a następnie znalazł się w zespole Departamentu Obrony ds. testów operacyjnych. Później trafił do Dowództwa Operacyjnego Marynarki Wojennej, gdzie zajmował kilka stanowisk, dochodząc w sierpniu 2003 do szczebla zastępcy dowódcy operacyjnego. Jesienią 2004 został skierowany do Neapolu, gdzie objął dowództwo operacyjne sił NATO w basenie Morza Śródziemnego, na Bałkanach i w Iraku. Równolegle zajmował też stanowisko regionalnego dowódcy Sił Marynarki Wojennej USA w Europie. W maju 2005 wrócił do Waszyngtonu, aby zostać Szefem Operacji Morskich (Chief of Naval Operations).
8 czerwca 2007 sekretarz obrony USA Robert Gates ogłosił, iż przedłoży prezydentowi USA kandydaturę Mullena na stanowisko Przewodniczącego Kolegium Połączonych Szefów Sztabów (Chairman of the Joint Chiefs of Staff) – jest to najwyższe stanowisko, jakie może zajmować w USA żołnierz w służbie czynnej. George W. Bush oficjalnie zaakceptował tę kandydaturę 28 czerwca, a 3 sierpnia 2007 wymaganą prawem zgodę na tę nominację wyraził Senat Stanów Zjednoczonych. Mullen został zaprzysiężony i objął urząd na dwuletnią kadencję w dniu 1 października 2007. W 2009 prezydent Barack Obama powierzył mu stanowisko Przewodniczącego na drugą (i zwyczajowo ostatnią) kadencję. Pod koniec maja 2011 Obama ogłosił, iż następcą Mullena będzie gen. Martin Dempsey, dotychczasowy szef sztabu United States Army. Mullen zakończył swoją służbę jako Przewodniczący Kolegium, a także całą karierę wojskową, w dniu 30 września 2011. Następnie przeszedł na emeryturę.
Życie prywatne.
Admirał Mullen jest żonaty z Deborą Mullen, z którą ma dwóch synów: Johna i Michaela juniora. Obaj poszli w ślady ojca i służą w US Navy, obecnie obaj w stopniu poruczników.

</doc>
<doc id="2363314" url="https://pl.wikipedia.org/wiki?curid=2363314" title="Park Narodowy Manu">
Park Narodowy Manu



</doc>
<doc id="2363315" url="https://pl.wikipedia.org/wiki?curid=2363315" title="Helga Erny">
Helga Erny

Helga Erny, z domu Klein (ur. 15 sierpnia 1931 w Mannheim, zm. 27 stycznia 2021) – niemiecka lekkoatletka specjalizująca się w krótkich biegach sprinterskich, srebrna medalistka letnich igrzysk olimpijskich w Helsinkach (1952) w sztafecie 4 x 100 metrów.

</doc>
<doc id="2363316" url="https://pl.wikipedia.org/wiki?curid=2363316" title="Helga Klein">
Helga Klein



</doc>
<doc id="2363320" url="https://pl.wikipedia.org/wiki?curid=2363320" title="Marga Petersen">
Marga Petersen

Margarete "Marga" Petersen, z domu Kallensee (ur. 18 września 1919 w Bremie, zm. 22 września 2002 w Bremie) – niemiecka lekkoatletka specjalizująca się w krótkich biegach sprinterskich, srebrna medalistka letnich igrzysk olimpijskich w Helsinkach (1952) w sztafecie 4 x 100 metrów.

</doc>
<doc id="2363322" url="https://pl.wikipedia.org/wiki?curid=2363322" title="Nanjing Olympic Sports Center">
Nanjing Olympic Sports Center

Nanjing Olympic Sports Center () – kompleks sportowy w Hexi New Town w Nankinie, w Chinach. Zajmuje powierzchnię 89,6 ha, o łącznej powierzchni budowy około 401 000 m². 
Głównym obiektem kompleksu jest wielofunkcyjny stadion mogący pomieścić 62 000 widzów. W skład kompleksu wchodzi również m.in. hala sportowa na 13 000 widzów, basen, centrum tenisowe i centrum technologii sportowej. 
Budowa rozpoczęła się 18 sierpnia 2002 roku, a inauguracja nastąpiła 1 maja 2005 roku. Wykonawcą projektu była firma HOK Sport (obecnie pod nazwą Populous). Kompleks gościł 10. edycję Chińskiej Olimpiady Narodowej w 2005 roku, część spotkań kobiecych piłkarskich Mistrzostw Azji U-16 2011, a także był gospodarzem 2. Letnich Igrzysk Olimpijskich Młodzieży w roku 2014. 
Na głównym stadionie regularnie swoje mecze rozgrywała piłkarska drużyna Jiangsu Suning F.C., aż do rozwiązania w 2021.

</doc>
<doc id="2363325" url="https://pl.wikipedia.org/wiki?curid=2363325" title="UkrAhroKom Hołowkiwka">
UkrAhroKom Hołowkiwka

UkrAhroKom Hołowkiwka (ukr. Футбольний клуб «УкрАгроКом» Головківка, "Futbolnyj Kłub "UkrAhroKom" Hołowkiwka") - ukraiński klub piłkarski z siedzibą we wsi Hołowkiwka w obwodzie kirowohradzkim. Założony w roku 2008, rozwiązany latem 2014.
W latach 2011-2014 występował w rozgrywkach ukraińskiej Drugiej Lihi.
Historia.
Chronologia nazw: 
Klub Piłkarski "UkrAhroKom Hołowkiwka" został założony we wsi Hołowkiwka w roku 2008. W 2008 debiutował w mistrzostwach obwodu kirowohradzkiego, gdzie zajął 3. miejsce, a w następnym roku został wicemistrzem i zdobył Puchar. W 2010 zdobył mistrzostwo i Puchar obwodu. W 2009 debiutował w rozgrywkach Amatorskiego Puchar Ukrainy, a w 2010 w rozgrywkach Amatorskiej Lihi.
20 czerwca 2011 otrzymał status klubu profesjonalnego i w lipcu 2011 roku debiutował w Drugiej Lidze.
W lipcu 2014 po przyłączeniu do FK Ołeksandrija zaprzestał działalność.

</doc>
<doc id="2363326" url="https://pl.wikipedia.org/wiki?curid=2363326" title="Mianchi (meteoryt)">
Mianchi (meteoryt)

Mianchi – meteoryt kamienny należący do chondrytów oliwinowo-bronzytowych H 5, spadły w 4 września 1980 roku w chińskiej prowincji Henan. Z miejsca upadku meteorytu pozyskano około 1,1 kg materii meteorytowej.

</doc>
<doc id="2363332" url="https://pl.wikipedia.org/wiki?curid=2363332" title="Leslie Laing">
Leslie Laing

Leslie Alphonso „Les” Laing (ur. 9 lutego 1925 w Linstead, zm. 7 lutego 2021) – jamajski lekkoatleta specjalizujący się w biegach sprinterskich, dwukrotny uczestnik letnich igrzysk olimpijskich (Londyn 1948, Helsinki 1952), mistrz olimpijski z 1952 r. w sztafecie 4 x 400 metrów (wraz z nim biegli Arthur Wint, Herb McKenley i George Rhoden).

</doc>
<doc id="2363335" url="https://pl.wikipedia.org/wiki?curid=2363335" title="Xinzha Lu">
Xinzha Lu

Xinzha Lu () – stacja metra w Szanghaju, na linii 1. Zlokalizowana jest pomiędzy stacjami Hanzhong Lu i Renmin Guangchang. Została otwarta 10 kwietnia 1995.

</doc>
<doc id="2363336" url="https://pl.wikipedia.org/wiki?curid=2363336" title="Leticia Costas">
Leticia Costas

Leticia Costas (ur. 22 marca 1990 w Pontevedrze) – hiszpańska tenisistka.
Pierwszy kontakt z zawodowym tenisem odnotowała w wieku czternastu lat, w sierpniu 2004 roku, biorąc udział (dzięki "dzikiej karcie") w kwalifikacjach do turnieju ITF w Vigo. W kwietniu następnego roku przeszła przez eliminacje do zawodów w Tortosa i po raz pierwszy zagrała w turnieju głównym, w którym dotarła do drugiej rundy. W sierpniu 2007 roku osiągnęła swój pierwszy finał w Mollerussa. W listopadzie 2007 roku na Majorce, wygrała swój pierwszy w karierze turniej deblowy, natomiast pierwszy triumf singlowy odniosła w 2010 roku − w La Coruna. W sumie wygrała jeden turniej w grze pojedynczej i siedem w grze podwójnej rangi ITF.
Dzięki "dzikiej karcie" zagrała w eliminacjach do turnieju WTA w Barcelonie. Po pokonaniu w trzeciej fazie kwalifikacji Aliny Żydkowej, awansowała do turnieju głównego. Przegrała w pierwszej rundzie z Lucie Šafářovą 2:6, 1:6. Po raz drugi w turnieju głównym imprezy WTA zagrała w lutym 2011 roku, w Bogocie, odpadając w pierwszej rundzie.
W rankingu WTA najwyżej została sklasyfikowana w lipcu 2011 − na 179. miejscu.

</doc>
<doc id="2363337" url="https://pl.wikipedia.org/wiki?curid=2363337" title="Quyllur Rit'i">
Quyllur Rit'i

Quyllur Rit'i – święto obchodzone corocznie w sanktuarium o tej samej nazwie, na zboczu góry Ausangate, stanowiące jedną z największych uroczystości religijnych w Peru. Pielgrzymka odbywa się w czerwcu, prawdopodobnie ma korzenie przedchrześcijańskie, związane z dniem przesilenia letniego. W 2011 roku pielgrzymka do sanktuarium w Quyllur Rit'i została wpisana na listę niematerialnego dziedzictwa UNESCO.
Samo sanktuarium oraz święto zostały uznane za peruwiańskie dziedzictwo narodowe w 2004. Święto przyciąga zwłaszcza mieszkańców pobliskich regionów, pogrupowanych w tzw. "narody" ("naciones"), którzy wykonują tradycyjne tańce.

</doc>
<doc id="2363338" url="https://pl.wikipedia.org/wiki?curid=2363338" title="Los Saicos">
Los Saicos

Los Saicos – peruwiański zespół muzyczny grający muzykę należącą do nurtu garage rock, założony w roku 1964 w Limie.
Historia.
Zespół został założony w roku 1964 w Limie przez czterech muzyków-amatorów, którzy właśnie ukończyli szkołę średnią. Wytworzyli oni własny styl muzyczny, nietypowy dla ówczesnej sceny Ameryki Łacińskiej, niezwiązany z amerykańskim garage rockiem, lecz częściowo inspirowany zespołami tak zwanej brytyjskiej inwazji. Muzycy tworzyli własne kompozycje w języku hiszpańskim, a ich największym przebojem stał się w roku 1965 utwór „Demolición”. Na skutek ich sukcesu w Peru zapanowała „Saicomania”, a zespół przetarł szlaki dla innych wykonawców w swoim kraju.
Dyskografia.
Albumy
Single

</doc>
<doc id="2363341" url="https://pl.wikipedia.org/wiki?curid=2363341" title="Renmin Guangchang">
Renmin Guangchang

Renmin Guangchang () – stacja metra w Szanghaju, na linii 1, 2 i 8. Zlokalizowana jest pomiędzy stacjami Xinzha Lu, Nanjing Xi Lu, Nanjing Dong Lu oraz Huangpi Nan Lu, Qufu Lu i Dashijie. Została otwarta 10 kwietnia 1995.

</doc>
<doc id="2363342" url="https://pl.wikipedia.org/wiki?curid=2363342" title="Forest for the Trees">
Forest for the Trees

Forest for the Trees – eksperymentalna grupa muzyczna założona przez Carla Stephensona, która zadebiutowała singlem „Dream” w zestawieniach muzyki pop w roku 1993. Pełna płyta, zawierająca wspomniany singiel została wydana dopiero w 1997. Opóźnienie to było spowodowane załamaniem nerwowym lidera grupy.
Członkami zespołu byli John „coz” Acosta, Beck, Papa Bear Martinez, Mark Petersen, Jasper &amp; Amadeus.

</doc>
<doc id="2363345" url="https://pl.wikipedia.org/wiki?curid=2363345" title="Jelizawieta Bagriancewa">
Jelizawieta Bagriancewa

Jelizawieta Bagriancewa, ros. Елизавета Петровна Багрянцева (ur. 27 sierpnia 1929 w Usolu Syberyjskim, zm. 24 stycznia 1996) – radziecka lekkoatletka specjalizująca się w rzucie dyskiem, wicemistrzyni olimpijska z Helsinek (1952).

</doc>
<doc id="2363347" url="https://pl.wikipedia.org/wiki?curid=2363347" title="Hołowkiwka (obwód kirowohradzki)">
Hołowkiwka (obwód kirowohradzki)

Hołowkiwka (ukr. Головківка) – wieś na Ukrainie w rejonie aleksandryjskim, obwodu kirowohradzkiego.
Przez wieś płynie rzeka Beszka. Wieś zamieszkuje 2217 osób.

</doc>
<doc id="2363348" url="https://pl.wikipedia.org/wiki?curid=2363348" title="Hołowkiwka">
Hołowkiwka

2 miejscowości na Ukrainie:

</doc>
<doc id="2363349" url="https://pl.wikipedia.org/wiki?curid=2363349" title="Stanisław Jan Strąbski">
Stanisław Jan Strąbski

Stanisław Jan Strąbski (ur. 24 kwietnia 1813 w Białaczowie, zm. 24 sierpnia 1857) – polski drukarz.
Życiorys.
Pierwsze lata w zawodzie spędził w warszawskiej drukarni A. Gałęzowskiego, gdzie od 1832 roku piastował stanowisko kierownika. 
W 1843 roku założył własną, pierwszą przemysłową drukarnię w Polsce, zatrudniając 80 pracowników. Drukarnia wyposażona była w prasy żelazne i maszyny pospieszne. Obok drukarni powstała pracownia drzeworytnicza. Wydawane pozycje odznaczały się bogatą szatą graficzną. Spod pras wychodziły m.in. nuty, "Roczniki Gospodarstwa Krajowego", miesięcznik "Biblioteka Warszawska" oraz "Album warszawski", za który w 1845 roku otrzymał pierwszą nagrodę na Wystawie Sztuk Pięknych w Warszawie. Autorem albumu był Kazimierz Władysław Wóycicki. Dzieło składało się z artykułów 24 autorów, ozdobione było pięcioma drzeworytami autorstwa grafika Wincentego Smokowskiego.
Strąbski był przewodniczącym Zgromadzenia Drukarzy Warszawskich. W 1848 roku sprzedał drukarnię Szustrowi, a w 1854 roku przeszła ona w ręce Szmula Zajdencejga.

</doc>
<doc id="2363350" url="https://pl.wikipedia.org/wiki?curid=2363350" title="Ausangate">
Ausangate

Ausangate () - góra w Andach na terytorium Peru, około 100 kilometrów na południowy wschód od Cusco. Maksymalna wysokość to 6384 m n.p.m.
Pierwszego wejścia na szczyt dokonali w 1953 r. H. Harrer, H. Steinmetz, F. Marz, i J. Wellenkamp.
Co roku w czerwcu na zboczu góry odbywa się wielkie święto Quyllur Rit'i, przyciągające tysiące pielgrzymów.

</doc>
<doc id="2363351" url="https://pl.wikipedia.org/wiki?curid=2363351" title="Płaszczyzna Z">
Płaszczyzna Z

Płaszczyzna Z, płaszczyzna z – płaszczyzna zmiennych zespolonych uzyskanych na drodze przekształcenia do dziedziny formula_1 za pomocą transformaty Z – w teorii sterowania jedno z fundamentalnych narzędzi analizy i syntezy układów dyskretnych. Jej odpowiednikiem dla układów czasu ciągłego jest płaszczyzna S.
Własności.
Zmienna formula_1 jest zmienną zespoloną z częścią rzeczywistą i częścią urojoną. Innymi słowy formula_1 można zdefiniować w następujący sposób:
Jako że zmienna formula_1 może być rozbita na dwa niezależne komponenty, to często sensowne jest przedstawienie tej zmiennej na płaszczyźnie Z, gdzie oś pozioma reprezentuje rzeczywistą część formula_6 a pionowa oś – amplitudę urojonej części formula_7
Warto przy tym zauważyć, że jeśli zdefiniujemy formula_6 korzystając z wyrażeń transformaty z gwiazdką:
to można dokonać rozdzielenia formula_10 na część rzeczywistą i urojoną:
Po włączeniu powyższego do równania na formula_1 uzyskuje się:
Korzystając z wzoru Eulera, można rozdzielić eksponentę zespoloną jako:
Jeśli ponadto zdefiniuje się nowe zmienne formula_15 i formula_16 takie że:
można zapisać formula_1 korzystając z wyrażeń formula_15 i formula_16 jako równanie Eulera:
Co stanowi reprezentację biegunową (polarną) zmiennej formula_6 z amplitudą funkcji biegunowej formula_24 opartą na części rzeczywistej zmiennej formula_25 a kąt funkcji biegunowej formula_26 oparty jest na urojonej części formula_27
Notacja.
Uwaga: Ściśle rzecz biorąc nazwy zmiennych zapisuje się małą literą (np. zmienna formula_10) a płaszczyzn i transformat dużą: "płaszczyzna Z", "transformata Z". W praktyce jednak nie zawsze jest to przestrzegane i spotyka się zapisy w każdym przypadku, także z małą literą np. "płaszczyzna z".

</doc>
<doc id="2363352" url="https://pl.wikipedia.org/wiki?curid=2363352" title="Spaniel kontynentalny miniaturowy">
Spaniel kontynentalny miniaturowy



</doc>
<doc id="2363353" url="https://pl.wikipedia.org/wiki?curid=2363353" title="Clevosauridae">
Clevosauridae

Clevosauridae – klad sfenodontów z rodziny hatteriowatych (Sphenodontidae). Zgodnie z definicją filogenetyczną przedstawioną w 2006 roku przez José Bonapartego i Hansa-Dietera Suesa obejmuje ostatniego wspólnego przodka rodzajów "Clevosaurus", "Brachyrhinodon" i "Polysphenodon" oraz wszystkich jego potomków. Mimo iż takson został formalnie nazwany w 2006 roku, nazwa Clevosauridae została użyta na określenie tej grupy już przez Frasera w 1993 roku, a nazwa „clevosaurs” – m.in. przez Wu w 1994. Takson ustanowiono jako osobną rodzinę sfenodontów, jednak analizy filogenetyczne sugerują, że klad ten znajduje się w obrębie Sphenodontidae. Obecnie nie jest znany żaden przedstawiciel Clevosauridae oprócz "Clevosaurus", "Brachyrhinodon" i "Polysphenodon" – spośród nich "Polysphenodon" jest taksonem siostrzanym dla kladu tworzonego przez pozostałe dwa rodzaje.
Przedstawiciele Clevosauridae cechują się krótkim pyskiem, mającym mniej niż 1/4 długości czaszki, dolnym oknem skroniowym o długości ponad 1/4 długości czaszki oraz małym lub w ogóle niewystępującym wyrostkiem przedszczękowym kości szczękowej. W zapisie kopalnym znani od triasu do dolnej jury.

</doc>
<doc id="2363354" url="https://pl.wikipedia.org/wiki?curid=2363354" title="Epagneul nain continental">
Epagneul nain continental



</doc>
<doc id="2363360" url="https://pl.wikipedia.org/wiki?curid=2363360" title="Trolejbusy w Ferganie">
Trolejbusy w Ferganie

Trolejbusy w Ferganie − zlikwidowany system komunikacji trolejbusowej w Ferganie w Uzbekistanie.
Trolejbusy w Ferganie uruchomiono w 1971. Łącznie w mieście było 6 linii trolejbusowych. W 2003 zamknięto sieć trolejbusową.
Tabor.
W mieście eksploatowano trolejbusy ZiU-9.

</doc>
<doc id="2363365" url="https://pl.wikipedia.org/wiki?curid=2363365" title="Polibotes">
Polibotes



</doc>
<doc id="2363369" url="https://pl.wikipedia.org/wiki?curid=2363369" title="Zdobycie Roskilde">
Zdobycie Roskilde

Zdobycie Roskilde – atak i zniszczenie miasta Roskilde przez połączone siły floty pomorsko-rańskiej, pod dowództwem Racibora I, księcia pomorskiego (wrzesień/październik 1135).
Przyczyny i przebieg walk.
Władający Danią nowy król, Eryk II Pamiętny, postanowił rozciągnąć swoje wpływy na Słowian połabskich i ziemie Pomorza Zachodniego. W ten sposób chciał umocnić swoją pozycję na tronie oraz polepszyć stosunki z Cesarstwem, a z drugiej strony – wyprzeć wpływy Bolesława Krzywoustego z duńskiej strefy wpływów (Rugia i Pomorze). Eryk II zebrał swoją flotę we wrześniu 1135 i ruszył na Rugię, ale nie zdołał przeprowadzić ataku, gdyż został uprzedzony przez połączone floty pomorską i rańską. Zaskoczone siły duńskie rozpierzchły się bez podjęcia walki, na czele z okrętem flagowym Eryka II.
Błyskawiczny sukces zjednoczonej słowiańskiej floty wykorzystał jej dowódca, książę pomorski Racibor I. Okręty pod jego zwierzchnictwem udały się na północ. Z zaskoczenia zaatakowano ówczesną stolicę i największe duńskie miasto – Roskilde. Nie wiadomo, czy wojska słowiańskie wylądowały na Zelandii i ruszyły na miasto od południa lub wschodu, czy też flota opłynęła wyspę i przepłynąwszy Fiord Roskilde przypuściła atak od morza. Zaskoczenie było jednak tak duże, że wojska Racibora I nie tylko zdobyły i zrównały z ziemią duńską stolicę, ale opanowały nawet dobrze umocniony królewski gród.
Zwycięska flota Racibora I powróciła następnie na południowe wybrzeże Bałtyku ze znacznymi łupami. Był to początek, trwającej pięćdziesiąt lat, dominacji Pomorzan na zachodnim Bałtyku.
Ślady w kronikach.
Złupienie stolicy Danii stało się głośnym wydarzeniem, odnotowanym przez kilka skandynawskich źródeł:

</doc>
<doc id="2363391" url="https://pl.wikipedia.org/wiki?curid=2363391" title="Rikke Petersen-Schmidt">
Rikke Petersen-Schmidt



</doc>
<doc id="2363392" url="https://pl.wikipedia.org/wiki?curid=2363392" title="Karen Brodsgaard">
Karen Brodsgaard



</doc>
<doc id="2363393" url="https://pl.wikipedia.org/wiki?curid=2363393" title="Anteusz">
Anteusz



</doc>
<doc id="2363402" url="https://pl.wikipedia.org/wiki?curid=2363402" title="Rikke Schmidt">
Rikke Schmidt

Rikke Petersen-Schmidt (ur. 14 stycznia 1975 w Aarhus) – duńska piłkarka ręczna, wielokrotna reprezentantka kraju, bramkarka. Mistrzyni olimpijska z 2000 i 2004.
Kariera sportowa.
Treningi rozpoczęła w 1981. W dorosłej kadrze debiutowała w 1999. Brała udział w kilku turniejach mistrzostw świata i Europy, w 2004 była srebrną medalistką mistrzostw starego kontynentu. Grała w zespołach HK 71 Egernsund (1981-1991), Vidar Sønderborg (1991-1995), Kolding IF (1995-2002), Slagelse FH (2002-2005), Aalborg DH (2005-2006) i Ikast-Bording EH (2006-2007).

</doc>
<doc id="2363404" url="https://pl.wikipedia.org/wiki?curid=2363404" title="Władysław Teodorczuk">
Władysław Teodorczuk

Władysław Teodorczuk (ur. 1872, zm. 1913) – polski drukarz i wydawca.
W latach 1895-1900 był redaktorem miesięcznika "Krytyka" wydawanego przez Drukarnię Narodową w Krakowie. W latach 1898-1901 pracował w Drukarni Uniwersytetu Jagiellońskiego obok Stanisława Wyspiańskiego. W 1901 roku założył własną drukarnię i prowadził ją do 1906 roku, kiedy sprzedał ją A. Ripperowi. Po sprzedaży drukarni wyjechał z Krakowa.
Jako pierwszy użył linoleum do druku afiszy. Projektował plakaty, okładki książkowe, ilustracje, exlibrisy oraz logotypy. W latach 1905-1906 był redaktorem miesięcznika "Poradnik Graficzny", poświęcony drukarstwu i zawodom pokrewnym. Drukował pierwsze numery społeczno-kulturalnego tygodnika "Nowości Ilustrowane"
Teodorczuk należał do Stowarzyszenia Drukarzy, Odlewaczy Czcionek i Pokrewnych Zawodów, Stowarzyszenia Drukarzy Krakowskich "Ognisko". Jemu przypisuje się faktyczne autorstwo podręcznika dla przyszłych drukarzy "Stereotypia. podręcznik dla drukarzy i stereotyperów" (1906).

</doc>
<doc id="2363409" url="https://pl.wikipedia.org/wiki?curid=2363409" title="Drukarnia Strąbskiego">
Drukarnia Strąbskiego

Drukarnia Strąbskiego – drukarnia założona w Warszawie przez Stanisława Strąbskiego.
Historia.
Drukarnia została założona w 1843 roku. Była pierwszą przemysłową w Polsce drukarnią, wyposażoną w prasy żelazne i maszyny pospieszne, zatrudniającą 80 pracowników. Wydawane pozycje odznaczały się bogatą szatą graficzną. Spod pras wychodziły m.in.: nuty, "Roczniki Gospodarstwa Krajowego", miesięcznik "Biblioteka Warszawska" oraz czasopismo literackie "Orędownik Naukowy" wydawane w latach 1840–1846. Na łamach "Orędownika Naukowego" zamieszczano polemiki ówczesnych sław literackich, swoją rubrykę miała krytyka literacka i był oddzielny dział historyczny.
W drukarni wydano "Album warszawski", który w 1845 roku otrzymał pierwszą nagrodę na Wystawie Sztuk Pięknych w Warszawie. Autorem albumu był Kazimierz Władysław Wóycicki. Dzieło składało się z artykułów 24 autorów, ozdobione było pięcioma drzeworytami autorstwa grafika Wincentego Smokowskiego. Album został wydany w nakładzie 500 egzemplarzy i w chwili wydania kosztował 25 zł. Innymi drukowanymi dziełami były: 
W 1848 roku drukarnia została sprzedana Szustrowi a w 1854 roku przeszła w ręce Szmula Zajdencejga.

</doc>
<doc id="2363413" url="https://pl.wikipedia.org/wiki?curid=2363413" title="Fotoporcelana">
Fotoporcelana



</doc>
<doc id="2363420" url="https://pl.wikipedia.org/wiki?curid=2363420" title="Sloga Kraljevo">
Sloga Kraljevo

Fudbalski Klub Sloga Kraljevo − serbski klub piłkarski z miasta Kraljevo leżącego w okręgu raskim, w środkowej Serbii. Został założony w 1947 roku. Obecnie występuje w IV lidze.

</doc>
<doc id="2363422" url="https://pl.wikipedia.org/wiki?curid=2363422" title="Mariusz Bogdanowicz">
Mariusz Bogdanowicz

Mariusz Bogdanowicz (ur. 29 czerwca 1960 w Gdańsku) – polski muzyk jazzowy, kontrabasista, kompozytor i aranżer, publicysta, pedagog, producent i wydawca fonograficzny.
Kariera.
Ukończył III Liceum Ogólnokształcącego im. Bohaterów Westerplatte w Gdańsku. Jest absolwentem Państwowej Szkoły Muzycznej II st. im. Fryderyka Chopina w Gdańsku-Wrzeszczu, którą ukończył w 1981 roku w klasie kontrabasu. Potem jako pierwszy kontrabasista w Polsce ukończył studia na wydziale Jazzu i Muzyki Rozrywkowej Akademii im. Karola Szymanowskiego w Katowicach w klasie prof. Andrzeja Zubka. W okresie studiów współtworzył "Heavy Metal Sextet" (1982-84).
W 1986 roku wraz z Januszem Stokłosą napisał muzykę do filmu Janusza Kijowskiego "Maskarada". Zagrał w filmie "Niech żyje miłość" (1991), rola Mariusza Kontrabasisty.
Od 1991 roku stale współpracuje z Włodzimierzem Nahornym i Januszem Stroblem. W 1991 roku rozpoczął działalność zespół Mariusz Bogdanowicz Quartet. Jest kompozytorem muzyki do tekstów piosenek takich autorów, jak: Andrzej Poniedzielski, Jan Wołek, Wojciech Ziembicki, Justyna Holm. W 1998 rozpoczęła działalność Agencja Koncertowa i Wydawnictwo Mariusza Bogdanowicza „Confiteor”.
W 2005 roku został odznaczony Brązowym Medalem Zasłużonych Kulturze Gloria Artis.
Wykładowca na Wydziale Jazzu i Muzyki Estradowej na Uniwersytecie Marii Curie-Skłodowskiej w Lublinie. Tam też prowadzi klasę kontrabasu i gitary basowej od 2006 roku.
W latach 2004-2008 i ponownie od 2013 roku prowadzi autorską audycję radiową "„Jazz Travels”" w Jazz Radio. Działalność publicystyczna związana z magazynem Jazz Forum – wywiady z Włodzimierzem Nahornym, Wojciechem Karolakiem, Krzysztofem Herdzinem, Maciejem Sikałą.
Autor i wykonawca muzyki do spektaklu "Emigranci" Sławomira Mrożka ("Provisorium Kompania Teatr", Lublin, premiera - styczeń 2009).

</doc>
<doc id="2363424" url="https://pl.wikipedia.org/wiki?curid=2363424" title="Lucjusz Licyniusz Lukullus (pretor 104 p.n.e.)">
Lucjusz Licyniusz Lukullus (pretor 104 p.n.e.)

Lucjusz Licyniusz Lukullus (łac. Lucius Licinius Lucullus) (ur. przed 137 p.n.e., zm. po 101 p.n.e.) – członek wpływowego plebejskiego rodu rzymskiego Licyniuszy ("Licinii"), z rodziny używającej przydomka Lukullus.
Syn Lucjusza Licyniusza Lukullusa konsula w 151 p.n.e. Mąż Cecylii Metelli Kalwy siostry wpływowych polityków, Metellusa Dalmatyńskiego i Metellusa Numidyjskiego.
W 104 p.n.e. sprawował urząd pretora. W roku tym w Lukanii rzymski ekwita Tytus Wetiusz Minucjusz ("Titus Vettius Minutius") wywołał rozruchy stając na czele podburzonych niewolników. Licyniusz Lukullus jako pretor zdławił to powstanie. Diodor Sycylijski przedstawia ten epizod jako zapowiedź mającego wkrótce wybuchnąć w latach 103–100 p.n.e. powstania niewolników na Sycylii.
Niewolnicy na Sycylii chwycili za broń, królem powstańców obwołał się Salwiusz, który przybrał imię Tryfona. Powstańcy przejęli kontrolę na znacznymi obszarami Sycylii. W 103 p.n.e. w charakterze propretora został wysłany przez senat na Sycylię Lucjusz Licyniusz Lukullus na czele siedemnastotysięcznej armii dla opanowania powstania. Lukullus pobił w bitwie niewolników i obległ pozostałych pod wodzą Tryfona w Trikalii. Lukullus wycofał się jednak z oblężenia i nie odniósł już żadnych sukcesów. Powstańcy odzyskali siły i nawet zdobyli obóz Lukullusa. Został on wkrótce zastąpiony w dowodzeniu przez Gajusza Serwiliusza, a po powrocie do Rzymu postawiony przed sądem za niepowodzenia na Sycylii i sprzeniewierzenie pieniędzy publicznych. Wina Lukullusa była chyba tak oczywista, że pomocy odmówił mu nawet szwagier, Cecyliusz Metellus Numidyjski. Został skazany na wygnanie i udał się do Heraklei.

</doc>
<doc id="2363425" url="https://pl.wikipedia.org/wiki?curid=2363425" title="Antaios">
Antaios



</doc>
<doc id="2363427" url="https://pl.wikipedia.org/wiki?curid=2363427" title="Austro-węgierskie okręty podwodne typu U-1">
Austro-węgierskie okręty podwodne typu U-1

Okręty podwodne typu U-1 – dwa okręty podwodne zaprojektowane dla Kaiserliche und Königliche Kriegsmarine (K.u.K. Kriegsmarine) przez amerykańskiego inżyniera Simona Lake'a i zbudowane w stoczni marynarki w Poli w ramach porównawczej oceny zagranicznych projektów jednostek tej klasy.
Okręty typu "U-1", oba zwodowane w 1909 roku, miały długość 30,5 m i były napędzane dwoma silnikami benzynowymi na powierzchni i dwoma elektrycznymi w zanurzeniu. Na początku I wojny światowej znajdowały się w suchym doku czekając na nowe akumulatory i wymianę silników na wysokoprężne. Od początku 1915 roku oba okręty wykonywały rejsy patrolowe z Triestu i Poli do momentu uznania ich za przestarzałe na początku 1918 roku. Pozostały w służbie jako jednostki szkolne i były przydzielone do bazy okrętów podwodnych na wyspie Brioni. W momencie zakończenia konfliktu oba znajdowały się w Poli. Zostały przyznane Włochom w ramach reparacji wojennych w 1920 roku i zezłomowane w Poli. Żaden z nich nie odniósł sukcesów podczas działań wojennych.
Projekt i budowa.
Na początku XX wieku dowództwo cesarsko-królewskiej marynarki niechętnie odnosiło się do idei operacyjnego zastosowania nowej klasy jednostek: okrętów podwodnych. Dopiero w 1904 roku komitet techniczny floty otrzymał zadanie opracowania własnego projektu okrętu podwodnego, jednak zadanie to przerosło możliwości austro-węgierskich konstruktorów. W tej sytuacji w 1906 roku podjęto decyzję o zamówieniu, w celach porównawczych, trzech projektów okrętów podwodnych za granicą. W konkursie wzięły udział projekty Simona Lake'a, Germaniawerft i Johna Hollanda. Według każdego z nich wybudowano po dwa okręty. Typ Lake'a otrzymał oznaczenie "U-1".
Dowództwo marynarki austro-węgierskiej zamówiło plany jednostek typu "U-1" 24 listopada 1906 roku w firmie Lake Torpedo Boat Company z Bridgeport w stanie Connecticut. Obydwa okręty zostały zbudowane w stoczni marynarki wojennej w Poli.
Typ "U-1" miał kilka cech charakterystycznych dla okrętów podwodnych projektowanych przez Lake'a, między innymi komorę dla nurków na dziobie, dwie śruby o zmiennym skoku oraz dwa wysuwane koła, które w teorii miały ułatwiać poruszanie się po dnie morza. Zastosowanie pojedynczego kadłuba cylindrycznego ze zbiornikami balastowymi powyżej linii wodnej wymagało instalacji dodatkowego balastu pod kilem dla poprawienia stateczności. Powodowało to również konieczność instalacji dodatkowych pomp mechanicznych, a sam manewr zanurzenia trwał około 8 minut. Napęd U-1 składał się z dwóch silników benzynowych służących do napędzania okrętu na powierzchni i dwóch silników elektrycznych potrzebnych podczas pływania pod wodą. Dla poprawienia własności manewrowych w zanurzeniu, projekt przewidywał cztery pary sterów głębokości.
Okręty miały 30,5 m długości, 4,8 m szerokości i zanurzenie 3,9 m. Według projektu wyporność wynosiła 229,7 długich ton (233,4 ton metrycznych) na powierzchni i 248,9 długich ton (252,9 metrycznych) w zanurzeniu. Zostały wyposażone w trzy wyrzutnie torped kal. 450 mm – dwie na dziobie i jedną na rufie – i mogły przenosić łącznie pięć torped, ale zwykle miały tylko trzy. Były także uzbrojone w działo pokładowe kal. 37 mm. Projektowana załoga wynosiła 17 oficerów, podoficerów i marynarzy.
Stępki U-1 i U-2 położono w lipcu 1907 roku w stoczni marynarki w Poli. Wodowanie U-1 odbyło się 10 lutego, U-2 3 kwietnia 1909 roku.
Służba.
Po zbudowaniu U-1 austro-węgierska marynarka przeprowadziła próby, które trwały przez większość roku 1910. Podczas prób ujawniły się problemy z silnikami benzynowymi. Spaliny i opary benzyny często dostawały się do wnętrza okrętów, a same silniki nie pozwalały na osiągnięcie zakontraktowanej prędkości. Z powodu tych problemów marynarka austro-węgierska uznała silniki za nieodpowiednie do użycia w okręcie bojowym i zapłaciła tylko za kadłuby i uzbrojenie obu okrętów, oraz wypożyczyła silniki benzynowe (za sumę 4544 dolarów rocznie), zamawiając zamienne silniki Diesla w austriackiej firmie Maschinenfabrik Leobersdorf.
Przy manewrze zanurzenia zbiorniki ulokowane powyżej linii wodnej były wypełniane przez pompy mechaniczne, co zajmowało ponad 14,5 minuty w czasie początkowych prób, ale później czas ten został zredukowany do 8 minut. Maksymalna głębokość zanurzenia została określona na około 40 metrów. Cztery pary sterów głębokości pozwalały uzyskać doskonałą manewrowość w zanurzeniu i gdy okręt był prawidłowo wytrymowany i zbalansowany, okręty mogły utrzymać się na zadanej głębokości z dokładnością do 20 cm. Inne testy udowodniły, że koła podwodne są nieprzydatne. Okręty podwodne typu U-1 przewyższały typ U-3 (Germaniawerft) i U-5 (Holland) podczas testów porównawczych pod względem parametrów zanurzania i sterowności.
Oba okręty zostały oficjalnie przyjęte do służby w marynarce austro-węgierskiej w 1911 roku: U-1 w kwietniu, a U-2 w czerwcu. Oba służyły jako okręty szkolne, każdy wykonywał do dziesięciu rejsów szkolnych na miesiąc. W momencie wybuchu I wojny światowej stały w suchym doku czekając na zainstalowanie nowych silników Diesla. By je pomieścić okręty zostały wydłużone o 28 cm. Modyfikacje i nowe silniki obniżyły wyporność na powierzchni do 223 ton, ale wyporność podwodna zwiększyła się do 277,5 ton. W 1915 roku U-2 otrzymał podczas modernizacji kiosk o nowym kształcie.
Od 1915 roku okręty wykonywały rejsy zwiadowcze z Triestu i Poli. W styczniu 1918 roku jednostki zostały uznane za przestarzałe, ale pozostały w służbie jako okręty szkolne w bazie okrętów podwodnych na wyspie Brioni. W momencie zakończenia wojny oba okręty znajdowały się w Poli. Po wojnie oba okręty zostały przyznane Włochom w ramach reparacji wojennych i zezłomowane. Żaden z dwóch okrętów nie zatopił jednostki pływającej wroga w czasie wojny.
Jednostki wchodzące w skład typu.
SM U-1.
Stępkę U-1 położono w stoczni w Poli w lipcu 1907 roku, zwodowano go w lutym 1909 roku, próby przechodził przez rok 1910. Wszedł do służby w kwietniu 1911 roku i służył jako okręt szkolny w 1914 roku. Jego peryskop został zniszczony, gdy okręt został staranowany przez krążownik SMS „Sankt Georg” w styczniu 1914 roku. Na początku wojny U-1 znajdował się w suchym doku czekając na nowe akumulatory i silniki Diesla. Gdy silniki zostały zmienione, U-1 służył jako jednostka szkolna do października 1915 roku. Od listopada tego samego roku pływał w rejsy zwiadowcze z Triestu i Poli do momentu uznania go za przestarzały na początku 1918 roku. Okręt pozostał w służbie jako jednostka szkolna w bazie okrętów podwodnych na wyspie Brioni, ale w momencie zakończenia wojny znajdował się w Poli. Został przydzielony Włochom w ramach reparacji wojennych w 1920 roku i zezłomowany w Poli. Nie zatopił żadnej jednostki wroga.
SM U-2.
Stępkę SM U-2 położono w stoczni w Poli w lipcu 1907 roku, zwodowano go w kwietniu 1909 roku, próby przechodził przez rok 1910. Wszedł do służby w czerwcu 1911 roku i służył jako okręt szkolny w 1914 roku. Na początku wojny U-2 znajdował się w suchym doku czekając na nowe silniki Diesla. Wraz z nowymi silnikami i przebudowanym kioskiem zainstalowanym w czerwcu 1915 roku pływał w rejsy zwiadowcze z Triestu. Został uznany za przestarzały na początku 1918 roku. Pozostał w służbie jako jednostka szkolna w bazie okrętów podwodnych na wyspie Brioni. Znajdował się w Poli w momencie zakończenia wojny. Został przydzielony Włochom w ramach reparacji wojennych w 1920 roku i zezłomowany w Poli. Nie zatopił żadnej jednostki wroga.

</doc>
<doc id="2363429" url="https://pl.wikipedia.org/wiki?curid=2363429" title="Peru na Letnich Igrzyskach Olimpijskich 2004">
Peru na Letnich Igrzyskach Olimpijskich 2004

Peru na Letnich Igrzyskach Olimpijskich 2004 w Atenach reprezentowało 12 zawodników: 5 kobiet i 7 mężczyzn.
Badminton.
Kobiety
Lekkoatletyka.
Mężczyźni
Kobiety
Pływanie.
Mężczyźni
Kobiety
Podnoszenie ciężarów.
Kobiety
Strzelectwo.
Mężczyźni
Tenis.
Mężczyźni
Tenis stołowy.
Kobiety
Wioślarstwo.
Mężczyźni
Zapasy.
Mężczyźni
Żeglarstwo.
Mężczyźni

</doc>
<doc id="2363432" url="https://pl.wikipedia.org/wiki?curid=2363432" title="Sergiej Szuplecow">
Sergiej Szuplecow



</doc>
<doc id="2363433" url="https://pl.wikipedia.org/wiki?curid=2363433" title="Okręty podwodne typu U-1">
Okręty podwodne typu U-1

Różne kraje nazywały serie swoich okrętów podwodnych oznaczeniem typ U-1:

</doc>
<doc id="2363434" url="https://pl.wikipedia.org/wiki?curid=2363434" title="SM U-1 (1909)">
SM U-1 (1909)

SM U-1 lub U-I – okręt podwodny typu "U-1" z okresu I wojny światowej, zaprojektowany dla marynarki Austro-Węgier Kaiserliche und Königliche Kriegsmarine (K.u.K. Kriegsmarine) przez amerykańskiego inżyniera Simona Lake'a i zbudowany, wraz z bliźniaczym U-2, przez stocznię marynarki w Poli, w ramach porównawczej oceny projektów obcych okrętów podwodnych.
U-1 został zwodowany w lutym 1909 roku i po ukończeniu służył do prób porównawczych. W ich trakcie okazało się, że zainstalowane silniki benzynowe nie zapewniają odpowiednich osiągów podczas pływania na powierzchni. Ostatecznie został przyjęty w skład marynarki wojennej w kwietniu 1911 roku i do wybuchu wojny służył jako jednostka szkolna. Na początku I wojny światowej U-1 znajdował się w suchym doku, czekając na nowe akumulatory i wymianę silników na wysokoprężne. Jednostka wróciła do służby jako okręt szkolny i pełniła tę rolę do października 1915 roku. Od listopada wykonywała rejsy zwiadowcze z Triestu i Poli do momentu, gdy na początku 1918 roku uznano ją za przestarzałą. Dalej pełniła funkcję szkoleniowe w bazie okrętów podwodnych na wyspie Brioni. W momencie zakończenia wojny okręt znajdował się w Poli. Został przyznany Włochom w ramach reparacji wojennych w 1920 roku i ostatecznie złomowany w Poli. Podczas działań wojennych nie odniósł żadnych sukcesów.
Projekt i budowa.
U-1 został zbudowany w ramach projektu K.u.K. Kriegsmarine, przeprowadzenia badań porównawczych konstrukcji zagranicznych okrętów podwodnych. W konkursie wzięły udział projekty Simona Lake'a, Germaniawerft i Johna Hollanda. Dowództwo marynarki austro-węgierskiej zamówiło plany jednostek typu "U-1" 24 listopada 1906 roku w firmie Lake Torpedo Boat Company z Bridgeport w stanie Connecticut. Obydwa okręty zostały zbudowane w stoczni marynarki wojennej w Poli. Wodowanie odbyło się 10 lutego 1909 roku.
U-1 miał kilka cech charakterystycznych dla okrętów podwodnych projektowanych przez Lake'a, między innymi komorę dla nurków na dziobie oraz dwa wysuwane koła, które miały ułatwiać poruszanie się po dnie morza. Zastosowanie pojedynczego kadłuba cylindrycznego ze zbiornikami balastowymi powyżej linii wodnej wymagało instalacji dodatkowego balastu pod kilem dla poprawienia stateczności. Powodowało to również konieczność instalacji dodatkowych pomp mechanicznych, a sam manewr zanurzenia trwał około 8 minut. Napęd U-1 składał się z dwóch silników benzynowych służących do napędzania okrętu na powierzchni i dwóch silników elektrycznych do pływania pod wodą.
Okręt miał 30,5 m długości, 4,8 m szerokości i zanurzenie kadłuba 3,9 m. Według projektu jego wyporność wynosiła 229,7 ton na powierzchni i 248,9 ton w zanurzeniu. Został wyposażony w trzy wyrzutnie torped kal. 450 mm – dwie na dziobie i jedna na rufie – i mógł przenosić łącznie pięć torped, ale zwykle miał tylko trzy. W 1917 roku okręt otrzymał działo pokładowe kal. 37 mm L/33, które zostało jednak zdemontowane w styczniu 1918 roku. Załoga wynosiła 17 oficerów, podoficerów i marynarzy.
Służba.
Okręt został ukończony w listopadzie 1909 roku, po czym austro-węgierska marynarka prowadziła z nim próby, które trwały przez większość roku 1910. 5 kwietnia oba silniki elektryczne U-1 zostały uszkodzone w wyniku zalania w czasie rejsu próbnego. Silniki benzynowe nigdy nie rozpędziły okrętu do zakładanych w kontrakcie prędkości w czasie prób i zostały uznane za nieodpowiednie do użycia na okręcie bojowym. W rezultacie Marynarka zapłaciła jedynie za kadłub i uzbrojenie U-1 oraz wypożyczyła silniki benzynowe, zamawiając zamienne silniki Diesla w austriackiej firmie Maschinenfabrik Leobersdorf. Pomimo problemów z silnikami, U-1 i U-2 miały najlepsze wyniki w zanurzaniu i sterowności spośród wszystkich okrętów podwodnych ocenianych przez marynarkę.
U-1 oficjalnie został przyjęty do służby 15 kwietnia 1911 roku i służył jako okręt szkolny. Odbywał w tej roli do dziesięciu rejsów szkolnych na miesiąc aż do roku 1914. 13 stycznia 1914 roku okręt został przypadkowo staranowany w kanale Fasana przez krążownik SMS „Sankt Georg”. Podczas zdarzenia uszkodzony został peryskop okrętu. W momencie wybuchu I wojny światowej U-1 stał w suchym doku czekając na instalację nowych akumulatorów i silników Diesla. By pomieścić nowe silniki, okręt został wydłużony o 28 cm. Modyfikacje i nowe silniki obniżyły jego wyporność na powierzchni do 223 ton, ale zwiększyła się jego wyporność w zanurzeniu do 277,5 ton.
Po zakończeniu prac modernizacyjnych, prowadzonych od jesieni 1914 roku, na początku roku 1915 U-1 wrócił do zadań szkolnych i wykonywał je do 4 października. Od początku listopada stacjonował w Trieście i odbywał rejsy zwiadowcze z tego portu do grudnia 1917 roku, gdy został przydzielony do bazy morskiej w Poli. 11 stycznia 1918 roku został uznany za przestarzały, ale został zachowany jako jednostka szkolna w bazie okrętów podwodnych na wyspie Brioni. Koniec wojny zastał okręt w Poli. Jednostka została zezłomowana po przekazaniu Włochom w ramach reparacji wojennych w 1920 roku. U-1 nie zatopił żadnej jednostki pływającej podczas wojny.
Dane techniczne.
Po zbudowaniu
Uzbrojenie: 3 × 45 cm wyrzutnie torped (dwie dziobowe, jedna rufowa); zapas 5 torped, 1 × 37 mm działo pokładowe
Różnice po modernizacji

</doc>
<doc id="2363435" url="https://pl.wikipedia.org/wiki?curid=2363435" title="Sergiej Mirski">
Sergiej Mirski



</doc>
<doc id="2363437" url="https://pl.wikipedia.org/wiki?curid=2363437" title="Sergiej Alferaki">
Sergiej Alferaki



</doc>
<doc id="2363438" url="https://pl.wikipedia.org/wiki?curid=2363438" title="SM U-2 (1909)">
SM U-2 (1909)

SM U-2 lub U-II – okręt podwodny typu "U-1" z okresu I wojny światowej, zaprojektowany dla marynarki Austro-Węgier Kaiserliche und Königliche Kriegsmarine (K.u.K. Kriegsmarine) przez amerykańskiego inżyniera Simona Lake'a i zbudowany, wraz z bliźniaczym U-1, przez stocznię marynarki w Poli, w ramach porównawczej oceny projektów obcych okrętów podwodnych.
U-2 został zwodowany w kwietniu 1909 roku i po ukończeniu służył do prób porównawczych. W ich trakcie okazało się, że zainstalowane silniki benzynowe nie zapewniają odpowiednich osiągów podczas pływania na powierzchni. Ostatecznie został przyjęty w skład marynarki wojennej w czerwcu 1911 roku i do wybuchu wojny służył jako jednostka szkolna. Na początku I wojny światowej U-2 znajdował się w suchym doku, czekając na nowe akumulatory i wymianę silników na wysokoprężne. Od czerwca 1915 roku jednostka wykonywała rejsy zwiadowcze z Triestu i Poli do momentu, gdy na początku 1918 roku uznano ją za przestarzałą. Dalej pełniła funkcję szkoleniowe w bazie okrętów podwodnych na wyspie Brioni. W momencie zakończenia wojny okręt znajdował się w Poli. Został przyznany Włochom w ramach reparacji wojennych w 1920 roku i ostatecznie złomowany w Poli. Podczas działań wojennych nie odniósł żadnych sukcesów.
Projekt i budowa.
U-2 został zbudowany w ramach projektu K.u.K. Kriegsmarine przeprowadzenia badań porównawczych konstrukcji zagranicznych okrętów podwodnych. W konkursie wzięły udział projekty Simona Lake'a, Germaniawerft i Johna Hollanda. Dowództwo marynarki austro-węgierskiej zamówiło plany jednostek typu "U-1" 24 listopada 1906 roku w firmie Lake Torpedo Boat Company z Bridgeport w stanie Connecticut. Obydwa okręty zostały zbudowane w stoczni marynarki wojennej w Poli. Wodowanie odbyło się 3 kwietnia 1909 roku.
U-2 miał kilka cech charakterystycznych dla okrętów podwodnych projektowanych przez Lake'a, między innymi komorę dla nurków na dziobie oraz dwa wysuwane koła, które miały ułatwiać poruszanie się po dnie morza. Zastosowanie pojedynczego kadłuba cylindrycznego ze zbiornikami balastowymi powyżej linii wodnej wymagało instalacji dodatkowego balastu pod kilem dla poprawienia stateczności. Powodowało to również konieczność instalacji dodatkowych pomp mechanicznych, a sam manewr zanurzenia trwał około 8 minut. Napęd U-2 składał się z dwóch silników benzynowych służących do napędzania okrętu na powierzchni i dwóch silników elektrycznych do pływania pod wodą.
Okręt miał 30,5 m długości, 4,8 m szerokości i zanurzenie kadłuba 3,9 m. Według projektu jego wyporność wynosiła 229,7 ton na powierzchni i 248,9 ton w zanurzeniu. Został wyposażony w trzy wyrzutnie torped kal. 450 mm – dwie na dziobie i jedna na rufie – i mógł przenosić łącznie pięć torped, ale zwykle zabierał tylko trzy. W 1917 roku okręt otrzymał działo pokładowe kal. 37 mm L/33, które zostało jednak zdemontowane w styczniu 1918 roku. Załoga wynosiła 17 oficerów, podoficerów i marynarzy.
Służba.
Okręt został ukończony w grudniu 1909 roku, po czym austro-węgierska marynarka prowadziła z nim próby, które trwały przez większość roku 1910. Silniki benzynowe nigdy nie rozpędziły okrętu do zakładanych w kontrakcie prędkości w czasie prób i zostały uznane za nieodpowiednie do użycia w okręcie bojowym. W rezultacie Marynarka zapłaciła jedynie za kadłub i uzbrojenie U-2 oraz wypożyczyła silniki benzynowe, zamawiając zamienne silniki Diesla w austriackiej firmie Maschinenfabrik Leobersdorf. Pomimo problemów z silnikami, U-1 i U-2 miały najlepsze wyniki w zanurzaniu i sterowności spośród wszystkich okrętów podwodnych ocenianych przez marynarkę.
U-2 oficjalnie został przyjęty do służby 22 czerwca 1911 roku, jego dowódcą został "Linienschiffsleutnant" Klemens Ritter von Bézard. Okręt służył jako jednostka szkolna. Odbywał w tej roli do dziesięciu rejsów szkolnych na miesiąc, aż do roku 1915. W momencie wybuchu I wojny światowej U-2 stał w suchym doku, czekając na instalację nowych akumulatorów i silników Diesla. By pomieścić nowe silniki, okręt został wydłużony o 28 cm. Modyfikacje i nowe silniki obniżyły jego wyporność na powierzchni do 223 ton, ale zwiększyła się jego wyporność w zanurzeniu do 277,5 tony.
W czasie prac modernizacyjnych, prowadzonych od stycznia do czerwca 1915 roku, okręt przeszedł przegląd i otrzymał nowy kiosk. Od początku lipca stacjonował w Trieście i odbywał rejsy zwiadowcze z tego portu. 11 stycznia 1918 roku został uznany za przestarzały, ale został zachowany jako jednostka szkolna w bazie okrętów podwodnych na wyspie Brioni. Koniec wojny zastał okręt w Poli. Jednostka została zezłomowana po przekazaniu Włochom w ramach reparacji wojennych w 1920 roku.
Dane techniczne.
Po zbudowaniu
Uzbrojenie: 3 × 45 cm wyrzutnie torped (dwie przednie, jedna tylna); 5 torped
1 × 37 mm działo pokładowe
Różnice po modernizacji

</doc>
<doc id="2363443" url="https://pl.wikipedia.org/wiki?curid=2363443" title="Autodromo di Modena">
Autodromo di Modena

Autodromo di Modena, Modena Autodrome − tor wyścigowy o długości 2,4 km zbudowany w roku 1950 na przedmieściach Modeny. Na torze do 1961 odbywały się wyścigi Grand Prix Modeny Formuły 1 oraz Formuły 2.

</doc>
<doc id="2363447" url="https://pl.wikipedia.org/wiki?curid=2363447" title="Tosa (1921)">
Tosa (1921)

 – pancernik budowany na początku lat 20. XX wieku dla Japońskiej Cesarskiej Marynarki Wojennej. Zaprojektowany przez Yuzuru Hiragę, był pierwszym z dwóch okrętów typu "Tosa". Przy planowanej wyporności standardowej 39 900 długich ton miały być uzbrojone w dziesięć dział kal. 410 mm w pięciu podwójnych wieżach artyleryjskich i przybliżyć Japonię do realizacji planu 8-4 (8 pancerników i 4 krążowniki liniowe pozostające w służbie). Jednak po ustaleniach konferencji w Waszyngtonie i podpisaniu traktatu waszyngtońskiego budowę obu jednostek wstrzymano. „Tosa” miała zostać zniszczona w ramach ustaleń traktatowych, ale wcześniej Japonia przetestowała na nieukończonym kadłubie swoją broń. Ostatecznie okręt zatopiono 9 lutego 1925 roku.
Projekt i budowa.
Zaprojektowany przez Yuzuru Hiragę typ "Tosa" miał być częścią japońskiej „floty 8-4” składającej się z ośmiu pancerników i czterech krążowników liniowych, następcy planu 8-8. „Tosa” i jej siostrzany okręt „Kaga” miały należeć do drugiej grupy szybkich pancerników (po typie "Nagato") wchodzących w skład tego planu. Okręty zostały zatwierdzone do budowy przez parlament 14 lipca 1917 roku w ramach większego pakietu. Projekty zostały ukończone przez japońskich projektantów w 1919 roku. Bazując na japońskich analizach brytyjskich doświadczeń z bitwy jutlandzkiej okręty zostały wyposażone w kilka ulepszeń w stosunku do poprzednich projektów. Należały do nich: wyższa, pomimo większej wyporności, prędkość; gładkopokładowa konstrukcja i skośne ustawienie płyt pancerza.
Stępkę okrętu położono 16 lutego 1920 roku w stoczni Mitsubishi w Nagasaki. Jednostkę budowano na tej samej pochylni, na której dwie dekady później budowano „Musashi” – pancernik typu "Yamato". Pierwotnie planowano, że okręt zostanie zwodowany w październiku 1921 roku, ale wielokrotne strajki spowodowały przesunięcie operacji do listopada. Pancernik został w końcu zwodowany 18 grudnia 1921 roku, dwa miesiące po pierwotnym terminie. Prace nad jednostką zostały wstrzymane 5 lutego 1922 roku, dzień przed podpisaniem przez Japonię traktatu waszyngtońskiego. Zgodnie z ustaleniami traktatu budowa pancerników „Tosa” i „Kaga” została oficjalnie anulowana 5 maja 1922 roku.
Po wodowaniu.
W sierpniu 1922 roku kadłub pancernika został przeholowany do Kure, nadal w stanie niekompletnym. Pięćdziesiąt tysięcy ludzi obserwowało opuszczającą port jednostkę ciągniętą przez pięć holowników. Barbety dla najcięższych dział były na miejscu, ale ani wieże, ani działa nie zostały zamontowane, więc otwory w głównym pokładzie zostały przykryte ażurowym materiałem. Sam kadłub został ukończony, pokład nadbudówki, pokład mostku i wieża dowodzenia zostały zbudowane. Zainstalowano także lekki maszt sygnalizacyjny bezpośrednio za drugą (w kolejności od dziobu) barbetą. Wieża dowodzenia została przystosowana do pełnienia funkcji pomostu nawigacyjnego, którego nie można było ulokować w żadnym innym miejscu. W porównaniu ze zbliżonymi konstrukcjami był wiele mniejszy, miał jedynie dwie kondygnacje i skrzydła mostka. Zamontowano także rurę kominową, przypominającą mały komin okrętowy, by obsłużyć maszyny zapewniające ogrzewanie na okręcie.
„Tosa” pozostała w Kure do połowy 1924 roku. Została skreślona z listy jednostek floty 1 kwietnia 1924 roku. Jednostka została przeznaczona do testowania efektywności japońskich pocisków i torped przeciw takiemu układowi pancerza. W rezultacie tego postanowienia, w czerwcu 1924 roku szkoła artylerii marynarki otrzymała pancernik i miała go przygotować do testów.
Okręt – cel.
Pomiędzy 6 a 13 czerwca „Tosa” była celem pięciu eksplozji. Pierwszą był wybuch japońskiej miny morskiej Mk I umieszczonej na prawej burcie jednostki, 3,7 metra poniżej linii wodnej, na wrędze 57. W rezultacie powstał otwór o powierzchni 22 m², a kolejne 70 m² poszycia zostało wgiętych. 23 przedziały zostały zalane: 17 szybko i 5 wolno. Razem do kadłuba dostało się 1011 ton wody, powodując przechył jednostki o 1°54′ na prawą burtę.
Drugi i piąty testowy ładunek wybuchowy zostały umieszczone w pobliżu dziobowego magazynu artylerii głównej. Były większe od pierwszego: 200 kilogramów (podobne do japońskiej torpedy) i 150 kg (podobny do japońskiej miny morskiej). Oba ładunki zostały zamontowane na wrędze 87 – drugi na lewej burcie, 4,04 metra poniżej linii wodnej, piąty na prawej burcie 6,34 metra poniżej linii wodnej. Eksplozja obu przebiła się przez pancerz burtowy kadłuba. 1008 i 726 długich ton (1024 i 738 ton metrycznych) wody wtargnęło do środka. Test ten dowiódł, że ówczesny trójprzedziałowy system zabezpieczeń stosowany na większości japońskich pancerników był niewystarczającą obroną przed nowoczesnymi torpedami. Zmiana przechyłu po teście numer dwa wynosiła 6°16′ – w rezultacie okręt był przechylony o 4°36′ na lewą burtę. Po teście numer pięć okręt zmienił przechył o 4°38′ i przyjął pozycję przechyloną o 0°48′ na prawą burtę.
Podobnie jak testy drugi i piąty, testy trzeci i czwarty zostały przeprowadzone na tej samej wrędze (192) po obu burtach. Wręga 192 znajduje się na śródokręciu, gdzie system zabezpieczeń i pancerza jest najsilniejszy. Test numer trzy (8 czerwca) zakładał wybuch 300 kg materiału wybuchowego (odpowiednik głowicy torpedy japońskiej) na prawej burcie na głębokości 2,05 metra poniżej linii wodnej. Test numer cztery zakładał wybuch 350-kilogramowej torpedy na lewej burcie, na głębokości 4,9 m poniżej linii wodnej. Wybuchy wybiły otwory o powierzchni 15 i 26 m², wgniecione został obszar 160 i 110 m². Do kadłuba wtargnęło 1203 i 1160 długich ton (1222 i 1180 ton metrycznych) wody. Test numer trzy spowodował wtargnięcie największej ilości wody do kadłuba, przez co przechył z 2°51′ na lewą burtę zmienił się na 5°22′ na prawą burtę (zmiana o 8°13′). Test numer cztery zmienił przechył z 1° na prawą burtę na 5°20′ na lewą burtę.
Dalsze testy polegały m.in. na eksplozjach kilku torped wz. 8 mających głowice mieszczące 300–346 kg kwasu pikrynowego. Torpedy były umieszczone w magazynie, zaprojektowanym dla nich wewnątrz kadłuba, z przodu pierwszej wieży artylerii głównej. Uważano, że jest to słaby punkt wcześniejszych projektów pancerników. Wybuch spowodował "ekstremalne uszkodzenia strukturalne powyżej linii wodnej" i potwierdził, że jakikolwiek problem w tej części okrętu może mieć poważne skutki. Rozwiązaniami tej sytuacji było np. zainstalowanie dodatkowego pancerza nad pomieszczeniem lub takie zaprojektowanie jego ścian, by skierować energię wybuchu w kontrolowany sposób na zewnątrz. Kolejny test zakładał wybuch 370 kg TNT w odległości 5 metrów od burty.
Kolejny test przeprowadzony w tym czasie polegał na wystrzeleniu opracowywanego pocisku artyleryjskiego typu 91 kal. 460 mm w kierunku okrętu. Zgodnie ze swoją konstrukcją, pocisk wpadł do wody 25 metrów przed kadłubem i płynąc pod wodą uderzył w jednostkę w pobliżu wręgi 228, 3,3 metra poniżej projektowanej linii wodnej. Rezultaty były niepokojące, ponieważ pocisk przeszedł przez pancerz grubości 76 mm i eksplodował w lewoburtowej maszynowni. Na skutek tego do środka dostało się 3000 ton wody, a przechył okrętu zwiększył się z 4°53′ do 10°6′. Z drugiej jednak strony, test pokazał znakomite właściwości bojowe nowego pocisku.
Wyniki testów na „Tosie” zostały wykorzystane do przebudowy istniejących okrętów. Lekcje wyniesione z tych prób zostały także uwzględnione 10 lat później w czasie projektowania pancerników typu "Yamato". Ogólnie rzecz biorąc chodziło o wydłużenie burtowego pasa pancernego także poniżej linii wodnej i za bąblami przeciwtorpedowymi, co zapewniało okrętom lepszą ochronę przeciw wybuchom podwodnym.
Zatopienie.
Przez kolejne kilka miesięcy okręt był używany przez szkołę artylerii w Hiroszimie jako cel. 14 stycznia 1925 roku japoński minister marynarki nakazał, by „Tosa” została zatopiona w ciągu miesiąca. Aby spełnić ten nakaz, dowódca Morskiego Dystryktu w Kure rozkazał przeprowadzić przygotowania do zatopienia okrętu i zakończyć je do 1 lutego. Planowano, że pancernik zostanie zatopiony do 10 lutego włącznie. Miało się to odbyć po przeholowaniu za pomocą starego pancernika „Settsu” na miejsce na południe od latarni Mizunokojima, oddalone o 16 kilometrów na zachód od wyspy Okino-shima (położonej na południowy zachód od dzisiejszej prefektury Kōchi). Raport amerykańskiego Office of Naval Intelligence z tego samego miesiąca stwierdzał: "prace nad rozbiórką okrętu są prowadzone w stoczni w Kure, a wszystko co było możliwe do usunięcia usunięto. Planuje się, że kadłub zostanie wypełniony piaskiem i żwirem, następnie zostanie odholowany na głęboką wodę niedaleko wejścia do portu w Kure, zostaną otworzone kingstony i kadłub zatonie".
„Tosa” została wyprowadzona z Kure 3 lutego na zatokę Saiki w kanale Bungo. 6 lutego okręt został przeholowany z zatoki w celu przeprowadzenia na miejsce planowanego zatopienia. Jednak nadciągający silny sztorm uniemożliwił realizację tych planów i jednostki zawróciły. Drugą próbę rozpoczęto 8 lutego o 10.00. Na okręt załadowano dwa pociski kal. 360 mm, które umieszczono wewnątrz podwójnego dna. Dwa pojemniki, zawierające 30 kg szimozy w każdym, umieszczono w maszynowni na lewej burcie. Miały być zdetonowane przy użyciu elektrycznych zapalników, ale wyposażono je także w zapalniki zegarowe. Ładunki zostały zdetonowane 8 lutego, ale zawiodły. Następnego dnia wysłano ludzi na pokład, gdzie około 01.25 otworzyli sześć kingstonów w maszynowni. Wkrótce potem „Tosa” zaczęła tonąć rufą i na prawą burtę. Do 03.50 przechył zwiększył się i okręt zatonął do 07.00. „Tosa” była dziesiątym i ostatnim japońskim ciężkim okrętem, który został zatopiony lub zezłomowany w ramach ustaleń traktatu waszyngtońskiego.

</doc>
<doc id="2363450" url="https://pl.wikipedia.org/wiki?curid=2363450" title="Święta Dolina Inków">
Święta Dolina Inków

Święta Dolina Inków () – dolina w Andach peruwiańskich, w pobliżu miasta Cuzco, stanowiąca niegdyś rdzeń imperium Inków. Została utworzona przez rzekę Urubamba i jej dopływy. W dolinie znajduje się szereg stanowisk archeologicznych związanych z kulturą inkaską.

</doc>
<doc id="2363459" url="https://pl.wikipedia.org/wiki?curid=2363459" title="I (1915)">
I (1915)

Lotniskowiec I – oznaczenie lotniskowca projektowanego dla marynarki niemieckiej Kaiserliche Marine podczas I wojny światowej, na bazie przebudowanego statku „Ausonia”. Niemiecka marynarka wojenna eksperymentowała wcześniej z transportowcami wodnosamolotów, ale jednostki te były zbyt powolne, by operować z siłami głównymi Hochseeflotte. Przenosiły także zbyt mało samolotów. Nowy okręt miał przenosić pomiędzy 23 a 30 samolotów, w tym myśliwce, bombowce i bombowce torpedowe.
Okręt miał bazować na nieukończonym kadłubie statku pasażerskiego „Ausonia”, który był budowany dla Włoch w Hamburgu. Przebudowa została zaproponowana przez Departament Lotnictwa Urzędu Marynarki Rzeszy, ale została zarzucona po negocjacjach z niemiecką marynarką na skutek zaproponowanego moratorium na budowę nowych jednostek pod koniec wojny. Po zakończeniu I wojny światowej wysoka inflacja w Niemczech znacznie zwiększyła koszty budowy jednostki i w rezultacie włoska firma żeglugowa, dla której budowano ją pierwotnie, odmówiła kupna. Kadłub został sprzedany na złom i rozebrany w 1922 roku.
Projekt.
„Ausonia” została zaprojektowana jako turbinowiec pasażerski. Został zamówiony przez włoską spółkę żeglugową Sitmar w 1914 roku. Statek był budowany w stoczni Blohm &amp; Voss w Hamburgu, nosząc numer stoczniowy 236. W tym czasie jedynym niemieckim transportowcem wodnosamolotów był przebudowany krążownik pancerny SMS „Friedrich Carl”, który mógł przenosić dwa samoloty. Dowództwo niemieckiej marynarki wierzyło, że sterowce są dużo efektywniejsze niż wodnosamoloty, zarówno w rozpoznaniu, jak i w ataku. Admirał Alfred von Tirpitz był szczególnie negatywnie nastawiony do możliwości ówczesnych samolotów. Pomimo tego, marynarka zamówiła kilka typów samolotów morskich przed i w czasie wojny, w tym dwa wodnosamoloty myśliwskie: W.12 i W.29, oba zbudowane przez Hansa-Brandenburg. Zaprojektowano także dwusilnikowy wodnopłatowiec torpedowy.
Pomimo preferowania sterowców, kilka mniejszych statków handlowych zostało przebudowanych w czasie I wojny światowej na transportowce wodnosamolotów. Przenosiły jedynie od dwóch do czterech samolotów każdy, były też zbyt wolne, by operować w składzie głównych sił liniowych floty. Lekki krążownik SMS „Stuttgart”, który był wystarczająco szybki by utrzymać tempo Hochseeflotte, został przerobiony na transportowiec wodnosamolotów w roku 1918. On także mógł przenosić jedynie dwa wodnosamoloty. Zdecydowano wtedy o przebudowie liniowca „Ausonia” na lotniskowiec z pokładem lotniczym, przeznaczony dla samolotów z podwoziem kołowym oraz dla wodnosamolotów. Plany przebudowy zostały wykonane przez projektanta J. Reimpella w 1918 roku na zamówienie dowództwa lotnictwa morskiego.
Dane techniczne.
Po przebudowie okręt miał mieć 158 metrów długości całkowitej i 149,6 m długości między pionami, szerokość 18,8 m, a zanurzenie 7,43 m. Wyporność planowo wynosiła 12 585 ton metrycznych. Okręt miał być napędzany przez dwa zestawy turbin parowych Blohm &amp; Voss z przekładniami, które napędzały parę śrub o nieznanej średnicy. Szczegóły dotyczące kotłowni i zaopatrywania okrętu w energię elektryczną są nieznane.
W planach było również wyposażenie „Ausonii” w dwa 82-metrowe pokłady hangarowe dla samolotów z podwoziem kołowym oraz trzeci, 128-metrowy, dla wodnosamolotów. Wszystkie hangary miały szerokość 18,5 m. Długość pokładu wynosiła 128,5 m, a jego szerokość 18,7 m. Wszystkie trzy hangary i pokład lotniczy miały być nadbudowane ponad głównym pokładem konstrukcyjnym. Projektanci zamierzali zamontować dodatkowy pokład startowy na dziobie (30 metrów długości i 10,5 m szerokości). Jak twierdzi Erich Gröner, okręt został zaprojektowany do przenoszenia 13 wodnosamolotów bez składanych skrzydeł lub 19 wodnosamolotów ze składanymi skrzydłami i około 10 samolotów z podwoziem kołowym. Rene Greger oceniał, że okręt mógł przenosić osiem do dziesięciu myśliwców i łącznie piętnaście do dwudziestu wodnopłatowych bombowców i bombowców torpedowych.
Przebudowa.
Jednostka została zwodowana jako statek pasażerski „Ausonia” 15 kwietnia 1915 roku. Statek był nadal w fazie prac wyposażeniowych, gdy niemiecka marynarka zdecydowała się przebudować go na lotniskowiec. Nowe plany zostały ukończone w 1918 roku, ale w tym okresie większość sił stoczniowych zostało przeniesionych na budowę nowych okrętów podwodnych. Niedostatki siły roboczej i surowców, z jakimi borykała się gospodarka niemiecka, zredukowały możliwości przemysłu stoczniowego do rozmiarów pozwalających z ledwością na zapewnienie utrzymania i bieżących napraw istniejącej floty liniowej. Wszystkie dostępne surowce lokowano w produkcję okrętów podwodnych. W rezultacie priorytetów stoczniowych oraz moratorium na budowę nowych okrętów nawodnych nałożonego przez Urząd Marynarki Rzeszy, projekt przebudowy został porzucony.
Projekt miał wpływ na planowaną przebudowę krążownika pancernego SMS „Roon” na transportowiec wodnosamolotów. Jednak ten plan także został porzucony. W 1920 roku włoska firma żeglugowa anulowała zamówienie na statek „Ausonia”, ponieważ niemiecka powojenna inflacja znacznie podniosła cenę jednostki. W rezultacie, nieukończony statek sprzedano na złom w 1922 roku i rozebrano.

</doc>
<doc id="2363466" url="https://pl.wikipedia.org/wiki?curid=2363466" title="Gare de Saint-Jean-d’Angély">
Gare de Saint-Jean-d’Angély

Gare de Saint-Jean-d’Angély – stacja kolejowa w Saint-Jean-d’Angély, w departamencie Charente-Maritime, w regionie Nowa Akwitania, we Francji.
Jest obsługiwana przez pociągi TER Poitou-Charentes (linia z Niort do Saintes).
Stacja składa się z dwóch peronów.

</doc>
<doc id="2363467" url="https://pl.wikipedia.org/wiki?curid=2363467" title="Redemptoryści Zaalpejscy">
Redemptoryści Zaalpejscy

Synowie Najświętszego Odkupiciela (łac. Filii Sanctissimi Redemptoris) dawniej znani jako Redemptoryści Zaalpejscy – zgromadzenie zakonne założone w 1988 roku przez byłego redemptorystę o. Michaela Marię Sima, z powodu krytyki zmian jakie zaszły w zakonie po soborze watykańskim II. Zgromadzenie to do 2008 roku współpracowało z Bractwem Kapłańskim Świętego Piusa X. Od 15 sierpnia 2012 jest instytutem kleryckim na prawie diecezjalnym.
Historia i rozwój zgromadzenia.
Zgromadzenie powstało w 1988 w wyniku odejścia po 17 latach z kongregacji redemptorystów o. Michaela Marii Sima w związku z krytyką postanowień Soboru Watykańskiego II, nowej Mszy i zmian w dyscyplinie zakonu. Podjął on decyzję o utworzeniu tradycyjnego zgromadzenia działającego w oparciu o oryginalną regułę św. Alfonsa Marii Liguoriego. W tym celu nawiązał kontakt z założycielem Bractwa Kapłańskiego św. Piusa X, arcybiskupem Marcelem Lefebvre’em. Lefebvre zaaprobował ideę i w 1989 roku konsekrował dla wspólnoty o. Michaela klasztor Bolesnego i Niepokalanego Serca Maryi w Eastchurch w angielskim hrabstwie Kent. W 1999 roku zgromadzenie kupiło bezludną wyspę Papa Stronsay na Orkadach w Szkocji, na której znajdowały się ruiny średniowiecznego monasteru iroszkockiego. Redemptoryści Zaalpejscy kontynuowali współpracę z FSSPX, (m.in. w zakresie kształcenia kleryków i udzielania święceń kapłańskich), ale nie należeli bezpośrednio do struktur Bractwa.
Zgromadzenie po wydaniu przez papieża Benedykta XVI motu propio Summorum Pontificum podjęło decyzję o uregulowaniu sytuacji kanonicznej. Wysłany w 2008 roku do papieża list z prośbą o zdjęcie suspensy spotkał się z pozytywną odpowiedzią Stolicy Apostolskiej. 15 sierpnia 2012 Synowie Najświętszego Odkupiciela zostali przez biskupa Hugh Gilberta OSB, ordynariusza Aberdeen, uznani kanonicznie jako instytut klerycki na prawie diecezjalnym. Decyzja zapadła po wizytacji wspólnot Zaalpejskiego Zgromadzenia Najświętszego Odkupiciela zleconej przez Stolicę Apostolską, którą przeprowadził bp. Fernando José Monteiro Guimarães CSsR. 23 sierpnia tego roku członkowie zgromadzenia złożyli na ręce biskupa ordynariusza ślub posłuszeństwa.
Ze względu na to, że zgromadzenie nie przynależy bezpośrednio do zakonu redemptorystów, zmieniło ono swoją nazwę na Synowie Najświętszego Odkupiciela. Zgromadzenie posiada też swój własny herb.
Wspólnota posiada klasztory w Wielkiej Brytanii, Nowej Zelandii oraz na misjach na Ukrainie i w Australii.
Charyzmat i duchowość.
Redemptoryści Zaalpejscy starają się wprowadzać w czyn polecenie Jezusa Chrystusa „Miłujcie się wzajemnie jak Ja was umiłowałem” (J 15,12). Głównym celem zgromadzenia jest głoszenie Obfitego Odkupienia wszystkim ludziom, szczególnie biednym i ubogim, nie tyle materialnie, co duchowo. Ich sposobem życia jest motto: "Kartuzi w domu – apostołowie na zewnątrz". Ich głównym zadaniem jest prowadzenie misji ludowych i rekolekcji.
Od momentu powstania Redemptorystów Zaalpejskich obowiązuje niezmieniona przedsoborowa reguła św. Alfonsa Liguoriego.
Opierając się o dzieła św. Alfonsa i jego medytację starają się pogłębiać więź z Bogiem. Mszę Świętą sprawują w rycie trydenckim.
Habit.
Habit Synów Najświętszego Odkupiciela to sutanna używana w XVII i XVIII w. przez księży diecezjalnych i niektóre zakony. Jest to czarny strój z lnianą koloratką nakładaną na kołnierz oraz pas przypominający o chrześcijańskiej ascezie i różaniec, który odzwierciedla miłość do Matki Boga. Redemptoryści Zaalpejscy noszą także czarną piuskę i cymarę – długi czarny płaszcz. Mogą posiadać także biret.

</doc>
<doc id="2363468" url="https://pl.wikipedia.org/wiki?curid=2363468" title="Litwa na Letnich Igrzyskach Olimpijskich 1924">
Litwa na Letnich Igrzyskach Olimpijskich 1924

Litwę na Letnich Igrzyskach Olimpijskich 1924 reprezentowało 13 zawodników. Był to pierwszy start litewskich sportowców na letnich igrzyskach olimpijskich.
Skład reprezentacji.
Piłka nożna.
Reprezentacja Litwy w piłce nożnej podczas Igrzysk w Paryżu wystąpiła w składzie: Valerijonas Balčiūnas, Vincas Bartuška, Stepas Garbačiauskas, Hansas Gecas, Jurgis Hardingsonas, Stasys Janušauskas, Leonas Juozapaitis, Edvardas Mikučiauskas, Stasys Razma, Stasys Sabaliauskas i Juozas Žebrauskas. Litewscy piłkarze zakończyli udział w igrzyskach na pierwszej rundzie, gdzie przegrali 0 - 9 z reprezentacją Szwajcarii. 

</doc>
<doc id="2363470" url="https://pl.wikipedia.org/wiki?curid=2363470" title="Johann Boldewan">
Johann Boldewan

Johann Boldewan, właśc. Johannes Boldewan (ur. w 1485 w Greifenberg in Pommern, zm. ok. 1529 w Hamburgu) – niemiecki, luterański teolog reformacji.
Na temat Boldewana i jego działalności historiografia niewiele znajduje informacji. O jego pochodzeniu świadczą dokumenty z 1503, które odnaleziono w archiwach Uniwersytetu w Greifswaldzie. Po studiach wyjechał do Białoboków (niem.) "Belbuck" pod Trzebiatowem (niem.) "Treptow a.d. Rega", gdzie był związany z tamtejszym klasztorem norbertanów. Na przełomie roku 1511/1512 pełnił funkcję (łac.) "praepositius monialium" w Słupsku (niem.) "Stolp", a od 15 marca 1514 r. plebanem kościoła MNMP w Trzebiatowie. W roku następnym został opatem klasztoru w Pudagli. Opactwem zarządzał do 1517 r. 28 kwietnia 1517 r. został przeniesiony do klasztoru białobockiego norbertanów, gdzie ponownie został opatem mianowany przez bp kamieńskiego Martina I Karitha.
W trakcie reformacji, które objęły także Pomorze Tylne – J Boldewan ugruntował swoją pozycję, po przyjęciu nowej religii. Ze względu na ruchy kontrreformacyjne, odejściu Johannesa Bugenhagena (1521 r.), decyzje edyktu wormackiego, który potępiał luterańską herezję (niem.) "lutherischer Ketzerei" został zwolniony z funkcji i czasowo aresztowany. Po opuszczeniu więzienia – udał się do Wittenbergii, po czym został pastorem kościoła w Belzig. Dzięki poparciu J. Bugenhagena został przeniesiony później do kościoła św. Piotra w Hamburgu. Po odejściu "organizatora gmin protestanckich" wkrótce potem zmarł.

</doc>
<doc id="2363471" url="https://pl.wikipedia.org/wiki?curid=2363471" title="Port lotniczy Dajabón">
Port lotniczy Dajabón

Port lotniczy Dajabón (ICAO: MDDJ) – port lotniczy położony w Dajabón, w prowincji Dajabón, w Dominikanie.

</doc>
<doc id="2363472" url="https://pl.wikipedia.org/wiki?curid=2363472" title="Wagner (Bahia)">
Wagner (Bahia)

Wagner – miasto i gmina w Brazylii, w stanie Bahia. Znajduje się w mezoregionie Centro-Sul Baiano i mikroregionie Seabra.

</doc>
<doc id="2363473" url="https://pl.wikipedia.org/wiki?curid=2363473" title="Lista japońskich krążowników liniowych">
Lista japońskich krążowników liniowych

Nippon Kaigun zbudowała łącznie cztery krążowniki liniowe, stworzyła także plany budowy kolejnych czterech, w czasie pierwszych dekad XX wieku. Koncepcja krążowników liniowych wyrosła z projektów krążowników pancernych, które okazały się być bardzo przydatne przeciw okrętom rosyjskiej Drugiej Eskadry Pacyfiku w czasie bitwy pod Cuszimą. Po zakończeniu wojny rosyjsko-japońskiej uwaga dowództwa Cesarskiej Marynarki zwróciła się na dwóch pozostałych rywali do dominacji nad regionem Pacyfiku: Wielką Brytanię i Stany Zjednoczone. Japońscy planiści przewidywali, że w jakimkolwiek konflikcie z US Navy ich marynarka wojenna musiałaby reprezentować siłę przynajmniej 70% floty amerykańskiej, by osiągnąć zwycięstwo. W ramach tych rozważań stworzono koncepcję planu floty 8-8, w skład której miałoby wchodzić osiem pancerników i osiem krążowników liniowych, które mogłyby stworzyć spójny szyk liniowy. Podobnie jak niemiecka Kaiserliche Marine i w przeciwieństwie do brytyjskiej Royal Navy, Japończycy opracowali i zaprojektowali krążowniki liniowe tak, by mogły działać razem z ciężej opancerzonymi pancernikami.
Pierwsza faza realizacji planu 8-8 rozpoczęła się w 1910 roku, gdy parlament japoński zatwierdził budowę jednego pancernika („Fusō”) i czterech krążowników liniowych "typu Kongō". Zaprojektowane przez brytyjskiego konstruktora George'a Thurstona były budowane w Wielkiej Brytanii (pierwsza jednostka w stoczni Vickersa) i w Japonii (trzy pozostałe). Uzbrojone w osiem dział kal. 356 mm mogły osiągnąć prędkość maksymalną 27 (później 30) węzłów. Były najbardziej zaawansowanymi okrętami liniowymi w tym czasie. W apogeum walk I wojny światowej zamówiono kolejne cztery krążowniki liniowe typu "Amagi". Okręty miały być uzbrojone w dziesięć dział kal. 406 mm, ale żaden z nich nie został ukończony jako krążownik liniowy, gdyż ustalenia traktatu waszyngtońskiego ograniczyły rozmiary marynarek wojennych Japonii, Wielkiej Brytanii i Stanów Zjednoczonych. Przed zaangażowaniem się Japonii w walki ze Stanami Zjednoczonymi w czasie II wojny światowej planowano także zbudowanie kolejnego typu krążowników liniowych (projekt B-65 składający się z dwóch jednostek), ale zmiana priorytetów i przebieg działań wojennych sprawiły, że okręty nigdy nie osiągnęły fazy budowy.
Z ośmiu krążowników liniowych, które Japonia zaczęła budować (cztery typu "Kongō" i cztery typu "Amagi"), żaden nie przetrwał II wojny światowej. „Amagi” miał być przerobiony na lotniskowiec zanim jego kadłub został katastrofalnie uszkodzony na pochylni przez wielkie trzęsienie ziemi w 1923 roku. Został on później rozebrany, tak jak i dwa ostatnie okręty typu "Amagi", które spotkał ten los w 1924 roku zgodnie z ustaleniami traktatu waszyngtońskiego. „Akagi” został przerobiony na lotniskowiec w latach 20. XX wieku i zatopiony w czasie bitwy pod Midway 5 czerwca 1942. Cztery okręty typu "Kongō" zostały także zatopione w boju: dwa podczas bitew toczonych w czasie walk o Guadalcanal w listopadzie 1942 roku, jeden przez amerykański okręt podwodny w listopadzie 1944 roku, a ostatni przez amerykański samolot w bazie morskiej w Kure w lipcu 1945 roku.
Typ "Kongō".
Cztery krążowniki liniowe typu „Kongō” były pierwszymi okrętami tej klasy zamówionymi przez Japońską Marynarkę Wojenną. Cztery okręty zostały zatwierdzone do budowy w 1910 roku jako część większego planu, w odpowiedzi na budowę HMS „Invincible” przez Royal Navy. Zostały zaprojektowane przez głównego konstruktora stoczni Vickersa, Brytyjczyka George'a Thurstona. Pierwszy okręt („Kongō”) zbudowano w Wielkiej Brytanii, natomiast pozostałą trójkę w Japonii. Były uzbrojone w osiem dział kal. 360 mm, mogły płynąć z prędkością maksymalną 27 węzłów i były postrzegane jako „przewyższające wszystkie inne [porównywalne] okręty”. „Kongō” został ukończony w sierpniu 1913 roku, „Hiei” w sierpniu 1914 roku, „Haruna” i „Kirishima” w kwietniu 1915 roku. Podczas I wojny światowej były wykorzystywane do drugorzędnych zadań patrolowych.
W wyniku traktatu waszyngtońskiego wszystkie cztery okręty przeszły rozległą modernizację w latach 20. i 30. XX wieku. Miało to uczynić z nich szybkie pancerniki. W czasie modernizacji wzmocniono ich pancerz, wyposażono je w wodnosamoloty, ulepszono maszynownię i przekonfigurowano uzbrojenie. Z prędkością maksymalną sięgającą 30 węzłów i wydajnymi maszynami wszystkie pełniły znaczącą rolę w czasie II wojny światowej. „Hiei” i „Kirishima” płynęły z lotniskowcami w czasie ataku lotniczego na Pearl Harbor. „Kongō” i „Haruna” płynęły z Siłami Południowymi przeprowadzając atak na Malaje i Singapur. „Hiei” i „Kirishima” zostały zniszczone w czasie walk morskich w pobliżu Guadalcanal, „Kongō” został storpedowany 21 listopada 1944 w Cieśninie Tajwańskiej, natomiast „Haruna” został zatopiony w czasie bombardowania lotniczego Kure 28 lipca 1945.
Typ "Amagi".
Cztery krążowniki liniowe typu "Amagi" projektowano jako część floty z planu 8-8. Zatwierdzenie budowy tych okrętów, oraz czterech pancerników typu "Kii", nałożyło wielkie obciążenia na japoński rząd, który w tym czasie wydawał jedną trzecią swojego budżetu na marynarkę. „Akagi” był pierwszym okrętem, którego stępkę położono. Budowę rozpoczęto 6 grudnia 1920 w stoczni w Kure. Budowę „Amagi” rozpoczęto dziesięć dni później w stoczni w Yokosuce. Stępkę „Atago” położono w Kobe w stoczni Kawasaki 22 listopada 1921. Stępkę pod „Takao”, czwarty i ostatni okręt tego typu, położono w stoczni Mitsubishi w Nagasaki 19 grudnia 1921.
Ustalenia podpisanego w lutym 1922 roku traktatu waszyngtońskiego spowodowały, że budowę przerwano. Jednak dwa najbardziej zaawansowane okręty („Amagi” i „Akagi”) zostały ocalone przed rozbiórką przez zezwolenie na przebudowanie ich na lotniskowce. Wielkie trzęsienie w 1923 roku spowodowało znaczące zniszczenia kadłuba „Amagi”. Jego struktura została zbyt mocno naruszona by mogła być użyta, więc prace modyfikacyjne przerwano. „Amagi” został skreślony z listy jednostek floty i sprzedany na złom. Prace rozbiórkowe rozpoczęto 14 kwietnia 1924. Budowę pozostałych dwóch okrętów anulowano oficjalnie dwa lata później (31 lipca 1924) i zostały one rozebrane na pochylniach. „Akagi” jako lotniskowiec walczył w czasie II wojny światowej i został zatopiony w czasie bitwy pod Midway.
Projekt B-64/B-65.
Okręty projektu B-65 początkowo miały stanowić część japońskich Sił Nocnych – formacji, która miała atakować zewnętrzną eskortę floty przeciwnika (składającą się z krążowników i niszczycieli) pod osłoną nocy. Po spenetrowaniu eskorty japońskie krążowniki i niszczyciele miałyby przeprowadzić ataki torpedowe na wrogie pancerniki. Ocalałe siły miały być dobite przez główne siły floty następnego dnia. Okręty projektu B-64 miały wspierać lżejsze krążowniki i niszczyciele w tych nocnych atakach. Strategia ta została zmodyfikowana gdy Japończycy poznali parametry amerykańskich wielkich krążowników typu "Alaska". Projekt został powiększony i przemianowany na B-65. Teraz celem tych okrętów miała być ochrona głównych sił przed zagrożeniem ze strony szybkich i ciężko uzbrojonych okrętów typu "Alaska". Wraz z wybuchem wojny w 1940 roku Japończycy skupili się na bardziej przydatnych i uniwersalnych typach okrętów (takich jak lotniskowce i krążowniki). Japońska porażka w bitwie pod Midway spowodowała, że projekt został zawieszony bezterminowo. Kolejne porażki i zmiana sytuacji strategicznej spowodowała, że okrętów nigdy nie zbudowano.

</doc>
<doc id="2363475" url="https://pl.wikipedia.org/wiki?curid=2363475" title="América Dourada">
América Dourada

América Dourada – miasto i gmina w Brazylii, w stanie Bahia. Znajduje się w mezoregionie Centro-Norte Baiano i mikroregionie Irecê.

</doc>
<doc id="2363476" url="https://pl.wikipedia.org/wiki?curid=2363476" title="Reprezentacja Norwegii w hokeju na lodzie mężczyzn">
Reprezentacja Norwegii w hokeju na lodzie mężczyzn

Reprezentacja Norwegii – kadra Norwegii w hokeju na lodzie mężczyzn.

</doc>
<doc id="2363477" url="https://pl.wikipedia.org/wiki?curid=2363477" title="Barra do Mendes">
Barra do Mendes

Barra do Mendes – miasto i gmina w Brazylii, w stanie Bahia. Znajduje się w mezoregionie Centro-Norte Baiano i mikroregionie Irecê.

</doc>
<doc id="2363478" url="https://pl.wikipedia.org/wiki?curid=2363478" title="Synalek">
Synalek

Synalek (ang. "The Good Son") – amerykański thriller wyreżyserowany przez Josepha Rubena. Główne role przydzielone zostały Macaulayowi Culkinowi, Elijahowi Woodowi, Wendy Crewson i Davidowi Morse’owi. Scenariusz filmu opracował Ian McEwan, a produkcją zajęła się Mary Ann Page. Premiera filmu odbyła się 24 września 1993.
Film został dość negatywnie oceniony przez krytyków. Serwis Rotten Tomatoes przyznał mu wynik 26%.
Fabuła.
Dla 12-letniego Marka Evansa (Elijah Wood) śmierć matki (Ashley Crow) jest ciosem. Dodatkowo musi przenieść się do krewnych, ponieważ jego ojciec (David Morse) wyjeżdża do pracy za granicą. Tam zaś pomocną dłoń wyciąga do niego kuzyn Henry (Macaulay Culkin), z którym świetnie się rozumie. Początkowo wszystko układa się pomyślnie, ale z czasem Henry zaczyna przejawiać psychopatyczne skłonności.

</doc>
<doc id="2363479" url="https://pl.wikipedia.org/wiki?curid=2363479" title="Barro Alto">
Barro Alto

Barro Alto – miasto i gmina w Brazylii, w stanie Bahia. Znajduje się w mezoregionie Centro-Norte Baiano i mikroregionie Irecê.

</doc>
<doc id="2363480" url="https://pl.wikipedia.org/wiki?curid=2363480" title="Cafarnaum (Bahia)">
Cafarnaum (Bahia)

Cafarnaum – miasto i gmina w Brazylii, w stanie Bahia. Znajduje się w mezoregionie Centro Norte Baiano i mikroregionie Irecê.

</doc>
<doc id="2363482" url="https://pl.wikipedia.org/wiki?curid=2363482" title="Tiradito">
Tiradito

Tiradito – peruwiańskie danie z surowej ryby lub owoców morza w ostrym sosie, podobne do takich potraw jak sashimi, carpaccio, crudo czy ceviche. Na jego powstanie mieli wpływ japońscy imigranci, a jedyną różnicą między tiradito a ceviche jest sposób krojenia ryby. Danie może zawierać sok z limonki, oliwę z oliwek bądź imbir, zazwyczaj nie zawiera cebuli.

</doc>
<doc id="2363483" url="https://pl.wikipedia.org/wiki?curid=2363483" title="Canarana (Bahia)">
Canarana (Bahia)

Canarana – miasto i gmina w Brazylii, w stanie Bahia. Znajduje się w mezoregionie Centro Norte Baiano i mikroregionie Irecê.

</doc>
<doc id="2363487" url="https://pl.wikipedia.org/wiki?curid=2363487" title="Central (Bahia)">
Central (Bahia)

Central – miasto i gmina w Brazylii, w stanie Bahia. Znajduje się w mezoregionie Centro Norte Baiano i mikroregionie Irecê.

</doc>
<doc id="2363491" url="https://pl.wikipedia.org/wiki?curid=2363491" title="Písac">
Písac

 
Písac (język keczua: Pisaq) – miasteczko w Peru położone 33 kilometry od Cusco. Stanowi bazę wypadową do zwiedzania pobliskiego stanowiska archeologicznego, jednego z najważniejszych w tzw. Świętej Dolinie Inków. Zgodnie ze zwyczajami Inków, którzy budowali miasta na planie mającym zarys różnych zwierząt, Písac zbudowano w formie kuropatwy, zgodnie z nazwą miasta. Miasto składa się z dwóch odrębnych części - inkaskiej i kolonialnej. 

</doc>
<doc id="2363492" url="https://pl.wikipedia.org/wiki?curid=2363492" title="Gentio do Ouro">
Gentio do Ouro

Gentio do Ouro – miasto i gmina w Brazylii, w stanie Bahia. Znajduje się w mezoregionie Centro Norte Baiano i mikroregionie Irecê.

</doc>
<doc id="2363493" url="https://pl.wikipedia.org/wiki?curid=2363493" title="Friedrich Adler (filozof)">
Friedrich Adler (filozof)

Friedrich Wolfgang Adler (ur. 9 lipca 1879 w Wiedniu, zm. 2 stycznia 1960 w Zurychu) − austriacki filozof empiriokrytycysta, pisarz, polityk, jeden z przywódców austriackich socjaldemokratów i teoretyków austromarksistowskich. Syn polityka Victora.
Życiorys.
Od 1907 do 1911 był profesorem fizyki na uniwersytecie w Zurychu i redaktorem "Volkrescht", organu Socjaldemokratycznej Partii Szwajcarskiej. W czasie I wojny światowej należał do "Internationale", lewicowego ugrupowania austriackiej, która głosiła hasła zakończenia wojny i przewrotu społecznego. W latach 1911–1934 był redaktorem naczelnym socjalistycznego miesięcznika "Der Kampf" oraz sekretarzem generalnym Socjaldemokratycznej Partii Austrii (SPÖ) w latach 1911–1916 i przywódcą jej lewego skrzydła. Od 1913 do 1918 przewodził lewicy socjaldemokratycznej w Austrii.
21 października 1916 r. Adler zastrzelił premiera Austrii Karl von Stürgkha, gdy ten jadł obiad w wiedeńskiej restauracji. Motywem było pragnienie odwetu za wprowadzenie przez premiera stanu wyjątkowego. Zabójca nie próbował uciekać. Skazany za ten czyn na śmierć przez powieszenie uniknął kary dzięki amnestii dla wszystkich przestępców politycznych (ogłoszonej z okazji objęcia władzy przez cesarza Karola I). "Wiem, co zrobiłem, ale nie działałem antypatriotycznie" – wyjaśnił zamachowiec. Karę zamieniono na 18 lat pozbawienia wolności.
Po wyjściu z więzienia w 1918 r. (na skutek kolejnej amnestii) działał w Międzynarodówce Socjalistycznej. W czasie rewolucji 1918–1919 opowiadał się za radami robotniczym. W latach 1919-1923 był posłem do parlamentu Austrii. Był założycielem i jedynym sekretarzem generalnym Międzynarodowej Wspólnoty Pracy Partii Socjalistycznych. Przewodził jej od 1923 do 1940 r., kiedy to wyemigrował do USA. W 1946 wyjechał do Zurychu.
Żonaty z fizyczką litewskiego pochodzenia, Kathią Adler z domu Germanickaja (1879–1969), miał troje dzieci.
Poglądy.
Friedrich Adler należał do zwolenników empiriokrytycyzmu, który uważał za "filozofię współczesnego przyrodoznawstwa". Elementami empiriokrytycyzmu usiłował dążył do uzupełnienia materializmu dialektycznego i w ten sposób do "odnowienia" podstaw marksizmu. W poglądach socjologicznych i społeczno-politycznych podzielał zasadnicze koncepcje austromarksizmu, chociaż w poszczególnych kwestiach (zwłaszcza w okresie rewolucji) zajmował bardziej lewicowe stanowisko. W późniejszych latach międzywojennych stanął na pozycji reformizmu. Krytyk Włodzimierza Lenina.

</doc>
<doc id="2363494" url="https://pl.wikipedia.org/wiki?curid=2363494" title="Pisac">
Pisac



</doc>
<doc id="2363495" url="https://pl.wikipedia.org/wiki?curid=2363495" title="Natural Blues">
Natural Blues

Natural Blues – singel z płyty Mobyego "Play".
Teledysk.
Zostały przygotowane dwa teledyski do tej piosenki. Pierwszą wyreżyserował David LaChapelle. Teledysk ten wygrał MTV EMA dla najlepszego teledysku.
Drugi – animowany – zrealizowali Susi Wilkinson, Hotessa Laurence i Filipe Alçada. W stylistyce nawiązywał do poprzedniego teledysku do Why Does My Heart Feel So Bad?.

</doc>
<doc id="2363501" url="https://pl.wikipedia.org/wiki?curid=2363501" title="Ibipeba">
Ibipeba

Ibipeba – miasto i gmina w Brazylii, w stanie Bahia. Znajduje się w mezoregionie Centro Norte Baiano i mikroregionie Irecê.

</doc>
<doc id="2363502" url="https://pl.wikipedia.org/wiki?curid=2363502" title="Sanatana Goswami">
Sanatana Goswami



</doc>
<doc id="2363505" url="https://pl.wikipedia.org/wiki?curid=2363505" title="Puchar Ukrainy w piłce nożnej (2011/2012)">
Puchar Ukrainy w piłce nożnej (2011/2012)

Puchar Ukrainy 2011/2012 (oficjalna nazwa: DataGroup Puchar Ukrainy w piłce nożnej, ukr. Datagroup-Кубок України з футболу) - XXI rozgrywki ukraińskiej PFL, mające na celu wyłonienie zdobywcy krajowego Pucharu, który zakwalifikuje się tym samym do Ligi Europy UEFA sezonu 2012/13. Sezon trwał od 16 lipca 2011 do 6 maja 2012.
W sezonie 2011/2012 rozgrywki te składały się z:
Drużyny.
Do rozgrywek Pucharu przystąpiło 58 klubów Premier, Pierwszej i Drugiej Lihi oraz Zdobywca i Finalista Pucharu Ukrainy 2010 roku spośród drużyn amatorskich.
Terminarz rozgrywek.
I runda wstępna (1/64).
Mecze rozegrano 16 lipca 2011.
II runda wstępna (1/32).
Mecze rozegrano 17 sierpnia 2011 z wyjątkiem meczu Bukowyna Czerniowce - Olimpik Donieck, który odbył się 16 sierpnia 2011.
1/16 finału.
Mecze rozegrano 21 września 2011.
1/8 finału.
Mecze rozegrano 29 października 2011.
1/4 finału.
Mecze rozegrano 11 kwietnia 2012.

</doc>
<doc id="2363506" url="https://pl.wikipedia.org/wiki?curid=2363506" title="Ibititá">
Ibititá

Ibititá – miasto i gmina w Brazylii, w stanie Bahia. Znajduje się w mezoregionie Centro Norte Baiano i mikroregionie Irecê.

</doc>
<doc id="2363510" url="https://pl.wikipedia.org/wiki?curid=2363510" title="Sześciu Goswamich">
Sześciu Goswamich



</doc>
<doc id="2363511" url="https://pl.wikipedia.org/wiki?curid=2363511" title="Centralna linia kolejowa (Tanzania)">
Centralna linia kolejowa (Tanzania)

Centralna linia kolejowa – tanzańska linia kolejowa o rozstawie metrowym łącząca położony nad oceanem port Dar es Salaam z leżącym nad jeziorem Tanganika miastem Kigoma. Lina posiada cztery odgałęzienia, z których najważniejsze prowadzi do położonej nad Jeziorem Wiktorii Mwanzy.
Historia.
Budowa linii centralnej rozpoczęła się w roku 1905. W okresie tym Tanzania wraz z Rwandą i Burundi wchodziły w skład Niemieckiej Afryki Wschodniej. Władze kolonialne chciały zaktywizować rozwój gospodarczy kraju poprzez połączenie portu oceanicznego Dar es Salaam z miastem Kigoma, portem śródlądowego leżącego nad jeziorem Tanganika. W kolejnym kroku planowane było przedłużenie linii nad jezioro Malawi, ale plany te pokrzyżowała I wojna światowa.
Połączenia pasażerkie.
Stan na rok 2011

</doc>
<doc id="2363513" url="https://pl.wikipedia.org/wiki?curid=2363513" title="Mezoregion Araraquara">
Mezoregion Araraquara

Mezoregion Araraquara – mezoregion w brazylijskim stanie São Paulo, skupia 21 gmin zgrupowanych w dwóch mikroregionach. Liczy 9.480,0 km² powierzchni.

</doc>
<doc id="2363519" url="https://pl.wikipedia.org/wiki?curid=2363519" title="Raghunatha Bhatta Goswami">
Raghunatha Bhatta Goswami



</doc>
<doc id="2363520" url="https://pl.wikipedia.org/wiki?curid=2363520" title="Mezoregion Ribeirão Preto">
Mezoregion Ribeirão Preto

Mezoregion Ribeirão Preto – mezoregion w brazylijskim stanie São Paulo, skupia 66 gmin zgrupowanych w siedmiu mikroregionach. Liczy 27.064,7 km² powierzchni.

</doc>
<doc id="2363521" url="https://pl.wikipedia.org/wiki?curid=2363521" title="Mezoregion Campinas">
Mezoregion Campinas

Mezoregion Campinas – mezoregion w brazylijskim stanie São Paulo, skupia 49 gmin zgrupowanych w pięciu mikroregionach. Liczy 14 262,5 km² powierzchni.

</doc>
<doc id="2363523" url="https://pl.wikipedia.org/wiki?curid=2363523" title="Rupa Goswami">
Rupa Goswami



</doc>
<doc id="2363524" url="https://pl.wikipedia.org/wiki?curid=2363524" title="Spheniscus demersus">
Spheniscus demersus



</doc>
<doc id="2363525" url="https://pl.wikipedia.org/wiki?curid=2363525" title="Spheniscus humboldti">
Spheniscus humboldti

 #PATRZPingwin_peruwiański

</doc>
<doc id="2363526" url="https://pl.wikipedia.org/wiki?curid=2363526" title="Pingwin Humboldta">
Pingwin Humboldta



</doc>
<doc id="2363528" url="https://pl.wikipedia.org/wiki?curid=2363528" title="Spheniscus magellanicus">
Spheniscus magellanicus



</doc>
<doc id="2363529" url="https://pl.wikipedia.org/wiki?curid=2363529" title="Raghunatha dasa Goswami">
Raghunatha dasa Goswami



</doc>
<doc id="2363531" url="https://pl.wikipedia.org/wiki?curid=2363531" title="Nestor meridionalis">
Nestor meridionalis



</doc>
<doc id="2363532" url="https://pl.wikipedia.org/wiki?curid=2363532" title="Primolius auricollis">
Primolius auricollis



</doc>
<doc id="2363534" url="https://pl.wikipedia.org/wiki?curid=2363534" title="Coccyzus americanus">
Coccyzus americanus



</doc>
<doc id="2363535" url="https://pl.wikipedia.org/wiki?curid=2363535" title="Chordeiles minor">
Chordeiles minor



</doc>
<doc id="2363536" url="https://pl.wikipedia.org/wiki?curid=2363536" title="Dźiwa Goswami">
Dźiwa Goswami



</doc>
<doc id="2363537" url="https://pl.wikipedia.org/wiki?curid=2363537" title="Antrostomus vociferus">
Antrostomus vociferus



</doc>
<doc id="2363538" url="https://pl.wikipedia.org/wiki?curid=2363538" title="Gopala Bhatta Goswami">
Gopala Bhatta Goswami



</doc>
<doc id="2363539" url="https://pl.wikipedia.org/wiki?curid=2363539" title="Urubamba (miasto)">
Urubamba (miasto)

Urubamba (język keczua: "Urupampa" "Dolina Pająków") - miasteczko w Peru w tzw. Świętej Dolinie Inków, położone nad rzeką Urubamba. Baza wypadowa do pobliskich zabytków inkaskich.

</doc>
<doc id="2363540" url="https://pl.wikipedia.org/wiki?curid=2363540" title="Caprimulgus vociferus">
Caprimulgus vociferus



</doc>
<doc id="2363543" url="https://pl.wikipedia.org/wiki?curid=2363543" title="Atari (francuskie przedsiębiorstwo)">
Atari (francuskie przedsiębiorstwo)

Atari (dawniej Infogrames) – francuski producent i wydawca gier komputerowych.
Siedziba firmy znajduje się we francuskim mieście Lyon. Koncern został założony w 1983 roku przez Bruno Bonnella i Christophe’a Sapeta jako Infogrames. Dzięki strategii rozwojowej opartej na licznych przejęciach, przedsiębiorstwo stało się właścicielem marki Atari. Spółkami zależnymi są m.in. "Atari London Studio", "Eden Games", "Atari Interactive, Inc" i "Atari, Inc.".
Jeszcze przed przejęciem praw do Atari, Infogrames przejęło Hasbro Interactive w 2001 roku za 100 milionów dolarów. Zakup ten łączył się również z przejęciem przez Infogrames innych firm znane w świecie komputerów 8 i 16 bitowych jak Microprose, czy prawa do tytułu Dungeons &amp; Dragons. Dzięki przejęciu Microprose firma wydała m.in. Civilization III, trzecią odsłonę serii "Civilization", do tej pory wydawanej właśnie przez Microprose. Czwarta część serii, Civilization IV, nie została jednak wydana przez Atari, lecz przez Take-Two Interactive, które to nabyło prawa do tytułu od francuskiego koncernu.
17 lipca 2017 Atari ogłosiło, rozpoczęcie prac nad nową konsolą Ataribox, na której docelowo mają działać starsze, wydanie na konsole Atari, oraz nowe gry. Konsola ma być oparta na Linuksie, żeby dać użytkownikom dostęp do gier innych producentów. Oprócz tego podstawę mają stanowić podzespoły Advanced Micro Devices oraz Radeon. Planowaną premierą była wiosna 2018.
19 Marca 2018 Atari przedstawiło koncepcje Atari VCS, znanej wcześniej jako Ataribox. W marcu 2019 opublikowano informacje o zmianie procesora w który zaopatrzony będzie nowy sprzęt. Na następcę wybrano procesory AMD z serii Ryzen, a tym samym zastąpiono oryginalną koncepcję wsparcia sprzętu poprzez APU z rodziny "Bristol Ridge" na rzecz VEGA. Termin premiery, a tym samym pierwszych wysyłek sprzętu, zostały przeniesiony z wiosny 2018 na grudzień 2019.

</doc>
<doc id="2363544" url="https://pl.wikipedia.org/wiki?curid=2363544" title="Atari">
Atari

Inne

</doc>
<doc id="2363547" url="https://pl.wikipedia.org/wiki?curid=2363547" title="Słup kilometrowy w Warszawie">
Słup kilometrowy w Warszawie

Słup kilometrowy w Warszawie – warszawski kilometr zerowy. Znajduje się przy rondzie Dmowskiego, u zbiegu Alej Jerozolimskich i ul. Marszałkowskiej
Opis.
Został ustawiony pomiędzy rokiem 1952 a 1955 podczas budowy placu Defilad oraz porządkowania terenu i przebudowy ulic wokół Pałacu Kultury i Nauki. Słup został wykonany z polerowanych bloków granitowych, na których umieszczono odległości do stolic europejskich oraz polskich miast wojewódzkich. Jego budowa nawiązywała historycznie do polskiego znakownictwa drogowego.
W kwietniu 1971 słup-drogowskaz przeniesiono kilka metrów bliżej przebudowanego ronda.

</doc>
<doc id="2363548" url="https://pl.wikipedia.org/wiki?curid=2363548" title="Frank Moser">
Frank Moser

Frank Moser (ur. 23 września 1976 w Baden-Baden) – niemiecki tenisista.
Kariera tenisowa.
Karierę zawodową rozpoczął w 2001 roku, skupiając się na grze podwójnej.
W turniejach rangi ATP World Tour odniósł 1 zwycięstwo, w lutym 2013 roku w San José, w parze z Xavierem Malissem. W finale pokonali 6:0, 6:7(5), 10–4 Lleytona Hewitta i Marinko Matoševicia. Dodatkowo Moser osiągnął 3 finały zawodów ATP World Tour.
Najwyżej w rankingu singlistów był na 288. miejscu (18 sierpnia 2003), a w zestawieniu deblistów na 47. pozycji (21 maja 2012).

</doc>
<doc id="2363552" url="https://pl.wikipedia.org/wiki?curid=2363552" title="Agkistrodon contortrix contortrix">
Agkistrodon contortrix contortrix

Agkistrodon contortrix contortrix – podgatunek jadowitego węża, mokasyna miedziogłowca z podrodziny grzechotnikowatych w rodzinie żmijowatych.
Osobniki dorosłe osiągają zwykle wielkość od 60 cm do około 90 cm, osobnik rekordowy miał ponad 120 cm.
Grzbiet ma w kolorze żółtawobrązowym lub czerwonawym z poprzecznymi czerwonobrunatnymi pręgami zwężającymi się na środku grzbietu. Grzbiet głowy barwy czerwono-miedzianej. Jak wszystkie mokasyny nie posiada grzechotki.
Występuje w USA na terenie następujących stanów: Teksas, Oklahoma, Illinois, Floryda, Karolina Południowa
Żywi się drobnymi kręgowcami, owadami i ich gąsienicami.

</doc>
<doc id="2363553" url="https://pl.wikipedia.org/wiki?curid=2363553" title="Złotokłos (herb szlachecki)">
Złotokłos (herb szlachecki)

Złotokłos - polski herb szlachecki
Opis herbu.
Tarcza trójdzielna w słup na kształt litery "Y". W polu pierwszym błękitnym na podkowie srebrnej krzyż łaciński takiej barwy między dwiema podkowami srebrnymi zwróconymi do niego barkami. W polu drugim złotym orzeł czarny w koronie złotej. Pole trzecie dwudzielne w pas, w jego górnym polu, srebrnym trzy sześcioramienne złote gwiazdy (1 i 2), w dolnym czerwonym trzy złote kłosy. Trzy klejnoty: w prawym dwa białe skrzydła orle, w środkowym niedźwiedź wspięty barwy naturalnej z trzema złotymi kłosami w łapach i dwoma tymi samymi gwiazdami nad skrajnymi kłosami, w lewym ramię zbrojne srebrne z takim mieczem.
Pochodzenie.
Herb pochodzenia włoskiego zatwierdzony w Polsce indygenatem rodziny Orsettich w 1659 roku.
Herbowni.
Orsetti.

</doc>
<doc id="2363557" url="https://pl.wikipedia.org/wiki?curid=2363557" title="Agkistrodon mokeson austrinus">
Agkistrodon mokeson austrinus



</doc>
<doc id="2363559" url="https://pl.wikipedia.org/wiki?curid=2363559" title="James Magnussen">
James Magnussen

James Magnussen (ur. 11 kwietnia 1991 w Port Macquarie) – australijski pływak specjalizujący się w stylu dowolnym, medalista igrzysk olimpijskich i mistrzostw świata.
Kariera pływacka.
Na mistrzostwach świata Australijczyk zdobył dwa złote oraz srebrny medal, wszystkie w 2011 roku w Szanghaju. Złoto wygrał w konkurencji 100 m stylem dowolnym i sztafecie 4 x 100 m stylem dowolnym, natomiast srebro w sztafecie 4 x 100 m stylem zmiennym.
Do największych sukcesów Magnussena zalicza się zdobycie srebrnego i brązowego medalu igrzysk olimpijskich w Londynie w 2012 roku. Srebro wywalczył na dystansie 100 m stylem dowolnym, natomiast brąz w sztafecie 4 × 100 m stylem zmiennym.
Rok po igrzyskach w Londynie, na mistrzostwach świata w Barcelonie został mistrzem świata w konkurencji 100 m kraulem, w finale uzyskując czas 47,71 s. Wywalczył także srebrny medal płynąc w sztafecie zmiennej 4 x 100 m.
Podczas igrzysk olimpijskich w Rio de Janeiro w 2016 roku zdobył brązowy medal w sztafecie 4 x 100 m stylem dowolnym.
W czerwcu 2019 roku ogłosił zakończenie kariery sportowej.
Zawieszenie.
Został ukarany karą grzywny i krótkotrwałym zawieszeniem w prawach do startu w zawodach oficjalnych przez zarząd Swimming Australia za zażywanie zakazanych leków psychotropowych podczas obozu szkoleniowego w Manchesterze w 2012 r.

</doc>
<doc id="2363561" url="https://pl.wikipedia.org/wiki?curid=2363561" title="Miika Koppinen">
Miika Koppinen

Miika Johannes Koppinen (ur. 5 czerwca 1978 w Kokkola) – fiński piłkarz grający na pozycji obrońcy w Tromsø IL.
Kariera klubowa.
Juniorskie lata.
Pierwszym klubem, w którym zaczął grać był KPV Kokkola w swoim rodzinnym mieście Kokkola. Mając 16 lat zadebiutował w roku 1998 w KPV Kokkola.
Kariera międzynarodowa.
Miika grał 8 razy w Reprezentacji Finlandii U-21. W 2000 roku zaliczył debiut w Reprezentacji Finlandii przeciwko Norwegii.
Życie prywatne.
Piłkarz ma żonę pochodzącą z Tromsø oraz dwójkę dzieci. Posługuje się językiem norweskim. Miika Koppinen ukończył kurs trenerski.

</doc>
<doc id="2363566" url="https://pl.wikipedia.org/wiki?curid=2363566" title="Matthew Abood">
Matthew Abood

Matthew Abood (ur. 28 czerwca 1986 w Sydney), australijski pływak specjalizujący się w stylu dowolnym, medalista igrzysk olimpijskich i mistrzostw świata.
Na mistrzostwach świata w 2011 r. w Szanghaju zdobył złoty medal w sztafecie 4 x 100 m stylem dowolnym.
Podczas igrzysk olimpijskich w Rio de Janeiro w 2016 roku płynął w eliminacjach sztafet kraulowych 4 x 100 m. Zdobył brązowy medal, kiedy reprezentacja Australii w finale zajęła trzecie miejsce. W konkurencji 50 m stylem dowolnym uzyskał czas 22,47 i nie awansował do półfinału, zajmując ostatecznie 33. miejsce.

</doc>
<doc id="2363567" url="https://pl.wikipedia.org/wiki?curid=2363567" title="Ollantaytambo">
Ollantaytambo

Ollantaytambo – forteca inkaska, strategicznie usytuowana w północnej części Świętej Doliny Inków w Peru. Ollantaytambo jest jedną z najlepiej zachowanych osad Inków. Najbardziej znaną budowlą jest nigdy nie ukończona „Świątynia Słońca”. 
W pobliżu twierdzy w roku 1536 miała miejsce bitwa pomiędzy Hiszpanami a powstańczymi oddziałami Inki Manco.

</doc>
<doc id="2363568" url="https://pl.wikipedia.org/wiki?curid=2363568" title="Harmonia Ewangelii">
Harmonia Ewangelii

Harmonia Ewangelii (harmonia ewangeliczna) – zestawienie tekstu czterech Ewangelii, które tworzy jeden, ciągły i na ile jest to możliwe pragmatyczny opis życia i działalności Jezusa Chrystusa. 
Przyczyny powstawania harmonii są głównie katechetyczne: przybliżenie w sposób łatwy do opanowania biografii i czynów Jezusa. Spośród tych samych wydarzeń opisywanych w Ewangeliach (szczególnie w ewangeliach synoptycznych), autorzy harmonii wybierali jedno, dołączając do niego szczegóły opisów z pozostałych Ewangelii. Podejmowali też decyzję na temat kolejności wydarzeń, np. osadzając wszystkie momenty z życia Jezusa wokół ram chronologicznych Ewangelii Jana. 
Próby unifikowania Ewangelii w chrześcijaństwie pojawiły się już w II wieku. Około 170 Tacjan Syryjczyk wydał Diatessaron w przekładzie na język syryjski. Była to pierwsza rozpowszechniona harmonia, którą tłumaczono na wiele języków, m.in. grecki i łaciński. Ponieważ gnostyckie przekonania Tacjana znalazły swoje odzwierciedlenie w Diatessaronie, był on poprawiany przez łacińskich tłumaczy. Również Augustyn z Hippony był zwolennikiem tworzenia harmonii, czemu dał dowód w pracy "De consensu evengelistarum".
W średniowieczu powstawały kolejne harmonie, ich autorami byli m.in. Petrus Comestor i Jan Gerson. W czasach po Soborze Trydenckim w Kościele katolickim tworzyli Cornelius Jansenius Gadnavensis oraz Lucas Franciscus Brugensis. Pierwszą harmonią protestancką była "Harmoniae Evangelicae" Andreasa Osiandera (1537), który pierwszy posłużył się tą nazwą. 
Na zasadzie harmonii skomponowane były m.in. Biblie szkolne, opowieści biblijne, a także czytania Ewangelii na niedziele i święta w Kościele katolickim. Dopiero w 1969 w efekcie konstytucji apostolskiej Pawła VI "Missale Romanum" zastąpiono harmonię czytaniami z trzech ewangelii synoptycznych w trzech kolejnych latach.
Współczesne poglądy na harmonię ewangelii z jednej strony krytykują jej nadmierne używanie, gdyż zaciemnia ona specyfikę poszczególnych ewangelistów, a cztery portrety Jezusa redukuje do jednego. Z drugiej strony jedynie harmonie umożliwiają przekazanie biografii Jezusa, gdyż same Ewangelie biografiami nie były.
Tradycyjna harmonia Ewangelii.
Łączenie ze sobą fragmentów Ewangelii różni się pomiędzy autorami. Poniższa tabela oparta jest na tradycyjnych anglojęzycznych pracach Edwarda Robinsona, Stephena Coxa oraz Kendella Easleya.

</doc>
<doc id="2363573" url="https://pl.wikipedia.org/wiki?curid=2363573" title="Konstytucja ZSRR z 1977">
Konstytucja ZSRR z 1977

Konstytucja ZSRR z 1977 roku (znana również jako Konstytucja Rozwiniętego Socjalizmu lub Konstytucja Breżniewowska) – ustawa zasadnicza uchwalona w ZSRR 7 października 1977 roku. Zastąpiła konstytucję z 1936 roku. Była ostatnią ustawą zasadniczą ZSRR. Przestała obowiązywać wraz z jego rozpadem.
Historia powstania.
Prace nad nową konstytucją rozpoczęto w ZSRR jeszcze w 1962 roku. 25 kwietnia tego roku Rada Najwyższa ZSRR podjęła decyzję o opracowaniu projektu nowej konstytucji ZSRR i powołała Komisję Konstytucyjną w składzie 97 członków. Jej przewodniczącym został I sekretarz KC KPZR Nikita Chruszczow. 15 czerwca 1962 roku na posiedzeniu Komisji Konstytucyjnej powołano 9 podkomisji z zadaniem opracowania głównych założeń tekstu ustawy. W sierpniu 1964 roku Komisja zakończyła prace nad projektem nowej konstytucji. Składał się on z 276 artykułów. Ostatecznie nie został zatwierdzony, a dalsze prace przeciągnęły się na skutek zmian na szczytach władzy ZSRR – na stanowisku generalnego sekretarza KPZR, Chruszczowa zastąpił w wyniku cichego przewrotu Leonid Breżniew. Wymienił on, oficjalnie decyzją Rady Najwyższej, 33 członków komisji konstytucyjnej. W dniach 4-6 października 1977, na posiedzeniach obu izb Rady Najwyższej zwołanej na nadzwyczajnej sesji, odbyło się czytanie tekstu nowej ustawy. 7 października, na wspólnym posiedzeniu obu izb Rady Najwyższej odbyło się ostateczne czytanie ustawy, po którym jej poszczególne rozdziały, a następnie cały tekst został oficjalnie uchwalony. W tym samym dniu Rada Najwyższa uchwaliła 7 października świętem państwowym – Dniem Konstytucji. Dzień później tekst konstytucji został opublikowany we wszystkich dziennikach ZSRR.
Grupą roboczą nad pracami nad nową ustawą kierowali kolejno: Leonid Iliczew (od 1962), Aleksandr Jakowlew (od 1968), Boris Ponomariow (od 1973).
Treść.
Ostateczny tekst konstytucji uchwalonej w 7 października 1977 roku składał się z preambuły, 9 rozdziałów, 21 artykułów i 174 punktów.
Określały one:
W odróżnieniu od poprzednich radzieckich konstytucji (z 1918, 1924 i 1936 roku), które ZSRR charakteryzowały jako państwo chłopów i robotników, ustawa z 1977 do tego grona dołączała również inteligencję.
W miejsce "mas pracujących" ustawa po raz pierwszy wprowadzała pojęcie "narodu", przyznając mu oficjalnie prawo do współrządzenia krajem m.in. poprzez, również po raz pierwszy wprowadzonej, instytucji referendum. Partię komunistyczną (KPZR) wciąż określała jako siłę kierowniczą w państwie, jednak działającą w ramach obowiązującej konstytucji, tj. konkretnego aktu prawnego, a nie w oparciu o mglistą ideę "woli ludu" itp.
Nowelizacje.
W okresie swojego obowiązywania konstytucja była sześciokrotnie nowelizowana. W latach 1988-1989 wprowadzono poprawki związane z utworzeniem Zjazdu Deputowanych Ludowych, a w marcu 1990 zlikwidowano zapis o systemie monopartyjnym i kierowniczej roli KPZR oraz wprowadzono urząd Prezydenta ZSRR.
Znaczenie.
Jeden z artykułów ustawy – 72 – głosił, że każda z republik ma prawo do swobodnego opuszczenia ZSRR. Został on wykorzystany przez przywódców trzech głównych republik związkowych ZSRR – Rosji, Ukrainy i Białorusi – do legalnego wyjścia (układ w Białowieży) ze struktur związkowych na początku lat 90. XX w. i w konsekwencji rozpadu ZSRR.

</doc>
<doc id="2363577" url="https://pl.wikipedia.org/wiki?curid=2363577" title="Maria Kowalska (sanitariuszka)">
Maria Kowalska (sanitariuszka)

Maria Kowalska ps. "Maryna" (ur. 15 września 1924 r. w Warszawie, zm. 31 sierpnia 1944 tamże) – strzelec, sanitariuszka 3. kompanii „Giewonta” batalionu „Zośka”, powstaniec warszawski.
Córka Janiny z Benedeków Kowalskiej, absolwentki Instytutu Biologiczno-Botanicznego Uniwersytetu Lwowskiego i Henryka Kowalskiego, inżyniera teletechnika, pracownika Ministerstwa Poczt i Telegrafów. Młodsza siostra Ireny Kowalskiej-Wuttke, łączniczki 3. kompanii „Giewonta”.
Harcerka 14. Warszawskiej Żeńskiej Drużyny Harcerskiej, tzw. "Błękitnej Czternastki". Studentka tajnej medycyny.
Podczas okupacji niemieckiej działała w konspiracji. Należała do Hufca Żoliborz nowych Grup Szturmowych.
Brała udział w powstaniu warszawskim jako sanitariuszka 3. kompanii „Giewonta” batalionu „Zośka”. Walczyła na Woli i Starym Mieście. 30 sierpnia została zasypana pod gruzami zbombardowanego domu przy ul. Zakroczymskiej 7. Cudem uratowana, trafiła do szpitala na ul. Długiej. Zmarła 31 sierpnia 1944 r.
Pochowana na Cmentarzu Wojskowym na Powązkach w kwaterze żołnierzy batalionu „Zośka” (kwatera A20-2-25).
Odznaczona Krzyżem Walecznych.
Patronka 131. Warszawskiej Drużyny Harcerek.
Linki zewnętrzne.
Nazwisko Marii Kowalskiej na Wirtualnym Murze Pamięci Muzeum Powstania Warszawskiego

</doc>
<doc id="2363578" url="https://pl.wikipedia.org/wiki?curid=2363578" title="Henryk Szwedo">
Henryk Szwedo

 
Henryk Szwedo (ur. 7 grudnia 1931, zm. 8 lipca 2011 w Warszawie) – polski dyrygent, współtwórca Łomżyńskiej Orkiestry Kameralnej (późniejsza Filharmonia Kameralna im. Witolda Lutosławskiego w Łomży).
Studiował na warszawskiej Akademii Muzycznej, na wydziale dyrygenckim pod kierunkiem profesora Bohdana Wodiczki. Po zakończeniu studiów przez dwa sezony pracował w Teatrze Muzycznym w Lublinie, skąd przeszedł do Centralnego Zespołu Artystycznego Wojska Polskiego. Siedem lat później, w lutym 1978 otrzymał propozycję podjęcia pracy w tworzonej orkiestrze kameralnej w Łomży. Początki pracy Henryka Szwedo polegały na doborze muzyków, stworzeniu instrumentarium, a nade wszystko organizacji orkiestry jako instytucji. Od 1979 do 1993 Henryk Szwedo pełnił funkcję dyrektora Łomżyńskiej Orkiestry Kameralnej. Pod jego batutą łomżyńska orkiestra stała się Filharmonią Kameralną im. Witolda Lutosławskiego, zespół wielokrotnie koncertował na światowych tournée. Został pochowany na cmentarzu Bródnowskim w Warszawie (kw. 27I-5-3).

</doc>
<doc id="2363581" url="https://pl.wikipedia.org/wiki?curid=2363581" title="David Lyon">
David Lyon

David Lyon (ur. 1948) – szkocki socjolog, profesor Queen’s University, członek Royal Society of Canada. Jeden z głównych teoretyków „społeczeństwa nadzorowanego” ("surveillance studies"). Zajmuje się poza tym problematyką społeczeństwa informacyjnego, globalizacji, sekularyzacji i społeczeństwa ponowoczesnego. Jest redaktorem naczelnym „Surveillance &amp; Society” oraz dyrektorem Surveillance Studies Centre (Centrum Badań nad Nadzorem).
Wybrane książki.
Po polsku wyszła książka, którą napisał wspólnie z Zygmuntem Baumanem: "Płynna inwigilacja: rozmowy", przeł. Tomasz Kunz, Wydawnictwo Literackie, Kraków 2013 ()

</doc>
<doc id="2363582" url="https://pl.wikipedia.org/wiki?curid=2363582" title="Cordillera del Condor">
Cordillera del Condor



</doc>
<doc id="2363583" url="https://pl.wikipedia.org/wiki?curid=2363583" title="Ambasada Królestwa Niderlandów w Warszawie">
Ambasada Królestwa Niderlandów w Warszawie

Ambasada Królestwa Niderlandów w Warszawie (nid. "Nederlandse ambassade in Warschau") – holenderska placówka dyplomatyczna mieszcząca się w Warszawie przy ul. Kawalerii 10.
Siedziba.
Pierwsza misja dyplomatyczna do Niderlandów na czele z hrabią Pawłem Działyńskim miała miejsce w 1597, zaś pierwsze przedstawicielstwo dyplomatyczne tego kraju w Warszawie można było już odnotować w XVII wieku.
Przed I wojną światową.
W okresie porozbiorowym, a przed I wojną światową Holandia utrzymywała w Warszawie konsulat, który mieścił się kolejno przy ul. Złotej 28 (1881), budynek obecnie nie istnieje, w kamienicy Samuela Resche przy ul. Elektoralnej 5 (1883), obecnie nie istnieje, ul. Złotej 4 (1887), obecnie nie istnieje, ul. Nowogrodzkiej 23 (1888), ul. Widok 3 (1892-1896), ul. Jerozolimskiej 70 (1900-1905), w kamienicy J.K.H. Petiscusa przy ul. Wierzbowej 11 (1908-1911), w kamienicy Popławskich przy ul. Mazowieckiej 5 (1913), obecnie nie istnieje.
Od 1815 r. funkcjonował też konsulat w Gdańsku, m.in. przy "Hundegasse" 272, obecnie ul. Ogarnej 51 (1815-), w siedzibie firmy Almonde und Behrend, "Langgarten" 201, ob. ul. Długie Ogrody 47 (1839-1844), "Heilige-Geist-Gasse" 73, ob. ul. św. Ducha 127 (1845–1876), w siedzibie firmy G.F. Focking, "Jopengasse" 18, ob. ul. Piwnej (1876-1905), w siedzibie firmy G.F. Focking, "Jopengasse" 15 (1907-1921), w siedzibie firmy G.F. Focking.
Okres międzywojenny.
W okresie międzywojennym stosunki dyplomatyczne reaktywowano w 1921. Najpierw konsulat, następnie poselstwo tego kraju funkcjonowało przy ul. Śniadeckich (1919-1922), przy ul. Czackiego 9 m. 8 (1923–1936), następnie w wilii Gawrońskich w Al. Ujazdowskich 23 (1938–1939).
Holandia kontynuowała utrzymywanie konsulatu w Wolnym Mieście Gdańsku, m.in. przy "Hundegasse" 35, ob. ul. Ogarna (1922-1927), w siedzibie firmy G.F. Focking, "Langgasse" 32-34, ob. ul. Długiej (1929-1933), w siedzibie Danziger Privat-Actien-Bank, "Langer Markt" 9, ob. Długim Targu (1935-1939), w siedzibie oddziału Polskiego Banku Przemysłowego.
Po II wojnie światowej.
Stosunki dyplomatyczne reaktywowano w 1945 r. Poselstwo mieściło się w hotelu Polonia w Al. Jerozolimskich 5, obecnie 45 (1945–1948), następnie przy ul. Nowy Świat 47 (1948-1951), w budynku firmy Roche z 1933 (proj. Romuald Gutt) przy ul. Rakowieckiej 19 (1953-1991), następnie przy ul. Chocimskiej 6 (1993-2003). W 1958 podniesiono przedstawicielstwo do rangi ambasady.
Przez lata szukano nowej siedziby, m.in. na początku lat 60. była koncepcja budowy na rogu ul. Senatorskiej i pl. Zamkowego, lecz ją urzeczywistniono dopiero w 2004, kiedy władze Holandii otworzyły nowy obiekt (proj. "Erik van Egeraat Associated Architects") przy ul. Kawalerii 10. Przy projektowaniu ambasady inspiracją były realizacje XVII-wiecznego niderlandzkiego mistrza Tylmana van Gameren (Tylman Gamerski), który zaprojektował w Polsce m.in. pałac w Nieborowie, pałac Branickich w Białymstoku i kościół parafii Św. Kazimierza w Warszawie. Budynek został umieszczony na liście "Polska. Ikony Architektury" w 2005. W 2016 nominowany do Nagrody Architektoniczna Prezydenta m.st. Warszawy w kategorii "Budynek użyteczności publicznej 2001–2014 (obiekt publiczny)""."
Poseł/ambasador rezydował m.in. w hotelu Bristol przy ul. Krakowskie Przedmieście 42-44 (1948), w Klarysewie (1955-1964), w Warszawie przy ul. Racławickiej 114 (1966).
Od 1945 r. w Trójmieście funkcjonowała Misja Repatriacyjna Holandii, następnie utworzono konsulat, początkowo z siedzibą w sopockim Grand Hotelu (1946), później w Gdańsku przy ówczesnej al. Stalina 34 (1946-1947), i w Gdyni przy ul. 10 Lutego 21 (1947-1980?).
W latach 1986–1990 przy ambasadzie Holandii, w budynku dotychczasowego przedstawicielstwa Izraela przy ul. Krzywickiego 24, funkcjonowała sekcja interesów Izraela. Wcześniej, bo od 1967 roku, w wyniku wojny sześciodniowej i wywołanego tym zerwania stosunków z Izraelem przez Polskę, ambasada Holandii obsługiwała interesy Izraela w Polsce.

</doc>
<doc id="2363585" url="https://pl.wikipedia.org/wiki?curid=2363585" title="Klub Sportowy Legia Chełmża">
Klub Sportowy Legia Chełmża



</doc>
<doc id="2363587" url="https://pl.wikipedia.org/wiki?curid=2363587" title="Artesonraju">
Artesonraju

Artesonraju − jeden ze szczytów pasma Cordillera Blanca (Andy Peruwiańskie), znajdujący się na terenie Peru.
Jego wysokość wynosi 6025 m n.p.m.

</doc>
<doc id="2363590" url="https://pl.wikipedia.org/wiki?curid=2363590" title="Międzynarodowy Dzień Ludności Tubylczej na Świecie">
Międzynarodowy Dzień Ludności Tubylczej na Świecie

Międzynarodowy Dzień Ludności Tubylczej na Świecie, ang. "International Day of the World’s Indigenous People" – święto ustanowione przez Zgromadzenie Ogólne ONZ rezolucją 49/214 z 23 grudnia 1994 roku obchodzone corocznie 9 sierpnia (do 2014 roku). 
Termin obchodów wyznaczono początkowo na lata 1994-2004 na czas trwania Międzynarodowej Dekady Ludności Tubylczej na Świecie (rezolucja 48/163 z 21 grudnia 1993).
20 grudnia 2004 roku Zgromadzenie Ogólne rezolucją 59/174 ogłosiło Drugą Międzynarodową Dekadę Ludności Tubylczej na Świecie (2005-2014) w Nowym Jorku, Genewie i innych siedzibach ONZ. Tym samym zadecydowano o kontynuacji corocznych obchodów na czas trwania drugiej dekady.
Zgromadzenie Ogólne zwróciło się do Sekretarza Generalnego ONZ z prośbą o wsparcie obchodów Dnia oraz zachęcanie rządów do włączenia się w obchody na szczeblu narodowym. 

</doc>
<doc id="2363591" url="https://pl.wikipedia.org/wiki?curid=2363591" title="Beregvidek Berehowe">
Beregvidek Berehowe

Beregvidék Berehowe (ukr. Спортивний клуб «Берегвідейк» Берегове, "Sportywnyj Kłub "Berehwidejk" Berehowe") – ukraiński klub piłkarski z siedzibą w miasteczku Berehowo w obwodzie zakarpackim. Założony w roku 1930.
Historia.
Chronologia nazw:
Zgodnie informacji z gazet pierwszy mecz piłki nożnej w Beregszász (tak wtedy nazywało się miasto) odbył się w 1896 roku w klubie "BAC" (Beregszászi Atlétikai Klub). W 1911 roku w mieście było już 3 drużyny: "BSC", "Unió", "Prahnenia" (dążenie).
W 1930 roku został założony klub "BFTC" (Beregszászi FTC). Ten zespół przez 14 lat cieszył fanów swoją grą na stadionie, na którym obecnie występuje drużyna. Wraz z "BFTC" był inny zespół "BMSE". W 1934 roku został reorganizowany system rozgrywek w całym kraju, połączone w jedyne mistrzostwa Czechosłowacji. Najlepsze kluby piłkarskie zostały podzielone na 5 dywizji: średnioczeska, prowincji czeskiej, morawsko-śląska, słowacko-podkarpacka oraz związku niemieckiego. Jak widać, system rozgrywek piłkarskich w Czechosłowacji prowadzony był z podziałem na narodowość. Dywizja słowacka została podzielona na dwie grupy – zachodnia (drużyny zachodniej i środkowej Słowacji) i Wschodniej (wschodnia Słowacja i Zakarpacie). Na podstawie dotychczasowych wyników sportowych do dywizji wschodniej słowacko-podkarpackiej zostały przydzielone dwa silniejsze słowiańskie kluby (Ruś Użhorod i ČsŠK Użhorod) i dwa węgierskie kluby, które zajęli dwa pierwsze miejsca w swoich mistrzostwach (MSE Mukaczewo i BFTC). Później do nich dołączył i Ungvári AC.
Po upadku Czechosłowacji w 1939 roku Zakarpacie okazało się pod panowaniem Węgier. Najlepsze zakarpackie kluby (Ruś Użhorod, Ungvári AC, MSE Mukaczewo i Beregszászi FTC) w sezonie 1939/40 startowały w drugiej lidze (Nemzeti Bajnokság B, Felvidéki csoport). Jedynie Ruś Użhorod utrzymała się w lidze, a reszta zespołów spadła do III ligi.
W sezonie 1944/45 klub powrócił do II ligi (Kárpátaljai körzet – Félbeszakadt). Po 1 meczu z 2 pkt zajmował 6 miejsce, po czym mistrzostwa zostały przerwane z powodu działań wojennych.
W 1945 roku, po przyjściu wojsk radzieckich "BFTC" zmienił nazwę na "Werchowyna Berehowe", a "BMSE" na "Czerwona Zirka Berehowe". Latem 1945 został organizowany turniej wśród najlepszych drużyn Zakarpacia aby wybrać reprezentację obwodu zakarpackiego (30 piłkarzy) na Spartakiadę Ukraińskiej SRR, która miała odbyć się od 23 sierpnia do 6 września 1945 w Kijowie. Awans do etapu finałowego zdobyły drużyny Ruś Użhorod, Ungvári UMTE, Dynamo Mukaczewo i Werchowyna Berehowo. Czasu na wyłonienia mistrza Zakarpackiej Ukrainy brakowało i postanowiono zakończyć mistrzostwa po powrocie ze Spartakiady z Kijowa. Z piłkarzy tej czwórki powołano 2 reprezentacje, zwane Wschodnia-XI i Zachodnia-XI.
W 1946 roku przyjął nazwę "Bilszowyk Berehowe" i zdobył pierwsze mistrzostwo. W 1951 roku zmienił nazwę na "Kołhospnyk Berehowe" i zdobył Puchar ZSRR wśród zespołów kołchoźnych. W 1962 roku zmienił nazwę na "Kooperator Berehowe" i zwyciężył w mistrzostwach obwodu zakarpackiego. Od 1989 roku nazywał "Drużba Berehowe". W 1996 roku zespół ponownie zmienił nazwę, tym razem na "Wiżybu Berehowe" i zdobył Superpuchar obwodu. W 1998 roku zmieniono nazwę na "Linet Berehowe" i stał się trzykrotnym mistrzem obwodu. Od 2002 roku ponownie pod nową nazwą – "SK Berehowe". Zdobył mistrzostwo rejonu i Superpuchar. Od 2003 roku zespół ponownie występował w mistrzostwach obwodu. W 2007 przyjął obecną nazwę "Beregvidék Berehowe". W 2010 zdobył Amatorski Puchar. W lipcu 2011 jako zdobywca Pucharu Amatorskiego otrzymał miejsce w rozgrywkach Pucharu Ukrainy 2011/12.

</doc>
<doc id="2363592" url="https://pl.wikipedia.org/wiki?curid=2363592" title="Islandia na Letnich Igrzyskach Olimpijskich 2004">
Islandia na Letnich Igrzyskach Olimpijskich 2004

Islandię na Letnich Igrzyskach Olimpijskich w Atenach reprezentowało 26 zawodników, w tym 5 kobiet. Najmłodszym zawodnikiem była Ragnheiður Ragnarsdóttir (19 lat). Najstarszym zawodnikiem był Guðmundur Hrafnkelsson (39 lat). Reprezentacja Islandii nie zdobyła żadnego medalu.

</doc>
<doc id="2363594" url="https://pl.wikipedia.org/wiki?curid=2363594" title="Agkistrodon contortrix mokasen">
Agkistrodon contortrix mokasen

Agkistrodon contortrix mokasen – podgatunek jadowitego węża, mokasyna miedziogłowca z podrodziny grzechotnikowatych w rodzinie żmijowatych.
Osobniki dorosłe osiągają długość od 60 cm do około 90 cm, osobnik rekordowy miał ponad 120 cm.
Grzbiet w kolorze żółtawobrązowym lub czerwonawym z poprzecznymi czerwonobrunatnymi pręgami zwężającymi się na środku, często przybierającymi kształt klepsydry. Wierzch głowy barwy czerwono-miedzianej. 
Jak wszystkie mokasyny nie posiada grzechotki.
Występuje w USA na terenie następujących stanów: Teksas, Illinois, Alabama, Georgia, Missisipi, Nowy Jork, Pensylwania.
Żywi się drobnymi kręgowcami, owadami i ich gąsienicami.
Dość często notowane są ukąszenia jednak nie są one śmiertelne.

</doc>
<doc id="2363595" url="https://pl.wikipedia.org/wiki?curid=2363595" title="Cenchris mokeson">
Cenchris mokeson



</doc>
<doc id="2363596" url="https://pl.wikipedia.org/wiki?curid=2363596" title="From Hell To Wyoming">
From Hell To Wyoming



</doc>
<doc id="2363597" url="https://pl.wikipedia.org/wiki?curid=2363597" title="Prowincja Andahuaylas">
Prowincja Andahuaylas

Prowincja Andahuaylas – jedna z siedmiu prowincji w regionie Apurímac ze stolicą w mieście Andahuaylas. W skład prowincji wchodzi 19 dystryktów. Powierzchnia prowincji wynosi 3 987 km2, a liczba ludności równa jest 142 140.
Podział prowincji.
Prowincja Andahuaylas dzieli się na 19 dystryktów:

</doc>
<doc id="2363598" url="https://pl.wikipedia.org/wiki?curid=2363598" title="Conrad Sangma">
Conrad Sangma

Conrad Sangma (ur. 1977) – indyjski polityk.
Jest synem lidera Nationalist Congress Party i byłego przewodniczącego Lok Sabhy, Purno Agitoka Sangmy. Kształcił się na Wharton Business School. Pod koniec lat 90. pracował w sztabie wyborczym swojego ojca, podczas jednej z kampanii. W 2008 zdobył mandat deputowanego do Zgromadzenia Ustawodawczego stanu Meghalaya. Objął stanowisko ministra finansów w rządzie stanowym. Obecnie jest liderem opozycji w stanowym parlamencie.

</doc>
<doc id="2363599" url="https://pl.wikipedia.org/wiki?curid=2363599" title="William Lecky">
William Lecky

William Edward Hartpole Lecky (ur. 1838, zm. 1903) – angielski historyk i filozof, przedstawiciel pozytywizmu. Zajmował się przede wszystkim badaniem dziejów racjonalizmu, religii oraz moralności. W swoich rozważaniach wychodził z założeń teorii rozwoju społecznego Auguste'a Comte'a i Henry'ego Thomasa Buckle'a.
Lecky napisał wiele dzieł historycznych i filozoficznych, między innymi: "Dzieje wolnej myśli w Europie", "The Religious Tendencies of the Age", "Leaders of Public Opinion in Ireland", "A History of European Morals from Augustus to Charlemagne", "A History of England during the Eighteenth Century", "Democracy and Liberty", "The Map of Life". 
W młodości Lecky studiował teologię i zamierzał zostać pastorem. Jednak poświęcił się karierze naukowej. Przez kilka lat był również członkiem Parlamentu Brytyjskiego.

</doc>
<doc id="2363600" url="https://pl.wikipedia.org/wiki?curid=2363600" title="Ricardo Palma">
Ricardo Palma

Manuel Ricardo Palma Soriano (ur. 7 lutego 1833 w Limie, zm. 6 października 1919 w , Lima) – peruwiański dziennikarz, pisarz, bibliotekarz i polityk, autor dzieła "Tradiciones peruanas", twórca gatunku literackiego, nazwanego "tradiciones".
Życiorys.
Ricardo Palma urodził się w 7 lutego 1833 roku w Limie, jako syn Pedro Ramón Palma Castañeda i Guillerma Carrillo y Pardos. Był wychowywany w romantycznej tradycji Peru. Pod wpływem burzliwych wydarzeń politycznych w kraju w młodym wieku zaczął interesować się polityką. W wieku 15 lat wydał pierwsze wiersze i redagował polityczne i satyryczne pismo o nazwie „El Diablo”. Kształcił się początkowo w szkole jezuickiej, a następnie studiował prawo w "University of San Carlos". Studia przerwał wstępując do peruwiańskiej marynarki wojennej. Jako student i oficer marynarki pisał dramaty i poezję romantyczną. Pierwsze książkowe wydanie poezji ukazało się w 1855 roku.
Sześć lat później został zesłany do Chile, z powodów politycznych, gdzie przebywał do czasu amnestii w 1863 roku. W latach 1864–1865 przebywał w Europie. W czasie pobytu poza Peru publikował utwory nazywane "tradiciones" – krótkie kroniki, częściowo oparte na źródłach historycznych, a częściowo legendarne, wzbogacone fantazją autora (rodzaj historycznej anegdoty).
Po powrocie do Limy w 1865 roku Palma brał udział w bitwie pod Callao pod dowództwem José Gálveza i innych walkach, wraz z José Baltem. W 1868 roku Balta został prezydentem Peru, a Palma został wybrany na senatora w prowincji Loreto (Peru). Pełnił też funkcję sekretarza prezydenta.
Uczestnicząc w pracach rządu nie przerywał pisania. W 1872 roku została wydana książka "Tradiciones peruanas" – zbiór krótkich prac, wcześniej publikowanych w czasopismach. Wkrótce potem poświęcił się wyłącznie literaturze. Przez następne 11 lat opisywał dalsze peruwiańskie "tradiciones". Ich uzupełnione wydanie książkowe ukazało się w 1883 roku.
Po wojnie między Chile i Peru (wojna o Pacyfik) Palma został mianowany dyrektorem Biblioteki Narodowej w Limie, splądrowanej przez najeźdźców. Dzięki swoim wcześniejszym kontaktom dyplomatycznym odzyskał 10 tys. książek i inne teksty, ugruntowując pierwszą pozycję biblioteki w Ameryce Południowej.
Życie prywatne.
Miał ośmioro dzieci, z których dwoje, Clemente (1872 - 1946) i Angélica (1878 - 1935), zostało pisarzami.
Upamiętnienie.
Wiele instytucji edukacyjnych (np. Universidad Ricardo Palma, inne szkoły) instytucji kulturalnych, ośrodki zdrowia są poświęcone jego pamięci. Istnieją hotele, ulice, stacja metra, targi książki (zainaugurowana w 1972) jedno centrum rozrywki.
W dzielnicy Miraflores funkcjonuje jego dom muzeum, które również jest centrum poświęcone dziełom autora. Istnieje również Fundacja Ricardo Palma.
Dzieła Palmy są tematem wielu publikacji, takich jak zamieszczone w zbiorze „AULA Palma II” (Instituto Ricardo Palma, 2000-2001), wydanym w URP:
Portret Ricardo Palmy znalazł się również na banknotach, np. „10 Intis” z 1987 roku.

</doc>
<doc id="2363603" url="https://pl.wikipedia.org/wiki?curid=2363603" title="Aleksander Skowroński (ksiądz)">
Aleksander Skowroński (ksiądz)

Aleksander Skowroński (ur. 9 lutego 1863 w Hucie Laura, zm. 3 października 1934 w Mikołowie) – polski duchowny katolicki, prałat, działacz narodowy i społeczny na Górnym Śląsku.
Życiorys.
Był synem Wojciecha Skowrońskiego i Weroniki z d. Walkiewicz, pochodzących z Królestwa. Ojciec był górnikiem, później nadzorcą maszyn. Szkołę ludową ukończył w Siemianowicach. Po tragicznej śmierci ojca, dzięki korepetycjom i pomocy brata, kontynuował naukę i 16 marca 1885 otrzymał świadectwo maturalne. 28 kwietnia tegoż roku immatrykulował się na Wydział Teologiczny Uniwersytetu Wrocławskiego. W latach 1886-1887 odbył obowiązkową służbę wojskową w armii pruskiej. Dyplom ukończenia studiów uzyskał 10 sierpnia 1888 r. i jesienią wstąpił do wrocławskiego alumnatu. Święcenia kapłańskie otrzymał 27 czerwca 1889 r. we Wrocławiu.
Po uzyskaniu święceń kapłańskich został skierowany do parafii św. Barbary (następnie św. Jadwigi) w Królewskiej Hucie. W 1892 r. zaczął pracę w parafii w Łączniku, następnie został przeniesiony do Solca, a w 1894 r. do Szymiszowa. Od 1896 r. był proboszczem w Ligocie Bialskiej, gdzie w latach 1908-1909 wybudował nowy kościół pw. św. Stanisława Biskupa przy parafii pod tym wezwaniem (konsekrowany 16 czerwca 1912 r.). W grudniu 1918 r. sejm dzielnicowy zaboru pruskiego wybrał go do Naczelnej Rady Ludowej. 30 kwietnia 1920 r. został nominowany na dziekana. 27 kwietnia 1921 r., zagrożony zamachem na swe życie, przeniósł się na polski Śląsk.
Od 1922 r. do śmierci był proboszczem parafii św. Wojciecha w Mikołowie, gdzie 29 czerwca 1922 zdążył przywitać wkraczające wojsko polskie. Po utworzeniu diecezji katowickiej, w styczniu 1926 r. otrzymał nominację na archidiakona Kapituły Katedralnej, a 26 stycznia 1928 – na komisarza biskupiego regionu zachodniego. W 1930 r. otrzymał tytuł prałata, a 29 kwietnia 1931 r. (po śmierci ks. Jana Kapicy) został mianowany prepozytem Kapituły Katedralnej w Katowicach.
Już rozpoczynając studia Skowroński był świadom swej przynależności narodowej. W październiku 1885 roku wziął udział w zjeździe polskich akademików w Gnieźnie. W czasie pracy w Królewskiej Hucie nawiązał kontakt z wieloma polskimi działaczami narodowymi, m.in. z Wojciechem Korfantym. Po wyborczym zwycięstwie Korfantego (25 czerwca 1903 r.) podjął inicjatywę utworzenia Polskiego Towarzystwa Ludowego, którego został pierwszym prezesem. W 1904 roku został przedstawicielem Śląska w Polskim Centralnym Komitecie Wyborczym. Od 1906 roku stał się nieformalnym przywódcą nielicznej grupy duchowieństwa śląskiego otwarcie deklarującego polskie przekonania. W wyborach do parlamentu (25 stycznia 1907 r.) został wybrany posłem, jednak z powodu niezadowolenia księcia-biskupa wrocławskiego, kardynała Georga Koppa, zrzekł się mandatu.
Współzałożyciel i prezes Towarzystwa dla Szerzenia Elementarzy Polskich im. ks. Engla (1900 r.) oraz Polskiego Towarzystwa Ludowego (1903 r.). Inicjator powołania i przewodniczący utworzonego pod koniec 1915 r. na Śląsku Polskiego Komitetu Wykonawczego Niesienia Pomocy Głodującej Ludności Królestwa. Pierwszy przewodniczący powołanego 1 września 1917 r. Towarzystwa Oświaty na Śląsku im. św. Jacka. Był członkiem honorowym wrocławskiego Towarzystwa Akademików Górnoślązaków (1892-1899).
Przez cały okres swojej posługi kapłańskiej należał do tej grupy patriotycznego duchowieństwa śląskiego, która wspierała lud śląski w jego dążeniach narodowych. Dał temu wyraz już 26 kwietnia 1906 r. na zjeździe księży górnośląskich w Kędzierzynie, mówiąc: "Do obozu polskiego ciągnęło mnie serce i przekonanie o jego uprawnieniu" (...) "Jako cząstka tego ludu polskiego na Górnym Śląsku czuję w sobie głęboki obowiązek obywatelski pomagać ludowi w jego usiłowaniach o lepszy byt narodowy". Cechowała go odwaga cywilna i swada oratorska, poparta gruntownym wykształceniem i znajomością literatury. Był wielbicielem poezji Mickiewicza i Słowackiego, czemu wielokrotnie dawał wyraz w swych płomiennych przemówieniach.
2 maja 1923 został odznaczony Krzyżem Komandorskim Orderu Odrodzenia Polski.
Upamiętnienie.
4 października 1954, w 20. rocznicę śmierci księdza Skowrońskiego, w Ligocie Bialskiej została odsłonięta tablica upamiętniająca jego osobę.
Imię Aleksandra Skowrońskiego otrzymała ulica w Prudniku na Jasionowym Wzgórzu, Gliwicach i Łączniku.
Skowroński jest jedną z osób wpisanych na tablicę na "Głazie upamiętniającym nauczycieli walczących o polskość Ziemi Prudnickiej" w Prudniku.

</doc>
<doc id="2363604" url="https://pl.wikipedia.org/wiki?curid=2363604" title="Prowincja Abancay">
Prowincja Abancay

Prowincja Abancay – jedna z siedmiu prowincji w regionie Apurímac ze stolicą w mieście Abancay. W skład prowincji wchodzi dziewięć dystryktów. Liczba ludności mieszkającej w całej prowincji równa jest 55 111.
Podział prowincji.
Prowincja Abancay dzieli się na dziewięć dystryktów:

</doc>
<doc id="2363614" url="https://pl.wikipedia.org/wiki?curid=2363614" title="Herb Českiego Krumlova">
Herb Českiego Krumlova

Herb miasta Český Krumlov został nadany przez Jana Kristiána z Eggenbergu, dekretem 15 kwietnia 1671. Wraz z potwierdzeniem przywilejów miejskich symbol miasta został zmodyfikowany.
Przedstawia w niebieskim polu srebrny mur obronny z otwartą bramą miejską i podniesionymi brązowymi drewnianymi prętami z czarnymi metalowymi kolcami. Po bokach nad murem widoczne są dwie wieże z czerwonymi dachami, w każdej z nich wąskie wysokie okno. Pomiędzy nimi umieszczono srebrną tarczę herbową z czerwoną pięciopłatkową różą ze złotym środkiem i zielonymi listkami, którą trzymają w dziobach trzy czarne ptaki skierowane w kierunku centrum z rozpostartymi skrzydłami. Taka róża charakterystyczna jest dla tzw. miast róży, należących w przeszłości do rodu Rosenberg ("Rožmberkové").
Duża wersja herbu posiada także hełm heraldyczny z klejnotem (czerwona róża) oraz z czerwono-niebiesko-srebrnymi labrami.
Herb Českiego Krumlova swoim wyglądem zbliżony jest do herbu Prudnika. Oba miasta powstały w tym samym czasie, a ich właścicielem był Henryk z Rożemberka.

</doc>
<doc id="2363620" url="https://pl.wikipedia.org/wiki?curid=2363620" title="Peru na Letnich Igrzyskach Olimpijskich 1956">
Peru na Letnich Igrzyskach Olimpijskich 1956

Reprezentacja Peru na Letnich Igrzyskach Olimpijskich 1956 liczyła ośmiu zawodników (wyłącznie mężczyzn), którzy startowali w strzelectwie, czyli jednej spośród 18 rozgrywanych dyscyplin (19. dyscypliną było jeździectwo, które ze względu na obowiązującą w Australii kwarantannę zwierząt, odbyło się w Sztokholmie). Zawodnicy z tego kraju nie zdobyli żadnego medalu. Najmłodszym reprezentantem Peru na igrzyskach był 24-letni Óscar Cáceres, a najstarszym przedstawicielem był Guillermo Baldwin, urodzony w 1910 roku. Wszyscy zawodnicy, z wyjątkiem Baldwina, debiutowali na igrzyskach.
Był to trzeci oficjalny start tej reprezentacji na igrzyskach olimpijskich. Najlepszym wynikiem, jaki osiągnęli reprezentanci tego kraju na Letnich Igrzyskach Olimpijskich 1956, była 12. pozycja, jaką Rubén Váldez zajął w strzelaniu z karabinu dowolnego w trzech pozycjach z odległości 300 m.
Liczba peruwiańskich sportowców biorących udział w igrzyskach w Melbourne była najmniejsza w historii letnich igrzysk olimpijskich (nie licząc nieoficjalnego występu z 1900 roku).
Tło startu.
Narodowy Komitet Olimpijski tegoż kraju powstał w 1924 roku, a przez Międzynarodowy Komitet Olimpijski został zatwierdzony dopiero dwanaście lat później. Peru na letnich igrzyskach olimpijskich zadebiutowało w Berlinie (1936). Nie byli to jednak pierwsi Peruwiańczycy, którzy reprezentowali kraj na igrzyskach. Na igrzyskach olimpijskich w Paryżu (1900), Peru reprezentował szermierz Carlos de Candamo, syn jednego z prezydentów Peru. Międzynarodowy Komitet Olimpijski nie uznaje jednak tego występu za oficjalnego (wówczas nie istniał jeszcze Peruwiański Komitet Olimpijski). 
Największym sukcesem tej reprezentacji przed startem w Melbourne był złoty medal Letnich Igrzysk Olimpijskich 1948 zdobyty przez strzelca, Edwina Vásqueza. Liczne medale przedstawiciele Peru zdobywali też na igrzyskach panamerykańskich (m.in. olimpijczycy z Melbourne, tj. Guillermo Baldwin i Rubén Váldez).
Do Melbourne pojechały trzy osoby z delegacji (razem 11 osób). Jedną z tych osób był attaché olimpijski reprezentacji – C. N. McKenzie. Cała delegacja Peru zameldowała się w Melbourne 21 listopada 1956 roku – czyli na dzień przed rozpoczęciem igrzysk.
Reprezentanci tego kraju zamieszkali, podobnie jak pozostałe ekipy, w wiosce olimpijskiej położonej na przedmieściach Melbourne (dokładnie w Heidelbergu). Przebywali oni w domkach położonych w centrum tejże wioski olimpijskiej. Ich bezpośrednimi sąsiadami były delegacje Bermudów, Bahamów i Związku Radzieckiego. W niedalekim sąsiedztwie delegacji peruwiańskiej byli także Australijczycy i Amerykanie.
Reprezentanci Peru, podobnie jak inne reprezentacje, mieli zagwarantowane trzy posiłki dziennie – śniadanie, lunch oraz obiad. Spożywali je w jednej sali razem z Argentyńczykami i Włochami.
Wyniki.
Strzelectwo.
Peru w strzelectwie reprezentowało ośmiu zawodników. Sześciu z nich wystartowało w jednej konkurencji, natomiast dwóch strzelców w dwóch konkurencjach.
Pierwszymi startującymi reprezentantami Peru, byli Antonio Vita i Francisco Otayza. 30 listopada obydwaj wystartowali w konkurencji strzelania z pistoletu dowolnego z odległości 50 metrów. Żaden z nich nie zszedł poniżej 80 punktów w jednej serii (ogółem było ich sześć), jednak obydwaj mieli wyniki wyraźnie gorsze od zwycięzców. Vita, z wynikiem 519 punktów na 600 możliwych, uplasował się na 22. miejscu (wśród 33 zawodników), a Otayza z 503 punktami zajął 29. miejsce. Zwycięzcą tej konkurencji został Pentti Linnosvuo z Finlandii.
Kolejnymi przedstawicielami Peru byli Rubén Váldez i Guillermo Baldwin, którzy 1 grudnia, wystąpili w strzelaniu z karabinu dowolnego w trzech pozycjach z odległości 300 metrów. Po strzelaniu w pozycji leżącej, Baldwin był sklasyfikowany na 12., a Váldez na 14. miejscu. W pozycji klęczącej Baldwin był jeszcze wyżej, bo na 11. miejscu. Drugi z Peruwiańczyków zajął 17. pozycję mając trzeci wynik od końca. W najtrudniejszej pozycji strzeleckiej, czyli stojącej, Baldwin uzyskał dużo gorszy wynik (zajął 15. miejsce), który kosztował go utratę miejsca, jakie zajmował po poprzednich częściach zawodów. Z kolei Váldez, dzięki lepszemu strzelaniu w pozycji stojącej (11. miejsce), zakończył zawody na 12. miejscu. Baldwin ukończył na 14. miejscu; zwycięzcą został Wasilij Borisow – reprezentant ZSRR.
Następni reprezentanci Peru wystąpili 4 i 5 grudnia. W tym pierwszym dniu, m.in. w konkurencji strzelania z karabinu małokalibrowego w trzech pozycjach z 50 metrów, wystąpili Óscar Cáceres i Luis Coquis. W każdej pozycji strzeleckiej, lepsze wyniki uzyskiwał Cáceres, który z wynikiem 1135 punktów zakończył zawody na 25. miejscu (wśród 44 sklasyfikowanych). Coquis, z wynikiem gorszym o 11 punktów, uplasował się cztery pozycje niżej. Zwyciężył Anatolij Bogdanow z ZSRR.
W trwających dwa dni zawodach w strzelaniu z pistoletu szybkostrzelnego (z 25 metrów) zaprezentowali się kolejni reprezentanci tego kraju – Guillermo Cornejo i Armando López-Torres. Na 600 punktów do zdobycia Cornejo uzyskał 560, a López-Torres 540. Zajęli oni odpowiednio 17. i 26. miejsce, a zwycięzcą został Ștefan Petrescu z Rumunii. 
Po raz ostatni reprezentanci Peru startowali 5 grudnia. W strzelaniu z karabinu małokalibrowego w pozycji leżącej z odległości 50 metrów ponownie wystartowali: Óscar Cáceres i Luis Coquis. Mieli oni bardzo podobne wyniki. Cáceres, z wynikiem 594 punktów na 600, zajął 21. miejsce. O jeden punkt mniej miał Coquis, który został sklasyfikowany na 28. miejscu. W zawodach zwyciężył Kanadyjczyk Gerry Ouellette, który zdobył maksymalną liczbę punktów.

</doc>
<doc id="2363621" url="https://pl.wikipedia.org/wiki?curid=2363621" title="Banding koloru">
Banding koloru

Banding (pol. "pasmowanie", "fałszywe kontury") – zjawisko nienaturalnej prezentacji kolorów w grafice komputerowej. 24-bitowa głębia kolorów (8-bitów przypadających na każdą z 3 podstawowych barw w przestrzeni RGB), która powinna być wystarczająca do renderowania obrazów w pełnym spektrum kolorów, w pewnych przypadkach jest niewystarczająca i powoduje zagrożenie wyświetlenia wyraźnej, nienaturalnej różnicy (fałszywych konturów) między przedstawianymi odcieniami (przejście tonalne) tego samego koloru, widocznej przy wyświetlaniu naturalnego gradientu (w szczególności: zachodu słońca, czystego błękitnego nieba, światła latarki w ciemności). Zjawisko bandingu występuje również w fotografii oraz druku cyfrowym.
Zjawisko dynamic false contouring to odmiana bandingu, występująca w materiałach wideo podczas dynamicznego przemieszczania się wyświetlanych obrazów.
Redukcja bandingu.
Banding może wystąpić w każdym urządzeniu wyświetlającym obraz. Monitory, a w szczególności telewizory LCD oraz PDP (plazmowe), wyświetlają typowo obraz z głębią 8 bitów, przypadających na każdą z 3 składowych koloru, co daje 256 poziomów odcieni szarości dla każdej składowej koloru przy próbkowaniu 4:4:2 (łączna liczba wyświetlanych kolorów wynosi blisko 16,7 miliona). Powyższa liczba jest niekiedy niewystarczająca do oddania płynnej zmiany kolorów, więc producenci sprzętu stosują przetwarzanie danych wideo w przestrzeni barw o wyższej rozdzielczości. Typowo jest to 10, 12 lub 16 bitów na składową koloru, czyli odpowiednio rozdzielczość 30-, 36- lub 48-bitowa (przykładowo przy wartości 10 bitów i próbkowaniu 4:4:4, liczba odcieni szarości wzrasta do 1024, a łączna liczba możliwych do otrzymania kolorów wynosi ponad 1 miliard). Mimo to, nieliczni producenci, tacy jak Toshiba i Samsung w 2011 r., wprowadzili na rynek modele mające 48-bitową głębię koloru, niwelując niekorzystne zjawisko występowania nienaturalnych przejść tonalnych, czyli bandingu.
Banding koloru jest częściej zauważalny w relatywnie niskiej głębi koloru (bits per pixel – bpp), czyli przy wartościach poniżej 256 kolorów (8 bpp), gdzie nie każdy odcień jest widoczny z powodu niewystarczającej liczby bitów informacji, aby móc je przedstawić. Jednym z rozwiązań tego problemu, prowadzącym do uzyskania gładkich przejść tonalnych, jest dithering polegający na dyfuzji części pikseli na granicy dwóch kolorów, tworząc łagodniejsze przejście jednego koloru w drugi. Banding jak każdy artefakt może zostać zniwelowany przez skaler wideo.
Znaczenie w DTP.
Pasmowanie – wada druku obrazu ciągłotonalnego polegająca na tym, że zamiast jednolitych, „gładkich” przejść między kolorami widać stykające się obszary (podobne do pasm) o jednolitych kolorach.
Pasmowanie jest niezamierzonym efektem solaryzacji, gdy brak dostatecznej liczby półtonów potrzebnych w druku jest spowodowany nadmierną liniaturą w stosunku do rozdzielczości urządzenia. Pasmowanie może być również skutkiem niedopracowania niektórych programów DTP, które dają bardzo „brzydkie” gradienty (z małą liczbą kolorów pośrednich), a raczej symulację gradientów, i nie zaleca się wtedy ich stosowania na dużych powierzchniach i przy dużych rozpiętościach skrajnych kolorów.

</doc>
<doc id="2363624" url="https://pl.wikipedia.org/wiki?curid=2363624" title="V.E.N.I">
V.E.N.I

V.E.N.I – pierwszy studyjny album polskiego zespołu rockowego Leash Eye zarejestrowany w studiu Kokszoman w Warszawie. W nagraniu gościnny udział wzięli Michał Łapaj (Riverside), Krzysztof „Chryste” Rzetecki (Gortal) oraz Tomasz Hinzman.

</doc>
<doc id="2363629" url="https://pl.wikipedia.org/wiki?curid=2363629" title="Pierwszy rząd Sada al-Haririego">
Pierwszy rząd Sada al-Haririego

Rząd Saada Haririego – rząd jedności narodowej Republiki Libańskiej, funkcjonujący od listopada 2009 do stycznia 2011.
Powstanie.
27 czerwca 2009 prezydent Michel Sulaiman desygnował Saada Haririego, przywódcę "Al-Mustaqbal" i Sojuszu 14 Marca na stanowisko Prezesa Rady Ministrów. Nominację zatwierdził w głosowaniu parlament. Hariri podjął rozmowy z opozycyjnym Sojuszem 8 Marca, mające na celu stworzenie wspólnego rządu jedności narodowej. Po trzech miesiącach negocjacji, 7 września 2009 przedstawił prezydentowi skład swojego gabinetu. Hezbollah i jego sojusznicy odrzucili zaproponowany przez Haririego skład rządu, dlatego też 10 września 2009 zrezygnował on z dalszej misji tworzenia gabinetu, jednak 16 września prezydent Sulaiman ponownie desygnował go na stanowiska premiera. 7 listopada 2009, po kolejnych rundach negocjacji koalicja Haririego zawarła porozumienie z opozycją, przewidujące podział władzy i wspólny rząd.
9 listopada 2009 prezydent zatwierdził nowy gabinet, w skład którego weszło 30 ministrów, 15 z Sojuszu 14 Marca, 10 z opozycji i 5 mianowanych przez prezydenta. Zgodnie z niepisaną zasadą konfesjonalizmu w rządzie znalazła się równa liczba muzułmanów i chrześcijan (po 6 maronitów, sunnitów i szyitów, 4 prawosławnych, po 3 druzów i grekokatolików oraz 2 Ormian). Członkami gabinetu zostały także 2 kobiety. 10 grudnia 2009 gabinet Saada Haririego uzyskał wotum zaufania, zdobywając 122 głosy poparcia w 128 osobowym Zgromadzeniu Narodowym.
Upadek.
12 stycznia 2011 roku ministrowie związani z Sojuszem 8 Marca i prezydentem Michelem Sulaimanem opuścili rząd jedności narodowej, który upadł.
25 stycznia 2011 r. prezydent Libanu powierzył misję sformowania nowego rządu Nażibowi Mikatiemu, popieranemu przez Hezbollah i jego sojuszników.

</doc>
<doc id="2363630" url="https://pl.wikipedia.org/wiki?curid=2363630" title="Kip Thorne">
Kip Thorne

Kip Stephen Thorne (ur. 1 czerwca 1940 w Logan) – amerykański fizyk teoretyczny i astrofizyk, noblista; popularyzator nauki i nauczyciel akademicki. Jego prace są związane z m.in. ogólną teorią względności i kosmologią. W 2017 roku uzyskał Nagrodę Nobla w dziedzinie fizyki wraz z Rainerem Weissem oraz Barrym C. Barishem – za zaobserwowanie fal grawitacyjnych.
Życiorys.
Ukończył California Institute of Technology w 1962, trzy lata później otrzymał doktorat w Princeton University, jego promotorem był John Archibald Wheeler.
Jest członkiem American Academy of Arts and Sciences, National Academy of Sciences (USA) i American Philosophical Society oraz laureatem wielu nagród i wyróżnień naukowych.
Pracował jako konsultant naukowy przy produkcji filmu "Interstellar", nadzorując m.in. proces tworzenia widowiskowej wizualizacji czarnej dziury. W fandomie sci-fi znany z promocji hipotezy tuneli czasoprzestrzennych ("wormholes"). W Polsce ukazały się jego książki „Czarne dziury i krzywizny czasu” i „Interstellar i nauka”. Wraz z polską astrofizyczką Anną Żytkow wymyślił i opracował teoretycznie istnienie nowego rodzaju gwiazd zwanych obiektami Thorne-Żytkow.

</doc>
<doc id="2363633" url="https://pl.wikipedia.org/wiki?curid=2363633" title="RFK Nowy Sad">
RFK Nowy Sad



</doc>
<doc id="2363634" url="https://pl.wikipedia.org/wiki?curid=2363634" title="Maes Titianus">
Maes Titianus

Maes Titianus – starożytny kupiec macedońskiego pochodzenia, prowadzący interesy na jedwabnym szlaku w I wieku p.n.e.
Był właścicielem dużej kompanii handlowej, wysyłającej licznych agentów do Azji wewnętrznej. Swoim ludziom polecił sporządzenie dokładnego opisu przemierzanego przez nich szlaku handlowego. Oryginalna relacja przygotowana dla Maesa zaginęła, za pośrednictwem również zaginionej pracy Marinosa z Tyru dotarła jednak do Ptolemeusza, który w ten sposób otrzymał do swojej "Geografii" dosyć obszerny opis doliny Tarymu (choć ze zniekształconymi w stosunku do oryginału odległościami). Najdalej wysuniętym punktem na wschodzie, do którego dotarli wysłannicy Maesa, była "Kamienna Wieża", identyfikowana zazwyczaj z Tashkurganem (ob. region autonomiczny Xinjiang w Chinach).

</doc>
<doc id="2363635" url="https://pl.wikipedia.org/wiki?curid=2363635" title="Macedonia na Letnich Igrzyskach Olimpijskich 2004">
Macedonia na Letnich Igrzyskach Olimpijskich 2004

Macedonię na Letnich Igrzyskach Olimpijskich 2004 reprezentowało 10 zawodników, w tym 3 kobiety. Najmłodszym zawodnikiem była Wesna Stojanowska (19 lat). Najstarszym zawodnikiem był Łazar Popowski (30 lat). Był to 3. start reprezentacji Macedonii na letnich igrzysk olimpijskich.

</doc>
<doc id="2363636" url="https://pl.wikipedia.org/wiki?curid=2363636" title="Peru na Letnich Igrzyskach Olimpijskich 1960">
Peru na Letnich Igrzyskach Olimpijskich 1960

Peru na Letnich Igrzyskach Olimpijskich 1960 w Rzymie reprezentowało 31 zawodników, którzy wystąpili w 8 konkurencjach. Był to piąty start peruwiańskich sportowców w letnich igrzyskach olimpijskich.
Najmłodszym zawodnikiem, startującym w reprezentacji Peru na igrzyskach w 1960 roku był Eloy Campos (18 lat i 88 dni), a najstarszym - Pedro Puente (53 lata 116 dni).
Piłka nożna.
Mężczyźni
Strzelectwo.
Mężczyźni
Wioślarstwo.
Mężczyźni

</doc>
<doc id="2363642" url="https://pl.wikipedia.org/wiki?curid=2363642" title="Światowy Dzień Statystyki">
Światowy Dzień Statystyki

Światowy Dzień Statystyki () – święto obchodzone co pięć lat 20 października, ustanowione przez Zgromadzenie Ogólne ONZ (rezolucja 64/267) 3 czerwca 2010 roku z inicjatywy Komisji Statystycznej ONZ.
Obchody Dnia Statystyki mają zwrócić uwagę światowej opinii publicznej na usługi świadczone przez globalny System Informacji Statystycznej (, SIS).
W tym dniu odbywają się w wielu krajach ONZ konferencje i seminaria w celu popularyzacji wiedzy o roli statystyki w procesie decydowania o kierunkach rozwoju gospodarczego i społecznego, a także wzmocnienia zaufania do statystyki publicznej.
Dzień ten stanowi również wyraz uznania dla statystyków za ich wybitny wkład w opracowanie i udostępnianie danych statystycznych stanowiących podstawę dla wielu decyzji podejmowanych przez Rządy, kierownicze gremia gospodarcze i wspólnoty lokalne. 
Obchody na świecie.
We Francji Narodowy Dni Statystyki obchodzone są od 1970 roku z inicjatywy stowarzyszenia statystyki i jej stosowania (fr. "Association pour la Statistique et ses Utilisations", ASU). Obecnie kontynuatorem obchodów jest Francuskie Towarzystwo Statystyczne (fr. "Société française de statistique", SFdS).
Od 2008 roku w Polsce obchodzony jest corocznie 9 marca Dzień Statystyki Polskiej, uchwalony na zebraniu Komitetu Statystyki i Ekonometrii PAN.

</doc>
<doc id="2363648" url="https://pl.wikipedia.org/wiki?curid=2363648" title="Nicolas Leblanc">
Nicolas Leblanc

Nicolas Leblanc (ur. 6 grudnia 1742 w Ivoy-le-Pré, zm. 16 stycznia 1806 w Saint-Denis) – francuski chemik i lekarz.
W 1791 roku opracował pierwszą metodę otrzymywania sody (węglanu sodu) na skalę przemysłową (tzw. metoda Leblanca). Metoda Leblanca była używana do lat 70. XIX wieku, kiedy to została zastąpiona przez metodę Solvaya.
Życiorys.
Leblanc skończył studia medyczne, otrzymał dyplom z chirurgii. Po studiach prowadził prywatną praktykę lekarską. Od około 1780 roku był osobistym lekarzem księcia Ludwika Burbona-Orleańskiego. W 1775 roku ożenił się, miał dzieci.
Leblanc wygrał konkurs Francuskiej Akademii Nauk na opracowanie metody otrzymywania węglanu sodu z chlorku sodu (soli kuchennej). Jego metoda okazała się prosta i tania. Z powodzeniem stosowana była przez okres stu lat. Jednak uczony nigdy nie otrzymał należnej mu nagrody. Nieprzechylny mu rząd rewolucyjnej Francji nie tylko odmówił mu wypłacenia nagrody, ale także skonfiskował jego patent i fabrykę sody. Zrujnowany finansowo zginął śmiercią samobójczą w 1806 roku.

</doc>
<doc id="2363651" url="https://pl.wikipedia.org/wiki?curid=2363651" title="Karl Kastner">
Karl Kastner

Karl Kastner właśc. Karl Wilhelm Gottlob Kastner (ur. 31 października 1783 w Greifenberg/Pommern, zm. 13 lipca 1857 w Erlangen) – niemiecki chemik.
Życie.
K. Kastner urodził się, jako syn miejscowego rektora szkoły łacińskiej w Greifenbergu i zarazem duchownego protestanckiego. Po okresie nauki zawodu farmaceuty w Świnoujściu, studiował chemię na Uniwersytecie w Jenie. W 1805 roku uzyskał doktorat. Promotorem jego był Johann Friedrich August Gottling. W tym roku też został profesorem na Uniwersytecie w Heidelbergu, w latach 1812-1821 był profesorem na uniwersytetach: w Halle i Bonn, natomiast w latach 1821-1857, jako profesor chemii i fizyki na Uniwersytecie w Erlangen. W 1816 r. został członkiem Niemieckiej Akademii Przyrodników Leopoldina.

</doc>
<doc id="2363652" url="https://pl.wikipedia.org/wiki?curid=2363652" title="Zotter Schokolade">
Zotter Schokolade

Zotter Schokolade GmbH – fabryka czekolady otwarta w 1999 roku przez kucharza i cukiernika, Josefa Zottera. Fabryka znajduje się w Bergl w gminie Riegersburg, w Styrii, Austria.
Co roku z około 250 ton ziaren kakao pochodzących z ekologicznych plantacji, głównie w Ameryce Południowej, wytwarza się 15 milionów tabliczek czekolady w 150 rodzajach, pitną czekoladę oraz inne produkty czekoladowe.
Historia.
Przed otwarciem fabryki, Josef Zotter prowadził przez 12 lat cukiernię z czterema filiami, która zyskała sobie lokalną popularność dzięki tzw. „Tortom Zottera”. W 1999 r. po opracowaniu Czekolad Nadziewanych, otworzył Manufakturę Czekolady w stodole u swoich rodziców. Od roku 2004 Josef Zotter został partnerem Fair-Trade.
W tym samym roku fabryce czekolady Zottera przyznano nagrodę „Trophee Gourmet” w kategorii Produktów Gourmet za pomysłowe kreacje.
W roku 2005 Josef Zotter otrzymał tytuł „Przedsiębiorca roku” w kategorii małego biznesu.
W tym samym roku Josef Zotter angażuje się w projekty socjalne. Powstaje tzw. czekolada „VinziSchilcher”, związana z przytułkiem dla bezdomnych VinziDorf w Grazu. Obecnie najważniejszym projektem jest „Yummy! Meals for Schools” dla dzieci uchodźców z Birmy. Od 2007 produkty Zottera są ocenione przez Greenpeace jako "„excellent”" w zakresie społecznym, jak i ekologicznym.
Współcześnie.
W fabryce, zatrudniającej około 100 pracowników, wytwarza się ręcznie od 40.000 do 60.000 tabliczek czekolady dziennie.
Przedsiębiorstwo uzyskuje około 6-milionowy obrót rocznie.
Czekoladki Zottera eksportowane są głównie do Niemiec, ale także do Szwajcarii, Liechtensteinu, Włoch, Portugalii, Węgier, Słowenii, Czech, USA, Kanady, Wielkiej Brytanii, Belgii, Danii, Luksemburga, Zjednoczonych Emiratów Arabskich oraz Polski.
Atrakcja turystyczna.
Fabryka czekolady jest udostępniona dla turystów. W roku 2006 powstał projekt Schokoladen-Theater, czyli „Teatr Czekolady”. Podążając specjalnie wybudowaną w tym celu trasą, można prześledzić proces wytwarzania tabliczek czekolady, od stanu ziaren kakao, poprzez proces ich oczyszczania, rozdrabniania, mieszania, wzbogacania w inne produkty, takie jak mleko, cukier, a także dodatki smakowe, aż po pakowanie gotowego produktu. Na trasie zwiedzania znajdują się również stoiska do degustacji wyrobów czekoladowych.
Projektantem opakowań czekolad jest berliński artysta Andreas Gratze.
Produkt.
Asortyment obejmuje około 400 rodzajów czekolady w tym m.in. „Ananas z papryką”, „Róża z bazylią”, „Curry bananowe”, „Najlepszy tata na świecie”, „Zakochani”, „Pierwsza pomoc”.
Sezon 2007/2008 – produkcja czekolady pod wspólną nazwą BASIC z czystej kuwertury w tabliczkach 130 g.
Sezon 2008/2009 – powstaje seria Labooko. Labooko to zestaw dwóch tabliczek czekolady o różnych smakach. Opakowanie otwiera się jak książka, a na każdej z jej stron można przeczytać historię tej czekolady.
Marzec 2009 – powstaje seria Mitzi-Blue. Tabliczki czekolady mają kształt koła, ich opakowanie przypomina opakowanie płyty CD i sprzedawane są m.in. w księgarniach.

</doc>
<doc id="2363653" url="https://pl.wikipedia.org/wiki?curid=2363653" title="William Lawrence">
William Lawrence

William Lawrence (1783-1867) – angielski anatom i chirurg. Prekursor nowoczesnej koncepcji ras ludzkich. Wykładał fizjologię i zoologię w Szkole Chirurgów w Londynie. Pełnił funkcję przewodniczącego Royal College of Surgeons of England. Był członkiem Royal Society. Posiadał tytuł szlachecki "Sir".
Lawrence w swoich pracach pisanych wiele lat przed opublikowaniem darwinowskiej teorii ewolucji zawarł idee, dotyczące ewolucji biologicznej i natury ludzkiej, które były bliskie stanowisku Charlesa Darwina. Jego dzieła spotkały się z ostrą krytyką, a brytyjski Lord Kanclerz nazwał je bluźnierstwem.
Lawrence urodził się w miejscowości Cirencester, w rodzinie o tradycjach naukowych. Jego ojciec był szefem chirurgii w Cirencester, zaś młodszy brat Lawrence’a był agronomem i współtwórcą Royal Agricultural College w Circencester.

</doc>
<doc id="2363665" url="https://pl.wikipedia.org/wiki?curid=2363665" title="HMS Gurkha (1940)">
HMS Gurkha (1940)

HMS Gurkha – brytyjski niszczyciel z okresu II wojny światowej, typu L zmodyfikowanego, służący w Royal Navy w latach 1941-1942. Nosił znak taktyczny G63. Zatopiony został przez niemiecki okręt podwodny na Morzu Śródziemnym 17 stycznia 1942. Nazwę „Gurkha” nosił także wcześniejszy niszczyciel z okresu II wojny światowej, typu "Tribal".
Budowa.
Okręt zamówiono 31 marca 1938 w ramach programu z 1937 roku i stępkę pod jego budowę położono 18 października 1938 w stoczni Cammell Laird w Birkenhead. Początkowo podczas budowy nosił nazwę „Larne”, odpowiadającą pierwszą literą innym niszczycielom typu L, lecz w czerwcu 1940 zamieniono ją na „Gurkha”, po niszczycielu o tej nazwie zatopionym 9 kwietnia 1940 podczas kampanii norweskiej (zmiany dokonano na wniosek brytyjskich oddziałów Gurkhów, których żołnierze oddali dzienny żołd na sfinansowanie w części budowy nowego niszczyciela o tej nazwie). Kadłub wodowano 8 lipca 1940. Nowy „Gurkha” należał do pierwszej grupy typu L, o zmodyfikowanym uzbrojeniu w postaci ośmiu dział uniwersalnych 102 mm w miejsce przewidzianych projektem sześciu dział uniwersalnych 120 mm, których rozwój się opóźniał. Był to ogółem trzeci okręt noszący tę nazwę. Koszt budowy, bez uzbrojenia i wyposażenia łączności, wyniósł 441.837 funtów szt.
Służba.
Okręt wszedł do służby w Royal Navy 18 lutego 1941. 21 marca wraz z niszczycielem HMS „Tartar” eskortował
ze Scapa Flow na części trasy krążownik pomocniczy HMS „Derbyshire” transportujący wojsko na Islandię. 25 marca oba niszczyciele uratowały 86 osób załogi statku „Beaverbrae” zatopionego na północ od Orkadów przez bombowiec Fw 200. W drodze powrotnej „Gurkha” w nocy staranował niezidentyfikowany kuter rybacki (dryfter), który zatonął. Niszczyciel doznał uszkodzeń dziobu, które naprawiono do czerwca w Rosyth. „Gurkha” następnie operował w służbie konwojowej na Zachodnich Podejściach do Wysp Brytyjskich, po czym w końcu sierpnia 1941 przeszedł eskortując konwój OG-71 do Gibraltaru, gdzie dołączył do 4. Flotylli Niszczycieli, operującej głównie na zachodnim Morzu Śródziemnym.
W pierwszej połowie września 1941 „Gurkha” brał udział w operacjach "Status I" (8-9 września) i "Status II" (10-14 września), podczas których lotniskowiec HMS „Ark Royal” dostarczał lotem myśliwce na Maltę. W dniach 24-30 września wziął udział w operacji osłony konwoju na Maltę "Halberd", w składzie zespołu osłony Force A z trzema pancernikami i lotniskowcem „Ark Royal”. 29 września był atakowany przez włoski okręt podwodny „Diaspro”, lecz dwie wystrzelone torpedy przeszły zbyt głęboko pod okrętem. Poszukiwania okrętu podwodnego nie dały rezultatu. 30 września natomiast „Gurkha” z bliźniaczym niszczycielem „Legion” zatopił na północny zachód od Algieru włoski okręt podwodny „Adua”.
W dniach 8-14 listopada „Gurkha” wziął udział w kolejnej operacji transportu samolotów na Maltę "Perpetual", podczas której 13 listopada został storpedowany przez okręt podwodny U-81 lotniskowiec HMS „Ark Royal”. „Gurkha” uczestniczył w nieudanych próbach ratowania lotniskowca. W drugiej połowie listopada powrócił do Wielkiej Brytanii gdzie krótko pełnił służbę konwojową, po czym został skierowany na poszukiwanie okrętów podwodnych na zachód od Gibraltaru. 15 grudnia uczestniczył w zatopieniu U-127 na południowy zachód od Przylądka św. Wincentego przez niszczyciel HMAS „Nestor”.
Pod koniec grudnia 1941 zdecydowano przenieść „Gurkha” w skład Floty Śródziemnomorskiej. 22 grudnia wypłynął on z Gibraltaru z krążownikiem przeciwlotniczym HMS „Dido” i trzema niszczycielami („Arrow”, „Foxhound” i „Nestor”) i 29 grudnia okręty te dotarły do Aleksandrii, eskortując po drodze cztery puste statki z Malty i odpierając ataki lotnictwa.
W dniach 5-9 stycznia 1942 „Gurkha” wziął udział w operacji MF-2, w składzie zespołu B, eskortując na części drogi okręt transportowy „Glengyle” płynący z zaopatrzeniem na Maltę i eskortując z powrotem do Aleksandrii transportowiec „Breconshire”.
16 stycznia 1942 „Gurkha” wypłynął z Aleksandrii w eskorcie konwoju MW-8B na Maltę, z niszczycielami „Maori”, „Legion” i „Isaac Sweers” (operacja MF-3). 17 stycznia o 7.35 „Gurkha” został storpedowany jedną torpedą przez niemiecki okręt podwodny U-133 na zachód od Sollum (był to jedyny jego sukces bojowy). Okręt został unieruchomiony, a rozlane paliwo zapaliło się. „Gurkha” został odholowany z ognia przez holenderski niszczyciel „Isaac Sweers”, lecz wobec niemożności uratowania, został następnie opuszczony przez załogę i zatonął o 9.03, na pozycji . Zginęło jedynie 9 ludzi załogi, w tym 4 oficerów, natomiast resztę załogi przejął „Isaac Sweers” i z uwagi na trwającą operację, wysadził w Tobruku, skąd niszczyciel „Kelvin” zabrał ich później do Aleksandrii.
Okręt otrzymał trzy wyróżnienia bojowe ("battle honours"): Atlantyk 1941, Morze Śródziemne 1941 i konwoje maltańskie 1941-42.

</doc>
<doc id="2363670" url="https://pl.wikipedia.org/wiki?curid=2363670" title="HMS Zulu">
HMS Zulu

HMS „Zulu” – nazwa noszona przez trzy okręty brytyjskiej Royal Navy, oznaczająca Zulusa:

</doc>
<doc id="2363671" url="https://pl.wikipedia.org/wiki?curid=2363671" title="Karin Lindberg">
Karin Lindberg

Karin Lindberg (ur. 6 października 1929, zm. 2 grudnia 2020) – szwedzka gimnastyczka. Dwukrotna medalistka olimpijska.
Brała udział w trzech igrzyskach (IO 48, IO 52, IO 56), na dwóch – w 1952 i 1956 – zdobywała medale wspólnie z koleżankami. W Helsinkach Szwedki zwyciężyły w ćwiczeniach z przyborem, w Melbourne w tej samej konkurencji zajęły drugie miejsce.

</doc>
<doc id="2363678" url="https://pl.wikipedia.org/wiki?curid=2363678" title="Mazda Kabura">
Mazda Kabura

Mazda Kabura – koncepcyjny samochód osobowy japońskiej marki Mazda zaprezentowany w 2006.

</doc>
<doc id="2363686" url="https://pl.wikipedia.org/wiki?curid=2363686" title="Evy Berggren">
Evy Berggren

Evy Berggren (ur. 16 czerwca 1934 w Skellefteå, zm. 5 grudnia 2018 w Uppsali) – szwedzka gimnastyczka. Dwukrotna medalistka olimpijska.
Brała udział w dwóch igrzyskach (IO 52, IO 56), na obu zdobywała medale wspólnie z koleżankami. W Helsinkach Szwedki zwyciężyły w ćwiczeniach z przyborem, w Melbourne w tej samej konkurencji zajęły drugie miejsce.

</doc>
<doc id="2363695" url="https://pl.wikipedia.org/wiki?curid=2363695" title="Transport kolejowy w Tanzanii">
Transport kolejowy w Tanzanii

Rozwój kolei w Tanzanii rozpoczął się pod koniec XIX wieku, kiedy wchodziła ona w skład Niemieckiej Afryki Wschodniej. Linie kolejowe początkowo budowane przez firmy prywatne, potem przez władze kolonialne miały aktywizować gospodarkę kolonii i połączyć porty śródlądowe na jeziorach afrykańskich (jezioro Tanganika, jezioro Wiktorii, jezioro Malawi) z portami oceanicznymi.
Linie.
W Tanzanii istnieją trzy połączone ze sobą linie kolejowe, dwie starsze korzystają z rozstawu metrowego, nowsza używa rozstawu przylądkowego.
Linia północna.
Łączy port morski Tanga z Aruszą u podnóża Kilimandżaro, po linii odbywa się ruch jedynie towarowy. Linia połączona jest z linią centralną. Linia posiada nieużywane połączenie z siecią kenijską w Voi.
Linia centralna.
Łączy Dar es Salaam z portami na jeziorach afrykańskich Kigomą (dalej prom kolejowy do Kalemie w Kongu, nieczynny) oraz Mwanzą (dalej prom kolejowy do Ugandy).
Linia TAZARA.
Łączy Dar es Salaam z Kapiri Mposhi w Zambii i dalej z całą siecią południowej afryki. Z tego powodu linia została zbudowana nie w typowym dla Kenii, Tanzanii i Ugandy rozstawie metrowym, ale w rozstawie przylądkowym. Tazara łączy się z linią centralną w Dar es Salaam i Kidatu (stacja przeładunkowa bez zmiany wózków i przepływu wagonów między sieciami).

</doc>
<doc id="2363700" url="https://pl.wikipedia.org/wiki?curid=2363700" title="Pierścień regularny w sensie von Neumanna">
Pierścień regularny w sensie von Neumanna

Pierścień regularny w sensie von Neumanna – pojęcie teorii pierścieni wprowadzone przez Johna von Neumanna w pracy "On Regular Rings" z 1936 roku: pierścień, w którym dla dowolnego jego elementu formula_1 istnieje element formula_2 spełniający formula_3.

</doc>
<doc id="2363701" url="https://pl.wikipedia.org/wiki?curid=2363701" title="Tachymetr">
Tachymetr



</doc>
<doc id="2363703" url="https://pl.wikipedia.org/wiki?curid=2363703" title="John Bennet Lawes">
John Bennet Lawes

John Bennet Lawes (1814-1900) – angielski chemik rolny i agronom. Opatentował metodę produkcji superfosfatu (nawóz fosforowy). Prowadził badania chemiczno-rolnicze. Założył słynną rolniczą stację doświadczalną Rothamsted w Harpenden. Był członkiem Royal Society w Londynie. Posiadał tytuł szlachecki "Sir".
Długoletnim współpracownikiem Lawesa był chemik i agronom Joseph Henry Gilbert.

</doc>
<doc id="2363705" url="https://pl.wikipedia.org/wiki?curid=2363705" title="Alfred H. Clifford">
Alfred H. Clifford

Alfred Hoblitzelle Clifford (ur. 11 lipca 1908, zm. 27 grudnia 1992) – matematyk amerykański znany przede wszystkim z pracy w teorii półgrup, której był jednym z twórców. Jego imieniem nazwane zostały m.in. półgrupy Clifforda.

</doc>
<doc id="2363706" url="https://pl.wikipedia.org/wiki?curid=2363706" title="Tachymetria">
Tachymetria



</doc>
<doc id="2363708" url="https://pl.wikipedia.org/wiki?curid=2363708" title="Alfred Clifford">
Alfred Clifford



</doc>
<doc id="2363709" url="https://pl.wikipedia.org/wiki?curid=2363709" title="Kultura dynastii Song">
Kultura dynastii Song

Dynastia Song (960–1279) była okresem niebywałego rozkwitu życia społecznego i kulturalnego w Chinach, sztuk wizualnych, muzyki, literatury i filozofii. Urzędnicy tworzący rządzącą imperium biurokrację, rekrutowani byli drogą surowych i długotrwałych egzaminów, których efektem było stworzenie szerokiej i dobrze wykształconej elity. Sztuka była wysoko ceniona w społeczeństwie, na co wpływ też miało upowszechnienie druku i zwiększenie liczby osób umiejących czytać i pisać.
Rządząca krajem konfucjańska gentry uznawała uprawiane przez siebie gatunki sztuki za bardziej wyrafinowane niż te, które tworzyli zawodowi artyści, zatrudniani i opłacani przez dwór. Zwłaszcza w malarstwie widać poważną zmianę stylistyczną między okresami Północnej (960–1127) i Południowej (1127–1279) dynastii Song, na co częściowy przynajmniej wpływ miało upowszechnienie się politycznych ideałów neokonfucjańskich na dworze.
Miejska populacja korzystała z szerokiej gamy rozrywek, od przedstawień scenicznych po urozmaicone posiłki w licznych restauracjach serwujących regionalne kuchnie wszystkich zakątków cesarstwa. Obchody tradycyjnych chińskich świąt w miastach i na wsiach były okazją do festiwali i jarmarków, a bogato zaopatrzone targi i place dostarczały wykwintnych ubrań i ozdób.
Sztuki wizualne.
Malarstwo chińskie w okresie dynastii Song osiągnęło wyżyny wraz z wielkim rozwojem malarstwa krajobrazowego. Najważniejsza forma tego malarstwa – monochromatyczne, czarnotuszowe krajobrazy "shan shui" („shan” – góra, „shui” – woda; "shanshui" po chińsku to tyle co „krajobraz”) stała się jednym z wyróżników malarstwa chińskiego i sztuki chińskiej jako całości. Skupienie na malarstwie krajobrazowym w tym okresie miało silne związki z filozofia chińską: z taoizmem, który podkreślał małość i nieistotność człowieka w wielkim kosmosie i neokonfucjanizmem, który kładł nacisk na odkrywanie wzorów i zasad we wszechświecie, które według wyznawców tej doktryny były przyczyną wszystkich zjawisk, naturalnych i społecznych.
Nastąpił dalszy postęp w produkcji porcelany, zarówno cienkiej, przeźroczystej, jak i cięższej, typu celadon, z wykorzystaniem skomplikowanych technologicznie emalii. Szczególnie popularne były celadony produkowane w Longquan. Songowskie wytwory z czarnej i czerwonej laki reprezentowały niezwykle wysoki poziom rzemiosła, a zdobienia przedstawiały miniaturowe krajobrazy, obrazy natury, lub proste motywy dekoracyjne. Ale choć wyrafinowane odlewnictwo w brązie, ceramika, rzeźbiarstwo pełnofigurowe i w jadeicie, tworzenie wyszukanych ozdób z laki, architektura i malarstwo portretowe i studiów natury, były wysoko cenione za czasów songowskich – to malarstwo krajobrazowe miało rangę najwyższą. Na początku okresu Song pojawił się charakterystyczny styl północny. Artyści nauczyli się tworzyć szczegółowe i realistyczne sceny na pierwszym planie, podczas gdy tło wciąż robiło wrażenie nieogarniętej i nieograniczonej przestrzeni. Odległe szczyty górskie wyłaniają się z chmur i mgieł, a bystre potoki spływają z daleka na sam przód obrazu.
Między malarstwem Północnej (960–1127) i Południowej dynastii Song (1127–1279) były znaczące różnice. Malarstwo urzędników Północnej dynastii pozostawało pod wpływem ich politycznych ideałów porządkowania świata i zmagania się z szerokimi problemami dotyczącymi całego społeczeństwa. Ich obrazy często przedstawiały ogromne, rozległe sceny krajobrazowe. Urzędnicy dynastii Południowej wierzyli zaś w reformy społeczne podejmowane na podstawowym poziomie, w obrębie grupy lokalnej, co jak sądzili ma większe szanse powodzenia. Ich więc obrazy skupiają się na scenach mniejszych, widzianych z bliższa i bliższych widzowi, podczas gdy tło jest często pozbawione detalu, jako przestrzeń niebędąca w centrum zainteresowania widza lub artysty. Za tę zmianę między erami odpowiada w głównej mierze wzrastający wpływ filozofii neokonfucjańskiej. Zwolennicy neokonfucjanizm koncentrowali się na reformowaniu społeczeństwa „od dołu do góry”, a nie „od góry” (elit władzy) „do dołu” (zwykłych ludzi); widoczne jest to na przykład w zakładaniu przez nich małych, prywatnych akademii w miejsce wielkich, kontrolowanych przez państwo instytucji okresu dynastii Północnej.
Od czasów Dynastii Południowych i Północnych (420–589) malarstwo pozostawało wysoce wyrafinowaną sztuką, związaną z klasą "gentry", jako jedna z jej głównych „hobby”: dwie pozostałe to poezja i kaligrafia. Zapaleni kolekcjonerzy sztuki okresu songowskiego często spotykali się w grupach, by omawiać własne obrazy, lub oceniać te należące do ich przyjaciół i znajomych. Bywalcami takich spotkań byli poeta i mąż stanu Su Shi i jego przyjaciel Mi Fei (1051–1107), którzy często pożyczali dzieła sztuki, by je studiować i kopiować, nierzadko proponując wymianę na inne dzieło, jeśli coś im szczególnie przypadło do gustu. Popularne za czasów Południowej dynastii Song małe, okrągłe obrazy często łączono w albumy, a poeci zapisywali na kartach obok wiersze, łączące się z obrazami tematami i nastrojem.
Choć byli tak zapalonymi kolekcjonerami sztuki, songowscy uczeni rzadko doceniali dzieła sztuki zamówione przez osoby, które jak uważali, nie należały do ich klasy społecznej. Anthony J. Barbieri-Low, profesor historii Chin z University of California, zauważył, że podziwu jaki songowscy uczeni żywili dla sztuki tworzonej przez swoich kolegów, nie mieli już dla dzieł autorstwa zawodowych malarzy, żyjących ze sztuki swego pędzla.
Za czasów Północnej dynastii Song (960–1126 CE), pojawiła się nowa klasa uczonych-artystów, którzy nie posiadali kunsztu "tromp l’oeil" malarzy akademickich, a nawet umiejętności zwykłych artystów malarzy. Malarstwo tych uczonych było proste, a czasami nawet nieporadne, lecz mimo to krytykowali oni pozostałe dwie grupy jako zwykłych rzemieślników, ponieważ byli oni zależni od zamówień, a nie tworzyli wyłącznie dla rozrywki lub auto-ekspresji. Uczeni-artyści uważali, że malarze, którzy koncentrują się na realistycznych odwzorowaniach, którzy używali wielu kolorów, lub – co najgorsze ze wszystkiego – którzy przyjmowali za swą sztukę pieniądze, są nie lepsi niż jarmarczni rzeźnicy i druciarze. Nie można ich było uważać za prawdziwych artystów.
W odróżnieniu od uczonych-urzędników, cesarz i rodzina królewska wysoko ceniła utalentowanych malarzy dworskich. Jednym z największych zawodowych malarzy pejzażystów, otoczonych opieką przez dwór songowski był Zhang Zeduan (1085–1145), autor pierwotnej wersji zwoju "Widok wzdłuż rzeki podczas święta Qingming", jednego z najlepiej znanych arcydzieł chińskiego malarstwa. Innym dziełem powstałym w kręgu dworskim był cykl obrazów do zbioru wierszy poetki Cai Wenji (177–250, zachodnia dyn. Han) pt. "18 pieśni fletu nomady", zamówiony przez cesarza Gaozonga (1127–1162).
W epoce Song niewielki renesans, po prześladowaniach pod koniec dynastii Tang, przeżył buddyzm. Widoczne to jest m.in. w kontynuacji prac nad rzeźbami w Dazu w Syczuanie. Songowska świątynia Mingshan w Anyue, podobna w zamyśle do zespołu w Dazu, także zawiera bogaty zestaw rzeźb z tego okresu, w tym postaci buddów i bóstw odzianych w bogate szaty mnisie i cesarskie.
Poezja i literatura.
Literatura chińska epoki Song obejmowała bardzo wiele różnorodnych gatunków, a na jej bogactwo pozytywnie wpływała różnorodność społeczna i złożone procesy zachodzące w społeczeństwie tego okresu. Choć za zenit chińskiej poezji uważa się poprzednią dynastię Tang, gdy tworzyli tacy poeci jak Du Fu, Li Bai, Bai Juyi, Wang Wei i inni, za Songów także nie brakuje wybitnych twórców. Wśród nich należy wymienić pioniera nowego stylu subiektywnego Mei Yaochena (1002–1060), którego utwory zawierają też ostrą krytykę społeczną; kontrowersyjnego polityka, ale bezdyskusyjnie wielkiego artystę Su Shi (1037–1101); błyskotliwego ekscentryka Mi Feia (1051–1107); najsławniejszą chińską poetkę Li Qingzhao (1084–1151) i wielu innych. Był to też okres największej popularności gatunku "ci", który choć wywodził się z czasów dynastii Liang (502–557), za Songów był wysoko ceniony, pozostając w repertuarze większości poetów okresu. Wśród wielu wybitnych poetów "ci" na szczególną uwagę zasługują kanclerz dworu cesarskiego Fan Zhongyan (989–1052), gorący zwolennik neokonfucjanizmu Ouyang Xiu (1007–1072), wielki kaligraf Huang Tingjian (1045–1105) i generał Xin Qiji (1140–1207).
Drugi cesarz z dynastii Song, Taizong, utworzył "Chongwenyuan – Akademię Czci Literatury", powołaną dekretem z marca 978 r. Składała się z trzech instytutów, "Sanguan": z Instytutu Gloryfikacji Literatury – "Zhaowenguan"; Instytutu Historiografi – "shiguan"; oraze Akademii dla Szlachetnych Wykształconych – "Jixianyuan". Akademia zgromadziła zbiór książek po cesarzu Mo (913-923) z późniejszej dynastii Liang. W 978 r., po dołączeniu zbiorów ze zjednoczonego cesarstwa, łączna liczba zwojów wynosiła 80 000. Zwoje te były dzielone przez Instytut Historiografii na cztery rodzaje: święte kanoniczne księgi, kroniki historyczne, pisma techniczne i literackie. Na terenie "Sanguan" oraz Cesarskiej Biblioteki – "Bige" – przechowywano książki, obrazy i kaligrafię, a zadaniem urzędników było tworzenie katalogów, takich jak "Zhongwen zhongmu" z 1041 r. W Instytucie Historiograficznym znajdowała się komisja odpowiedzialna za edytorską kontrolę encyklopedii "Taiping yulan", którą z przedmową datowaną na 983 r. przedłożono cesarzowi Taizongowi. W 987 zaś Taizong założył "Shiyuan" – Dwór (na rzecz Kompilacji) Historii. Literaci do niego należący pisali dzieje panującej dynastii ("guoshi").
Historiografia utrzymała swoją ważną pozycję w literaturze, podobnie jak to było w wiekach poprzednich i jak pozostanie w wiekach późniejszych. Eseista i historyk Ouyang Xiu, we współpracy z Song Qi, opracował w 1060 "Xin Tang Shu", kronikę dynastii Tang. Kanclerz Sima Guang (1019–1086), polityczny oponent Wanga Anshi (1021–1086), przewodniczył zespołowi historyków, których wspólnym dziełem było stworzenie gigantycznego dzieła historycznego "Zizhi Tongjian", powszechnej historii świata (tj. Chin i krajów sąsiadujących). Prace nad 294 tomami zawierającymi ponad 3 miliony znaków pisma chińskiego, zakończyły się w 1084. Zakres dzieła obejmował zarówno główne tematy przewodnie, jak i drobne niuanse historii Chin od roku 425 p.n.e. w okresie Królestw Walczących aż do X w. i upadku dynastii Tang. W 1189 Zhu Xi (1130–1200) dokonał dalszej redakcji i skumulował treść w 59 księgach, ale ostatecznie prace dokończyli jego uczniowie pod sam koniec jego życia, około 1200 roku
W okresie Song tworzono też wielkie encyklopedia, jak "Songsi Dashu" ("Cztery wielkie księgi ery Song") zebrane pierwotnie przez Li Fanga w X., a ostatecznie zredagowane w wieku XI. Najobszerniejszą z nich jest wydana w 1013 "Cefu Yuangui" ("Najważniejsze żółwie skorupy cesarskiego archiwum"; tytuł nawiązuje do wykonywanych z pancerza żółwi kości wróżebnych epoki Shang), potężna encyklopedia z 9,4 miliona chińskich ideogramów w tysiącu tomów. Kompilowano także słowniki rymów, na przykład opublikowany w 1037 "Jiyun". Mimo dominacji neokonfucjanizmu nad buddyzmem w okresie songowskim, literatura buddyjska wciąż odgrywała znaczącą rolę. Jednym z przykładów jest zbiór kōanów sekty chan, zatytułowany "Biyun Lu" ("Zapiski z błękitnego klifu"), rozbudowany przez mistrza Yuanwu Keqin (1063–1135). Popularnym gatunkiem były „zapiski z podróży” ("youji wenxue"), opisy doświadczeń i przygód z wypraw, zazwyczaj napisane prozą lub w stylu narracyjnym. Wśród autorów należy wspomnieć Fan Chengda (1126–1193). Innym wspaniałym zabytkiem tego typu literatury jest "Opis góry Kamiennego Dzwonu" autorstwa Su Shi (1037–1101).
Za czasów songowskich powstało też wiele dzieł literatury naukowej i technicznej; dwóch najbardziej znanych autorów to Shen Kuo (1031–1095) i współczesny mu Su Song (1020–1101). Shen Kuo opublikował w 1088 "Mengxi Bitan" ("Notatki znad Strumienia Snów"), wielkie dzieło o encyklopedycznym charakterze, w którym poruszył bardzo wiele tematów takich jak literatura, sztuka, strategia militarna, matematyka, astronomia, meteorologia, geologia, geografia, metalurgia, inżynieria, hydraulika, architektura, zoologia, botanika, agronomia, medycyna, antropologia, archeologia i inne. Su Song, umysł niemniejszego kalibru, stworzył atlas nieba z pięciu map, napisał w 1070 traktat farmaceutyczny "Ben Cao Tu Jing" ("Ilustrowana Farmakopea"), w którym zajął się tematami związanymi z botaniką, zoologią, metalurgią i mineralogia, a w 1092 napisał swe sławne dzieło o horologii "Xin Yi Xiang Fa Yao", które szczegółowo opisywało zbudowany przezeń zegar astronomiczny w Kaifengu. Choć się wyróżniają, Su Song i Shen Kuo byli tylko jednymi z wielu wybitnych pisarzami-naukowców epoki Song. Księga "Can Shu" ("Traktat o jedwabnictwie"), z 1090, autorstwa Qin Guana, ważne dzieło o produkcji tkanin, zawiera m.in. opis maszyny do tkania jedwabiu, która jest najstarszym znanym urządzeniem wymagającym do funkcjonowania pasa napędowego. Wśród traktatów o rolnictwie należy, wśród wielu dzieł z tego okresu, wspomnieć "Jiu Huang Huo Min Shu" ("Ratunek ludowi; traktat o zapobieganiu [klęskom głodu] i [przynoszeniu] ratunku") zredagowany na początku XII w. przez Dong Weia, "Cha Lu" ("Księgę herbaty") autorstwa Cai Xianga z 1060, "Zhu Zi Cang Fa" ("[Uwagi] mistrza Zhu o zarządzaniu państwowymi [spichlerzami]"), napisaną w 1182 przez Zhu Xi. Songowska geografia i kartografia miała wielu wybitnych przedstawicieli, jak Yue Shi (którego księga ukazała się w 983), Wang Zhu (w 1051), Li Dechu (w 1080), Chen Kunchen (w 1111), Ouyang Wen (w 1117) i Zhu Mu (w 1240). W opisach miejscowości, dotychczasowe proste biuletyny geograficzne (gazetery), znane w Chinach od I w. n.e., zwane „przewodnikami po mapach” ("tujing"), zostały w czasach songowskich zastąpione znacznie bardziej rozwiniętymi formami, zwanymi „traktatami o lokalizacji” ("fangzhi"). Te ostatnie, długie na 10-15 rozdziałów, drukowane i masowo kolportowane, powstawały z reguły jako wynik lokalnej inicjatywy, podczas gdy "tujing", efekt sporadycznych zamówień rządowych, miały tylko cztery rozdziały. Szerokie rozpowszechnienie druku dało wielu zwykłym ludziom dostęp do materiałów, zastrzeżonych niegdyś wyłącznie dla ekspertów; były wśród nich dzieła o rolnictwie, położnictwie, farmacji i medycynie, ekonomii, historii, geografii, wróżbach i rytuałach taoistycznych.
W literaturze popularnej tego czasu pojawił się gatunek huaben, czyli opowiadania o tematyce obyczajowo-społecznej, recytowane przez ulicznych opowiadaczy, które były również zapisywane i wydawane. Innym rodzajem opowieści deklamowanych przez ulicznych wykonawców było pinghua – dłuższe opowieści o wydarzeniach historycznych.
Sztuka teatralna i przedstawienia.
Chińskie przedstawienia teatralne mają historię sięgającą cesarskiej akademii muzycznej, znanej jako Gruszkowy Sad, a założonej z początkiem VIII w. w czasie dynastii Tang. Jednak historyk Stephen H. West twierdzi, że to właśnie północnosongowska stolica Kaifeng była pierwszym miejscem, w którym przedstawienia i teatr stały się „przemysłem rozrywkowym, konglomeratem teatru, hazardu, prostytucji i jedzenia.”. Wzrost poziomu konsumpcji wśród kupców i uczonych-urzędników, przyspieszył, jak twierdzi, „wzrost zarówno sektora usług rozrywkowych, jak i gastronomicznych”; bezpośredni ich związek wynikał z bliskiego sąsiedztwa w miastach. Cztery z pięćdziesięciu kilku teatrów w „dzielnicach rozrywki” Kaifengu, mogły pomieścić po kilka tysięcy widzów każdy. Tłumy, które zbierały się, by obejrzeć przedstawienia, napędzały rozwój pobliskich przybytków. Większość z widzów pochodziła z klasy kupieckiej, podczas gdy urzędnicy państwowi odwiedzali teatry i restauracje tylko w czasie świąt.
W Kaifengu, sztuki dramatyczne w stylu "zaju" wykorzystywały lirykę typu "beiqu". Po przeniesieniu stolicy do Hangzhou, rozwinął się osobny styl dramatu, zwany "xiwen" lub "nanxi" (także "nanqu"). Te dwa gatunki regionalnego dramatu muzycznego, wykorzystywał różne, lokalne dialekty, sposoby recytacji i prowadzenia dialogu; miały też osobne zestawy typów ról ("juese") i różne instrumentarium i muzykę. W dramacie kaifeńskim, każdą sztukę odgrywał przeważnie jeden aktor, z towarzyszeniem instrumentów smyczkowych i perkusyjnych. W Hangzhou, w każdym akcie na scenie występowało wielu aktorów, a najpopularniejsze były instrumenty dęte i smyczkowe.
Rangę aktorów teatralnych określały barwa i strój. Podobnie jak sprzedawcy, których stroje identyfikowały ich jako członków konkretnych gildii, standardowe stroje aktorów określały rolę w jakiej pojawiali się na scenie np. studenta, młodego mężczyzny, młodej kobiety, urzędnika, żołnierza itp. Szkoły aktorskie zapewniały wykształcenie kandydatom do zawodu. Na scenie aktorzy zawsze posługiwali się językiem klasycznym; język potoczny został wprowadzony do przedstawień teatralnych dopiero za dynastii Yuan. Choć uczyli się posługiwać "wenyan", językiem wykształconych elit, aktorzy pochodzili z reguły z jednej z najniższych warstw społecznych: prostytutek. W biznesie teatralnym znajdowali pracę także muzycy, bo ich gra z reguły towarzyszyła przedstawieniom wystawianym na targach.
Popularne przedstawienia miały różne tematy, od satyr na skorumpowanych urzędników po skecze komediowe takie jak "Wywołał pożar podając zupę", "Awantura w winiarni", "Piwonia pachnie najpiękniej, gdy wino jest kradzione" lub "Łapanie małpy w restauracji" Jedyną sztuką typu "xiwen" zachowaną z czasów Południowej Dynastii Song jest "Zhang Xie zhuang yuan" (张協狀元), przerywana komediowymi interludiami; w jednym klaun kradnie widno i jedzenie z przyjęcia weselnego (akt 16), drugie to skecz o wynajmowaniu pokoju (akt 24).
Nie tylko aktorzy zajmowali się dostarczaniem rozrywki; nawet sprzedawcom i ulicznym domokrążcom, śpiewającym sprośne piosenki i tłukącym w cokolwiek mogli znaleźć (zamiast w prawdziwą perkusję), zdarzało się przyciągnąć zainteresowanie tłumów. Praktyka ta była tak powszechna, że Stephen West opisuje miasto ery Song jako „wielką scenę, a jego mieszkańcy byli ciągłą widownią”. Wiele pieśni wystawianych na scenach zaczynało swój „muzyczny żywot” na ulicach, jako przyśpiewki handlarzy. W Nowy Rok odbywały się konkursy, w których uliczni sprzedawca rywalizowali na „reklamy” i przyśpiewki; zwycięzców zapraszano na występy do pałacu cesarskiego. "Wulin jiushi" z czasów Południowej Dynastii Song opisuje, że sprzedawcy ci, po występach przed konkubinami i nałożnicami pałacowymi, otrzymywali wielkie ilości złota i pereł za swe towary; niektórzy z nich „stawali się bogaczami w jeden wieczór”. By przyciągnąć klientów, prezentowano także pokazy teatralne; przykładowo, sprzedawcy smażonych kulek z ryżu kleistego wieszali małe, czerwone lampki na przenośnych ramach z bambusa i w rytm bębenka wirowali nimi, oszałamiając tłumy. Popularne były też przedstawienia lalkowe, wystawiane na ulicach i podwórcach.
Święta.
W unikalnym dla czasów songowskich środowisku miejskim, święta, zarówno publiczne, jak i prywatne były częstą okazją do celebracji. Dla ciężko pracujących chłopów, święta cyklu rocznego zapewniały chwilę wytchnienia i radości, a najubożsi mieli szansę, że ktoś pożyczy im trochę jedzenia i wina, by wszyscy mogli wziąć udział w obchodach. Ludność zbierała się w lokalnych świątyniach, oglądając świąteczne przedstawienia teatralne, zawody, żonglerów, klaunów i inne występy. Najważniejszym świętem były obchody Chińskiego Nowego Roku, którego wielkie obchody przypadają zazwyczaj na początek lutego w kalendarzu europejskim. Przygotowania do obchodów trwały na ogół ponad miesiąc; kaligrafowano życzenia na czerwonych wstęgach papieru, zwanych "chunlian", naklejanych następnie wokół drzwi; malowano obrazy boskich strażników drzwi i drukowano podobizny pogromcy duchów Zhong Kuia; wreszcie – gotowano specjalne odświętne potrawy np. mus z czerwonej fasoli. 15 dnia 1. miesiąca księżycowego odbywało się bardzo popularne Święto Latarni. Według uczonego i urzędnika Zhou Mi (1232–1298), za panowania cesarza Xiaozonga (1163–1189) najznakomitsze święta latarni odbywały się w Suzhou i Fuzhou, a Hangzhou było sławne z wielkiej różnorodności lampionów, wszelkich kształtów i rozmiarów. Meng Yuanlao (akt. 1126–1147) wspominał w swoich pamiętnikach, jak wcześniejsza stolica Północnej dynastii Song, Kaifeng, była dekorowana dziesiątkami tysięcy kolorowych i jasno oświetlonych papierowych latarni, rozwieszonych na długich tyczkach wzdłuż głównej ulicy; tyczki ozdobione były kolorowym jedwabiem, a w powietrzu, niczym wróżki, unosiły się papierowe figury. Wśród innych uroczyście obchodzonych świąt należy wspomnieć Qingmingjie; to właśnie je miał namalować na wspomnianym obrazie Zhang Zeduan (choć niektórzy twierdzą, że obraz przedstawia raczej scenerię jesienną).
Od czasów wynalezienia w Chinach prochu, wspaniałe pokazy fajerwerków odbywały się czasem podczas świąt. W 1110, by zabawić dwór cesarza Huizonga urządzono pokazy wojenne; zanotowano podówczas, że pokazy fajerwerków towarzyszyły chińskim tancerzom w egzotycznych kostiumach, którzy wynurzali się z kłębów kolorowego dymu podczas swoich występów. Także zwykli ludzie nabywali proste fajerwerki od miejskich kupców i sprzedawców; sporządzano je z cienkich bambusowych rurek wypełnionych niewielką ilością prochu.
Choć po powstaniu An Lushana (755–763) podczas dynastii Tang, zaprzestano organizowania wystawnych świąt, odżyły one za czasów songowskich. Ogólnochińskie święta celebrowano na terenie całego państwa, gdy cesarz uznał, że winien wykazać się szczególną szczodrością i dbałością o lud, ze względu na szczególną okazję, jak wielkie zwycięstwo militarne, obfite plony po latach nieurodzaju, ogłoszenie cesarskiej amnestii, ustanowienie księcia-następcy tronu, ślub w rodzinie cesarskiej, ofiary dla bóstw itp.
Stroje i ubiory.
W okresie Song panowała znaczna różnorodność ubiorów, a mody zmieniały się często; niemniej dwa podstawowe czynniki miały wpływ na ubiór: pora roku i status społeczny. Węgiel, używany do ogrzewania domów, był drogi i często go brakowało, używano więc ciepłych ubrań z dodatkową, jedwabną podszewką i płaszczy lamowanych futrem. Ulubionym materiałem warstw zamożnych był jedwab, a na specjalne okazje przywdziewano szaty jedwabne szaty zdobione złotym brokatem. Ubodzy często używali konopnego płótna, ale bawełna była także często wykorzystywana, zwłaszcza na południu Chin. Niższe warstwy, miejskie i wiejskie, ubierały się podobnie, a typowymi kolorami były biały i czarny; podobna jednolitość stroju cechowała warstwy wyższe. Bogacze i członkowie elit społecznych przestrzegali przyjętych reguł dotyczących stroju, w szczególności w sytuacjach rytualnych. Wśród klas wyższych, każda warstwa odróżniała się od innych (niższych i wyższych) kolorem i specyficznymi zdobieniami szat, kształtem i rodzajem nakryć głowy, a nawet stylem pasa. Szczególnie w początkowym okresie dynastii, zasad tych przestrzegano bardzo uważnie. Z czasem jednak linie podziałów zaczęły się zacierać, a np. purpura, niegdyś zastrzeżona dla urzędników trzeciej i wyższych rang, rozpowszechniła się wśród wszystkich urzędników, którzy nosili szaty w tym kolorze bez względu na rangę. Do stopniowego zaniku zasad regulujących wygląd szat ceremonialnych, przyczyniły się nie tylko sprzeciwy młodszych rangą urzędników, lecz także postępowanie bogatszych kupców, przywdziewających stroje dawniej zastrzeżone dla elit urzędniczych. Mimo to, różnice między urzędnikami a bogatymi kupcami i przedsiębiorcami pozostawały widoczne: urzędnicy wyróżniali się długimi szatami, sięgającymi ziemi, podczas gdy kupcy z reguły nosili bluzy sięgające za pas oraz spodnie. Spodnie i nogawice pojawiły się w Chinach w okresie Królestw Walczących ok. IV w. p.n.e. i używali ich nie tylko kupcy; były one elementem munduru każdego żołnierza, a także nosił je gmin.
Większość mężczyzn goliła twarz całkowicie, ale bokobrody i „bródki hiszpańskie” były popularne wśród żołnierzy, oficerów i profesjonalnych zawodników chińskich sztuk walki, jako znak „męskości”.
Główną różnicą między strojem męskim i damskim było zapięcie: męski zapinał się na prawo, a damski na lewo. Kobiety za czasów dynastii Song nosiły długie suknie, kaftany sięgające kolan, a także spódnice i koszule z długimi i krótkimi rękawami. Na przechadzkę poza domem, damy z bogatych rodzin narzucały na ramiona purpurowe szale. Damy upinały fryzury szpilkami do włosów i grzebieniami, a księżniczki, konkubiny cesarskie, i żony urzędników i bogatych kupców ubierały srebrne i złote diademy w kształcie feniksów i kwiatów.
Chińczycy czasów songowskich nie wychodzili z domu boso i zawsze nosili jakieś nakrycie głowy. Sklepy w miastach specjalizowały się w konkretnych typach kapeluszy, np. w czapkach ze spiczastymi szczytami, a także w pasach i przepaskach. Tylko buddyjscy mnisi golili głowy i chodzili bez kapeluszy i żadnego innego nakrycia głowy. Wśród obuwia, można było wybierać między skórzanymi butami (zwanymi „naoliwionym obuwiem”), drewnianymi i konopnymi sandałami; można też było kupić droższe pantofle jedwabne.
Kuchnia i potrawy.
Zachowało się wiele list przystawek i dań z restauracji i tawern z okresu Song, a także spisy potraw z bankietów, świąt i uroczystości oraz zwykłych obiadów. Wiele z tych dań ma swoje własne nazwy, z których nie można odgadnąć ich składu. Patrząc jednak na przyprawy jakie do nich używano, takie jak papryka, sos sojowy, oleje, imbir, sól i ocet, kuchnia songowska była prawdopodobnie zbliżona do współczesnej kuchni chińskiej. Inne przyprawy obejmowały orzechy włoskie, rzepy, proszkowany kardamon, pieprz syczuański, oliwki, orzechy miłorzębu, skórka cytrynowa lub pomarańczowa i olej sezamowy.
Kulturowe różnice regionalne przekładały się na różnice w kuchni, a równocześnie, w niektórych regionach rozmaite tradycje kulinarne mieszały się ze sobą; jednym z przykładów takich miejsc, było stołeczne Hangzhou. Po wielkiej migracji z północy, uciekinierzy przynieśli ze sobą henańską kuchnię, popularną w poprzedniej stolicy (Kaifengu), która w Hangzhou zaczęła się łączyć z lokalnymi tradycjami, ze Zhejiangu. Zapiski wskazują jednak, że już wcześniej, w okresie Północnej dynastii Song, ówczesna stolica – Kaifeng – mógł się poszczycić restauracjami serwującymi dania w stylu południowym. Ich klientami byli m.in. urzędnicy pochodzący z południowego wschodu, dla których północna kuchnia była mdła i nie dość przyprawiona. Właśnie za czasów songowskich po raz pierwszy pojawiają się terminy "nanshi", "beishi" i "chuanfan", oznaczające odpowiednio kuchnie południową, północną i syczuańską. Wiele restauracji było sławnych ze swych specjalności, np. w Hangzhou była restauracja serwująca wyłącznie dania mrożone, podczas gdy inne specjalizowały się w daniach ciepłych letnich, gorących lub schłodzonych. Choć większość restauracji w Hangzhou była w posiadaniu uchodźców z Kaifengu i ich potomków, lecz serwowały one rozmaite kuchnie i dania regionalne, jak np. potrawy z Syczuanu, przyprawione wielką ilością tamtejszego pieprzu, lub dania i napoje z Hebei Shandongu, czy pochodzące z wybrzeża krewetki i ryby słonowodne. Obsługujący gości kelnerzy musieli wykazywać się cierpliwością i znakomitą pamięcią, bo nawet niewielka pomyłka mogła zepsuć bankiet składający się z dwudziestu i więcej dań. Jeśli gość poskarżył się na błąd kelnera, ten ostatni ryzykował naganę, obcięcie pensji lub w najgorszym razie – zwolnienie.
Rankiem, wzdłuż głównej arterii Hangzhou, Drogi Cesarskiej, sprzedawano na śniadanie rozmaite specjały takie jak smażone flaczki, krojona baranina czy gęsina, wiele rodzajów zup, gorące naleśniki (także przygotowywane na parze) i mrożone ciastka. Restauracje specjalizujące się w makaronach różnego rodzaju nigdy nie narzekały na brak klientów, i wzdłuż Drogi Cesarskiej można było znaleźć otwartą restaurację o dowolnej porze dnia i nocy. Jedno z songowskich źródeł opisuje, że nocne targi w Kaifengu kończyły działalność po trzeciej zmianie nocnej warty, ale otwierały się już po piątej zmianie; handel nie zamierał nawet w zimowe burze i najciemniejsze, zimowe noce.
Do Chin importowano też egzotyczne smakołyki, jak rodzynki, perskie głożyny (jujuby) i wino gronowe; w Chinach dominowało wino ryżowe, co zauważył nawet trzynastowieczny wenecki podróżnik Marco Polo. Choć wino gronowe znane było od czasów dynastii Han, gdy Chińczycy dotarli do Azji Centralnej i spotkali się tam z przedstawicielami cywilizacji hellenistycznej, ze względu na cenę delektowała się nim wyłącznie elita. Poza winem pijano sok gruszkowy i z liczi, napoje na miodzie i imbirze, herbatę. Hodowla krów i innych zwierząt mlecznych była obce Chińczykom, co wyjaśnia brak mleka i nabiału w ich diecie. Wołowinę jadano rzadko, ze względu na wartość wołów jako zwierząt pociągowych. Podstawą wyżywienia klas niższych pozostawał ryż, wieprzowina i solone ryby, a równocześnie – na podstawie zachowanych menu restauracyjnych – wiemy, że klasy wyższe unikały psiny. Klasy wyższe jadały wiele rodzajów mięsa jak np. kurczaki, małże, daniele, zające, kuropatwy, bażanty, frankoliny, przepiórki, lisy, borsuki, ostrygi, kraby i wiele innych.
W lokalnych rzekach i jeziorach poławiano słodkowodne ryby, sprzedawane następnie na targach, a na Jeziorze Zachodnim hodowano gęsi i kaczki. Wśród powszechnie jadanych owoców znajdowały się melony, granaty, liczi, longany, pomarańcze, owoce głożyny, pigwy chińskie i japońskie, gruszki i morele; tylko obszar wokół Hangzhou dostarczał jedenastu gatunków moreli i osiem gatunków gruszek. Wśród songowskich specjałów łączących różne rodzaje produktów można znaleźć perfumowane skorupiaki gotowane w ryżowym winie, gęś w morelach, zupę z nasion lotosu, ostrą zupę z małży i rybę gotowaną ze śliwkami, słodką zupę sojową, pieczone bułeczki sezamowe z nadzieniem z kwaśnej fasoli lub polędwicy wieprzowej, bułki z nadzieniem warzywnym, kandyzowane, aromatyzowane owoce, plasterki imbiru z fermentowaną pastą fasolową, pierożki na parze z nadzieniem z głożyny, pieczone kasztany, słoną zupę z fermentowanej fasoli, owoce gotowane w aromatyzowanym miodzie i „chrupki miodowe” z ciasta wyrobionego z miodu, mąki, smalcu i łoju baraniego. Z mąki z olejem i miodem formowano w foremkach dziewczęce buzie lub żołnierzy w pełnych zbrojach na wzór posągów strzegących świątyń; nazywane były „podobnym jedzeniem” (w znaczeniu „podobnym do oryginału”, "guoshi").
Filozofia.
W czasach songowskich odpowiedzi na pytania o charakterze filozoficznym i politycznym szukano przede wszystkim w klasykach konfucjańskich. Wzrost zainteresowania ideałami konfucjanizmu i starożytnym społeczeństwem zbiegł się w czasie z postępującym upadkiem chińskiego buddyzmu; uznawano podówczas, że jest to kierunek obcy, który nie oferuje zbyt wielu rozwiązań problemów natury praktycznej. Równocześnie jednak buddyzm wciąż wywierał bardzo znaczny, choć może nie bardzo łatwo zauważalny wpływ na myśl konfucjańską, a nawet taoistyczną, które konserwatywni neokonfucjaniści uważali za czystsze i bardziej „chińskie” i „miejscowe”. Popularność buddyzmu wyraźnie widać odbijała się sztukach plastycznych, wśród dzieł okresu Song są np. takie serie jak ukończony w 1178 zestaw 100 malowideł przedstawiających "Pięciuset Arahatów", autorstwa Lin Tingguia i Zhou Jichanga.
Neokonfucjanizm Zhu Xi (1130–1200) miał swoich prekursorów, a konserwatywni konfucjaniści odgrywali coraz większą rolę od czasów późnej dynastii Tang (zob. np. Han Yu). Wielu myślicieli tego kierunku by nastawionych zdecydowanie antybuddyjsko. Wśród nich jedną z najważniejszych postaci był Ouyang Xiu (1007–1072). W swym dziele "Benlun" przedstawił on teorię wyjaśniającą dlaczego buddyzm tak łatwo przeniknął do społeczeństwa chińskiego w okresie dynastii Południowych i Północnych. Argumentował, że przyczyną było osłabienie tradycyjnych instytucji państwa chińskiego, spowodowane wieloma czynnikami, jak rządy niechińskich (Xianbei) dynastii na północy, podział kraju na zwalczające się państwa i nieszczęścia tym spowodowane. Choć cesarz Sui Wendi (rządził 581–604) zlikwidował instytucję Dziewięciu Rang arystokratycznych i zastąpił ją biurokracją z urzędników wykształconych w duchu konfucjańskim, a rekrutowanych drogą egzaminów, sponsorował także popularną ideologię, jaką był buddyzm, w celu legitymizacji swego panowania. Pozwoliło buddyzmowi swobodnie się rozwijać i stać się dominującą siłą w kulturze chińskiej okresu Sui i Tang; historyk Arthur Wright opisuje ówczesny konfucjanizm jako zepchnięty do roli „zatęchłego przeżytku”. Ouyang Xiu napisał:
„To przekleństwo [buddyzm] rozpełzło się po całym imperium w ciągu tysiąca lat, i cóż jeden człowiek w jeden dzień może z tym zrobić? Ludzie upajają się nim, a przekleństwo to przeniknęło aż do szpiku ich kości; na pewno nie można pokonać go elegancką mową. Cóż więc mamy czynić?
Kończąc rozważania na temat, jak wykorzenić „zło”, jakim był buddyzm, Ouyang Xiu odwoływał się do historycznego przykładu, by pokazać, jak można by to uczynić:
W dawnych czasach, za Walczących Królestw, Yang Zhu i Mo Di gwałtownie się spierali. Mencjusz uważał to za niegodne i w pełni poświęcił się nauczaniu prawości i dobroci. Jego nauczanie prawości i dobroci przeważyło i nauki Mo Di i Yang Zhu zostały zarzucone. W czasach Han setki szkół filozoficznych wspólnie się rozwijały. Dong Zhongshu bardzo się tym sromał i odnowił konfucjanizm. Od tego czasu Droga Konfucjusza rozkwitła w pełni, a setki szkół zanikły. To jest skutek tego, co zwę „korygowaniem samych podstaw, by ukrócić zło”.
Choć Ouyang Xiu i inni uczeni o podobnych poglądach zdecydowanie przeciwstawiali konfucjanizm buddyzmowi, przedstawianemu jako obcy i moralnie niedoskonały, w rzeczywistości konfucjanizm zapożyczał idee buddyjskie, wykorzystując dla własnego odrodzenia. Mahajanistyczny ideał bodhisattwy, reprezentujący etyczny uniwersalizm, dobroczynność i chęć niesienia pomocy wszystkim potrzebującym, zainspirował takich ludzi jak Fan Zhongyan i Wang Anshi, jak również songowski rząd, którego byli członkami. W odróżnieniu od dynastii Tang, gdy buddyzm miał bardzo silną pozycję, a zamożni i pobożni buddyści oraz buddyjskie klasztory zajmowały się dobroczynnością i pomocą ubogim, rolę tę przejęło państwo songowskie, wdrażając rozmaite programy opieki społecznej i pomocy. Arthur F. Wright zaznacza, że w okresie Song, mnisi buddyjscy często byli mianowani na stanowiska zarządców takich przedsięwzięć, ale inicjatywa ich zakładania wychodziła od neokonfucjańskich urzędników. W pewnym sensie, państwo chińskie przejęło od buddyzmu jego koncepcję współczucia, jak również sposoby jej wcielania w życie.
Choć stracił swą dominującą pozycję wśród elity oraz patronat ze strony państwa, buddyzm bynajmniej nie zniknął z kultury chińskiej. W szczególności, w okresie Song, rozkwitał buddyzm chan, a cesarz Lizong zwrócił się do mnicha Wuzhun Shifana, by ten objaśnił doktrynę tej szkoły na dworze. Podobnie jak cesarz Julian Apostata promując wierzenia pogańskie i teurgię wśród warstw wyższych społeczeństwa rzymskiego, a równocześnie spychając wpływy chrześcijańskie do warstw niższych, tak trzynastowiecznym neokonfucjanistom udało się wyprzeć buddyzm ze sfery zainteresowań elit społeczeństwa chińskiego.
Buddyjska metafizyka wywarła wpływ na poglądy i nauczanie konfucjańskich filozofów z okresu Północnej dynastii Song, jak bracia Cheng Hao i Cheng Yi. Podkreślali oni rolę dbania o własny rozwój moralny, który cenili wyżej, niż służbę władcy. Nastawieni byli na naprawę społeczeństwa, począwszy od jego członków („od dołu do góry”), w odróżnieniu od takich mężów stanu jak Fan Zhongyan czy Su Shi, którzy byli starali się służyć władcy jak najlepszą radą, by mógł podejmować jak najlepsze decyzje dla dobra ogółu. Bracia Cheng nauczali także, że działanie natury i zagadnienia metafizyczne można opisać wykorzystując pojęcia "li" i energii życiowej "qi". Zasady natury mogą być moralne lub fizyczne, np. zasady istnienia małżeństwa są moralne, a zasady istnienia drzewa – fizyczne. Jednak by zasady mogły istnieć i normalnie funkcjonować, niezbędna jest substancja i energia życiowa. Dzięki temu songowscy intelektualiści byli w stanie uzasadnić nauczanie Mencjusza o wrodzonej dobroci natury ludzkiej, równocześnie wyjaśniając przyczyny ludzkich złych zachowań. W skrócie, podstawowa zasada natury człowieka jest dobra i humanitarna, ale energia życiowa może zboczyć z właściwego kursu i ulec zaburzeniu, dając w ten sposób impuls do zachowań samolubnych i innych negatywnych cech ludzkich.
Filozofowie neokonfucjańscy okresu Song, dostrzegli rodzaj czystości w oryginalności starożytnych tekstów klasycznych i napisali do nich wiele komentarzy. Najbardziej wpływowym z tych filozofów był Zhu Xi, którego synteza myśli konfucjańskiej, buddyjskiej i taoistycznej stała się podstawą ideologii imperialnej od późnego okresu Song aż po wiek XIX. Oparł się na nauczaniu braci Cheng, ale znacząco rozwinął ich idee, tworząc rdzeń myśli neokonfucjańskiej. Zwracał szczególną ideę na czteroksiąg: "Dialogi konfucjańskie", "Księgę Mencjusza", "Doktrynę Środka" i "Wielką Naukę" (te dwa ostatnie dzieła to rozdziały ze starożytnej "Księgi obyczajów"). Uważał, że naprawę świata należy rozpocząć od naprawy własnego umysłu, według zaleceń zawartych w "Wielkiej Nauce". Jego podejście do konfucjanizmu spotkało się z krytyką współczesnych, a jego pisma zakazano cytować kandydatom zdającym egzaminy urzędnicze. Jednak cesarz Lizong uznał jego pisma za interesujące, i spowodował całkowitą zmianę polityki, nakazując studentom przygotowywanie się na podstawie komentarzy Zhu Xi do "Czteroksięgu".
Neokonfucjanizm Zhu Xi przekształcił się z czasem w sztywną, oficjalną doktrynę, która nakazywała jednostronne posłuszeństwo i poddanie urzędnika władcy, dziecka ojcu, żony mężowi i młodszego brata starszemu. Spowodowało to ograniczenie rozwoju społecznego w przednowoczesnych Chinach, powodując wielopokoleniową stabilizację polityczną, społeczną i duchową, za cenę spowolnienia zmian kulturowych i instytucjonalnych aż po wiek XIX. Doktryna neokonfucjańska odgrywała też dominującą rolę w życiu intelektualnym Korei, Wietnamu i Japonii aż do czasów współczesnych.

</doc>
<doc id="2363711" url="https://pl.wikipedia.org/wiki?curid=2363711" title="Szwedzkie okręty podwodne typu U-1">
Szwedzkie okręty podwodne typu U-1

Okręty podwodne typu U-1 – typ małych przybrzeżnych okrętów podwodnych, pierwsze szwedzkie okręty podwodne z kadłubem w całości spawanym. W latach 1952-1953, jednostkom tego typu zmieniono wyposażenie – w miejsce jednego z peryskopów, zainstalowano chrapy, usunięto też z nich działo przeciwlotnicze. W latach 1951-1954 jednostki U-4 do U-6 zostały ponownie przebudowane, dzięki czemu uzyskały bardziej opływowy kadłub uzdatniający je do zadań ZOP. Sześć ostatnich jednostek zostało następnie przemianowane na "Forellen", "Aborren", "Siken", "Gädden", "Laxen" oraz "Makrillen", 3 pierwsze natomiast zostały wycofane ze służby we wczesnych latach 60. Pozostałe okręty tego typu wycofano ze służby w latach 1970-1976. U-3 został zachowany w muzeum w Malmö

</doc>
<doc id="2363714" url="https://pl.wikipedia.org/wiki?curid=2363714" title="Północna linia kolejowa (Tanzania)">
Północna linia kolejowa (Tanzania)

Północna linia kolejowa – łączy port morski Tanga z Aruszą u podnóża Kilimandżaro, po linii odbywa się ruch jedynie towarowy. Linia połączona jest z linią centralną i posiada nieużywane połączenie z siecią kenijską w Voi.
Historia.
Budowa linii została rozpoczęta w roku 1891 przez inwestorów prywatnych. Z powodu braku funduszy inwestycja w roku 1897 została przejęta przez administrację Niemieckiej Afryki Wschodniej. Budowa trasy do Moshi została ukończona w 1911. Po I wojnie światowej władzę nad kolonią przejęli Brytyjczycy. W tym okresie dobudowane zostało połączenie z siecią kenijską w Voi, a trasą przedłużono zgodnie z wcześniejszymi planami do Aruszy, miasta u podnóża Kilimandżaro. Ze względów logistycznych głównym portem morskim linii stała się Mombasa. Odcinek linii do Tangi wykorzystywany był w niewielkim stopniu.
W 1963 niezależna już Tanzania zbudowała trasę łączącą linię północną z linią centralną. Około roku 1990 zlikwidowano pociągi pasażerskie na trasie.

</doc>
<doc id="2363795" url="https://pl.wikipedia.org/wiki?curid=2363795" title="Szymon de Rojas">
Szymon de Rojas

Szymon de Rojas, właśc. "Simón de Rojas" (ur. 28 października 1552 w Valladolid, zm. 28 września 1624 w Madrycie) – hiszpański trynitarz (OSST), święty Kościoła katolickiego.
Życiorys.
Wstąpił do klasztoru Trójcy Świętej. Święcenia kapłańskie otrzymał w 1577 roku. Założył zgromadzenie Niewolnicy Maryi. W 1612 roku był spowiednikiem Elżbiety Burbon, przyszłej królowej Hiszpanii.
Zmarł 29 września 1624 roku w opinii świętości.
Beatyfikowany został 19 marca 1766 roku przez papieża Klemensa XIII a kanonizowany 3 lipca 1988 roku przez Jana Pawła II.
Wspomnienie liturgiczne św. Szymona obchodzone jest tradycyjnie w dzienną pamiątkę śmierci.

</doc>
<doc id="2363813" url="https://pl.wikipedia.org/wiki?curid=2363813" title="Jan Chrzciciel Piamarta">
Jan Chrzciciel Piamarta

Jan Chrzciciel Piamarta, właśc. wł. "Giovanni Battista Piamarta" (ur. 26 listopada 1841 w Brescii, zm. 25 kwietnia 1913 w Remedello) – włoski kapłan, założyciel instytutu dell'Istituto Artigianelli i Towarzystwa Najświętszej Rodziny z Nazaretu dla młodzieży w Brescii (FN), święty Kościoła katolickiego.
Kiedy miał 9 lat, w 1850 roku zmarła jego matka. 24 grudnia 1865 roku otrzymał święcenia kapłańskie.
W 1865 roku założył Towarzystwo Najświętszej Rodziny z Nazaretu w celu zaspokojenia potrzeb materialnych i duchowych młodych ludzi idących do pracy.
Zmarł w wieku 72 lat w opinii świętości.
Został beatyfikowany przez papieża Jana Pawła II w dniu 12 października 1997 roku, a kanonizowany 21 października 2012 przez papieża Benedykta XVI.

</doc>
<doc id="2363853" url="https://pl.wikipedia.org/wiki?curid=2363853" title="Róża Filipina Duchesne">
Róża Filipina Duchesne

Róża Filipina Duchesne, właśc. "Rose Philippine Duchesne" (ur. 29 sierpnia 1769 w Grenoble, zm. 18 listopada 1852 w Saint Charles) – francuska zakonnica i misjonarka, święta Kościoła katolickiego.
Życiorys.
Urodziła się 29 sierpnia 1769 r. w Grenoble, miejscowości u podnóża Alp. Jej ojciec był prawnikiem, a przodkiem jej matki był prezydent Francji Jean Casimir-Périer. 
W 1789 r. pomimo sprzeciwu ojca wstąpiła do konwentu wizytek Sainte-Marie-d'en-Haut. W czasie rewolucji francuskiej i tzw. Wielkiego Terroru zakony zostały zlikwidowane, dlatego też Róża wraz ze swymi współsiostrami rozpoczęła życie świeckie, które w jej przypadku trwało 10 lat. 
Dzięki radzie i pomocy św. Magdaleny Zofii Barat w 1804 r. została członkiem Towarzystwa Najświętszego Serca ("Society of the Sacred Heart of Jesus ", RSCJ) i założycielką pierwszych domów Towarzystwa, a w 1805 r. złożyła tam śluby wieczyste. 
Zmarła 18 listopada 1852 roku mając 83 lata w opinii świętości.
Została beatyfikowana przez papieża Piusa XII 12 maja 1940 roku, a kanonizowana 3 lipca 1988 roku przez papieża Jana Pawła II.

</doc>
<doc id="2363979" url="https://pl.wikipedia.org/wiki?curid=2363979" title="Klejnoty (film)">
Klejnoty (film)

Klejnoty (ang. "Danielle Steel’s „Jewels”") – film telewizyjny z 1992 roku. Adaptacja powieści Danielle Steel o tym samym tytule.
Opis fabuły.
Stany Zjednoczone, lata trzydzieste XX wieku. Zamożna Sarah wychodzi za mąż, nie zdając sobie sprawy z porywczego charakteru narzeczonego. Kiedy prawda wychodzi na jaw, Sarah decyduje się na rozwód. Rodzice zabierają ją do Europy, chcąc by zapomniała o nieudanym związku. Tam w Sarze zakochuje się przystojny książę William Whitfield, członek brytyjskiej rodziny królewskiej. Pokonując opory rodziny, para staje na ślubnym kobiercu. Po ślubie oboje osiedlają się we Francji, gdzie zamieszkują w pięknym zamku. Tam przychodzi na świat ich pierwszy syn, Phillip. Kiedy wybucha II wojna światowa William wraca jednak do Anglii i zaciąga się do wojska. Tymczasem Niemcy zajmują posiadłość Whitfieldów.
Nagrody i nominacje.
Złote Globy 1992:
Nagroda Emmy 1992:

</doc>
<doc id="2363985" url="https://pl.wikipedia.org/wiki?curid=2363985" title="Klejnoty">
Klejnoty



</doc>
<doc id="2364016" url="https://pl.wikipedia.org/wiki?curid=2364016" title="Mój przyjaciel Marsjanin">
Mój przyjaciel Marsjanin

Mój przyjaciel Marsjanin (ang. "My Favorite Martian") – amerykańska komedia fantastycznonaukowa z 1999 roku.
Film oparto na popularnym amerykańskim sitcomie z lat sześćdziesiątych XX wieku pt. "My Favorite Martian".
Treść.
Reporter telewizyjny Tim O’Hara jest świadkiem katastrofy statku kosmicznego. Wypadek przeżył sympatyczny przybysz z Marsa. Tim postanawia mu pomóc naprawić uszkodzony statek i uratować Marsjanina z rąk bezwzględnych naukowców. Marsjanin przybiera postać człowieka i próbuje dostosować się do ziemskich warunków, przedstawiając się jako Martin - wujek Tima.
Odbiór krytyczny.
Film otrzymał negatywne opinie krytyków; serwis Rotten Tomatoes w oparciu o opinie z 42 recenzji przyznał mu wynik 12%.

</doc>
<doc id="2364029" url="https://pl.wikipedia.org/wiki?curid=2364029" title="Shūhei Nishida">
Shūhei Nishida

 – japoński lekkoatleta, specjalista skoku o tyczce, dwukrotny wicemistrz olimpijski z 1932 i 1936.
Na igrzyskach olimpijskich w 1932 w Los Angeles zdobył srebrny medal w skoku o tyczce, przegrywając z Amerykaninem Williamem Millerem. Ustanowił wówczas swój rekord życiowy 4,30 m. Powtórzył ten sukces na igrzyskach olimpijskich w 1936 w Berlinie, gdzie był drugi za Amerykaninem Earlem Meadowsem, a przed swym rodakiem Sueo Ōe (pokonał go w dogrywce).
Nishida zwyciężył również w igrzyskach Dalekiego Wschodu w 1930 w Tokio. Zdobył trzy medale na akademickich mistrzostwach świata: złote w 1930 w Darmstadt i w 1935 w Budapeszcie oraz srebrny w 1928 w Paryżu.
W 1951 na pierwszych igrzyskach azjatyckich w 1951 w Nowym Delhi Nishida zdobył brązowy medal w skoku o tyczce. Miał wówczas 41 lat.
17 października 1929 w Seulu jako pierwszy Japończyk skoczył o tyczce ponad 4 metry (osiągnął wysokość 4,10). Później doprowadził rekord Japonii do wyniku 4,30 (3 sierpnia 1932, Los Angeles).
Ukończył studia na Uniwersytecie Waseda. Po II wojnie światowej był kierownikiem lekkoatletycznej reprezentacji Japonii oraz prezesem japońskiej federacji lekkoatletycznej.

</doc>
<doc id="2364042" url="https://pl.wikipedia.org/wiki?curid=2364042" title="Jej powrót">
Jej powrót

Jej powrót – polski telewizyjny film obyczajowy z 1975 roku, będący adaptacją noweli "Powrót" Josepha Conrada.
Akcja filmu nie toczy się w Londynie XIX wieku, jak w pierwowzorze literackim. Twórcy filmu przenieśli ją do Krakowa dwudziestolecia międzywojennego.
Treść.
Edward – przemysłowiec, dowiaduje się o odejściu żony Emmy. Przeżywa szok. Jednak żona powraca tego samego dnia i oświadcza mu, że go nienawidzi i nim gardzi. Pod wpływem tych wydarzeń Edward zaczyna rewidować swoje dotychczasowe życie.

</doc>
<doc id="2364118" url="https://pl.wikipedia.org/wiki?curid=2364118" title="Gimnastyka na Letnich Igrzyskach Olimpijskich 1952 – poręcz mężczyzn">
Gimnastyka na Letnich Igrzyskach Olimpijskich 1952 – poręcz mężczyzn

Zawody gimnastyczne w poręczach mężczyzn, rozgrywane w ramach Letnich Igrzysk Olimpijskich 1952.

</doc>
<doc id="2364119" url="https://pl.wikipedia.org/wiki?curid=2364119" title="Krasnaja zwiezda">
Krasnaja zwiezda

„Krasnaja zwiezda” (, w tłumaczeniu „czerwona gwiazda”) – radziecka i rosyjska gazeta codzienna założona 1 stycznia 1924 roku, oficjalny organ prasowy Ministerstwa Obrony ZSRR, a od 1992 roku Ministerstwa Obrony Federacji Rosyjskiej.
W ciągu swojej historii gazeta została odznaczona Orderem Lenina, Orderem Rewolucji Październikowej, Orderem Czerwonego Sztandaru i Orderem Czerwonej Gwiazdy.

</doc>
<doc id="2364137" url="https://pl.wikipedia.org/wiki?curid=2364137" title="Larisa Savchenko">
Larisa Savchenko



</doc>
<doc id="2364139" url="https://pl.wikipedia.org/wiki?curid=2364139" title="Panna z mokrą głową (film)">
Panna z mokrą głową (film)

Panna z mokrą głową – polski film dla młodzieży z 1994 roku. Film jest adaptacją powieści Kornela Makuszyńskiego pod tym samym tytułem.
Oprócz wersji kinowej powstał też serial telewizyjny o tym samym tytule.
Film kręcony w Warszawie (m.in. Stare Miasto), Zakopanem (Willa „Koliba”), Radachówce, Turowej Woli i Górze Kalwarii.

</doc>
<doc id="2364147" url="https://pl.wikipedia.org/wiki?curid=2364147" title="Viva (napój)">
Viva (napój)

Viva – peruwiański gazowany napój bezalkoholowy o żółtym kolorze, zawierający kofeinę, produkowany przez spółkę Backus and Johnston. Napój rywalizuje z koncernem produkującym napoje o nazwie Inca Kola. Sprzedawany w butelkach PET o wielkości 500 ml.

</doc>
<doc id="2364151" url="https://pl.wikipedia.org/wiki?curid=2364151" title="Panna z mokrą głową (serial telewizyjny)">
Panna z mokrą głową (serial telewizyjny)

Panna z mokrą głową – polski serial dla młodzieży. Serial jest telewizyjną wersją filmu kinowego "Panna z mokrą głową" zrealizowanego według powieści Kornela Makuszyńskiego.

</doc>
<doc id="2364189" url="https://pl.wikipedia.org/wiki?curid=2364189" title="Karawan">
Karawan



</doc>
<doc id="2364193" url="https://pl.wikipedia.org/wiki?curid=2364193" title="Shuhei Nishida">
Shuhei Nishida



</doc>
<doc id="2364214" url="https://pl.wikipedia.org/wiki?curid=2364214" title="Copa America 2011">
Copa America 2011



</doc>
<doc id="2364216" url="https://pl.wikipedia.org/wiki?curid=2364216" title="Copa America 2001">
Copa America 2001



</doc>
<doc id="2364218" url="https://pl.wikipedia.org/wiki?curid=2364218" title="Copa America 1999">
Copa America 1999



</doc>
<doc id="2364219" url="https://pl.wikipedia.org/wiki?curid=2364219" title="Copa America 1997">
Copa America 1997



</doc>
<doc id="2364220" url="https://pl.wikipedia.org/wiki?curid=2364220" title="Copa America 1995">
Copa America 1995



</doc>
<doc id="2364222" url="https://pl.wikipedia.org/wiki?curid=2364222" title="Peru na Letnich Igrzyskach Olimpijskich 1948">
Peru na Letnich Igrzyskach Olimpijskich 1948

Peru na Letnich Igrzyskach Olimpijskich 1948 w Londynie reprezentowało 41 zawodników, którzy wystąpili w 26 konkurencjach siedmiu sportów. Był to trzeci start peruwiańskich sportowców w letnich igrzyskach olimpijskich.
Najmłodszym zawodnikiem, startującym w reprezentacji Peru na igrzyskach w 1948 roku był Máximo Reyes (19 lat i 204 dni), a najstarszym - Manuel Consiglieri (32 lata i 262 dni). Po raz pierwszy w historii reprezentant Peru zdobył medal olimpijski. Zawodnikiem, który tego dokonał, był Edwin Vásquez – złoty medalista w strzeleckiej konkurencji - pistolet dowolny - 50 metrów.
Boks.
Mężczyźni
Kolarstwo.
Mężczyźni
Koszykówka.
Mężczyźni
Lekkoatletyka.
Mężczyźni
Podnoszenie ciężarów.
Mężczyźni
Strzelectwo.
Mężczyźni
Szermierka.
Mężczyźni

</doc>
<doc id="2364227" url="https://pl.wikipedia.org/wiki?curid=2364227" title="Copa America 1993">
Copa America 1993



</doc>
<doc id="2364229" url="https://pl.wikipedia.org/wiki?curid=2364229" title="Copa America 1991">
Copa America 1991



</doc>
<doc id="2364232" url="https://pl.wikipedia.org/wiki?curid=2364232" title="Copa America 1989">
Copa America 1989



</doc>
<doc id="2364233" url="https://pl.wikipedia.org/wiki?curid=2364233" title="Copa America 1987">
Copa America 1987



</doc>
<doc id="2364234" url="https://pl.wikipedia.org/wiki?curid=2364234" title="Copa America 1983">
Copa America 1983



</doc>
<doc id="2364236" url="https://pl.wikipedia.org/wiki?curid=2364236" title="Copa America 1979">
Copa America 1979



</doc>
<doc id="2364237" url="https://pl.wikipedia.org/wiki?curid=2364237" title="Copa America 1967">
Copa America 1967



</doc>
<doc id="2364238" url="https://pl.wikipedia.org/wiki?curid=2364238" title="Copa America 1963">
Copa America 1963



</doc>
<doc id="2364241" url="https://pl.wikipedia.org/wiki?curid=2364241" title="Copa America 1957">
Copa America 1957



</doc>
<doc id="2364242" url="https://pl.wikipedia.org/wiki?curid=2364242" title="Copa America 1956">
Copa America 1956



</doc>
<doc id="2364243" url="https://pl.wikipedia.org/wiki?curid=2364243" title="Copa America 1955">
Copa America 1955



</doc>
<doc id="2364244" url="https://pl.wikipedia.org/wiki?curid=2364244" title="Copa America 1953">
Copa America 1953



</doc>
<doc id="2364246" url="https://pl.wikipedia.org/wiki?curid=2364246" title="W pętli życia">
W pętli życia

W pętli życia ("Tangle", 2009-2012) – australijski serial telewizyjny nadawany przez stację Showcase od 1 października 2009 roku. W Polsce nadawany jest na kanale Viacom Blink! od 22 lipca 2011 roku.
Opis fabuły.
Serial koncentruje się wokół dwóch rodzin Kovaców i Williamsów, którzy mieszkają na przedmieściach Melbourne.
Niepokój powoduje powrót po dziesięciu latach Nat Manning (Kat Stewart), która wyjechała do Wielkiej Brytanii spróbować swoich sił jako aktorka. Skrywane tajemnice mogą zniszczyć życie im samym, ich znajomym czy dalszej rodzinie.

</doc>
<doc id="2364248" url="https://pl.wikipedia.org/wiki?curid=2364248" title="Copa America 1949">
Copa America 1949



</doc>
<doc id="2364249" url="https://pl.wikipedia.org/wiki?curid=2364249" title="Copa America 1947">
Copa America 1947



</doc>
<doc id="2364250" url="https://pl.wikipedia.org/wiki?curid=2364250" title="Huangpi Nan Lu">
Huangpi Nan Lu

Huangpi Nan Lu () – stacja metra w Szanghaju, na linii 1. Zlokalizowana jest pomiędzy stacjami Renmin Guangchang i Shaanxi Nan Lu. Została otwarta 10 kwietnia 1995.

</doc>
<doc id="2364251" url="https://pl.wikipedia.org/wiki?curid=2364251" title="Copa America 1946">
Copa America 1946



</doc>
<doc id="2364252" url="https://pl.wikipedia.org/wiki?curid=2364252" title="Copa America 1942">
Copa America 1942



</doc>
<doc id="2364253" url="https://pl.wikipedia.org/wiki?curid=2364253" title="Copa America 1941">
Copa America 1941



</doc>
<doc id="2364255" url="https://pl.wikipedia.org/wiki?curid=2364255" title="Copa America 1939">
Copa America 1939



</doc>
<doc id="2364256" url="https://pl.wikipedia.org/wiki?curid=2364256" title="Copa America 1937">
Copa America 1937



</doc>
<doc id="2364257" url="https://pl.wikipedia.org/wiki?curid=2364257" title="Copa America 1935">
Copa America 1935



</doc>
<doc id="2364260" url="https://pl.wikipedia.org/wiki?curid=2364260" title="Copa America 1929">
Copa America 1929



</doc>
<doc id="2364261" url="https://pl.wikipedia.org/wiki?curid=2364261" title="Shaanxi Nan Lu">
Shaanxi Nan Lu

Shaanxi Nan Lu () – stacja metra w Szanghaju, na linii 1 i 10. Zlokalizowana jest pomiędzy stacjami Huangpi Nan Lu, Xintiandi oraz Changshu Lu i Shanghai Tushuguan. Została otwarta 10 kwietnia 1995.

</doc>
<doc id="2364262" url="https://pl.wikipedia.org/wiki?curid=2364262" title="Copa America 1927">
Copa America 1927



</doc>
<doc id="2364263" url="https://pl.wikipedia.org/wiki?curid=2364263" title="Copa America 1926">
Copa America 1926



</doc>
<doc id="2364265" url="https://pl.wikipedia.org/wiki?curid=2364265" title="Jelenia Struga (dopływ Jedlicy)">
Jelenia Struga (dopływ Jedlicy)

Jelenia Struga (niem. "Hirschgraben") – potok, prawy dopływ Jedlicy o długości ok. 2,3 km.
Źródła ma we wschodniej części Karkonoszy, w północnej części Lasockiego Grzbietu, pod szczytem Średniaka. Opływa go od południa i wschodu, po czym płynie na północ. W górnej części Kowar - Podgórzu, wpada do Jedlicy.

</doc>
<doc id="2364266" url="https://pl.wikipedia.org/wiki?curid=2364266" title="Copa America 1925">
Copa America 1925



</doc>
<doc id="2364269" url="https://pl.wikipedia.org/wiki?curid=2364269" title="Niemieckie okręty podwodne typu U-1">
Niemieckie okręty podwodne typu U-1



</doc>
<doc id="2364270" url="https://pl.wikipedia.org/wiki?curid=2364270" title="Copa America 1924">
Copa America 1924



</doc>
<doc id="2364272" url="https://pl.wikipedia.org/wiki?curid=2364272" title="Marwan Chajr ad-Din">
Marwan Chajr ad-Din

Marwan Chajr ad-Din (ur. w 1968 r. w Hasbaji) – libański polityk i ekonomista-bankowiec, druz, jeden z założycieli i przywódców Libańskiej Partii Demokratycznej. W lipcu 2011 roku zastąpił Talala Arslana (prywatnie męża siostry) na stanowisku sekretarza stanu w rządzie Nażiba Mikatiego.

</doc>
<doc id="2364273" url="https://pl.wikipedia.org/wiki?curid=2364273" title="Copa America 1923">
Copa America 1923



</doc>
<doc id="2364274" url="https://pl.wikipedia.org/wiki?curid=2364274" title="Copa America 1922">
Copa America 1922



</doc>
<doc id="2364275" url="https://pl.wikipedia.org/wiki?curid=2364275" title="Copa America 1921">
Copa America 1921



</doc>
<doc id="2364278" url="https://pl.wikipedia.org/wiki?curid=2364278" title="Copa America 1920">
Copa America 1920



</doc>
<doc id="2364279" url="https://pl.wikipedia.org/wiki?curid=2364279" title="Copa America 1919">
Copa America 1919



</doc>
<doc id="2364281" url="https://pl.wikipedia.org/wiki?curid=2364281" title="Copa America 1917">
Copa America 1917



</doc>
<doc id="2364283" url="https://pl.wikipedia.org/wiki?curid=2364283" title="Copa America 1916">
Copa America 1916



</doc>
<doc id="2364285" url="https://pl.wikipedia.org/wiki?curid=2364285" title="Kuźniczy Potok">
Kuźniczy Potok

Kuźniczy Potok – potok w Sudetach Zachodnich o długości ok. 1,3 km, prawy dopływ Jedlicy.
Źródła pod Przełęczą Kowarską, na pograniczu Karkonoszy i Rudaw Janowickich. Płynie na północny zachód, po czym w górnej części Kowar - Podgórzu, wpada do Jedlicy.
Na całej długości stanowi granicę między Karkonoszami (Lasockim Grzbietem) a Rudawami Janowickimi.
Turystyka.
Wzdłuż potoku, jego lewym brzegiem biegnie szlak turystyczny:

</doc>
<doc id="2364292" url="https://pl.wikipedia.org/wiki?curid=2364292" title="Kvam (stacja kolejowa)">
Kvam (stacja kolejowa)

Kvam (norweski: "Kvam stasjon") – stacja kolejowa w Kvam, w gminie Nord-Fron, w regionie Oppland, w Norwegii. Znajduje się na linii Dovrebanen. Została otwarta w 1896 roku, kiedy otwarto linię Eidsvoll - Dombås. Stacja znajduje się 253 metrów nad poziomem morza i położona jest 276,57 km od Oslo Sentralstasjon. 
Ruch pasażerski.
Stacja obsługuje 6 połączeń dziennie z Oslo S i Dombås oraz cztery z Trondheim S.
Obsługa pasażerów.
Poczekalnia, wiata, parking na 25 miejsc, postój taksówek. Odprawa podróznych odbywa się w pociągu.

</doc>
<doc id="2364296" url="https://pl.wikipedia.org/wiki?curid=2364296" title="SAGE (system algebry komputerowej)">
SAGE (system algebry komputerowej)



</doc>
<doc id="2364300" url="https://pl.wikipedia.org/wiki?curid=2364300" title="Sakashita-juku">
Sakashita-juku

 – czterdziesta ósma z 53 stacji szlaku Tōkaidō, położona obecnie w mieście Kameyama, w prefekturze Mie w Japonii.

</doc>
<doc id="2364302" url="https://pl.wikipedia.org/wiki?curid=2364302" title="Port lotniczy Kercz">
Port lotniczy Kercz

Port lotniczy Kercz (IATA: KHC, ICAO: UKFK) – port lotniczy położony 1,5 km na północ od Kerczu, na Krymie, na Ukrainie.

</doc>
<doc id="2364303" url="https://pl.wikipedia.org/wiki?curid=2364303" title="Estadio Heraclio Tapia">
Estadio Heraclio Tapia

Estadio Heraclio Tapia – stadion piłkarski w Huánuco, w Peru. Został otwarty w 1972 roku. Obiekt może pomieścić 20 000 widzów. Swoje spotkania rozgrywa na nim drużyna León Huánuco.

</doc>
<doc id="2364309" url="https://pl.wikipedia.org/wiki?curid=2364309" title="Cmentarz św. Franciszka w Łodzi">
Cmentarz św. Franciszka w Łodzi

Cmentarz rzymskokatolicki św. Franciszka w Łodzi – starszy z dwóch chojeńskich cmentarzy (drugim jest cmentarz św. Wojciecha przy ul. Kurczaki), założony w latach 80. XIX wieku, w związku z likwidacją dotychczasowej nekropolii przy kościele św. Wojciecha. Znajduje się między obecnymi ulicami: Komorniki, Kominową, Chóralną i Rzgowską.
Jedynym wejściem na teren nekropolii jest brama znajdująca się przy ulicy Rzgowskiej 156/158.
Na terenie nekropolii zachowały się liczne nagrobki z okresu międzywojennego, pojedyncze z początku XX wieku oraz wzniesiona w 1928 kaplica cmentarna. Najstarsze zachowane nagrobki pochodzą z 1897 roku.
W okresie okupacji niemieckiej Łodzi podczas II wojny światowej, od 1 czerwca 1942 do 19 stycznia 1945r., był jednym z dwóch cmentarzy (obok pobliskiego cmentarza przy ul. Kurczaki), na którym mogli być chowani wyłącznie Polacy. 
Niektóre osoby pochowane w cmentarzu św. Franciszka.
Wśród pochowanych są m.in.:
W zbiorach Działu Okupacji Muzeum Tradycji Niepodległościowych w Łodzi w oddziale „Radogoszcz” znajduje się kopia ewidencji pochówków na tym cmentarzu (i na cmentarzu przy ul. Kurczaki) w okresie od 1 czerwca 1942 do 19 stycznia 1945, do której został wykonany komputerowy skorowidz, umożliwiający szybkie wyszukanie określonego pochówku w tym okresie.

</doc>
<doc id="2364313" url="https://pl.wikipedia.org/wiki?curid=2364313" title="Karawan (pojazd kupiecki)">
Karawan (pojazd kupiecki)

Karawan (ang. "caravan") - ciężki wóz transportowy, stosowany przez wędrownych kupców. Od karawanu wywodzą się karawany pogrzebowe, których ciąg na pogrzebie tworzył karawanę. 

</doc>
<doc id="2364322" url="https://pl.wikipedia.org/wiki?curid=2364322" title="Love Is a Losing Game">
Love Is a Losing Game

Love Is a Losing Game – singel brytyjskiej piosenkarki soulowej Amy Winehouse, pochodzący z płyty "Back to Black". Premiera singla miała miejsce 7 grudnia 2007, nakładem wydawnictwa muzycznego Island Records. 
Utwór dotarł do 46. miejsca angielskiej listy UK Singles Chart.
Lista utworów.
Opracowano na podstawie materiału źródłowego.

</doc>
<doc id="2364333" url="https://pl.wikipedia.org/wiki?curid=2364333" title="Piszczak">
Piszczak

Piszczak (niem. "Jockelwasser") – potok, lewy dopływ Jedlicy o długości około 3,5 km.
Potok płynie we wschodnich Karkonoszach. Jego źródła znajdują się w północno-wschodniej części Kowarskiego Grzbietu, pomiędzy Czołem na południu a Wołową Górą na północy. Płynie na północny wschód głęboką, zalesioną doliną, przyjmuje lewy dopływ Pluszcz, następnie płynie przez Uroczysko, po czym w górnej części Kowar wpada do Jedlicy.
Szlaki turystyczne.
W dolnym biegu potoku, wzdłuż potoku od ujścia do górnego krańca Uroczyska biegnie niebieski szlak turystyczny z Kowar na Przełęcz Kowarską. W środkowym biegu, powyżej Uroczyska wzdłuż potoku biegnie żółty szlak turystyczny z Uroczyska na Przełęcz Okraj.

</doc>
<doc id="2364345" url="https://pl.wikipedia.org/wiki?curid=2364345" title="Pluszcz (dopływ Piszczaka)">
Pluszcz (dopływ Piszczaka)

Pluszcz (niem. "Freiwasser", "Freienwasser") – potok we wschodnich Karkonoszach (Kowarski Grzbiet) o długości ok. 1,2 km, lewy dopływ Piszczaka.
Źródła ma we wschodniej części Karkonoszy, w północno-wschodniej części Kowarskiego Grzbietu, poniżej Łysej Góry. Płynie na wschód głęboką, zalesioną doliną. Wpada do Piszczaka powyżej Uroczyska, na wysokości ok. 600 m n.p.m.

</doc>
<doc id="2364351" url="https://pl.wikipedia.org/wiki?curid=2364351" title="Peru na Letnich Igrzyskach Olimpijskich 1996">
Peru na Letnich Igrzyskach Olimpijskich 1996

Peru na Letnich Igrzyskach Olimpijskich 1996 w Atlancie reprezentowało 29 zawodników: 14 kobiet i 15 mężczyzn. Najmłodszym reprezentantem tego kraju była siatkarka Lauren Baylon (18 lat 341 dni), a najstarszym strzelec Juan Jorge Giha, Jr (41 lat 95 dni).
Badminton.
Mężczyźni
Boks.
Mężczyźni
Lekkoatletyka.
Mężczyźni
Kobiety
Pływanie.
Mężczyźni
Kobiety
Strzelectwo.
Mężczyźni
Tenis stołowy.
Kobiety
Siatkówka.
Kobiety
Mężczyźni

</doc>
<doc id="2364356" url="https://pl.wikipedia.org/wiki?curid=2364356" title="Celeste Aida">
Celeste Aida

Celeste Aida (z wł. "Niebiańska Aido") – tenorowa aria Radamesa z I aktu opery "Aida" skomponowanej przez Giuseppe Verdiego, do której libretto napisał Antonio Ghislanzoni.
Radames – młody wojownik marzy nie tylko o tym, by okryć się wojenną sławą jako nowy wódz egipskich oddziałów. Mimo iż zakochana jest w nim Amneris – córka faraona, on pragnie miłości jej etiopskiej niewolnicy – Aidy, toteż jego myśli nieustannie błądzą wokół niej. Aida jest córką króla Etiopów – Amonasra, o czym Radames jednak nie wie, ma on zatem wyruszyć przeciwko ojcu swojej ukochanej.
Popularność opery sprawia, że romanca Radamesa stale należy do najważniejszych pieśni w repertuarze (także koncertowym) śpiewaków dysponujących tym typem głosu. Rolę Radamesa podczas światowej prapremiery w Kairze 24 grudnia 1871 śpiewał Pietro Mongini.

</doc>
<doc id="2364358" url="https://pl.wikipedia.org/wiki?curid=2364358" title="Richey James Edwards">
Richey James Edwards

Richard James Edwards (ur. 22 grudnia 1967, zaginął 1 lutego 1995, oficjalnie uznany za zmarłego 23 listopada 2008) – walijski muzyk, kompozytor, autor tekstów i gitarzysta. Były członek formacji Manic Street Preachers. Muzyk zaginął 1 lutego 1995 roku po wymeldowaniu się z londyńskiego hotelu i został uznany za zmarłego 23 listopada 2008 roku. Dziewiąty album zespołu Manic Street Preachers, "Journal for Plague Lovers" wydany 18 maja 2009 roku, zawiera teksty pozostawione przez Edwardsa.

</doc>
<doc id="2364363" url="https://pl.wikipedia.org/wiki?curid=2364363" title="Carlos (miniserial)">
Carlos (miniserial)

Carlos – trzyodcinkowy francusko-niemiecki miniserial telewizyjny z 2010 roku, wyprodukowany przez stację Canal+ France przy współpracy z Sundance Channel. Całość wyreżyserował Olivier Assayas. Fabuła miniserialu skupia się na życiu Ilicha Ramíreza Sáncheza, znanego pod pseudonimami „Carlos”, bądź „Szakal”; słynnego mordercy na zlecenie i terrorysty.
Pięcioipółgodzinny miniserial został wyświetlony podczas 63. Międzynarodowego Festiwalu Filmowego w Cannes w dniu 19 maja 2010 roku, poza Konkursem Głównym. Powstała również skrócona, trzygodzinna wersja filmowa miniserialu.
Polska premiera filmowej wersji miniserialu miała miejsce 24 lipca 2010 roku podczas 10. Międzynarodowego Festiwalu Filmowego „Era Nowe Horyzonty” we Wrocławiu, gdzie film był wyświetlany w sekcji „Panorama”. Następnie w dniu 26 marca 2011 roku na antenie stacji Canal+ Polska nastąpiła premiera telewizyjna filmu; później stacja nadała również trzyodcinkowy miniserial.
Opis fabuły.
Początek lat 70. XX wieku. Ilich Ramírez Sánchez (w tej roli Édgar Ramírez), młody marksista i rewolucjonista wyszkolony przez Ludowy Front Wyzwolenia Palestyny, zaczyna terrorystyczną działalność. Po kilku nieudanych zamachach, światowy rozgłos i sławę zyskuje w 1975 roku, kiedy to nieznani zleceniodawcy zlecają mu poprzez palestyńskiego terrorystę Wadiego Haddada przeprowadzenie zamachu na siedzibę OPEC w Wiedniu i uprowadzenie przebywających tam ministrów. Przypominający Che Guevarę, Carlos, na czele pięcioosobowej grupy bojowników, atakuje budynek organizacji i bierze zakładników.
Obsada.
i inni

</doc>
<doc id="2364364" url="https://pl.wikipedia.org/wiki?curid=2364364" title="Sierre">
Sierre

Sierre (niem. "Siders") – miasto w Szwajcarii położone w dolinie rzeki Rodan w kantonie Valais/Wallis. Stolica dystryktu Sierre.
Jest miastem dwujęzycznym (za sprawą mniejszości niemieckojęzycznej), jednym z trzech oficjalnych dwujęzycznych miast Szwajcarii. Leży na styku obszaru francusko i niemieckojęzycznego.
Przez miasto przebiega autostrada nr 9 oraz linia kolejowa Martigny-Brig. Funkcjonuje tu najdłuższa na świecie kolej linowo-terenowa – Montana-Vermala.

</doc>
<doc id="2364365" url="https://pl.wikipedia.org/wiki?curid=2364365" title="Siders">
Siders



</doc>
<doc id="2364366" url="https://pl.wikipedia.org/wiki?curid=2364366" title="Malina (dopływ Jedlicy)">
Malina (dopływ Jedlicy)

Malina (niem. "Forstlangwasser", "Hofgrund") – potok, lewy dopływ Jedlicy o długości 6,5 km.
Potok płynie we wschodnich Karkonoszach. Jego źródła znajdują się w północnej części Kowarskiego Grzbietu, pomiędzy Czołem a Skalnym Stołem. Płynie łukiem, najpierw na północ, później na północny wschód głęboką, zalesioną doliną, w Krzaczynie, wypływa na obszar Kotliny Jeleniogórskiej, płynie odkrytym terenem, po czym poniżej Kowar wpada do Jedlicy.
Szlaki turystyczne.
Potok przecinają trzy szlaki turystyczne:

</doc>
<doc id="2364367" url="https://pl.wikipedia.org/wiki?curid=2364367" title="Chaupi Orco">
Chaupi Orco

Chaupi Orco − jeden ze szczytów pasma Cordillera Apolobamba (Andy), znajdujący się na granicy Peru i Boliwii.
Jego wysokość to 6044 m n.p.m.

</doc>
<doc id="2364368" url="https://pl.wikipedia.org/wiki?curid=2364368" title="Chopicalqui">
Chopicalqui

Chopicalqui − jeden ze szczytów pasma Cordillera Blanca (Andy Peruwiańskie), znajdujący się na terenie Peru.
Jego wysokość to 6354 m n.p.m.

</doc>
<doc id="2364369" url="https://pl.wikipedia.org/wiki?curid=2364369" title="Eliasz (serial animowany)">
Eliasz (serial animowany)

Eliasz (nor. "Elias", 2005-2009) – norweski serial animowany będący ekranizacją serii książek Alfa Knutsena i Sigurda Slåttebrekka o łodzi ratunkowej imieniem Eliasz. Polska premiera serialu na DVD odbyła się 17 października 2007 roku. Jego dystrybutorem na terenie polskim jest Monolith. 
Opis fabuły.
Serial opowiada o przygodach łodzi ratunkowej Eliaszu, który podróżując po morzu, pomaga dzieciom.
Wersja polska.
Udźwiękowienie wersji polskiej: na zlecenie Epelpol Entertainment – Tomasz Niezgoda
Wystąpili:
i inni

</doc>
<doc id="2364370" url="https://pl.wikipedia.org/wiki?curid=2364370" title="Iraquara">
Iraquara

Iraquara – miasto i gmina w Brazylii, w stanie Bahia. Znajduje się w mezoregionie Centro Norte Baiano i mikroregionie Irecê.

</doc>
<doc id="2364375" url="https://pl.wikipedia.org/wiki?curid=2364375" title="Irecê">
Irecê

Irecê – miasto i gmina w Brazylii, w stanie Bahia. Znajduje się w mezoregionie Centro Norte Baiano i mikroregionie Irecê.

</doc>
<doc id="2364376" url="https://pl.wikipedia.org/wiki?curid=2364376" title="João Dourado">
João Dourado

João Dourado – miasto i gmina w Brazylii, w stanie Bahia. Znajduje się w mezoregionie Centro Norte Baiano i mikroregionie Irecê.

</doc>
<doc id="2364378" url="https://pl.wikipedia.org/wiki?curid=2364378" title="Jussara (Bahia)">
Jussara (Bahia)

Jussara – miasto i gmina w Brazylii, w stanie Bahia. Znajduje się w mezoregionie Centro-Norte Baiano i mikroregionie Irecê.

</doc>
<doc id="2364379" url="https://pl.wikipedia.org/wiki?curid=2364379" title="Stacja Narciarska Koninki">
Stacja Narciarska Koninki

Stacja Narciarska Koninki – ośrodek narciarski w Gorcach na wschodnim zboczu góry Tobołów (994 m n.p.m.). Znajduje się na krańcu wsi Koninki, która jest przysiółkiem sołectwa Poręby Wielkiej w Gminie Niedźwiedź.
Narciarstwo i turystyka.
Kolej i Wyciągi.
Stacja narciarska Koninki dysponuje:
w dolnej części zbocza, na Polanie Hucisko (nazwa pochodzi od istniejącej tu w XVIII wieku huty szkła):
w górnej części zbocza, na Polanie Starmaszka:
Zjazdowe trasy narciarskie.
Stacja dysponuje ponad 2 km tras narciarskich:
Wyciąg krzesełkowy na Tobołów jest czynny przez cały rok, służy zarówno turystom jak i narciarzom. Poza sezonem – tylko dla grup turystycznych, po wcześniejszym umówieniu telefonicznym.
Trasa (A) jest homologowana przez FIS. Homologacja dotyczy slalomu i slalomu giganta dla obu płci i jest ważna do listopada 2022 roku.
Narciarskie trasy biegowe.
Najdłuższa trasa biegnie z Turbacza przez Obidowiec, Suhorę, Tobołów do Koninek.
Do ruchu narciarskiego dopuszczono również następujące trasy:
Rowerowy freeride.
Ostatnio Tobołów stał się również jednym z ważniejszych ośrodków kolarstwa górskiego w Polsce. Na stokach Tobołowa i Tobołczyka poprowadzono kilka tras zjazdowych dla kolarzy górskich, którzy tutaj trenują m.in. zjazd na szybkość (freeride). Na trasach zamontowano drewniane pomosty do skoków, są naturalne terenowe „hopki” i inne typowe dla tego sportu terenowe przeszkody. Wyciąg krzesełkowy przewozi w górę również kolarzy z rowerami.
Ośrodek i pozostała infrastruktura.
Stacja narciarska dysponuje również ośrodkiem wypoczynkowym (Ostoja Górska Koninki). Jest on wyposażony w 153 miejsca noclegowe.
Ponadto znajdują się tu:
Stacja jest członkiem Stowarzyszenia Polskie stacje narciarskie i turystyczne.
Wyciągiem krzesełkowym wjeżdżają również na Tobołów astronomowie udający się do pracy w obserwatorium astronomicznym na Suhorze. Tędy również wędrują turyści w kierunku Gorczańskiego Parku Narodowego.
Z Koninek wiedzie najkrótsza droga (ok. 20 minut) Muzeum Biograficznego Władysława Orkana „Orkanówka” w Porębie Wielkiej.
Historia.
Początki.
W latach 70. XX wieku w dolinie Potoku Olszowego, na krańcu wsi Koninki, w pobliżu Polany Hucisko (650 m n.p.m.) wybudowano duży ośrodek wczasowy Huty Lenina. Przy nim oddano do użytku w 1982 roku ośrodek narciarski z koleją krzesełkową na Tobołów i czterema wyciągami orczykowymi.
Obecnie właścicielem stacji jest Józef Pasek.
Przemiany w latach 2011–2012.
Corocznie odbywają się tutaj amatorskie ogólnopolskie zawody prowadzone przez Katolickie Stowarzyszenie Młodzieży. W styczniu 2011 roku została zorganizowana pierwsza spartakiada narciarsko-snowboardowa.
Przed sezonem 2011/2012 zainstalowano oświetlenie najdłuższej trasy A.
W sezonie 2011/2012 również Stacja Narciarska Zarabie Sport w Myślenicach stała się własnością Józefa Paska, dzięki czemu obie stacje od tego sezonu są objęte wspólnym karnetem. Od 18 grudnia 2012 roku jeden wspólny karnet obejmuje również trzeci ośrodek narciarski: Ski Lubomierz.
Konflikt ekologiczny.
Ekolodzy zarzucają właścicielowi ośrodka, że od września 2011 r. bez wymaganych prawem decyzji administracyjnych zrealizował przedsięwzięcie na zboczach góry Tobołów polegające na: nielegalnej wycince drzew, wykonaniu robót ziemnych związanych z profilowaniem trasy, wybudowaniu instalacji elektrycznej, wybudowaniu instalacji naśnieżania nartostrady, wybudowaniu instalacji oświetlenia nartostrady. Prace ziemne zniszczyły siedliska cennych przyrodniczo muraw i łąk, a funkcjonowanie wyciągu narciarskiego ze sztucznym oświetleniem i naśnieżanie powoduje m.in.: przecięcie jednego z głównych korytarzy ekologicznych Polski, zwiększenie poziomu hałasu – przepłoszenie zwierząt, negatywny wpływ na dobową rytmikę negatywny wpływ na ptaki zwłaszcza sowy, możliwość zaburzenia stosunków wodnych przez pobór wody do naśnieżania. W sierpniu 2012 r. Prokuratura Rejonowa w Limanowej skierowała do sądu akt oskarżenia przeciwko inwestorowi oskarżając go o popełnienie przestępstwa z art. 181 § 2 kk dotyczącego powodowania istotnej szkody w świecie roślin i zwierząt. Toczą się też postępowania administracyjne w sprawie ewentualnej samowoli budowlanej i szkody w środowisku.

</doc>
<doc id="2364380" url="https://pl.wikipedia.org/wiki?curid=2364380" title="Lapão">
Lapão

Lapão – miasto i gmina w Brazylii, w stanie Bahia. Znajduje się w mezoregionie Centro Norte Baiano i mikroregionie Irecê.

</doc>
<doc id="2364382" url="https://pl.wikipedia.org/wiki?curid=2364382" title="Mulungu do Morro">
Mulungu do Morro

Mulungu do Morro – miasto i gmina w Brazylii, w stanie Bahia. Znajduje się w mezoregionie Centro Norte Baiano i mikroregionie Irecê.

</doc>
<doc id="2364383" url="https://pl.wikipedia.org/wiki?curid=2364383" title="Mieczysław Meissner">
Mieczysław Meissner

Mieczysław Alfons Meissner (ur. 23 października 1877 w Emmowie (nazwa obowiązująca w latach 1815-1918 w zaborze pruskim, obecnie Rzepiszyn), zm. 7 stycznia 1938 w Grabowie nad Prosną) – polski ksiądz katolicki, społecznik. Zasłużony proboszcz średzkiej kolegiaty, organizator powstania wielkopolskiego na terenie Środy Wielkopolskiej. Pochowany na tamtejszym cmentarzu w kwaterze powstańców wielkopolskich. W 2001 r. został wybrany przez Średzian człowiekiem stulecia.
Życiorys.
Dzieciństwo i studia.
Urodził się w Emmowie (obecnie Rzepiszyn) koło Kruszwicy, 
Był najstarszym synem, jednym z czternaściorga dzieci Kazimiery z domu Hundt i Wojciecha Meissnera, właściciela folwarków Emmowo i Sławsk Wielki, uczestnika powstania styczniowego (1863), do którego przyłączył się wraz z kolegami z gimnazjum. Dziadek Mieczysława Meissnera, Andrzej, był uczestnikiem powstania listopadowego (1830). Jego młodszymi braćmi byli Czesław Meissner i Alfred.
Mieczysław Meissner uczęszczał do poznańskiego Gimnazjum św. Marii Magdaleny, gdzie nawiązał kontakty z konspiracyjnymi organizacjami młodzieży gimnazjalnej w zaborze pruskim; wspólnie m.in. ze Stefanem Rowińskim doprowadził do ich zjednoczenia i został ich naczelnym prezesem.
W roku 1900 zdał maturę i rozpoczął studia filozoficzno-teologiczne; studiował w Poznaniu i Gnieźnie.
Okres przed wybuchem I wojny światowej.
Po otrzymaniu 13 grudnia 1903 święceń kapłańskich, objął wikariat w Babimoście, gdzie przez trzy lata realizował otrzymane zadanie polonizowania parafii. Od roku 1906 przebywał w Poznaniu, będąc w latach 1906–1911 kolejno: wikariuszem, penitencjarzem i kaznodzieją katedralnym, a od roku 1911 – kaznodzieją gremialnym przy Kolegiacie św. Marii Magdaleny.
W roku 1907 współtworzył Związek Katolicko-Polskich Towarzystw Dobroczynnych w Wielkim Księstwie Poznańskim, a następnie pełnił funkcję sekretarza generalnego tej organizacji, m.in. gromadząc jej fundusze. W roku 1909 bez zgody zarządu Związku wykorzystał 3200 tys. marek na cele nowej organizacji – Dom Dobroczynności, w ramach której założył zakłady-przytułki dla wdów po polskich działaczach oraz dla pracujących dziewcząt i „Zakład dla dzieci kalekich im. Saturnina Gąsiorowskiego”. W zakładach zatrudniał polskie zakonnice, co chroniło je przed wysiedleniem w głąb Niemiec.
Od roku 1912 był proboszczem Kolegiaty w Środzie Wielkopolskiej i przywódcą ruchu narodowego w tej miejscowości. Konsekwentnie starał się o nadanie polskiego charakteru urzędom, tworząc „republikę średzką”.
I wojna światowa.
Po wybuchu I wojny światowej Mieczysław Meissner skutecznie chronił Polaków przed wcieleniem do pruskiej armii (dzięki dobrym stosunkom towarzyskim z lokalnymi pruskimi władzami) oraz utrzymywał konspiracyjne kontakty z przedstawicielami Narodowej Demokracji, m.in. Marianem Seydą. Gdy wybuchła rewolucja listopadowa roku 1918 utworzył w Środzie polską Radę Robotników i Żołnierzy, a następnie został prezesem Powiatowej Rady Ludowej. Był organizatorem 1 Kompanii Średzkiej i starostą średzkim (do połowy stycznia 1919).
Dwudziestolecie międzywojenne.
Był delegatem na Polski Sejm Dzielnicowy w Poznaniu w 1918 roku.
Po zakończeniu I wojny światowej Mieczysław Meissner m.in.:
oraz podejmował inne akcje społeczne (m.in. budowę kolonii robotniczej, założenie gimnazjum i in.).
Równocześnie prowadził wystawne życie i wzbogacał dużą prywatną kolekcję obrazów, co doprowadziło do konfliktów z parafianami i spowodowało przeniesienie przez władze duchowne do parafii w Grabowie nad Prosną (kwiecień 1936), gdzie zmarł w roku 1938. Został uroczyście pochowany 11 stycznia 1938 (zgodnie z jego wolą) w grobach powstańców wielkopolskich w Środzie Wielkopolskiej. Mowę żałobną w średzkiej kolegiacie wygłosił ksiądz Arnold Marcinkowski.

</doc>
<doc id="2364384" url="https://pl.wikipedia.org/wiki?curid=2364384" title="Presidente Dutra">
Presidente Dutra

Presidente Dutra – miasto i gmina w Brazylii, w stanie Bahia. Znajduje się w mezoregionie Centro Norte Baiano i mikroregionie Irecê.

</doc>
<doc id="2364385" url="https://pl.wikipedia.org/wiki?curid=2364385" title="Granicznik (dopływ Kaczej)">
Granicznik (dopływ Kaczej)

Granicznik (niem. ) – potok, lewostronny dopływ Kaczej o długości ok. 2,5 km.
Potok płynie w Karkonoszach. Jego źródła znajdują się w na północnym zboczu Smogorni. Płynie na północ, z lekkim odchyleniem ku wschodowi. W Borowicach, na wysokości ok. 645 m n.p.m. łączy się z Borówką, a niżej na wysokości ok. 630 m n.p.m. z Jodłówką i Jelenim Potokiem, tworząc Kaczą.
W dolnym biegu, powyżej ujścia, przecinają go dwa szlaki turystyczne:

</doc>
<doc id="2364386" url="https://pl.wikipedia.org/wiki?curid=2364386" title="São Gabriel (Bahia)">
São Gabriel (Bahia)

São Gabriel – miasto i gmina w Brazylii, w stanie Bahia. Znajduje się w mezoregionie Centro-Norte Baiano i mikroregionie Irecê.

</doc>
<doc id="2364389" url="https://pl.wikipedia.org/wiki?curid=2364389" title="Souto Soares">
Souto Soares

Souto Soares – miasto i gmina w Brazylii, w stanie Bahia. Znajduje się w mezoregionie Centro Norte Baiano i mikroregionie Irecê.

</doc>
<doc id="2364393" url="https://pl.wikipedia.org/wiki?curid=2364393" title="Acucocha">
Acucocha

Acucocha – peruwiańskie jezioro. Znajduje się w dystrykcie Tinyahuarco, w regionie Pasco, w odległości około 27 kilometrów od Tinyahuarco.

</doc>
<doc id="2364394" url="https://pl.wikipedia.org/wiki?curid=2364394" title="Uibaí">
Uibaí

Uibaí – miasto i gmina w Brazylii, w stanie Bahia. Znajduje się w mezoregionie Centro Norte Baiano i mikroregionie Irecê.

</doc>
<doc id="2364399" url="https://pl.wikipedia.org/wiki?curid=2364399" title="Mezoregion Piracicaba">
Mezoregion Piracicaba

Mezoregion Piracicaba – mezoregion w brazylijskim stanie São Paulo, skupia 26 gmin zgrupowanych w trzech mikroregionach. Liczy 9.067,3 km² powierzchni.

</doc>
<doc id="2364400" url="https://pl.wikipedia.org/wiki?curid=2364400" title="Józef Paderewski">
Józef Paderewski

Józef Paderewski (ur. 1871 w Sudyłkowie, zm. 1958 w Bydgoszczy) – nauczyciel gimnazjalny w Bydgoszczy, brat przyrodni Ignacego Jana Paderewskiego.
Życiorys.
Urodził się 1 kwietnia 1871 r. w Sudyłkowie na Wołyniu. Był synem Jana i jego drugiej żony Anny z Tańkowskich, bratem (przyrodnim) Ignacego Jana Paderewskiego, znakomitego pianisty, kompozytora i polityka. Odziedziczył po ojcu uzdolnienia muzyczne, grał na fortepianie. Ukończył studia na wydziale matematyki Uniwersytetu w Kijowie. Na drugim roku studiów stracił ojca i odtąd musiał pracować na swoje utrzymanie.
Od 1898 r. pracował jako nauczyciel matematyki i fizyki w rosyjskim szkolnictwie państwowym (rządowe gimnazjum żeńskie w Połtawie na Ukrainie; do 1918) i w prywatnym szkolnictwie polskim (szkoły średnie w Połtawie i Żytomierzu, prowadzone przez Towarzystwo Pomocy Ofiarom Wojny i Macierz Szkolną).
We wrześniu 1921 r. przeniósł się do Polski. Początkowo był etatowym nauczycielem w Gimnazjum Państwowym im. T. Kościuszki w Łucku, następnie asystentem w obserwatorium magnetycznym w Świdrze k. Warszawy i jednocześnie nauczycielem fizyki w gimnazjum miejskim w Otwocku. W lipcu 1926 r. zwrócił się z prośbą do magistratu miasta Bydgoszczy o zatrudnienie go w miejscowych gimnazjach.
Od września 1926 r. uczył matematyki i fizyki w Gimnazjum im. Mikołaja Kopernika i Miejskim Katolickim Gimnazjum Żeńskim w Bydgoszczy. W latach 30. wykładał również akustykę w Miejskim Konserwatorium Muzycznym w Bydgoszczy. Jednak jego zabiegi o stały etat zakończyły się niepowodzeniem. Paderewski był ceniony przez dyrektora gimnazjum Wandę Rolbieską, która stwierdziła w 1931 r.: 
30 września 1938 r., po ukończeniu 65 lat i 40 latach służby nauczycielskiej, przeszedł na emeryturę. Jego 12-letnia praca pedagogiczna w Bydgoszczy została bardzo wysoko oceniona przez dyrekcję Miejskiego Katolickiego Gimnazjum Żeńskiego. Podkreślano, iż Za długoletnią służbę otrzymał brązowy medal nadany w 1938 r. przez wojewodę pomorskiego.
Lata wojny i okupacji przeżył w Bydgoszczy. Uczył na tajnych kompletach, udzielając lekcji bezpłatnie. Z chwilą wkroczenia Niemców do Bydgoszczy znalazł się jako profesor gimnazjum, a także przez swoje pokrewieństwo z Ignacym Janem – w sytuacji zagrożenia represjami lub wywiezieniem do obozu koncentracyjnego. W tej sytuacji, za namową przyjaciół przyjął ukraińską grupę narodowościową.
Po 1945 r. podeszły wiek uniemożliwiał mu podjęcie pracy pedagogicznej. Żył w Bydgoszczy w skromnych warunkach. Zmarł 30 marca 1958 r. Po śmierci, jego żona przekazała bydgoskiemu Muzeum Okręgowemu im. Leona Wyczółkowskiego przechowywane w domu pamiątki po Paderewskim-pianiście, a także testament Ignacego Jana.
Rodzina.
Józef Paderewski był żonaty ze Stanisławą z Tańkowskich. Ślub odbył się w 1957 r. w Bydgoszczy.

</doc>
<doc id="2364403" url="https://pl.wikipedia.org/wiki?curid=2364403" title="Mezoregion Macro Metropolitana Paulista">
Mezoregion Macro Metropolitana Paulista

Mezoregion Macro Metropolitana Paulista – mezoregion w brazylijskim stanie São Paulo, skupia 36 gmin zgrupowanych w czterech mikroregionach. Liczy 12.338,3 km² powierzchni.

</doc>
<doc id="2364406" url="https://pl.wikipedia.org/wiki?curid=2364406" title="Komisja Prawdy i Pojednania (Peru)">
Komisja Prawdy i Pojednania (Peru)

Komisja Prawdy i Pojednania (hiszp. Comisión de la Verdad y Reconciliación) – komisja powołana przez tymczasowego prezydenta Peru Valentína Paniagua po ucieczce z kraju prezydenta Alberto Fujimoriego. Celem komisji było zbadanie przebiegu konfliktów wewnętrznych w Peru w latach 1980–2000, ustalić dokładny przebieg wydarzeń w tym okresie, wskazać osoby odpowiedzialne za popełnione akty łamania praw człowieka oraz przyczynić się do umocnienia pokoju i pojednania w społeczeństwie peruwiańskim.
Okoliczności powołania komisji.
W latach 1980–2000 ze szczególną siłą w Peru rozgrywał się zbrojny konflikt wewnętrzny między wojskiem i policją państwową oraz Grupami Samoobrony a terrorystycznymi organizacjami radykalnej lewicy: Świetlistym Szlakiem i Ruchem Rewolucyjnym im. Tupaca Amaru. 
Komisja Prawdy i Pojednania została powołana przez Rząd Tymczasowy Valentína Paniagua 4 czerwca 2001. Jego dekret został potwierdzony i uzupełniony przez prezydenta Peru Alejandro Toledo 4 września tego samego roku. Komisja miała za zadanie przestudiować wydarzenia, do jakich doszło w Peru między majem 1980 a listopadem 2000.
Efekty pracy.
W ciągu szesnastu miesięcy działania Komisja Prawdy i Pojednania zebrała ok. 17 tys. zeznań, dokumentując 11500 wydarzeń, w czasie których złamane zostały prawa człowieka. W czasie organizowanych przez instytucję publicznych przesłuchań osoby, które przeżyły konflikt lub krewni jego ofiar opisali ponad 400 takich sytuacji, z czego ponad 300 stanowiło poważne przypadki złamania praw człowieka. Komisja zidentyfikowała ponad 4600 cmentarzy na całym terytorium Peru, potwierdzając istnienie ponad 2200.
W raporcie końcowym Komisji Prawdy i Pojednania zawarto wnioski dotyczące całokształtu konfliktu wewnętrznego w Peru. Według raportu ustalono 23969 przypadków śmierci lub zaginięcia bez śladu wskutek walk. Z tych samych ustaleń wynika, że za 54% z tych przypadków odpowiedzialny był Świetlisty Szlak, 36% - siły wojskowe i policyjne, 1,5% - Ruch Rewolucyjny im. Tupaca Amaru.

</doc>
<doc id="2364407" url="https://pl.wikipedia.org/wiki?curid=2364407" title="Mezoregion Vale do Paraíba Paulista">
Mezoregion Vale do Paraíba Paulista

Mezoregion Vale do Paraíba Paulista – mezoregion w brazylijskim stanie São Paulo, skupia 39 gmin zgrupowanych w sześciu mikroregionach. Liczy 16.212,6 km² powierzchni.

</doc>
<doc id="2364415" url="https://pl.wikipedia.org/wiki?curid=2364415" title="Trolejbusy w Mohylewie">
Trolejbusy w Mohylewie

Trolejbusy w Mohylewie – system komunikacji trolejbusowej działający w białoruskim mieście Mohylew.
W 1966 rozpoczęto budowę zajezdni trolejbusowej. Uruchomienie trolejbusów nastąpiło 19 stycznia 1970.
Linie.
W Mohylewie istnieje 12 linii trolejbusowych:
Tabor.
W 1970 w eksploatacji znajdowało się 18 trolejbusów ZiU-5. Obecnie w mieście są 129 trolejbusy:

</doc>
<doc id="2364416" url="https://pl.wikipedia.org/wiki?curid=2364416" title="GitHub">
GitHub

GitHub – hostingowy serwis internetowy przeznaczony do projektów programistycznych wykorzystujących system kontroli wersji Git. Stworzony został przy wykorzystaniu frameworka Ruby on Rails i języka Erlang. Serwis działa od kwietnia 2008 roku. GitHub udostępnia darmowy hosting programów open source i prywatnych repozytoriów (część funkcji w ramach prywatnych repozytoriów jest płatna). W czerwcu 2018 ogłoszono, iż serwis zostanie przejęty przez przedsiębiorstwo Microsoft za kwotę 7,5 miliarda dolarów.
W maju 2019 roku GitHub informuje, że ma około 37 milionów użytkowników i więcej niż 100 milionów repozytoriów (w tym co najmniej 28 milionów repozytoriów publicznych).
Funkcje GitHuba.
Kilka z funkcji, które występują w systemie GitHub:
GitHub Gist.
GitHub udostępnia usługę "GitHub Gist", służącą do szybkiego tworzenia pojedynczych plików zawierających najczęściej kod.
Możliwości usługi:
GitHub Pages.
Ponadto GitHub udostępnia usługę zwaną "GitHub Pages", służącą do szybkiego tworzenia stron internetowych, których kod jest opublikowany w ramach repozytoriów Gita umieszczonych w serwisie. Usługa Github Pages opiera się na systemie Jekyll napisanym na języku Ruby
Możliwości usługi:
Archiwum, które ma przetrwać tysiąc lat.
W 2020 roku GitHub poinformował, że udało się zarchiwizować otwarty kod źródłowy z serwisu na rolkach fotoczułego filmu, piqlFilm, które jest w stanie odczytać człowiek przez szkło powiększające i komputer. 
Archiwum zajmuje 21 TB i zostało umieszczone w przygotowanym schronie, w podziemnej kopalni w Svalbardzie, Norwegii, jako część Światowego Archiwum Arktycznego.

</doc>
<doc id="2364420" url="https://pl.wikipedia.org/wiki?curid=2364420" title="Andreas Franz">
Andreas Franz

Andreas Franz (ur. 12 stycznia 1954 w Quedlinburgu, zm. 13 marca 2011) – niemiecki pisarz, autor powieści kryminalnych i detektywistycznych.
Uważany jest za jednego z najlepszych niemieckich autorów tego gatunku. Karierę literacką rozpoczął w 1997 książką "Der Finger Gottes", a książka stała się bestsellerem. Jego dorobek obejmuje 19 powieści, ich łączny nakład szacuje się na 5,5 miliona egzemplarzy. Franz zanim został pisarzem, pracował w różnych branżach, m.in. jako perkusista, kierowca ciężarówki, potem jako tłumacz.
Andreas Franz był żonaty od 1974 i miał pięcioro dzieci. Jego ostatnie miejsce zamieszkania to Hattersheim. Pisarz zmarł nieoczekiwanie 13 marca 2011 z powodu niewydolności serca.
Książki.
seria Julia Durant.
Miejsce akcji: Frankfurt nad Menem
seria Peter Brandt.
Miejsce akcji: Offenbach
Kieler Reihe, Sören Henning i Lisa Santos.
Miejsce akcji: Kilonia
Polscy wydawcy.
W Polsce książki wydaje wydawnictwo Świat Książki (seria z Julią Durant) i wydawnictwo Buchmann w serii „Fabryka Kryminału”.

</doc>
<doc id="2364421" url="https://pl.wikipedia.org/wiki?curid=2364421" title="Puchar Belgii w piłce siatkowej mężczyzn (2011/2012)">
Puchar Belgii w piłce siatkowej mężczyzn (2011/2012)

Puchar Belgii w piłce siatkowej mężczyzn 2011/2012 (niderl. Beker van België 2010/2011) – 41. sezon rozgrywek o siatkarski Puchar Belgii odbywających się od 1968 roku. Zainaugurowane zostały 3 września 2011 roku i trwały do 12 lutego 2012 roku. Brały w nich udział kluby z Ligi A, Ligi B i Eerste Nationale.
Rozgrywki składały się z sześciu rund. W 1/32 finału rywalizowały ze sobą drużyny z Eerste Nationale i Ligi B. Zwycięzcy dołączyli do dwóch rozstawionych zespołów z Ligi B. W 1/8 finału do rozgrywek dołączyły drużyny z Ligi A. Ćwierćfinały i półfinały rozgrywane były na zasadzie dwumeczów.
Finał odbył się 12 lutego 2012 roku w Lotto Arena w Antwerpii. Puchar Belgii zdobył klub .

</doc>
<doc id="2364424" url="https://pl.wikipedia.org/wiki?curid=2364424" title="White trash">
White trash

White trash – termin używany w angielszczyźnie amerykańskiej jako pejoratywne określenie białych obywateli Stanów Zjednoczonych usytuowanych najniżej w hierarchii klas społecznych. Charakteryzują się oni brakiem wykształcenia i niskimi dochodami, co skutkuje kiepską sytuacją materialną. "White trash" często utożsamiani są z zachowaniami dysfunkcjonalnymi i aspołecznymi.
Przykłady w kulturze.
Los Białego Amerykanina, któremu się nie spełnił „american dream” jest wykorzystywany w kulturze masowej.

</doc>
<doc id="2364425" url="https://pl.wikipedia.org/wiki?curid=2364425" title="Tadd Dameron">
Tadd Dameron

Tadd Dameron, właśc. Tadley Ewing Peake Dameron (ur. 21 lutego 1917 w Cleveland, zm. 8 marca 1965 w Nowym Jorku) – amerykański pianista, aranżer i kompozytor jazzowy. Był pierwszym aranżerem, który przeniósł nowatorskie koncepcje stylu bebop na grunt instrumentacji orkiestrowej. Prekursor modern jazzu.
Biografia i kariera.
Pochodził z bardzo muzykalnej rodziny. "Moja matka grała na fortepianie. Ojciec grał na fortepianie i śpiewał. Brat grał na alcie. Grały też moje wszystkie ciotki i kuzyni. I, oczywiście, stryj – na gitarze i kontrabasie". Starszy brat Tadda, Caesar, był największym entuzjastą jazzu w rodzinie i przynosił do domu płyty Fletchera Hendersona i Duke'a Ellingtona, dwóch czołowych aranżerów ery swingu. Caesar także – w tajemnicy przed rodzicami – zabierał nastoletniego Tadda do nocnego klubu „Columbus”, żeby ten mógł zagrać jeden lub dwa utwory z tamtejszym zespołem, The Snake White Band. Muzyk Andy Anderson tak ocenił młodego pianistę: "Chłopak grał jednocześnie wszystkimi dziesięcioma palcami, z których każdy wydobywał inną nutę – to było coś niebywałego".
Tadd zamierzał zostać lekarzem. Jednakże trębacz Freddie Webster, kolega z Central High School, do której obaj chodzili, namówił go do gry w zespole i Tadd po niedługim czasie porzucił plany medyczne na rzecz jazzu. Mając 21 lat był już stałym aranżerem swingowej The Jeter-Pillars Orchestra. Również komponował. We wczesnym okresie kariery napisał m.in. utwory: "Good Bait" i "Lady Bird", które stały się standardami jazzowymi. Po epizodach zawodowych w Chicago i Nowym Jorku, w 1940 przyjechał do Kansas City, gdzie pisał aranżacje dla zespołu Harlana Leonarda – Rockets, konkurującego wówczas z orkiestrą Counta Basiego. Gdy po kłótni z Leonardem odszedł z zespołu Charlie Parker i wyjechał do Nowego Jorku, wkrótce jego śladem podążył Dameron. Niemal od razu znalazł swoje miejsce w „kuźni bebopu”, klubie „Minton's Playhouse”. W 1942 – podczas jednej ze słynnych mintonowskich jam sessions – grający na fortepianie Dameron, eksperymentował ze swoimi nowatorskimi pomysłami harmonicznymi. Zachwycony nimi Dizzy Gillespie natychmiast zaproponował mu współpracę, o którą wkrótce zabiegali następni luminarze jazzu.
Przystąpienie Stanów Zjednoczonych do II wojny światowej spowodowało, że wielu jazzmenów przywdziało wojskowe mundury. Choć Dameron nie znalazł się w szeregach armii, do końca wojny pracował w fabryce broni i tylko okazjonalnie zajmował się muzyką. W 1946 powrócił jednak do niej w pełnym wymiarze. Dostarczał swoje kompozycje Charliemu Parkerowi i wykonawcom z jego kręgu, pisał aranżacje dla big-bandów Jimmiego Lunceforda, Colemana Hawkinsa i Sary Vaughan. W 1947 wielkonakładowy miesięcznik „Esquire” uznał go za „Najlepszego nowego aranżera jazzowego”. Kiedy również Dizzy Gillespie założył big-band, Dameron jako jego główny aranżer zastosował koncepcje bebopu w instrumentacjach przeznaczonych dla dużego aparatu wykonawczego. Wzorem Ellingtona, który tworzył rozbudowane formy orkiestrowe, Dameron skomponował dla big-bandu Gillespiego swego rodzaju symfonię bebopową, pt. "Soulphony", której premierowe wykonanie miało miejsce w Carnegie Hall w 1948. W tym czasie prowadził także aktywną działalność jako wykonawca. Sformował sekstet, którego występy w klubie „The Royal Roost” na Broadwayu, przyciągały rzesze młodych adeptów jazzu. W grupie Damerona grali znakomici muzycy, m.in. trębacze: Fats Navarro, Miles Davis i Clifford Brown oraz saksofoniści: Dexter Gordon, Sonny Rollins i John Coltrane. Dameron przez pewien czas prowadził także big-band, który założył w 1953. Był tytanem pracy, czego świadectwem była wypowiedź perkusisty Philly'ego Joe Jonesa: "Kiedy tylko zaświtał mu w głowie jakiś pomysł, od razu zaczynał pisać. Mógł napisać cały utwór, leżąc na podłodze i wstając od czasu do czasu, żeby przy fortepianie sprawdzić, że to, co zapisał jest w porządku. I zawsze było".
Plaga narkotykowa, która w owym czasie ogarnęła muzyków jazzowych, nie oszczędziła również Damerona. Za posiadanie heroiny z wyroku sądu trafił nawet federalnego zakładu karnego w Lexington, gdzie był osadzony w latach 1958–1961. W więzieniu nie zaprzestał pisać, tworząc m.in. część materiału na płytę trębacza Blue Mitchella. Po wyjściu na wolność nadal otrzymywał wiele zamówień. Zaaranżował szereg utworów dla zespołu Benny’ego Goodmana na słynną „wyprawę za żelazną kurtynę” jak nazwano tournée „Króla Swingu” po Związku Radzieckim w 1962. Pisał także dla Milta Jacksona i Sonny'ego Stitta.
Niestety nałóg narkotykowy i pobyt w więzieniu bardzo źle wpłynęły na stan zdrowia Damerona. Muzyk kilkakrotnie doznał zawału serca. W ostatnich latach życia cierpiał również na chorobę nowotworową, która stała się bezpośrednią przyczyną jego śmierci. Zmarł w nowojorskim szpitalu 8 marca 1965.
Wybrane kompozycje.
"The Chase" • "Fontainebleau" • "Good Bait" • "Hot House" • "If You Could See Me Now" • "Lady Bird" • "On a Misty Night • Our Delight" • "Soulphony" • "Squirrel" • "The Tadd Walk"
Wybrana dyskografia.
Jako sideman i aranżer.
Z Countem Basiem
Z Charliem Parkerem
Z Carmen McRae
Z Dizzym Gillespiem
Z Dexterem Gordonem
Z Sarą Vaughan
Z Blue Mitchellem

</doc>
<doc id="2364428" url="https://pl.wikipedia.org/wiki?curid=2364428" title="KS Otmęt Krapkowice">
KS Otmęt Krapkowice



</doc>
<doc id="2364429" url="https://pl.wikipedia.org/wiki?curid=2364429" title="Drugie wystąpienie UWO">
Drugie wystąpienie UWO

Drugie wystąpienie UWO (zwane także drugim "częściowym wystąpieniem") – akcja terrorystyczno-dywersyjna przeprowadzona w Małopolsce Wschodniej przez Ukraińską Organizację Wojskową (UWO) wraz z Organizacją Ukraińskich Nacjonalistów (OUN) od lipca do listopada 1930 roku, ze szczególnym nasileniem w miesiącach letnich. Polegała głównie na podpaleniach mienia polskich właścicieli ziemskich, osadników oraz Ukraińców lojalnych wobec państwa polskiego. W drugiej kolejności atakowano polskie obiekty administracyjne, urzędy pocztowe, zrywano tory kolejowe, mosty, drogi, ścinano słupy telefoniczne. Podawane są różne liczby dokonanych wystąpień. Lucyna Kulińska podaje liczbę 191 akcji terrorystycznych (z czego 19 na mienie państwowe i 172 na mienie prywatne), Adam Ostanek wskazuje na 197 przypadków działań sabotażowych (w tym 25 dotyczących mienia państwowego, 172 mienia prywatnego), Ryszard Torzecki pisał w roku 1972 o 2200 poważnych aktach sabotażu. Według Urzędu Śledczego we Lwowie głównym zamiarem drugiego wystąpienia UWO było zniszczenie pojawiających się postaw ugodowych społeczności ukraińskiej wobec państwa polskiego i pokazania żywotności ukraińskiej organizacji. Według sprawozdań policji między lipcem a październikiem 1930 dokonanych zostało 186 aktów terroru: 1 napad na ambulans pocztowy, 8 sabotaży na torach, 14 na liniach energetycznych i telefonicznych (zwalanie słupów), 155 podpaleń mienia (w dużej mierze stogi siana, zabudowania gospodarcze), 8 usiłowań. Przeważająca większość akcji sabotażowych polegała na podpaleniu stogów siana i innych zabudowań gospodarczych. W przeciwieństwie do poprzednich wystąpień UWO nie stosowano przemocy wobec ludzi.
Celem akcji było zastraszenie polskiej ludności, powstrzymanie pojawiania się postaw ugodowych Ukraińców wobec państwa polskiego oraz podważenie jego autorytetu w oczach mieszkańców Małopolski Wschodniej. OUN i UWO liczyły na zdobycie popularności wśród ukraińskiej ludności dzięki wykorzystaniu nastrojów niezadowolenia, wynikających z pogłębiającego się kryzysu gospodarczego. Inicjatorzy akcji dążyli także do sprowokowania akcji represyjnej, która zantagonizowałaby Polaków i Ukraińców oraz pozwoliłaby na przypomnienie o sprawie ukraińskiej na forum międzynarodowym. Historycy zwracają uwagę na zbieżność w czasie "drugiego wystąpienia UWO" z eskalacją niemieckiej propagandy rewizjonistycznej przeciwko Polsce. Wszystkie oddziały OUN za granicą otrzymały instrukcje organizowania akcji protestacyjnej na wypadek zastosowania represji przez polskie władze.
W pierwszej kolejności do wystąpień przystąpili Junacy OUN korzystając z wolnego czasu (letnie wakacje); dopiero później do akcji włączyły się bojówki UWO.
Oprócz niszczenia mienia bojówki OUN-UWO dokonywały napadów rabunkowych. 30 lipca 1930 roku pod Bóbrką zrabowano 26 tys. złotych z transportu pocztowego zabijając policjanta Józefa Molewskiego, 28 października podobnego napadu dokonano pod Bełzem.
Władze początkowo liczyły na zaprowadzenie porządku siłami lokalnymi. Wzmożono kontrolę ludności, przeprowadzano obławy i rewizje, zmieniono system patrolowania terenu, wystawiano nocne warty. Wprowadzono przyspieszony tryb postępowania w sprawach o niszczenie mienia. Okazało się jednak, że siły miejscowej policji są zbyt małe, a jej brak skuteczności prowokuje Ukraińców do dalszych wystąpień. W związku z tym ludność polska na własną rękę starała się uchronić od ewentualnego zagrożenia własnego życia i mienia. W tym celu organizowała wiece protestacyjne i komitety samoobrony, założono Związek Obrony Kresów Wschodnich, współdziałał także z nimi Związek Oficerów Rezerwy. Istniało niebezpieczeństwo podjęcia przez Polaków działań odwetowych na własną rękę.
Liczba akcji terrorystycznych według „Sprawozdania z Życia Mniejszości Narodowych” w czasie tzw. drugiego wystąpienia
Fala terroru w początkowym stadium pozostała bez jakiejkolwiek reakcji ze strony legalnych organizacji ukraińskich, co mogło sugerować ich poparcie dla OUN-UWO. Dopiero 25 września 1930 roku Ukraińskie Zjednoczenie Narodowo-Demokratyczne, Ukraińska Partia Socjalistyczno-Radykalna i Ukraińska Socjaldemokratyczna Partia Robotnicza wydały wspólny komunikat, w którym dystansowały się od akcji OUN-UWO, nazywając je bezcelowymi i pozbawionymi sensu politycznego. Późniejsze polskie działania represyjne i zapobiegawcze kolejnym aktom terroru ujawniły, że także niektórzy działacze UNDO, Płastu, Łuha, jak i liczni uczniowie ukraińskich szkół byli zaangażowani w działania terrorystyczne.
Liczba zamachów zmalała pod koniec 1930 roku w wyniku przeprowadzonej przez rząd akcji represyjnej zwanej pacyfikacją. Decyzję w sprawie akcji pacyfikacyjnej podjął osobiście marszałek Józef Piłsudski, pełniący funkcję premiera. Nakazał podjęcie działań o charakterze policyjno-represyjnym ministrowi spraw wewnętrznych Felicjanowi Składkowskiemu:

</doc>
<doc id="2364431" url="https://pl.wikipedia.org/wiki?curid=2364431" title="Borówka (dopływ Granicznika)">
Borówka (dopływ Granicznika)

Borówka (niem. "Lange Brücken Wasser") – potok, dopływ Granicznika o długości ok. 2,3 km.
Potok płynie w Karkonoszach. Jego źródła znajdują się na północnym zboczu Smogorni, poniżej Pielgrzymów, w postaci dwóch potoków. Płynie na północ, z lekkim odchyleniem ku wschodowi. W Borowicach, na wysokości ok. 630 m n.p.m. uchodzi do Granicznika.
W dolnym biegu, powyżej ujścia, przecinają go dwa szlaki turystyczne:

</doc>
<doc id="2364435" url="https://pl.wikipedia.org/wiki?curid=2364435" title="Nathaniel Chalobah">
Nathaniel Chalobah

Nathaniel Nyakie Chalobah (ur. 12 grudnia 1994 we Freetown) – angielski piłkarz grający na pozycji pomocnika w angielskim klubie Watford.
Pochodzi ze Sierra Leone, urodził się w stolicy tego kraju – Freetown. W młodym wieku dołączył do Chelsea. W styczniu 2012 podpisał profesjonalny kontrakt z londyńską drużyną. W sierpniu został wypożyczony na cztery miesiące do Watford. 18 września zadebiutował w jego barwach w przegranym 0:1 meczu z Brigton &amp; Hove Albion. Chalobah stał się zawodnikiem regularnie występującym w drużynie Gianfranco Zoli, występując w środku pomocy klubu z Vicarage Road. 2 stycznia 2013 wypożyczenie Anglika przedłużono do końca sezonu 2012-13. 1 września 2014 roku został wypożyczony do Burnley. 22 stycznia 2015 został wypożyczony do Reading.
Kariera reprezentacyjna.
W latach 2008–2009 rozegrał w reprezentacji Anglii U-16 sześć meczów.
W reprezentacji Anglii do lat 17 zadebiutował w lipcu 2009 roku w meczu z Danią. W maju 2010 wraz z kadrą wziął udział w mistrzostwach Europy w Liechtensteinie. Wystąpił w podstawowym składzie w dwóch meczach grupowych, trzeci spędził na ławce rezerwowych. Ponadto zagrał w wygranym 2:1 półfinale z Francją, a także finale z Hiszpanią (pełne 80 minut), który zakończył się zwycięstwem Anglii i zdobyciem przez nią mistrzostwa Europy. Trevor Brooking po turnieju powiedział: „Chalobah jest wspaniały”.
Chalobah wziął również udział w kolejnej edycji mistrzostw Europy do lat 17, która odbyła się w Serbii. Był jedynym zawodnikiem reprezentacji Anglii, który w 2010 wystąpił w turnieju w Liechtensteinie. Będąc graczem z największym doświadczeniem został wybrany kapitanem drużyny narodowej. Wystąpił w dwóch meczach grupowych, następnie zagrał przez pełne 80 minut w przegranym 0:1 półfinale z reprezentacją Holandii.
W 2011 roku wziął udział w mistrzostwach świata do lat 17. Jako najbardziej doświadczony zawodnik został wybrany kapitanem reprezentacji. Zagrał we wszystkich meczach grupowych, w tym w spotkaniu z Urugwajem, w którym strzelił gola, przyczyniając się do zwycięstwa 2:0. Wystąpił także w pojedynku 1/8 finału przeciwko Argentynie. W meczu tym doszło do serii rzutów karnych – w ostatniej kolejce Chalobah zdobył bramkę i zapewnił Anglii awans do dalszej rundy. W niej Anglia przegrała z Niemcami 2:3 (Chalobah rozegrał cały mecz) i odpadła z turnieju.
1 września 2011 roku zadebiutował w reprezentacji Anglii U-19 w zremisowanym 0:0 meczu z Holandią. W 2012 wraz z nią wziął udział w mistrzostwach Europy w Estonii. W turnieju tym był podstawowym zawodnikiem kadry – zagrał we wszystkich czterech meczach, a Anglicy odpadli z rywalizacji w półfinale. Ponadto Chalobah strzelił gola w pierwszym spotkaniu grupowym z Chorwacją, zapewniając swojej reprezentacji remis 1:1.

</doc>
<doc id="2364438" url="https://pl.wikipedia.org/wiki?curid=2364438" title="Modrzyk (potok)">
Modrzyk (potok)

Modrzyk (niem. ) – potok, prawostronny dopływ Borówki o długości ok. 1,9 km.
Potok płynie w Karkonoszach. Jego źródła znajdują się na północnym zboczu Smogorni, poniżej Pielgrzymów. Płynie na północ. W Borowicach, na wysokości ok. 630 m n.p.m. łączy się z Borówką.
W dolnym biegu, powyżej ujścia, przecina go żółty szlak turystyczny prowadzący z Jeleniej Góry przez Przesiekę, Borowice, Polanę do Słonecznika.

</doc>
<doc id="2364445" url="https://pl.wikipedia.org/wiki?curid=2364445" title="Jodłówka (dopływ Kaczej)">
Jodłówka (dopływ Kaczej)

Jodłówka (niem. "Tannenwasser") – potok, dopływ Kaczej o długości ok. 2,6 km.
Potok płynie w Karkonoszach. Jego źródła występują w środkowej części Karkonoszy, na północnym zboczu Suszycy. Płynie na północ, z odchyleniem ku północnemu zachodowi. W Borowicach łączy się z Granicznikiem i Jelenim Potokiem, tworząc Kaczą.
Szlaki turystyczne.
W dolnym biegu, powyżej ujścia, potok przecinają dwa szlaki turystyczne:

</doc>
<doc id="2364447" url="https://pl.wikipedia.org/wiki?curid=2364447" title="Jan Harwas">
Jan Harwas

Jan Harwas (ur. 7 stycznia 1909 w Dortmundzie, zm. w sierpniu 1944 w Lyonie) – polski socjolog, filozof i filolog klasyczny, członek francuskiego ruchu oporu, starszy brat andragoga i oficera WP Edmunda Harwasa (1912–1996).
Życiorys.
Wczesne lata.
Urodził się w Westfalii, ponieważ jego rodzice zostali wcześniej przesiedleni w głąb Rzeszy. Po powrocie z Niemiec w 1918, rodzina zamieszkała w Rogoźnie Wielkopolskim. Tam Jan Harwas chodził do szkoły elementarnej i gimnazjum klasycznego im. Przemysława. Do tej samej klasy chodził również późniejszy polityk Jan Janasek. Na Uniwersytecie Poznańskim studiował filologię klasyczną i socjologię pod kierunkiem prof. Floriana Znanieckiego. Po obronie pracy magisterskiej, napisał rozprawę doktorską o Plotynie, lecz przewód doktorski przerwała wojna. 
We Francji.
W latach 1939–1940 był referentem oświatowym Związku Polaków w Lille i attaché kulturalnym tamtejszego konsulatu RP. Jako sekretarz redakcji pisywał w: "Żołnierzu Polskim we Francji". 
Potem wykładał w Liceum Polskim w Villard-de-Lans grekę i łacinę, które podobno znał równie dobrze jak język ojczysty. Władał także angielskim, niemieckim i francuskim. Kierował grupą uczniów-harcerzy. Na początku lat 40. XX wieku dokonał przekładu dzieła Jacques'a Maritaina: "Humanisme intégral" z 1936 – "Humanizm integralny". Zajmował się nadal filozofią starożytną, a zwłaszcza neoplatonizmem. 
Napisał objaśnienia do "Les Orphiques" Pierre'a Emmanuela. Działał we francuskim ruchu oporu. Uczestnik walk w Alpach, na płaskowyżu Vercors w grupie FTP-MOI (Wolni Strzelcy i Partyzanci Emigracyjnej Siły Roboczej) z La Mure spod Grenoble od 9 czerwca do 5 sierpnia 1944. 
Śmierć.
W sierpniu 1944 został schwytany i rozstrzelany przez Ukraińców z Waffen-SS pod Lyonem (w Lyon-Bron) strzałem w tył głowy. Miało to miejsce dokładnie dzień przed wyzwoleniem Lyonu przez aliantów, miejsce egzekucji odnaleziono dzięki ogrodnikowi, który widział całe zdarzenie z ukrycia. Do rozstrzelania użyto kuli dum-dum, więc identyfikacja zwłok była bardzo trudna (z głowy pozostała tylko dolna szczęka). Do jego aresztowania doszło po nieudanej akcji przygotowania lotniska w Bron dla desantu szybowców alianckich. O tym, że lądują szybowce niemieckie a nie alianckie, partyzanci zorientowali się dopiero po tym, jak wysypali się z nich Niemcy. Wtedy zginęło wielu uczniów Liceum którzy także działali w Resistance, Jan Harwas wraz z innym profesorem Liceum, ukrywał się w pobliskiej jaskini przez trzy dni siedząc po pas w wodzie. Później, ukrywając się dotarli do karczmy, w której zostali aresztowani przez Niemców w wyniku donosu karczmarza.
Jan Harwas pozostawił żonę Janinę Lesińską-Harwas i troje dzieci.

</doc>
<doc id="2364452" url="https://pl.wikipedia.org/wiki?curid=2364452" title="Ladislav Kuna">
Ladislav Kuna

Ladislav Kuna (ur. 4 marca 1947 w Hlohovec, zm. 1 lutego 2012) – czechosłowacki piłkarz grający na pozycji pomocnika. Gracz brał udział w Mistrzostwach Świata w 1970 roku.

</doc>
<doc id="2364453" url="https://pl.wikipedia.org/wiki?curid=2364453" title="Darren Ambrose">
Darren Ambrose

Darren Paul Ambrose (ur. 29 lutego 1984 w Harlow) – angielski piłkarz występujący na pozycji pomocnika w Colchester United.
Kariera klubowa.
Ipswich Town.
Ambrose jest wychowankiem Ipswich Town, z którym 1 sierpnia 2001 roku podpisał pierwszy profesjonalny kontrakt. W pierwszej drużynie zadebiutował 21 kwietnia 2002 roku w 36 kolejce Premiership w przegranym 0-2 wyjazdowym meczu z Arsenalem, wchodząc na boisko w 85 minucie w miejsce Marcusa Benta. Po tym sezonie Ipswich spadło z Premiership. W niższej klasie rozgrywkowej Ambrose wywalczył sobie miejsce w pierwszym składzie zespołu. Już w pierwszej kolejce, 10 sierpnia 2002 roku, zdobył swoją pierwszą bramkę dla Ipswich w wygranym 2-0 wyjazdowym spotkaniu z Walsall. W sezonie 2002/03 Ambrose zagrał w lidze dla Ipswich 29 razy i zdobył 8 bramek. Pomimo spadku z Premiership, Ipswich reprezentowało w tym sezonie Anglię w Pucharze UEFA, co było możliwe dzięki wygraniu klasyfikacji fair play. Ambrose zadebiutował w tych rozgrywkach w rewanżowym meczu rundy kwalifikacyjnej z luksemburskim Avenir Beggen, wygranym 8-1 na Portman Road. W tym spotkaniu Ambrose zdobył też swojego pierwszego gola w europejskich rozgrywkach. Ostatecznie Ambrose rozegrał cztery spotkania w Pucharze UEFA, a Ipswich odpadł w drugiej rundzie, przegrywając po rzutach karnych ze Slovanem Liberec.
Newcastle United.
25 marca 2003 roku Ambrose przeszedł za 1 mln funtów do występującego w Premiership – Newcastle United. W nowym zespole zadebiutował w ostatniej kolejce sezonu 2002/03 w zremisowanym 2-2 wyjazdowym spotkaniu z West Bromwich. Ambrose pojawił się na boisku w 76 minucie, kiedy to zmienił Nolberto Solano. Swojego pierwszego gola dla Newcastle zdobył 24 września 2003 roku w pierwszym spotkaniu 1 rundy Pucharu UEFA z NAC Breda, wygranym przez Anglików 5-0. Pierwszego gola w Premiership Ambrose zdobył w 19 kolejce w wyjazdowym spotkaniu z Leicester City, ratując remis 1-1 dla swojej drużyny w 90 minucie. W całym sezonie 2003/04 zagrał w lidze w 24 spotkaniach i zdobył 2 gole. W pucharze UEFA zespół Newcastle doszedł aż do półfinału, w którym przegrał z Marsylią, a Ambrose zaliczył 10 spotkań w tych rozgrywkach. W sezonie 2004/05 Ambrose zagrał jedynie w 12 spotkaniach Premier League, strzelając 3 gole.
Charlton Athletic.
8 lipca 2005 roku Ambrose przeszedł za 1,5 mln funtów do londyńskiego Charltonu, z którym związał się czteroletnim kontraktem. W debiucie w nowym zespole w spotkaniu pierwszej kolejki Premiership z Sunderlandem Ambrose został ukarany czerwoną kartką. Pierwszego ligowego gola dla Charltonu zdobył 22 października 2005 roku w wyjazdowum spotkaniu 11 kolejki przeciwko Portsmouth. Ambrose zakończył sezon z 3 bramkami zdobytymi w 28 spotkaniach, a zespół Charltonu uplasował się na 13. miejscu w tabeli. W kolejnym sezonie Ambrose trafił do siatki 3 razy w 26 spotkaniach, co nie uchroniło Charltonu przed spadkiem z Premier League. W sezonie 2007/08 rozegrał 37 spotkań w Championship, w których zdobył 7 bramek. Sezon 2008/09 nie był dla Ambrose'a udany. W Championship rozegrał 30 meczów, z czego 9 dla Ipswich Town, do którego był wypożyczony w okresie od 10 listopada 2008 do 1 stycznia 2009 roku, nie strzelając ani jednej bramki w całym sezonie ligowym. Jedynego gola w tym sezonie Ambrose strzelilł dla Charltonu w wygranym 1-0 spotkaniu Pucharu Anglii z Norwich.
Charlton sezon zakończył na ostatnim miejscu w tabeli i spadł z Championship, a kontrakt Ambrose'a nie został przedłużony.
Crystal Palace.
1 lipca 2009 roku na zasadzie wolnego transferu wzmocnił lokalnego rywala Crystal Palace, z którym podpisał dwuletni kontrakt. Ambrose szybko zyskał sympatię kibiców z południowego Londynu, zdobywając 12 bramek w pierwszych 20 spotkaniach sezonu 2009/10. Mimo dobrego początku sezonu, w styczniu 2010 roku z powodu problemów finansowych klub ukarano odjęciem 10 punktów. Zamiast walczyć o play-offy Palace musieli walczyć o utrzymanie. W ostatnim meczu sezonu z bezpośrednim rywalem w walce o utrzymanie Sheffield Wednesday Ambrose zdobył jedną z bramek, a spotkanie zakończyło się wynikiem 2-2 pozwalającym Palace utrzymać się w lidze. Po tym spotkaniu Ambrose stał się jednym z największych ulubieńców kibiców Crystal Palace, kończąc sezon z 15 ligowymi trafieniami. W kolejnym sezonie Ambrose długo zmagał się z kontuzjami, co pozwoliło mu na rozegranie jedynie 28 meczów, w których zdobył 7 bramek, a Palace zakończyli sezon na 20. miejscu. Sezon 2011/12 Ambrose zakończył z 7 trafieniami ligowymi w 36 spotkaniach. Najważniejszą bramkę zdobył jednak w ćwierćfinale Carling Cup z Mancheterem United rozegranym na Old Trafford i wygranym przez Palace 2-1, gdzie popisał się precyzyjnym uderzeniem z 32 metrów w samo okienko bramki bronionej przez Bena Amosa. Były wieloletni zawodnik Manchesteru - Gary Neville uznał tę bramkę za najpiękniejszego gola strzelonego przeciwko Manchesterowi United na Old Trafford jakiego widział w ostatnich 20 latach. Ostatecznie Palace odpadli w półfinale tych rozgrywek, ulegając po rzutach karnych drużynie Cardiff City.
Birmingam City.
13 lipca 2012 roku Ambrose niespodziewanie przeniósł się za 250 tysięcy funtów do Birmingham City, z którym związał się dwuletnim kontraktem. W zespole The Blues zadebiutował 14 sierpnia 2012 roku w wygranym 5-1 z Barnet spotkaniu Capital One Cup, w którym w 54 minucie wpisał się na listę strzelców.
Kariera reprezentacyjna.
W reprezentacji Anglii do lat 21 rozegrał w latach 2003-2005 10 spotkań, w których zdobył 2 bramki. Na początku 2011 roku selekcjoner reprezentacji Irlandii Giovanni Trapattoni rozważał powołanie Ambrose'a do kadry tego kraju. Mimo rozegrania 10 spotkań dla angielskiej młodzieżówki, w myśl nowych przepisów FIFA, Ambrose którego jeden z dziadków był Irlandczykiem mógł być powołany do reprezentacji tego kraju. Ostatecznie Ambrose powołania nie otrzymał.

</doc>
<doc id="2364455" url="https://pl.wikipedia.org/wiki?curid=2364455" title="Engelbert Szolc">
Engelbert Szolc

Engelbert Szolc (ur. 26 kwietnia 1943 w Rudzie) – polski piłkarz ręczny, olimpijczyk z Monachium 1972.
W sezonach 1969/1970 i 1970/1971 król strzelców rozgrywek I ligi (był zawodnikiem Pogoni Zabrze). W reprezentacji Polski wystąpił 78 razy. Uczestnik mistrzostw świata w 1970 roku oraz mistrzostw w roku 1974.
Na igrzyskach w roku 1972 był członkiem drużyny, która zajęła 10. miejsce.
W roku 1974 wyjechał do Austrii do klubu Union Krems z którym dwukrotnie zdobył tytuł mistrza Austrii.
Po powrocie z Austrii w roku 1976 był grającym trenerem w klubie SPR Grunwald Ruda Śląska. Od roku 1977 do 1981 grał w klubie Polonia Łaziska Górne.

</doc>
<doc id="2364458" url="https://pl.wikipedia.org/wiki?curid=2364458" title="Fenomen roku 2012">
Fenomen roku 2012

Fenomen roku 2012 – zespół wierzeń o charakterze eschatologicznym, traktujących o katastrofach bądź przemianach, które miały jakoby nastąpić 21 grudnia 2012 roku. Data ta była traktowana jako koniec 5125-letniego cyklu w systemie tzw. długiej rachuby, stosowanej w kalendarzach cywilizacji Mezoameryki. Starano się odnieść ją do różnych zjawisk astronomicznych bądź formuł numerologicznych, które miały ukazać jej znaczenie.
Członkowie ruchów New Age uważali, że w tym dniu miała rozpocząć się pozytywna przemiana (fizyczna lub duchowa) mieszkańców Ziemi, stanowiąca tym samym początek nowej ery. Inni sugerowali, że miał wówczas nastąpić koniec świata, ewentualnie inna zbliżona rozmiarem katastrofa kosmiczna. Niektóre scenariusze łączyły ją z kolejnym szczytem aktywności słonecznej, wpływem grawitacyjnym lokalnej czarnej dziury lub kolizją z fikcyjną planetą Nibiru.
Uczeni z różnych dziedzin zgodnie twierdzili, że idea wielkiego kataklizmu w 2012 roku była całkowicie nieprawdziwa. Naukowcy badający kulturę Majów wielokrotnie podkreślali, że przewidywań nadciągającej zagłady nie ma w żadnym z dostępnych źródeł historycznych. Pogląd, iż długa rachuba osiągnie pewien „kres” w 2012 roku nie znajdował uzasadnienia. Współcześni Majowie nie uważali tej daty za znaczącą, a dostępne przekazy klasyczne były rzadkie i wzajemnie sprzeczne. Astronomowie kwalifikowali krążące apokaliptyczne przepowiednie do zbioru pseudonaukowych sensacji. Proste obserwacje podważały sens opisanych w nich wydarzeń.
Długa rachuba kalendarza Majów.
Grudzień 2012 roku zamykał kolejny cykl "b’ak’tun" długiej rachuby (ang. "Long Count") kalendarza Majów, systemie, który w różnych odmianach był powszechnie stosowany w Ameryce Środkowej przed przybyciem Europejczyków. Chociaż długa rachuba to prawdopodobnie wynalazek Olmeków, wiąże się ją przede wszystkim z cywilizacją Majów, przeżywającą rozkwit między 250 a 900 rokiem. Dzięki znacznym postępom w odszyfrowaniu używanego przez nich pisma, możliwe stało się zrozumienie zachowanych zapisów i inskrypcji.
W przeciwieństwie do 52-letnich "kręgów kalendarza" (ang. "Calendar Round"), nadal wykorzystywanych przez potomków Majów, długa rachuba miała charakter bardziej linearny niż cykliczny. Zastosowano w niej podział czasu po 20 jednostek: 20 dni stanowiło "uinal", 18 "uinal" (360 dni) składało się na "tun", 20 "tun" stanowiło "k’atun", a 20 "k’atun" (144 000 dni lub około 394 lat) tworzyło "b’ak’tun". Data: 8.3.2.10.15 oznaczała więc dla Majów 8 "b’ak’tun", 3 "k’atun", 2 "tun", 10 "uinal" i 15 dni.
Koniec 13 "b’ak’tun". Przewidywania końca świata.
W literaturze Majów istniało silnie zakorzenione pojęcie „wieków świata”, jednak jego sens uległ zniekształceniu, pozostawiając kilka możliwości interpretacyjnych. Pewną wskazówkę dało "Popol Vuh", zbiór podań o stworzeniu świata ludu K’iche’ Maya. Zamieszkiwał on tereny tamtejszych wyżyn w czasach epoki kolonialnej. Według tego źródła trwa obecnie czwarty ze światów stworzonych przez bogów. Pierwsze trzy okazały się nieudane; dopiero czwarty akt zakończył się sukcesem i pozwolił na zamieszkanie przez ludzi. Poprzedni świat zakończył się po 13 "b’ak’tun" długiej rachuby, czyli ponad 5125 lat temu.
Sama liczba 13 odgrywa istotną i nie całkiem jasną rolę w systemach kalendarzowych Mezoameryki. "Tzolk’in", kalendarz rytualny, dzielił się na 13 miesięcy po 20 dni każdy. Cykl "may" zawierał 13 "k’atun". Takie preferencje próbuje się tłumaczyć zbieżnością z fazami księżyca i długością trwania ciąży u ludzi.
Majowie wykorzystywali w swoich obliczeniach liczbę zero. „Data zerowa” długiej rachuby została wyznaczona na dzień stworzenia czwartego świata, co miało miejsce 11 sierpnia 3114 p.n.e. według proleptycznego kalendarza gregoriańskiego. Proleptyczny (gr. "prólēpsis" – antycypacja) w tym kontekście oznacza użycie rachuby gregoriańskiej przed okresem jej obowiązywania (bulla papieska z 1582 roku; w poszczególnych państwach wprowadzana w życie z różnym opóźnieniem). Kolejny cykl trzynastu "b’ak’tun" czwartego świata zamknął się 13.0.0.0.0 dnia, wypadającego 21 grudnia 2012.
Również co do tej kwestii zgodność wśród badaczy nie była całkowita. Większość uczonych specjalizujących się w kulturze Majów, takich jak Mark Van Stone oraz Anthony Aveni, wykorzystywali układ odniesienia „GMT” ("Goodman-Martinez-Thompson"), w którym przyjęto datę początkową 11 sierpnia 3114 p.n.e. a końcową 13. "b’ak’tun" 21 grudnia 2012. Ta data była też stosowana przez olbrzymią większość zwolenników teorii eschatologicznych, zapewne dlatego, że przypadała na czas przesilenia zimowego – wydarzenia uznawanego za ważne w astrologii. Niektórzy badacze, jak Michael D. Coe, Linda Schele i Marc Zender, uznawali odmienny układ, zwany „Lounsbury/GMT+2”, zakładający datę początkową 13 sierpnia i końcową 23 grudnia 2012 roku. Nie dowiedziono do tej pory, który z podanych wariantów cechowała większa precyzja.
Majolog i astronom Maud Worcester Makemson napisała w 1957 roku: „ukończenie Wielkiego Okresu 13 "b’ak’tun" zyskałoby olbrzymie znaczenie wśród Majów”. W 1966 roku Michael D. Coe w swojej książce "The Maya" dodał: „istnieje przesłanka... że Armageddon spadłby na wszystkich marnych ludzi tego świata i wszystkie stworzenie z końcem 13. ["b’ak’tun"]. Z tego względu... nasz dotychczasowy wszechświat zostanie [rzekomo] unicestwiony [w grudniu 2012], kiedy Wielki Cykl długiej rachuby dopełni się”. Pierwotną datą proponowaną przez Coe’go był 24 grudnia 2011. Poprawił ją na „11 stycznia 2013 AD” w drugim wydaniu książki (1980), zatrzymując się przy 23 grudnia 2012 dopiero w 1984 przy okazji 3. edycji. Powiązanie daty 13.0.0.0.0 z 21 grudnia 2012 pojawiło się po raz pierwszy w tabeli B.24. wersji książki Sylvanusa Morleya "The Ancient Maya", pod redakcją Roberta J. Sharera.
Krytyka.
Interpretacja Coe’go była powtarzana przez innych uczonych do początku lat 90. Późniejsi badacze twierdzili, że, o ile koniec 13 "b’ak’tun" stałby się okazją do świętowania, nie oznaczałby jednak końca rachuby. „W przepowiedniach Majów, Azteków lub innych ludów Mezoameryki nie znajdujemy żadnej wzmianki o jakimkolwiek nagłym bądź znacznym wydarzeniu, które miałoby nastąpić w 2012”, stwierdził badacz Mark Van Stone. „Dopiero współcześni zwrócili po raz pierwszy uwagę na zbliżający się koniec Wielkiego Cyklu”. W 1990 roku archeologowie Linda Schele i David Freidel dowodzili, że „Majowie nie postrzegali go jako końca świata, wbrew obiegowym sugestiom”. Susan Milbrath, kurator działu Latin American Art and Archaeology we Florida Museum of Natural History, stwierdziła, że „Nie posiadamy żadnego świadectwa, aby [Majowie] mieli oczekiwać nadejścia końca świata”. „Dla starożytnych Majów koniec pełnego cyklu był okazją do dużego święta”, mówiła Sandra Noble, dyrektor wykonawczy Foundation for the Advancement of Mesoamerican Studies. Według jej słów fenomen roku 2012 był „kompletnym zmyśleniem, a dla wielu okazją do łatwego zarobku”. „Przyjdzie nowy cykl”, potwierdziła E. Wyllys Andrews V, szef Tulane University Middle American Research Institute. „Majowie mieli świadomość, że ten aktualny był poprzedzony wcześniejszymi, co wskazuje, że równie dobrze mogli oczekiwać następnych”.
Odniesienia do 13 "b’ak’tun" w kulturze Majów.
Współcześni Majowie jako całość nie przywiązują dużej wagi do 13. "b’ak’tun". Chociaż Kręgi Kalendarza są nadal wykorzystywane przez niektóre grupy z Wyżyny Gwatemalskiej, tradycja długiej rachuby zanikła razem z końcem epoki cywilizacji klasycznej. Dopiero odkrycie i odszyfrowanie ich systemu pisma w XX wieku pozwoliło poznać jej reguły. Członek starszyzny Apolinario Chile Pixtun razem z meksykańskim archeologiem Guillermo Bernalem zgodnie podkreślali, że „apokalipsa” jest koncepcją wywodzącą się z kultury Zachodu i nie ma wiele wspólnego z wierzeniami Ameryki Środkowej. Bernal wyznawał pogląd, że takie wyobrażenia zostały narzucone tubylcom po tym, jak zanikły ich rodzime mity. Archeolog cywilizacji Majów Jose Huchm opowiadał: „Gdybym poszedł do którejś wspólnoty władającej językiem Majów i zaczął pytać, co ma się stać w 2012, nie otrzymałbym żadnej odpowiedzi. Świat ma ulec zagładzie? Nikt nie dałby temu wiary. Liczą się bieżące problemy, takie jak opady deszczu”.
W kulturze klasycznej Majów doniosłość 13. "b’ak’tun" nie jest pewna. Większość przetrwałych inskrypcji dotyczy faktów historycznych i nie zawiera żadnych przepowiedni. Jeden element klasycznego korpusu piśmiennictwa Majów jednakże nawiązuje do 13. b’ak’tun: "Tortuguero Monument 6".
Tortuguero.
Stanowisko archeologiczne w Tortuguero jest położone na południowym krańcu stanu Tabasco w Meksyku. Sięga czasów VII wieku i zawiera szereg napisów mających upamiętnić ówczesnego władcę Bahlam Ajawa. inskrypcja "Tortuguero Monument 6" jako jedyna zawiera odniesienie do 13. b’ak’tun. Częściowo zatarta została przetłumaczona przez Svena Gronemeyera i Barbarę MacLeod.
 tzuhtzjo:m uy-u:xlaju:n pik
 chan ajaw u:x uni:w
 uhto:m il[?]
 ye’ni/ye:n bolon yokte’
 ta chak joyaj
 Ma się dokonać trzynastego b’ak’tun.
 Jest czwartym Ajaw trzecim K’ank’in
 co uczyni 'widzialnym'[?].
 Jako manifestacja B’olon-Yokte’
 w wielkim „nadaniu”.
Bardzo mało wiadomo na temat wspominanego w tekście inskrypcji bóstwa Bolon Yokte’. Znawca Majów Markus Eberl z Christianem Pragerem w artykule opublikowanym w British Anthropological Reports podają sens jego imienia jako złożenie wyrazów: „dziewięć”, "„OK-te”" (o znaczeniu nieznanym) oraz „bóg”. Nieścisłości w zapisach epoki klasycznej świadczą o tym, że jego miano ma rodowód starożytny i już wtedy brzmiało obco dla zapisujących je skrybów. Na inskrypcjach z Palenque, Usumacinta oraz La Mar został przedstawiony jako bóg wojny, konfliktów i podziemi. Na jednej ze stel ukazano go ze sznurem obwiązanym dookoła szyi, na innej znów trzyma kadzielnicę, co łącznie upamiętnia ofiary, czynione na koniec cyklu kalendarzowego.
Wnioskując na podstawie rytuałów współczesnych Majów, Gronemeyer i MacLeod twierdzą, że stela odnosi się do ceremonii, w której osoba odgrywająca rolę Bolon Yokte’ K’uh była owijana w uroczyste szaty i krążyła wokół tego stanowiska. Związek Bolon Yokte’ K’uh z 13-oma "b’ak’tun" wydawał się bardzo istotny. Wzmianka o nim zastępuje zwyczajowe zapisy, takie jak o „wzniesieniu steli razem z okadzeniem” itp. Badacze zapewniali, że chodzi o wydarzenie dotyczące roku 2012, nie zaś mające miejsce w VII wieku. Z drugiej strony, majolog Stephen Houston sprzeciwiał się takiemu poglądowi, wskazując, iż Majowie odnosili się do przyszłości, przyrównując ją do aktualnych wydarzeń. Z tego wynikałoby, że słowa uwiecznione na steli są również przekazem historycznym.
Czasy po 13. "b’ak’tun".
Zapisy Majów sporadycznie wspominają o przyszłych zdarzeniach czy rocznicach, które miałyby się odbywać po ukończeniu 13. "b’ak’tun". Większość z nich została zapisana w formie „dat oddalonych” (ang. "distance dates"): dni długiej rachuby połączonych z dodatkową liczbą, znaną jako Odległość Czasowa (ang. "Distance Number"). Po zsumowaniu tworzą one przyszłą datę. Na panelu zachodnim Świątyni Inskrypcji w Palenque pewien fragment tekstu odnosi się do 80. Cyklu Kalendarza (wynoszącego 52 lata) po koronacji władcy K’inich Janaab’ Pakala. Pakal wstąpił na tron w 9.9.2.4.8, co równa się dacie 27 lipca 615 roku n.e. proleptycznego kalendarza gregoriańskiego. Zapis rozpoczyna data urodzenia Pakala 9.8.9.13.0 (równoważnik gregoriański: 24 marca 603 roku n.e.), po czym następuje Odległość Czasowa równa 10.11.10.5.8, dając w sumie 21 października 4772 roku n.e., 4000 lat później.
Innym przykładem jest "Stela 1." w Cobá, która zawiera datę: 13.13.13.13.13.13.13.13.13.13.13.13.13.13.13.13.13.13.13.13.0.0.0.0, dwadzieścia rzędów ponad "b’ak’tun", co daje 4,134105 × 1028 (41 kwadryliardów; równe 41 oktylionom w krajach anglojęzycznych – zob. krótka skala) lat w przyszłości bądź w przeszłości. Przekracza ona 3 tryliony razy wiek Wszechświata oszacowany przez kosmologów.
W 2012 roku naukowcy ogłosili odkrycie w Xultún w Gwatemali serii tablic astronomicznych wykonanych przez Majów, na których opisane są ruchy Księżyca i innych ciał niebieskich aż do 17. "b’ak’tun".
Wierzenia New Age.
Wiele twierdzeń na temat roku 2012 wywodzi się z nieformalnych przekonań wyznawców New Age i dotyczy duchowości i mądrości przypisywanej starożytnym Majom. Archeoastronom Anthony Aveni pisał, że o ile idea „zachowania równowagi kosmosu” odgrywała znaczącą rolę w literaturze Majów, fenomen roku 2012 nie wywodzi się z tych źródeł. Ma za to wiele wspólnego z amerykańską ideologią ruchu New Age, millenaryzmem i dążeniem do zdobycia wiedzy tajemnej z zamierzchłych czasów i odległych miejsc. Główne wątki literatury roku 2012 to: „podejrzliwość wobec głównego nurtu kultury Zachodu”, duchowa ewolucja oraz wprowadzenie świata w Nowy Wiek poprzez osobiste starania lub połączoną świadomość grupy. Głównym celem tego kanonu nie jest obwieszczanie nadciągającej zagłady, lecz zaszczepienie czytelnikowi kontrkulturowych przekonań i ostatecznie rozwój form socjopolitycznego lub duchowego aktywizmu. Aveni, badając nurty New Age i stowarzyszenia SETI koncepcje związane z rokiem 2012 opisał jako wytwory „rozbitego” społeczeństwa. „Nie będąc w stanie odnaleźć we własnym zakresie odpowiedzi na życiowe dylematy, zwracamy się w kierunku bytów wyobrażonych, odległych w czasie lub przestrzeni – bytów, które są bogate w tę właśnie wiedzę”.
Koniec 13 "b’ak’tun" stał się tematem spekulacji w 1975 roku dzięki kilku autorom New Age, którzy wyznawali pogląd ogólnoświatowej „zmiany świadomości”. W swojej książce pt. "Mexico Mystique: The Coming Sixth Age of Consciousness", Frank Waters powiązał oryginalną datę Coe’go (24 grudnia 2011) z astrologicznymi przepowiedniami Indian Hopi. Kolejni autorzy: José Argüelles ("The Transformative Vision") i Terence McKenna ("The Invisible Landscape") rozważali znaczenie roku 2012, pierwotnie nie wypowiadając się na temat konkretnych dat. Argüelles, gospodarz zjazdu Harmonic Convergence (celebracja rzadkiego układu planetarnego – Wielkiego Trygonu w 1987 roku), wydał książkę "The Mayan Factor: Path Beyond Technology", w której napisał, że 21 grudnia przez Ziemię ma przejść wielki promień z centrum naszej galaktyki. Majowie mieli dostosować swój system kalendarzowy właśnie do tego wydarzenia. Aveni wszystkie przedstawione tezy odrzuca jako całkowicie bezzasadne.
Galaktyczna koniunkcja.
Dacie początkowej długiej rachuby nie zostało przypisane żadne istotne zjawisko astronomiczne. Niemniej jednak od połowy lat 90. XX wieku autor książek ezoterycznych John Major Jenkins dowodził, że starożytni Majowie umyślnie wyznaczyli koniec swojego kalendarza na dzień przesilenia zimowego 2012 roku. 21 grudnia miało dojść również do wydarzenia, które określił mianem galaktycznej koniunkcji.
Ruch precesyjny.
W Układzie Słonecznym wszystkie planety razem ze Słońcem leżą w pobliżu jednej płaszczyzny zwanej ekliptyką. Z perspektywy ziemskiego obserwatora ekliptyka jest ścieżką wykreślaną przez Słońce podczas swojej pozornej wędrówki po niebie. W jej trakcie przemieszcza się na tle dwunastu leżących na niej konstelacji zodiakalnych. Z upływem czasu Słońce zdaje się spóźniać o jeden stopień kątowy na 72 lata, co daje w rezultacie jedną konstelację na każde 2160 lat. Ten wsteczny ruch jest konsekwencją zjawiska precesji Ziemi. Oś globu, „chwiejąc się” podczas wykonywania ruchu obrotowego, zakreśla cyklicznie pełny okrąg – podobnie do wirującego krzywo bąka. Pełny cykl (zwany Wielkim Rokiem) trwa 25 800 lat; Słońce cofa się wówczas o pełne 360 stopni, wracając do położenia wyjściowego względem pierwotnego gwiazdozbioru. W krajach europejskich przyjęto określać precesję poprzez miejsce, jakie zajmuje Słońce w dniu równonocy wiosennej na półkuli północnej. Według tej umowy 23 marca przebywa ono w konstelacji Ryb, cofając się w kierunku Wodnika. Zwiastuje to koniec epoki astrologicznej Ryb i początek następnej – Ery Wodnika.
W dniu przesilenia zimowego, przy najniższym położeniu Słońca na nieboskłonie, przebywa ono w gwiazdozbiorze Strzelca, jednym z dwóch, które przecinają pas Drogi Mlecznej. Każdego roku 21 grudnia dla ziemskich obserwatorów Słońce z drobnym poślizgiem spowodowanym precesją wchodzi w koniunkcję z Drogą Mleczną. Biorąc pod uwagę, że Droga Mleczna osiąga szerokość od 10° do 20° kątowych, Słońce cofa się przez nią w czasie 700–1400 lat. Według danych na 2012 rok miało zająć położenie prawie pośrodku pasma, blisko równika Galaktyki.
Hipoteza Jenkinsa.
Jenkins wysuwał hipotezę, że Majowie oparli swój kalendarz na obserwacji Wielkiej Szczeliny, skłębienia ciemnych obłoków pyłowych w północnym regionie Drogi Mlecznej. Mieli oni, zdaniem niektórych uczonych, ochrzcić je "Xibalba be", co znaczy „Czarna Droga”. Pisarz twierdził, że Majowie wiedzieli, w którym miejscu przez ten twór przebiega równik galaktyczny i nadali pozycji tej wyjątkowe znaczenie. Z jego hipotezy wynikało, iż właśnie 21 grudnia 2012 Słońce przekroczy tę płaszczyznę. Klasyczne społeczeństwo Majów miało przewidzieć owo zjawisko i postrzegać je jako zwiastun głębokiej przemiany duchowej całej ludzkości. Wyznawcy New Age będący entuzjastami teorii uważają, że podobnie jak astrolodzy wnioskowali na podstawie układów gwiazd i planet o przyszłości, tak Majowie dostosowali układ swojego kalendarza do szczególnych wydarzeń, które nastąpią na świecie. Szamani (według Jenkinsa) uzyskiwali wgląd w te kwestie za pomocą grzybów psylocybinowych, ropuch zawierających substancje psychoaktywne itp. "Xibalba be" ma być powiązane również z „drzewem świata”, elementem kosmologii współczesnych potomków Majów.
Krytyka.
Astronomowie, tacy jak David Morrison, twierdzili, że równik Galaktyki pozostaje linią całkowicie arbitralną, której nie da się wyznaczyć w sposób precyzyjny. Trudno określić dokładne granice Drogi Mlecznej, więc lokalizacja wspomnianej płaszczyzny opiera się wyłącznie na rzetelności zgromadzonych danych. Jenkins wspominał, że swoje wnioski wyciągnął na podstawie obserwacji przeprowadzonych na wysokości powyżej 3400 m n.p.m., znacznie powyżej poziomu, do którego mieli dostęp starożytni Majowie. Należy uwzględnić również, że także Słońce ma swoją szerokość kątową (ok. pół stopnia), przez co wyminięcie danego punktu zajmuje mu 36 lat. Jenkins sam przyznawał, że największą zbieżność z linią równika środek Słońca osiągnął w 1998 roku.
Wbrew sugestiom Jenkinsa wcale nie jest pewne, że starożytni Majowie byli świadomi zjawiska precesji. Część badaczy ich kultury – Barbara MacLeod, Michael Grofe, Eva Hunt, Gordon Brotherston czy Anthony Aveni – twierdziła, że święta Majów rzeczywiście były dostosowane do cyklu precesyjnego, jednak środowisko akademickie pozostawało podzielone. Przesłanki (archeologiczne bądź historyczne), aby Majowie przywiązywali dużą wagę do terminów przesileń i równonocy, były niewyraźne. Istniała możliwość, że wyłącznie wczesne kultury Mezoameryki śledziły cykle przesileń, jednak to również pozostawało kwestią dyskusji. Nie było dowodu, że klasyczni Majowie uważali Mleczną Drogę za szczególnie istotny obiekt; w ich piśmie nie poświęcono jej osobnego glifu. Nie odnaleziono tabel astronomicznych lub chronologicznych, których układ byłby jej podporządkowany.
"Timewave zero" i Księga Przemian.
Fala czasowa zero (ang. "Timewave zero") to ekscentryczna formuła numerologiczna mająca wyliczać pływy i zawirowania tzw. nowości (ang. "novelty"); jej autor Terence McKenna definiuje ją jako przyrost liczby wzajemnych powiązań we Wszechświecie lub też stopień organizacji jego złożoności. Wszechświat posiada atraktor teleologiczny, który zwiększa ilość wzajemnych powiązań w jego obrębie. Na końcu czasu, który miał zostać osiągnięty w roku 2012, istniał punkt osobliwy, w którym złożoność systemu dążyła do nieskończoności. Efektem miała być absolutna równoczesność wszystkich obserwowalnych zjawisk. Swoją teorię McKenna kształtował od początku lat 70. w czasie sesji z wykorzystaniem grzybów psylocybinowych i DMT.
McKenna koncepcję „nowości” wyraził za pomocą programu komputerowego, który generował wykres określany jako „timewave zero” albo po prostu „timewave”. Opierając się na autorskiej interpretacji sekwencji figur Księgi Przemian (chin. "Yijing"; kanoniczna księga konfucjanizmu i taoizmu), zdefiniował funkcję mającą przedstawiać wahania poziomu „nowości” w odniesieniu do przełomowych wydarzeń z dziedzin rozwoju biologicznego i socjokulturowego ludzi. Wierzył, że kolejne incydenty są powiązane ze sobą rekursywną zależnością. Podstawą do określenia położenia punktu końcowego (pierwotnie listopad 2012) była data zrzucenia bomby atomowej na Hiroszimę. Odkrywszy później zbieżność z terminem końca 13. "b’ak’tun" kalendarza Majów, wprowadził poprawki, aby obie daty się pokrywały.
W pierwszym wydaniu swojej książki pt. "Niewidzialny krajobraz" (ang. "The Invisible Landscape"), opisującej własne przygody duchowe i fascynacje intelektualne, McKenna odniósł się dwukrotnie do roku 2012, bez wymieniania konkretnych dat. Dopiero w 1983 roku, po zapoznaniu się z tabelami dat z 4. edycji "The Ancient Maya" Morleya, nabrał mniemania o wyjątkowości dnia 21 grudnia. Ta data figurowała w kolejnych wznowieniach.
Pozostałe koncepcje.
Indyjski guru Kalki Bhagavan promował rok 2012 jako ostateczny termin ludzkiego oświecenia przynajmniej od 1998 roku. Ponad 15 milionów wiernych, którzy uważają go za wcielenie boga Wisznu, traktowało rok 2012 jako kres "kalijugi", czyli wieku upadku.
Daniel Pinchbeck, autor "2012: The Return of Quetzalcoatl" (2006) odnosił 13. "b’ak’tun" m.in. do: kręgów w zbożu, „uprowadzeń przez Obcych”, doświadczonych osobiście „objawień” po spożyciu enteogenów oraz zjawisk paranormalnych. Potrzeba popularyzacji przekonań kultury New Age wynikała u niego z refleksji nad obecnym stanem rzeczy: „materializm i racjonalny, empirystyczny światopogląd, który mu towarzyszy, zmierza ku końcowi... jesteśmy na krawędzi przemiany; przypadnie nam w udziale świadomość, która jest bardziej intuicyjna, mistyczna i szamańska w swej naturze”.
Następną książką stawiającą kontrowersyjne hipotezy na temat dziedzictwa Majów jest "Atlantis and 2012: The Science of the Lost Civilization and the Prophecies of the Maya" Franka Josepha. Wydana w 2010 roku, łączy przepowiednie Majów o 21 grudnia 2012 ze znanym z mitologii motywem zniknięcia Atlantydy oraz istnieniem Lemurii. Wiedza o kataklizmach z przeszłości miała być podtrzymywana zarówno w królestwie Majów, jak i Egipcie faraonów. Kluczowym motywem narracji Josepha były losy Arki Przymierza. Rzekomo wykradziona przez Mojżesza z wnętrza Wielkiej Piramidy, została przeniesiona z biblijnego Jeruzalem do Ameryki za sprawą zakonu templariuszy. Według niego spoczywa schowana w jaskini nieopodal Illinois i w 2012 roku miała ponownie ujrzeć światło dzienne.
Mała francuska osada Bugarach (189 mieszkańców) od 2000 roku stała się miejscem częstych wizyt „ezoteryków” – wyznawców nurtu mistycyzmu, którzy uznali lokalną górę Pech de Bugarach za idealne miejsce do przeczekania wieszczonych zmian. W 2011 roku mer Jean-Pierre Delord zaczął publicznie wygłaszać obawy o bezpieczeństwo okolicy, którą w 2012 roku miał czekać najazd tysięcy wiernych. Sugerował nawet zwrócenie się z prośbą o pomoc do wojska.
Teorie globalnej zagłady.
Uwagę mediów skupiały szczególnie wizje apokaliptyczne roku 2012, traktujące o końcu świata albo przynajmniej o unicestwieniu w tych dniach całej ludzkości. Takie poglądy bywały rozpowszechniane za pomocą sieci, szczególnie poprzez fałszywe strony internetowe czy wideoklipy zamieszczane na serwisie YouTube. W obrębie telewizji History Channel emitował wielokrotnie programy na temat fenomenu roku 2012: "Decoding the Past" (2005–2007); 2012, "End of Days" (2006); "Last Days on Earth" (2006); "Seven Signs of the Apocalypse" (2007); "Nostradamus 2012" (2008). W 2009 roku podobny dokument przedstawił Discovery Channel ("2012 Apocalypse"), sugerując, że ludzkość doświadczy różnych katastrof naturalnych: burzy słonecznych, odwrócenia biegunów magnetycznych, trzęsień ziemi, olbrzymich erupcji wulkanicznych itp. Uwagi Coe’go z "Breaking the Maya Code" były na ogół interpretowane (np. przez Grahama Hancocka, autora "Fingerprints of the Gods") jako zapowiedź globalnego kataklizmu.
Alternatywne koniunkcje.
Hipoteza o galaktycznej koniunkcji, zaproponowana pierwotnie przez Jenkinsa, leżała u podstaw wyobrażeń o charakterze apokaliptycznym. Wspomniane zrównanie miało doprowadzić do skumulowanego efektu grawitacyjnego pomiędzy Słońcem a supermasywną czarną dziurą (znaną jako Strzelec A* – "Sagittarius A* ") w centrum naszej galaktyki, siejąc spustoszenie na Ziemi. Przepowiadana koniunkcja miała już miejsce w 1998 roku, a pozorny ruch Słońca odbywał się kilka stopni ponad środkiem galaktyki. Nawet gdyby zjawisko rzeczywiście mogłoby mieć miejsce, Strzelec A* jest oddalony o 30 000 lat świetlnych, 6 milionów razy za daleko, aby mieć jakikolwiek realny wpływ na siły grawitacyjne w Układzie Słonecznym. Powyższe teorie zostały zawarte m.in. w "Decoding the Past", produkcji stacji History Channel. Jenkins ubolewał nad faktem, że współautorem scenariusza był pisarz science-fiction, wobec czego całość okazała się „45 minutami bezwstydnego szumu medialnego i tanią sensacją najgorszego gatunku”.
Niektórzy wyznawcy teorii zagłady roku 2012 używali terminu „galaktyczna koniunkcja” w odmiennym znaczeniu, mianowicie w celu wyjaśnienia przyczyn masowego wymierania gatunków, którego ślady mają być obecne w odkrywanych skamieniałościach. Zakładali oni, że wymieranie nie następuje przypadkowo, ale zdarza się cyklicznie co 26 milionów lat. Zagłada byłaby związana z pionowymi oscylacjami Słońca, kiedy w czasie obiegu wokół środka galaktyki przecina jej płaszczyznę. Wychodząc poza płaszczyznę równikową Drogi Mlecznej, siła tego pływu słabnie, jednak przy ponownym zbliżeniu (co następuje raz na 20–25 mln lat) zaburzenia znowu narastają. Modele matematyczne przewidywały, że przyczynia się to do zwiększenia o 4 rzędy wielkości liczby komet nadlatujących z obłoku Oorta do przyśrodkowej części Układu Słonecznego. Większy strumień oznaczał wzrost ryzyka kolizji z powierzchnią planet. Problem polegał na tym, że proces ten rozciąga się na dziesiątki milionów lat, przez co nie mógł być ograniczony do jednej arbitralnie wyznaczonej daty. Dowody naukowe pokazywały, że Słońce przekroczyło wspomniany obszar ostatnio 3 miliony lat temu i coraz bardziej się od niego oddala.
Trzecią proponowaną koniunkcją 21 grudnia miał być szczególny rodzaj ułożenia planet. Żadne zjawisko astronomiczne nie było jednak wówczas przewidywane. Koniunkcje z udziałem wielu planet miały miejsce w latach 2000 oraz 2010, nie powodując perturbacji na Ziemi. Jowisz jest planetą Układu Słonecznego o największej masie. Nawet on, będąc w opozycji, oddziałuje na Ziemię z siłą mniejszą od 1% efektu grawitacyjnego, który na co dzień dostarcza Księżyc.
Przebiegunowanie Ziemi.
Przebiegunowanie Ziemi (często mylnie wyobrażane jako dosłowna zamiana biegunów magnetycznych miejscami) również było ideą wiązaną z rokiem 2012. Mogłoby zostać zapoczątkowane rozbłyskiem słonecznym wyzwalającym energię równoważną 100 miliardom bomb atomowych. Przekonanie podtrzymywały doniesienia o osłabieniu pola magnetycznego Ziemi, co może poprzedzać omawiane zjawisko.
Krytycy podkreślali jednak, że pełne przebiegunowanie zajmuje ok. 7000 lat i nie rozpoczyna się w ściśle określonym czasie. U.S. National Oceanic and Atmospheric Administration przewidywał, że aktywność słoneczna osiągnie szczyt w maju 2013, a nie 2012 roku, który miał być względnie słaby, z liczbą plam na Słońcu poniżej średniego poziomu. Niezależnie od tego nie było naukowych dowodów na jej powiązanie z procesami geomagnetycznymi. Największym notowanym problemem podczas nasilenia aktywności były zakłócenia w funkcjonowaniu sztucznych satelitów oraz telefonów komórkowych. David Morrison przypisywał wzrost popularności wyobrażeń na temat burzy słonecznej fizykowi i popularyzatorowi nauki Michio Kaku, który w wywiadzie udzielonym Fox News stwierdził, że aktywność w 2012 roku może wywrzeć katastrofalny wpływ na krążące satelity.
Planeta X/Nibiru.
Następną możliwą przyczyną katastrofy 2012 AD upatrywano w kolizji z Planetą X (zwaną czasem Nibiru), która miała się zderzyć bądź przechodzić tuż obok powierzchni Ziemi. Idea pojawiała się w różnych formach od 1995 roku. Oryginalnym terminem kolizji był rok 2003, ale odrzucono go, gdy stało się jasne, że nic podobnego nie będzie miało miejsca. Informację o zbliżającym się zagrożeniu miały przekazać istoty pozaziemskie, co szybko stało się obiektem kpin. Każdy obiekt przelatujący tak blisko planety powinien być widoczny z dużym wyprzedzeniem.
Inne propozycje katastrof.
Program komputerowy Web Bot, zaprojektowany do przewidywania zdarzeń z przyszłości na podstawie analizy materiałów internetowych, stał się przyczyną kolejnych sensacyjnych doniesień o końcu świata. Klęski żywiołowe, które miał sygnalizować, są jednak rzeczą zupełnie niezależną od zawartości Internetu. Istnieją zaś tylko przesłanki, że na podstawie kierunków ruchu sieciowego da się prognozować zjawiska będące konsekwencją działań człowieka, np. trendy na rynkach światowych.
W kontekście roku 2012 powróciła koncepcja Pasa Fotonowego (ang. "Photon Belt"), bliżej nieokreślonej formy interakcji mającej połączyć Ziemię z Alkione, najjaśniejszą gwiazdą gromady Plejad. Krytycy wyliczali liczne mankamenty tej teorii: fotony nie są w stanie przybierać formy „pasów”; Plejady, położone w odległości ponad 400 lat świetlnych nie wywierają na Ziemię żadnego wpływu; Układ Słoneczny, zamiast zbliżać się do gromady, raczej się od niej oddala.
Czerwony nadolbrzym gwiazdozbioru Oriona, Betelgeza, w przyszłości zakończy żywot jako supernowa. Niektóre media liczyły, że zdarzenie to mogłoby zajść już w 2012 roku. Oczekiwania te nie były jednak niczym uzasadnione, gdyż, o ile gwiazda z pewnością utworzy supernową, nie ma możliwości przewidzenia, kiedy w ciągu najbliższych 100 000 lat to się stanie. Aby stać się zagrożeniem dla Ziemi, eksplozja musiałaby mieć miejsce w promieniu 25 lat świetlnych od Układu Słonecznego. Betelgeza jest oddalona o 600 lat świetlnych, więc nie zagraża bezpośrednio istnieniu ludzkości.
Powstały również doniesienia o planowanej inwazji kosmitów. Artykuł, który pojawił się w grudniu 2010 roku wpierw na stronie Examiner.com, a potem był cytowany w anglojęzycznej wersji portalu Pravda.ru, powoływał się na rezultaty drugiej edycji "Digitized Sky Survey" prowadzonego przez SETI Institute. Badania miały uchwycić zdjęcie trzech dużych statków kosmicznych, które powinny dotrzeć do Ziemi w 2012 roku. Astronom i pogromca mitów Phil Plait zauważył, że aby stosunek podanej „wielkości” wykrytych obiektów do ich położenia był poprawny, musiałyby one leżeć bliżej niż Księżyc. W takim razie dawno dotarłyby do naszej planety.
Odbiór kulturowy.
Fenomen roku 2012 stał się kanwą dla setek publikacji oraz setek tysięcy stron internetowych. „Zapytaj Astrobiologa” (ang. "Ask an Astrobiologist"), popularnonaukowa witryna NASA, otrzymała ponad 5000 listów dotyczących tej sprawy od 2007 roku. Niektóre wiadomości zawierały pytania o celowość samobójstwa lub pozbawiania życia swoich bliskich przed tym czasem. Mnogie nawiązania do daty 21 grudnia 2012 pojawiają się w książkach fabularnych, takich jak bestseller Dana Browna z 2009 roku "Zaginiony symbol".
Film katastroficzny "2012" był zainspirowany krążącymi przepowiedniami. Kampania reklamowa przed dystrybucją w kinach wykorzystywała metody ukrytego marketingu (ang. "stealth marketing"). Spoty TV i strony WWW sygnowane przez fikcyjny „Institute for Human Continuity” wzywały ludzi do przygotowania się na wypadek końca świata. Nie ujawniając powiązania z filmem, wywołała panikę wśród odbiorców i liczne próby kontaktów z astronomami. Pomimo krytyki sam film okazał się dużym sukcesem finansowym, uzyskując ponad 770 milionów USD przychodu brutto ze sprzedanych biletów na całym świecie.
W "Melancholii" Larsa von Triera (2011) również występuje planeta, która, wyłoniwszy się zza Słońca, wchodzi w kurs kolizyjny z Ziemią. Wykupując prawa do filmu, szef Magnolia Pictures w informacji prasowej napisał „Z powodu nadciągającej w 2012 roku apokalipsy, teraz jest dobra pora na kinową Ostatnią Wieczerzę”.

</doc>
<doc id="2364459" url="https://pl.wikipedia.org/wiki?curid=2364459" title="Chartered Institute of Marketing">
Chartered Institute of Marketing

The Chartered Institute of Marketing (CIM) jest największą na świecie organizacją zrzeszającą marketerów, która liczy około 60.000 członków. Obecnie ponad 150 000 osób na całym świecie posiada dyplomy CIM. Organizacja powstała w 1911 roku, a od 1989 posiada oficjalny Patronat Korony Brytyjskiej oraz akredytację Rządu Brytyjskiego. Siedziba CIM znajduje się w Cookham, niedaleko Maidenhead.
The Chartered Institute of Marketing jest obecny w 134 krajach na świecie, a w Polsce od 1999 roku.
Podstawowy profil działalności CIM to certyfikacja zawodowa marketerów poprzedzona egzaminami prowadzonymi w jednolitej formie i w tym samym czasie w skali światowej. Działalność CIM obejmuje ponadto badania naukowe, publikacje i popularyzację wiedzy marketingowej. 
Członkostwo w CIM.
CIM zapewnia trzy stopnie członkostwa w zależności od posiadanych kwalifikacji:
- Fellow (FCIM): kryteria obejmują, między innymi, około 15-letnie doświadczenie w marketingu, stanowisko dyrektora naczelnego, dyrektora wykonawczego, tytuł profesora w zakresie marketingu lub starszego konsultanta;
- Member (MCIM): kryteria obejmują, między innymi, trzyletnie doświadczenie w marketingu, zatrudnienie na stanowisku kierowniczym;
- Associate (ACIM): kryteria obejmują, między innymi, posiadanie dyplomu na poziomie certyfikacji Professional Diploma in Marketing lub Professional Postgraduate Diploma in Marketing.
Status Chartered Marketer.
Członkowie CIM w stopniu Fellow i Member mogą ubiegać się o nadanie prestiżowego tytułu Chartered Marketera. To najwyższy stopień kwalifikacji nadawanych przez CIM, który oznacza profesjonalne praktyczne doświadczenie i kompetencje w zakresie marketingu. Do uzyskania statusu Chartered Marketera, oprócz udokumentowane doświadczenia i członkostwa w CIM, konieczne jest także uczestnictwo w programie Chartered CPD organizowanym przez CIM. 
Historia CIM.
The Chartered Institute of Marketing powstał w 1911 roku jako Sales Managers Association. Pomysłodawcą i założycielem był Pierce Wyatt, który wspólnie z grupą dwunastu menedżerów sprzedaży stworzył organizację, której celem miało być dzielenie się wiedzą i umiejętnościami w zakresie technik sprzedaży oraz popularyzacja dobrych praktyk i profesjonalizmu w marketingu. W miarę upływu czasu struktura organizacji ulegała rozbudowie i poszerzał się zakres oferowanych kwalifikacji. W roku 1928 placówka po raz pierwszy włączyła do zakresu swego działania system egzaminowania menedżerów. Z kolei w roku 1989 otrzymała patronat korony brytyjskiej i zmieniła nazwę na The Chartered Institute of Marketing, zaś od roku 1998 posiada uprawnienia do nadawania tytułu Chartered Marketer.
Korzyści z członkostwa w CIM.
CIM oferuje szereg korzyści swoim uczestnikom, a w tym między innymi:
Akredytowane Centra Szkoleniowe CIM.
Na świecie istnieje ponad dwieście centrów szkoleniowych i egzaminacyjnych, które uzyskały akredytację CIM, z czego w Polsce jedynym ośrodkiem jest questus:
Programy CIM.
The Chartered Institute of Marketing oferuje programy, których ukończenie i pomyślne zdanie egzaminów daje . Są to między innymi:

</doc>
<doc id="2364462" url="https://pl.wikipedia.org/wiki?curid=2364462" title="Cordillera Blanca">
Cordillera Blanca



</doc>
<doc id="2364465" url="https://pl.wikipedia.org/wiki?curid=2364465" title="Vladimír Hagara">
Vladimír Hagara

Vladimír Hagara (ur. 7 listopada 1943 w Pieszczanach, zm. 24 maja 2015) – słowacki piłkarz grający na pozycji obrońcy. Gracz brał udział w Mistrzostwach Świata w 1970 roku.

</doc>
<doc id="2364466" url="https://pl.wikipedia.org/wiki?curid=2364466" title="Oro (napój)">
Oro (napój)

Oro – peruwiańska marka napoju bezalkoholowego, należąca do firmy Ajegroup. Oro sprzedawane jest w Peru, Ekwadorze i Wenezueli. Stanowi konkurencję dla Inca Kola. Oba napoje cechuje charakterystyczny, żółty kolor. 
Sprzedawany w butelkach PET o pojemności 525 ml.

</doc>
<doc id="2364467" url="https://pl.wikipedia.org/wiki?curid=2364467" title="Cracker (slang)">
Cracker (slang)

Cracker, także white cracker lub cracka – pejoratywne określenie osób pochodzenia białego, w szczególności biednych osób ze stanów Georgia i Floryda. Termin używany głównie w angielszczyźnie amerykańskiej.

</doc>
<doc id="2364474" url="https://pl.wikipedia.org/wiki?curid=2364474" title="Reprezentacja Peru w koszykówce mężczyzn">
Reprezentacja Peru w koszykówce mężczyzn

Reprezentacja Peru w koszykówce mężczyzn – drużyna, która reprezentuje Peru w koszykówce mężczyzn. Za jej funkcjonowanie odpowiedzialny jest Peruwiański Związek Koszykówki ("FPB").
Trzykrotnie brała udział w igrzyskach olimpijskich – w 1936 roku zajmując 8. miejsce, w 1948 10. pozycję, a w 1964 miejsce 15.
Ponadto reprezentacja Peru w koszykówce mężczyzn czterokrotnie zakwalifikowała się do udziału w mistrzostwach świata. W debiucie w 1950 roku Peruwiańczycy zajęli 7. pozycję, w 1954 i 1963 zajęli 12. miejsce, a w 1967 10. pozycję.
27 razy brała udział w mistrzostwach Ameryki Południowej. W zawodach tych Peruwiańczycy zdobyli w sumie 7 medali – złoto w 1938, srebro w 1941 i 1963 oraz brąz w 1943, 1966, 1968 i 1973.
Poza tym reprezentacja Peru w koszykówce mężczyzn trzykrotnie brała udział w igrzyskach panamerykańskich – w 1963 była piąta, cztery lata później ósma, a w 1971 zajęła 9. pozycję.
Reprezentacja Peru w koszykówce mężczyzn brała również trzykrotnie udział w turniejach koszykarskich na letnich uniwersjadach – w 1999 roku była 18., w 2001 zajęła 22. pozycję, a w 2005 roku Peruwiańczycy zajęli ostatnie, 30. miejsce.

</doc>
<doc id="2364480" url="https://pl.wikipedia.org/wiki?curid=2364480" title="Dmytro Hryhorak">
Dmytro Hryhorak

Dmytro Hryhorak (ur. 1 stycznia 1956 w Stanisławowie) – ukraiński duchowny greckokatolicki, bazylianin. W latach 2007–2011 administrator apostolski eparchii Buczackiej, od 2011 jej pełnoprawny ordynariusz.
Życiorys.
Święcenia kapłańskie przyjął 25 października 1992 w zakonie bazylianów. Pracował głównie jako duszpasterz parafialny, był także duszpasterzem chorych w Iwano-Frankiwsku. 
W 2007 został mianowany administratorem apostolskim eparchii buczackiej, zaś 23 lipca 2011 papież Benedykt XVI potwierdził jego nominację na zwierzchnika tejże eparchii. Sakrę otrzymał 18 września 2011 z rąk arcybiskupa większego kijowsko-halickiego Światosława Szewczuka, któremu towarzyszyli ordynariusz eparchii tarnopolsko-zborowskiej Wasyl Semeniuk oraz emerytowany biskup iwanofrankowski Sofron Mudry.

</doc>
<doc id="2364486" url="https://pl.wikipedia.org/wiki?curid=2364486" title="Krążowniki liniowe typu O">
Krążowniki liniowe typu O

Krążowniki liniowe typu O – niemieckie krążowniki liniowe, których budowę planowała Kriegsmarine przed II wojną światową. Zaprojektowano je na bazie krążowników typu "P" po stwierdzeniu, że w przypadku przyszłego konfliktu z Wielką Brytanią Royal Navy będzie miała więcej ciężkich okrętów, pierwszą zmianą było zamontowanie dział kalibru 380 mm w miejsce 283 mm. Budowa krążowników liniowych została ujęta w Planie Z w 1939 roku: planowano, że w razie niemieckiego ataku na linie komunikacyjne przeciwnika lotniskowiec, pancerniki typu "H" i mniejsze okręty będą wiązać w walce eskortę konwojów przeciwnika, natomiast okręty typu "O" zajmą się niszczeniem statków handlowych. 
Projekt typu "O" odzwierciedlał zadania, dla jakich go budowano: miał ciężką artylerię główną, składającą się z 6 dział kal. 380 mm w trzech dwudziałowych wieżach, by zwalczać ciężkie krążowniki eskorty uzbrojone w działa kal. 203 mm. Okręty miały mieć pancerz chroniący przed pociskami tego kalibru, ale nie cięższymi. Miał także dysponować wysoką prędkością, pozwalająca mu uniknąć walki z lepiej uzbrojonymi i opancerzonymi, lecz wolniejszymi pancernikami.
Geneza: Krążowniki typu P.
Nawet po ukończeniu dwóch pancerników typu "Scharnhorst" i postępującej budowie dwóch pancerników typu "Bismarck" niemiecka marynarka miała mniej ciężkich okrętów niż europejskie potęgi. Doprowadziło to w 1937 roku do decyzji o budowie ulepszonych okrętów pancernych typu "Deutschland". Po rozważeniu ponad dwudziestu projektów, które miały spełniać wymagania marynarki wybrano jeden. Został on oznaczony jako krążownik „P” („P” jak "panzer"). Według pierwotnego planu miano zbudować dwanaście okrętów tego typu. Okręty miały zostać zaprojektowane jako „zabójcy krążowników” (ang. "cruiser killer"), gdyż miały mieć wystarczające uzbrojenie i pancerz do zwalczania lekkich i ciężkich krążowników oraz wystarczającą prędkość maksymalną by uciec pancernikom i krążownikom liniowym.
Przy projektowaniu okrętów napotkano wiele problemów, większość była spowodowana konstrukcją opancerzenia. Wymagana prędkość maksymalna 34 węzłów oznaczała, że minimalna długość musiała wzrosnąć z początkowych 217 metrów do 229,5 metra. Oznaczało to także, że minimalna szerokość okrętów musiała wynosić 25 metrów, chyba że użyto by silniki Diesla, jak na typie "Deutschland", wtedy wzrastała o kolejne 2 metry. Niestety, większa szerokość oznaczała potrzebę zastosowania jeszcze dłuższego kadłuba, by nadać mu wydajny hydrodynamicznie kształt. Wszystko to komplikowało projektowanie ukształtowania pancerza, ponieważ potrzebowano więcej stali, by zabezpieczyć szerszy i dłuższy kadłub. W końcu uznano, że jest niemożliwe zastosowanie napędu dieslowskiego przy utrzymaniu wyporności 20 000 ton.
Zmiana projektu na krążownik liniowy była rezultatem propozycji, by artylerię główną zmienić z dział 283 mm L/55 na 380mm L/47. Różne powody stały za taką decyzją. Eksperymenty pokazały, że mniejsze działa są "dużo mniej efektywne" w porównaniu do większych dział, a typ składający się z dwunastu jednostek będzie bardzo kłopotliwy do zbudowania, ponieważ stocznie były zapełnione budową innych jednostek. Problemem było także to, że najmniejsze działa artylerii głównej na obcych ciężkich jednostkach, będących w służbie lub budowanych, miały kaliber przynajmniej 30 mm większy. Najważniejszy argument nad zwiększeniem kalibru dział pojawił się w 1939 roku, gdy Adolf Hitler wypowiedział zawarty w 1935 traktat brytyjsko-niemiecki dotyczący zbrojeń morskich.
Krążownik liniowy.
Mimo że zainteresowanie projektem krążowników typu "P" i propozycją krążowników liniowych zanikło na przełomie lat 1937–1938, szybko ożyło 28 kwietnia 1938 roku, gdy w czasie publicznego wystąpienia Hitler wyraził swoje poglądy na temat brytyjsko-niemieckiego traktatu i w konsekwencji wzrosła szansa na wybuch wojny z Wielką Brytanią. Po wezwaniu do siebie admirała Ericha Raedera i członków sztabu Kriegsmarine, Hitler przedstawił swoje przemyślenia na temat silnej marynarki, która mogłaby stanowić tak duże zagrożenie dla Brytyjczyków, że przyłączyliby się oni do sojuszu z Niemcami, zamiast walczyć z nimi. Zdecydowano na tym spotkaniu, że Plan Z będzie zakładał stworzenie dwóch grup operacyjnych, z których każda miała się opierać na trzech pancernikach typu "H" i jednym lotniskowcu, wraz z krążownikami i niszczycielami jako eskortą. W czasie wojny te siły miały współpracować z trzema krążownikami liniowymi. Siły nawodne miały angażować eskortę konwojów, podczas gdy U-Booty i jeden lub więcej okrętów typu "O" miały topić statki handlowe.
W ramach tego planu prace nad krążownikami typu "P" zostały wstrzymane w połowie 1939 roku (oficjalna decyzja zapadła w lipcu) na korzyść okrętów typu "O". Wyporność w nowym projekcie została ograniczona do 30 000 ton, tak więc długość budowy jednostki mogła być skrócona z normalnych czterech lub więcej lat (w jakich budowano pancernik) do ocenianego na trzy do trzech i pół roku. Zakładane parametry dla krążowników liniowych brzmiały: wyporność 30 000 ton, główne uzbrojenie składające się z sześciu dział kal. 380 mm, artyleria średniego kalibru złożona z dział uniwersalnych, prędkość maksymalna 34 węzły, zasięg 15 000 mil morskich przy prędkości 19 węzłów, pancerz wystarczający do obrony przed pociskami kal. 203 mm ciężkich krążowników.
Podobnie jak w typie P wystąpiły problemy z pomieszczeniem napędu składającego się wyłącznie z silników Diesla w kadłubie okrętu. W końcu zdecydowano, że nie zostanie zastosowany napęd wyłącznie dieslowski, w zamian powstanie hybryda składająca się z silników Diesla i turbin parowych. Zmiana ta pozwoliła na skrócenie cytadeli pancernej o 9 metrów, a szerokość rufy została zmniejszona o 3,5 metra.
Pomimo że nie ukończono prac nad planami, trzeci krążownik liniowy, "Q", został zamówiony w stoczni Germaniawerft w Kilonii 8 sierpnia 1939 roku. Miesiąc później projekt autorstwa zespołu pod kierownictwem Marine-Oberbauarta Henniga został dopracowany. Wyporność wzrosła do 31 650 ton metrycznych (projektowa) i 35 945 ton (pełna). Zanurzenie miało wynosić odpowiednio 8,0 i 8,8 metra. Długość na linii wodnej była określona na 246 metrów, a szerokość na 30 metrów. Artyleria główna miała się składać z 6 dział kal. 380 mm L/47 w dwudziałowych wieżach, artyleria średnia została podzielona na sześć dwudziałowych wież kal. 150 mm L/48 przeznaczonych do zwalczania celów morskich i dwudziałowych zestawów przeciwlotniczych kal. 105 mm L/65. Artylerię średnią zmieniono, ponieważ niemieccy projektanci nie mogli skonstruować udanego działa uniwersalnego. Lżejsza artyleria przeciwlotnicza miała się składać z ośmiu dział kal. 37 mm na czterech dwudziałowych podstawach oraz dwudziestu działek kal. 20 mm na pojedynczych podstawach. Uzbrojenie okrętów uzupełniało dwanaście wyrzutni torpedowych kal. 533 mm. Jednostki miały być wyposażone w cztery wodnosamoloty zwiadowcze. Przy wyporności projektowej maksymalna prędkość została ograniczona o pół węzła (do 33,5 w.). Wymagało to, by siłownia dawała moc maksymalną 176 000 KM.
W 1940 roku plany stoczniowe dla trzech okrętów zostały ukończone. Zostały przejrzane przez Hitlera i Raedera, obaj je zaakceptowali. Jednak poza wstępnymi rozkazami dotyczącymi zgromadzenia zaopatrzenia oraz początkowym zgromadzeniem materiałów stoczniowych nigdy nie przystąpiono do położenia stępek okrętów.
Specyfikacja.
Szczegóły techniczne.
Ostateczny projekt, ukończony w 1940 roku, zakładał długość okrętu 248,2 m na linii wodnej oraz 256 m długości całkowitej, szerokość 30 m, natomiast projektowane zanurzenie przy wyporności konstrukcyjnej: 8,02 m. Wyporność projektowa miała wynosić 31 650 ton metrycznych, wyporność standardowa 28 900 ton standardowych (ts), a pełna 35 400 ts. Okręty planowano wykonać ze stali spawanej i podzielić je na 20 przedziałów wodoszczelnych. Podwójne dno było zaprojektowane na 78% długości kadłuba. Na tego typu okrętach załoga składałaby się z 65 oficerów oraz 1900 podoficerów i marynarzy.
Krążowniki planowano wyposażyć w wiele małych jednostek pływających, w tym dwie motorówki, dwa barkasy, dwa kutry, dwie pinasy, dwie jolki oraz dwie tratwy pneumatyczne. Na śródokręciu, pomiędzy kominami chciano zamontować podwójną katapultę. Projekt zakładał wyposażenie okrętu w cztery wodnosamoloty zwiadowcze Arado Ar 196, które byłyby przechowywane w głównym hangarze zaraz za przednim kominem oraz w dwóch mniejszych hangarach po obu bokach tylnego komina.
Napęd.
Jednostki typu "O" miały być napędzane przez osiem 24-cylindrowych (układ V), dwusuwowych silników Diesla produkowanych przez MANa. Silniki te napędzałyby, za pośrednictwem przekładni firmy Vulcan, dwie zewnętrzne śruby okrętowe o średnicy 4,85 m. Przewidziana moc maksymalna zespołu czterech silników napędzających jeden wał to 58 000 KM. Za przedziałem silników Diesla miała się znajdować pojedyncza kotłownia z czterema wysokociśnieniowymi kotłami Wagnera, które dostarczały parę o ciśnieniu roboczym 55 atmosfer. Para była przekazywana do pojedynczego zespołu turbin Brown, Boveri &amp; Co. (na krążowniku „O” planowano zainstalować turbinę Blohm &amp; Voss) o mocy 60 000 KM, który napędzał centralną trójpłatową śrubę o średnicy 4,9 m. Okręty typu "O" mogły według projektu przewozić zapas 1000 ton paliwa płynnego dla kotłów i 4610 ton paliwa dla silników Diesla. Taka pojemność przekładała się na zasięg maksymalny 14 000 mil morskich przy prędkości ekonomicznej 19 węzłów. Projektowana prędkość maksymalna wynosiła 33,5 węzła, ale okręty miały mieć zdolność rozwijania także prędkości 35 węzłów. Jednostki zostały wyposażone w dwa stery. Osiem generatorów dieslowskich o mocy 920 kW każdy zapewniało dostarczanie zasilania elektrycznego o łącznej mocy 7360 kW, przy napięciu 220 V.
Uzbrojenie.
Projekt głównego uzbrojenia zakładał zamontowanie sześciu dział kal. 38 cm SK C/34 w trzech dwudziałowych wieżach artyleryjskich. Te same wieże Drh LC/38 zostały wykorzystane na pancernikach typu "Bismarck". Dwie wieże byłyby zamontowane w superpozycji na dziobie, a trzecia na rufie za główną nadbudówką. W pionie armaty mogły się poruszać w zakresie od -8 do +35 stopni. Donośność przy maksymalnym podniesieniu działa wynosiła 36 200 m. Łącznie na okręt przypadało 630 pocisków, po 105 na działo. Planowano zastosowanie trzech różnych typów pocisków: przeciwpancernych z czepcem ochronnym oraz dwóch rodzajów burzących. Wszystkie rodzaje pocisków ważyły po 800 kg. Działa używały dwóch ładunków prochowych w miedzianych łuskach: przedni ładunek 99,5 kg prochu i główny ładunek 112,5 kg prochu. Zapewniało to pociskom prędkość wylotową 820 metrów na sekundę.
Artyleria średniego kalibru miała się składać z sześciu szybkostrzelnych dział kal. 15 cm L/48 SK C/28, także zamontowanych w trzech dwudziałowych wieżach. Dwie wieże byłyby umieszczone po bokach przedniej nadbudówki, trzecia ustawiona za tylną nadbudówką, w superpozycji, prowadząc ogień nad tylną baterią artylerii głównej. Zapas pocisków wynosił po 150 na działo (łącznie 900 sztuk), a donośność tych dział sięgała 23 500 metrów. Projekt zakładał też wyposażenie okrętów w sześć wyrzutni torpedowych kal. 533 mm, położonych powyżej linii wodnej i mających zapas 18 torped. 
Artylerię przeciwlotniczą krążowników typu "O" miało stanowić osiem ciężkich dział przeciwlotniczych 10,5 cm FlaK 38, osiem dział kal. 37 mm oraz dwanaście działek kal. 20 mm. Działa 105 mm planowano zamontować na dwudziałowych podstawach, po dwie po bokach nadbudówki, tak samo jak działa kal. 37 mm. Działka kal. 20 mm miały być umieszczone na pojedynczych podstawach ułożonych na nadbudówce na śródokręciu.
Pancerz.
Okręty typu "O" planowano opancerzyć stalą pancerną "Wotan" wyprodukowaną przez Kruppa. Grubość głównego burtowego pasa pancernego zaprojektowano na 190 mm w rejonie najważniejszych przedziałów (tzw. witaliów) okrętu, w tym maszynowni i magazynów amunicyjnych. Grubość pasa miała się zmniejszać do 100 mm w mniej ważnych rejonach. Dziób i rufę zakładano pozbawić opancerzenia. Wzdłużną gródź przeciwtorpedową planowano zastosować na całej długości kadłuba o grubości 45 mm na większej części. Druga gródź przeciwtorpedowa miała być zastosowana w centralnej części jednostki. Jej podstawową grubość zaprojektowano na 80 mm, ale w rejonie najważniejszych przedziałów miała być powiększona o dodatkowe 30 mm. Krytyczne przedziały były bronione także przez 80 mm płyty ułożone za grodziami przeciwtorpedowymi. Cały pionowy pancerz miał być zbudowany ze stali "Wotan, Hart", poza grodziami przeciwtorpedowymi sporządzonymi ze stali "Wotan, Weich".
Krążowniki planowano wyposażyć w kilka warstw pancerza poziomego. Górny pokład miał mieć grubość 50 mm, pokład pancerny miał mieć grubość 20–80 mm, ważniejsze rejony miały być także zabezpieczone dodatkowym 60 mm pancerzem. Pas pancerny był połączony ze skośnym pancerzem o grubości 110 mm. Przednia wieża dowodzenia miała dach o grubości 60 mm i ściany pancerne o grubości 200 mm. Tylna wieża dowodzenia była o wiele lżej opancerzona: dach miał pancerz o grubości 30 mm, a ściany 50 mm. Dalocelowniki były zabezpieczone przed odłamkami przez 20 mm strop i 30 mm ściany. Cały ten pancerz miał być zbudowany ze stali pancernej "Wotan Hart".
Wieże artylerii głównej miały mieć stropy o grubości 50 mm i ściany o grubości 210 mm. Przegrody wewnętrzne miały mieć grubość 180 mm. Działa kal. 105 mm oraz lżejsza broń przeciwlotnicza miały mieć osłony przeciwodłamkowe grubości 14 mm. W osłonę pancerną o identycznej grubości chciano wyposażyć również hangary wodnosamolotów.
Okręty wchodzące w skład typu.
Schlachtkreuzer O
Schlachtkreuzer P
Schlachtkreuzer Q

</doc>
<doc id="2364488" url="https://pl.wikipedia.org/wiki?curid=2364488" title="Franciszek Rudowłosy">
Franciszek Rudowłosy



</doc>
<doc id="2364492" url="https://pl.wikipedia.org/wiki?curid=2364492" title="Peru na Letnich Igrzyskach Olimpijskich 1936">
Peru na Letnich Igrzyskach Olimpijskich 1936

Peru na Letnich Igrzyskach Olimpijskich 1936 w Berlinie reprezentowało 40 zawodników, wyłącznie mężczyzn.
Kolarstwo.
Mężczyźni
Koszykówka.
Mężczyźni
Lekkoatletyka.
Mężczyźni
Pięciobój nowoczesny.
Mężczyźni
Piłka nożna.
Mężczyźni
Pływanie.
Mężczyźni
Skoki do wody.
Mężczyźni
Strzelectwo.
Mężczyźni

</doc>
<doc id="2364493" url="https://pl.wikipedia.org/wiki?curid=2364493" title="Robert Strauß">
Robert Strauß

Robert Strauß (ur. 7 października 1986 w Oettingen in Bayern) – niemiecki piłkarz występujący na pozycji obrońcy lub pomocnika. Obecnie gra w 1. FC Heidenheim, wcześniej związany był z FC Augsburg i FC Erzgebirge Aue.

</doc>
<doc id="2364494" url="https://pl.wikipedia.org/wiki?curid=2364494" title="Jan Hochscheidt">
Jan Hochscheidt

Jan Hochscheidt (ur. 4 października 1987 w Trewirze) – niemiecki piłkarz występujący na pozycji pomocnika. Obecnie jest zawodnikiem Eintrachtu Brunszwik.
Kariera juniorska.
W wieku juniorskim Hochscheidt grał w klubie Hertha Zehlendorf, a następnie w 1. FC Union Berlin. W 2004 roku został pozyskany przez Energie Cottbus.
Kariera seniorska.
Od 2006 roku Hochscheidt grał w rezerwach klubu z Chociebuża. W pierwszym sezonie wywalczył z drużyną awans do Regionalligi, a następnie zajął w niej czternaste miejsce. W 2008 roku przeniósł się do Erzgebirge Aue, by po dwóch sezonach świętować awans do 2. Bundesligi. W pierwszym sezonie na boiskach zaplecza niemieckiej ekstraklasy zajął z klubem piątą pozycję w tabeli. Następne dwa sezony nie były już tak udane dla klubu z Aue, który dwukrotnie do ostatniej kolejki musiał walczyć o utrzymanie bez konieczności gry w barażach. Ostatecznie przy wydatnej pomocy Hochscheidta udało się ten cel zrealizować. W sezonie 2012/2013 w meczu ostatniej kolejki przeciwko SV Sandhausen to właśnie urodzony w Trewirze pomocnik zdobył zwycięską bramkę. Ogółem w całych rozgrywkach zanotował on 10 trafień oraz 9 asyst.
30 maja 2013 Hochscheidt podpisał trzyletni kontrakt z beniaminkiem 1. Bundesligi Eintrachtem Brunszwik.

</doc>
<doc id="2364496" url="https://pl.wikipedia.org/wiki?curid=2364496" title="Alicia Coutts">
Alicia Coutts

Alicia Coutts (ur. 14 września 1987 w Brisbane) – australijska pływaczka, medalistka mistrzostw świata.
W 2010 r. została wybrana najlepszą pływaczką Australii i Oceanii.

</doc>
<doc id="2364497" url="https://pl.wikipedia.org/wiki?curid=2364497" title="Kordyliera Czarna">
Kordyliera Czarna

Kordyliera Czarna (hiszp.: "Cordillera Negra") – pasmo górskie w Peru, w Andach Północnych (Kordyliera Zachodnia). Rozciąga się na długości ok. 180 km, równolegle do Kordyliery Białej, od której oddziela ją dolina rzeki Santa. Najwyższy szczyt, Conocrangra, osiąga wysokość 5181 m n.p.m. Pasmo zbudowane z mezo-kenozoicznych skał intruzywnych (na zachodzie) i neogenicznych skał efuzywnych (na wschodzie). Nazwa gór pochodzi od ciemnego koloru skał wulkanicznych, z których są zbudowane, ale także od tego, że w przeciwieństwie do Kordyliery Białej nie posiadają stałej pokrywy śnieżnej.

</doc>
<doc id="2364500" url="https://pl.wikipedia.org/wiki?curid=2364500" title="Seidokaikan">
Seidokaikan



</doc>
<doc id="2364502" url="https://pl.wikipedia.org/wiki?curid=2364502" title="Krążowniki liniowe projektu B-65">
Krążowniki liniowe projektu B-65

Okręty projektu B-65 były typem krążownika klasy super A pozostającymi w planach Cesarskiej Marynarki Wojennej przed i w czasie II wojny światowej. W planach operacyjnych sztabu floty krążowniki te miały odgrywać kluczową rolę w nocnej części strategii „decydującej bitwy”, według której Japonia w czasie wojny chciała toczyć walkę z zespołami US Navy.
Po 1939 roku plany były wystarczająco zaawansowane, by przeprowadzić testy głównego uzbrojenia i zabezpieczenia części podwodnej kadłubów. Pomimo tego, że okręty zostały zatwierdzone do budowy w ramach programu uzupełnienia floty w 1942 roku, zmiana priorytetów stoczniowych z okrętów liniowych na lotniskowce i mniejsze jednostki, a następnie japońska przegrana w wojnie spowodowała, że okręty nie zostały zbudowane.
Przeznaczenie okrętów.
Doświadczenia japońskiej floty z wojny rosyjsko-japońskiej (1904–1905), a szczególnie bitwy cuszimskiej silnie wpłynęły na stworzenie przez marynarkę doktryny „decydującej bitwy”, która kierunkowała rozwój i rozlokowanie japońskiej floty liniowej w czasie II wojny światowej. Pomysł „decydującej bitwy” stanowił podstawę głównej strategii japońskiej na pokonanie marynarek mocarstw zachodnich, takich jak Wielka Brytania i Stany Zjednoczone. Strategia składała się z czterech głównych komponentów: decydującego starcia sił nawodnych mającego się rozstrzygnąć za pomocą ciężkich dział, taktyki przeciw liczebnie przeważającemu wrogowi, poleganie na jakości, a nie ilości uzbrojenia oraz nacisk na nocne ataki torpedowe.
Po podpisaniu traktatu waszyngtońskiego w 1922 roku i londyńskiego w roku 1930, z których każdy ograniczał siły japońskiej floty w porównaniu do flot mocarstw zachodnich (w tym szczególnie US Navy), strategia „decydującej bitwy” zyskiwała na popularności w marynarce. W 1936 roku Cesarska Marynarka sformowała Nocne Siły Bojowe ( Yasen Butai). Jak zakładano, siły te miały zaatakować hipotetycznego wroga, zwykle utożsamianego przez Japończyków z amerykańską Flotą Pacyfiku. Ta część sił japońskich miała atakować w nocy zewnętrzny krąg eskorty składający się z krążowników i niszczycieli. Po zniszczeniu zewnętrznej eskorty, japońskie krążowniki i niszczyciele miały przeprowadzić ataki torpedowe na wrogie pancerniki. To, co pozostałoby z wrogiej floty po tych atakach, miało zostać zniszczone przez japońskie pancerniki atakujące w szyku liniowym następnego dnia.
Marynarka chciała przydzielić jeden dywizjon szybkich pancerników lub krążowników liniowych do nocnych ataków, by wzmocnić ich siłę ognia. Początkowo przydzielono do tej roli krążowniki liniowe typu "Kongo", które zostały przebudowane na szybkie pancerniki w czasie siedmioletniego okresu 1933–1940. Japończycy planowali zastąpienie czterech okrętów typu "Kongo" czterema ciężkimi „superkrążownikami”. Według wstępnej wizji projektu z 1936 roku te okręty, krążowniki projektu B-65, miały mieć działa kal. 12 cali (305 mm), posiadać pancerz zabezpieczający przed pociskami 8-calowymi (203 mm) i móc rozwinąć prędkość maksymalną do 40 węzłów. Miały one otrzymać oznaczenie "krążowników klasy super A", by podkreślić ich wyższy status niż "okrętów klasy A" (ciężkich krążowników).
Plany krążowników zostały ukończone jako część japońskiego Programu Kręgu Piątego i Szóstego z 7 stycznia 1941 roku. Plan zakładał zbudowanie sześciu okrętów projektu B-65 w dwóch seriach. Pierwsze dwa okręty miały być zbudowane w Kręgu Piątym, pozostała czwórka – w Kręgu Szóstym. Do tego czasu japoński wywiad poznał specyfikację amerykańskich wielkich krążowników typu "Alaska", które zostały zatwierdzone do budowy w ramach Two-Ocean Navy Act i zamówione 5 września 1940 roku. Japończycy sądzili, że te okręty będą wchodziły w skład osłony głównego szyku amerykańskich pancerników w czasie wojny. Z tego powodu projekt B-65 musiał zakładać od tego momentu także zagrożenie ze strony okrętów typu "Alaska".
Projekt.
Prace nad jednostkami typu "B-65" rozpoczęto w 1939 roku. Wstępne plany nowego typu zostały ukończone we wrześniu 1940 roku. Były one wystarczająco zaawansowane, by można było w latach 1940–1941 przetestować zabezpieczenie kadłuba przed torpedami i pociskami nurkującymi (takimi, które spadły nie bezpośrednio na okręt, ale wbiły się w wodę w pobliżu okrętu i uderzały w podwodną część kadłuba); także główne uzbrojenie jednostek zostało przetestowane. 
Plany te zakładały, że nowe okręty będą mocno przypominać pancerniki typu "Yamato", z tym samym "kliprowym dziobem, gładkopokładowym kształtem i ogólnie podobną nadbudówką", ale o mniejszych rozmiarach. Dziewięć dział kal. 310 mm L/50 w trzech trzydziałowych wieżach, szesnaście dział uniwersalnych kal. 100 mm L/65 na dwudziałowych podstawach po bokach nadbudówki, dwanaście bliźniaczych dział przeciwlotniczych kal. 25 mm, cztery karabiny maszynowe kal. 13 mm oraz osiem wyrzutni torpedowych kal. 610 mm miało stanowić uzbrojenie krążowników. Wieża artylerii głównej miała ważyć około 1000 długich ton, z czego 350 długich ton miał ważyć pancerz. Brak jednak planów, jak miał być on rozłożony.
Krążowniki miały mieć pas pancerny grubości 190 mm pochylony pod kątem 20° oraz pokład pancerny o grubości 125 mm. Cztery zestawy turbin parowych miały generować około 42 500 shp każdy, co dawałoby łącznie moc około 167 674 shp. Miało to wystarczyć do rozpędzenia okrętów do 34 węzłów, co było wartością wyższą od "fundamentalnych założeń projektowych" mówiących o 33 węzłach.
Próbując zwalczyć zagrożenie ze strony dział kal. 305 mm krążowników typu "Alaska", zaproponowano zmianę artylerii głównej na sześć dział kal. 356 mm oraz pogrubienie pancerza, tak by zabezpieczał także przed pociskami większych kalibrów. Jednak wzrost wyporności (do prawie 40000 długich ton) oraz spadek innych parametrów spowodował, że nie wprowadzono proponowanych zmian.
Plany budowy i ich porzucenie.
Gdy w 1941 roku wybuchła wojna ze Stanami Zjednoczonymi, dowództwo cesarskiej marynarki doszło do wniosku, że bardziej potrzebuje nowych lotniskowców i jednostek pomocniczych. Fakt ten oraz pragnienie zakończenia budowy jednostek należących do wcześniejszych Programów Kręgu Trzeciego i Czwartego opóźniło rozpoczęcie prac nad jednostkami projektu B-65 w ramach Programu Kręgu Piątego.
Po japońskiej porażce w bitwie pod Midway w czerwcu 1942 roku Plan Kręgu Piątego został znacząco zmodyfikowany, a plan Kręgu Szóstego został zawieszony bezterminowo. Nowe plany nadal zakładały budowę dwóch jednostek projektu B-65, którym nadano numery budowy 795 i 796 z projektowaną datą wejścia do służby odpowiednio 1945 i 1946 roku. Jednak strategiczne potrzeby trwającej wojny opóźniły te plany. W końcu plany okrętów projektu B-65 nie zostały ukończone i nigdy nie podpisano kontraktu na budowę.

</doc>
<doc id="2364504" url="https://pl.wikipedia.org/wiki?curid=2364504" title="Peru na Letnich Igrzyskach Olimpijskich 1976">
Peru na Letnich Igrzyskach Olimpijskich 1976

Peru na Letnich Igrzyskach Olimpijskich 1976 w Montrealu reprezentowało 13 zawodniczką. Najmłodszą reprezentantką tego kraju był siatkarka María Cecilia del Risco (15 lat 331 dni), a najstarszą – Irma Cordero (34 lat 134 dni), również siatkarka.
Lekkoatletyka.
Kobiety
Siatkówka.
Kobiety
Drużyna zajęła siódme miejsce.

</doc>
<doc id="2364506" url="https://pl.wikipedia.org/wiki?curid=2364506" title="Tarek Mitri">
Tarek Mitri

Tarek Mitri (ur. 16 września 1950 r. w Trypolisie) – prawosławny polityk libański i wykładowca uniwersytecki.
Sylwetka.
Tarek Mitri ukończył filozofię na Uniwersytecie Amerykańskim w Bejrucie, a następnie zdobył doktorat z nauk politycznych na Uniwersytecie Paryskim. Jako naukowiec zajmuje się zawodowo problematyką relacji chrześcijańsko-islamskich oraz ich aspektów kulturowych, historycznych i społecznych.
W 2005 r. kierował libańskim ministerstwem ds. reformy administracji oraz resortem środowiska. W latach 2005-2008 był ministrem kultury, a następnie stał na czele ministerstwa informacji (2008-2011).

</doc>
<doc id="2364510" url="https://pl.wikipedia.org/wiki?curid=2364510" title="Geoff Huegill">
Geoff Huegill

Geoff Huegill (ur. 4 marca 1979 w Gove) – australijski pływak specjalizujący się w stylu motylkowym, medalista olimpijski i mistrzostw świata, rekordzista świata.

</doc>
<doc id="2364511" url="https://pl.wikipedia.org/wiki?curid=2364511" title="Lista niemieckich krążowników liniowych">
Lista niemieckich krążowników liniowych

Kaiserliche Marine, marynarka wojenna Cesarstwa Niemieckiego, zbudowała w ostatnim dziesięcioleciu swego istnienia kilka typów krążowników liniowych. Klasa krążowników liniowych wyrosła z projektów wcześniej istniejących krążowników pancernych, miały one pełnić rolę zwiadowczą dla głównych sił floty i atakować siły rozpoznawcze nieprzyjaciela. Cesarz Wilhelm II wymagał, by nowe krążowniki liniowe mogły walczyć w szyku liniowym wraz z pancernikami, co miało zmniejszać liczbową przewagę wroga.
SMS „Von der Tann” był pierwszym niemieckim krążownikiem liniowym. Został zbudowany w latach 1908–1910. Cesarska flota zbudowała przed wybuchem I wojny światowej kolejne cztery krążowniki liniowe z przeznaczeniem dla Hochseeflotte, następne dwa okręty zostały ukończone w czasie trwania konfliktu. Kolejne siedem znajdowało się w planach: cztery typu "Mackensen" i trzy typu "Ersatz Yorck". Dwa okręty pierwszego typu („Mackensen” i „Graf Spee”) zostały zwodowane, ale nigdy ich nie ukończono. Kolejne dwa znajdowały się w różnych stadiach budowy, zanim kontrakty na budowę zostały anulowane z powodu końca wojny. Poważne prace stoczniowe nad trzema jednostkami typu "Ersatz Yorck" nigdy się nie rozpoczęły.
Sześć z siedmiu krążowników liniowych ukończonych przed lub w czasie I wojny światowej brało udział w wielu akcjach bojowych, głównie na Morzu Północnym. Wszystkie okręty z wyjątkiem „Goeben”, który był przydzielony do niemieckiej Eskadry Śródziemnomorskiej, były przydzielone do 1. Grupy Rozpoznawczej, którą dowodził admirał Franz von Hipper. Formacja przeprowadziła kilka rajdów na angielskie wybrzeża pomiędzy latami 1914 i 1916, których kulminacją była bitwa jutlandzka (31 maja – 1 czerwca 1916). W jej czasie miały wciągnąć część brytyjskiej floty pod lufy niemieckich pancerników. Niemiecki okręt flagowy „Lützow” zatonął w czasie bitwy, a inne okręty zostały ciężko uszkodzone. Zadały jednak poważne straty przeciwnikowi: „Von der Tann” zatopił HMS „Indefatigable”, „Seydlitz” – „Queen Mary”, a „Derfflinger” i „Lützow” wspólnie zniszczyły „Invincible”. Pięć istniejących krążowników liniowych – „Von der Tann”, „Moltke”, „Seydlitz”, „Derfflinger” i „Hindenburg” – zostało internowanych wraz z resztą niemieckiej floty w Scapa Flow po zakończeniu wojny. Ich załogi zatopiły swoje jednostki w 1919 roku. „Goeben”, został przekazany flocie Imperium Osmańskiego niedługo po wybuchu walk. Operował przeciw rosyjskiej Flocie Czarnomorskiej przez większość wojny. Został ciężko uszkodzony przez brytyjskie miny morskie pod koniec wojny, ale został wyremontowany i służył w marynarce tureckiej do lat 50. XX wieku. Został zezłomowany w latach 70. XX wieku.
Niebezpośredni następca Kaiserliche Marine, Kriegsmarine, rozważał zbudowanie trzech krążowników liniowych typu "O" w ramach planu Z zanim rozpoczęła się II wojna światowa. Jednak wybuch walk w 1939 roku spowodował odłożenie planów i żaden z tych okrętów nie został zbudowany.
SMS „Von der Tann”.
SMS „Von der Tann” był pierwszym niemieckim krążownikiem liniowym. Został zamówiony w 1907 roku. Zaprojektowano go w odpowiedzi na brytyjskie krążowniki liniowe typu "Invincible", których budowę rozpoczęto rok wcześniej. Proces projektowania pierwszego okrętu nowej klasy był skomplikowany. Großadmiral Alfred von Tirpitz, sekretarz Urzędu Marynarki Rzeszy, chciał by okręt powielał brytyjski układ, na który składały się: ciężkie działa o dużym kalibrze, relatywnie lekki pancerz i wysoka prędkość. Cesarz Wilhelm II, wraz z innymi starszymi oficerami marynarki, twierdził, że z powodu brytyjskiej przewagi liczebnej nowe okręty powinny mieć pancerz wystarczająco mocny by można je było użyć do wsparcia własnych pancerników walczących w szyku liniowym.
„Von der Tann” brał udział w większości niemieckich operacji w czasie I wojny światowej, w tym w kilku rajdach na angielskie wybrzeże. W czasie bitwy jutlandzkiej „Von der Tann” był ostatni w szyku niemieckich krążowników linowych. Walczył z HMS „Indefatigable” i po 15 minutowej wymianie ognia pocisk kal. 280 mm wystrzelony przez niemieckich artylerzystów spowodował wybuch w magazynach amunicyjnych, co zniszczyło przeciwnika. W listopadzie 1918 roku został internowany w Scapa Flow i następnie samozatopiony. Został podniesiony w 1930 roku i rozebrany na złom w latach 1931–1934.
Typ "Moltke".
Krążowniki „Moltke” i „Goeben”, będące ulepszoną wersją „Von der Tanna”, zostały zamówione odpowiednio w latach 1908 i 1909. Ich projekt nie był tak kontrowersyjny jak poprzednika, jednak nadal dochodziło do nieporozumień pomiędzy Tirpitzem a cesarskim Gabinetem Morskim w kwestii dział artylerii głównej – czy powinno się preferować liczbę luf armatnich czy ich kaliber. Tirpitz popierał rozwiązanie zwiększenia liczby dział do dziesięciu, podczas gdy Gabinet proponował osiem dział kal. 30,5 cm. W końcu zastosowano dziesięć dział kal. 28 cm. Poza zmienioną artylerią główną oba okręty były trochę większe i lepiej opancerzone w stosunku do „Von der Tanna”.
„Moltke” po wejściu do służby dołączył do poprzednika w eskadrze krążowników liniowych. Brał udział w akcjach przeciw Royal Navy na Morzu Północnym. Walczył także na Bałtyku z okrętami rosyjskimi. W 1915 roku został storpedowany przez brytyjski okręt podwodny E1 podczas operacji w Zatoce Ryskiej. Brał udział w bitwie jutlandzkiej. W 1917 roku powrócił na Morze Bałtyckie jako okręt flagowy sił inwazyjnych zaangażowanych w operację "Albion". Krążownik także został internowany w Scapa Flow i samozatopiony w 1919 roku. „Goeben” został przydzielony na Morze Śródziemne, gdzie był okrętem flagowym Eskadry Śródziemnomorskiej. Po rozpoczęciu działań wojennych w 1914 roku okręt wraz z lekkim krążownikiem SMS „Breslau” uciekł brytyjskiej flocie i dotarł do Stambułu. Tam został przekazany marynarce Imperium Osmańskiego, zmieniając nazwę na „Yavuz Sultan Selim”. Okręt operował głównie na Morzu Czarnym przeciwko rosyjskiej Flocie Czarnomorskiej. Atakował siły brytyjskie w pobliżu Dardaneli w 1918 roku i wszedł na trzy miny. Okręt był w tureckiej służbie do 1973 roku, gdy został sprzedany na złom.
SMS „Seydlitz”.
„Seydlitz” stanowił znacznie ulepszoną wersję projektu okrętów typu "Moltke". Okręt był trochę większy od dwóch poprzednich okrętów i miał wyższą nadbudówkę dziobową. Był wyposażony w ten sam układ 10 dział kal. 28 cm. Po wejściu do służby został okrętem flagowym kontradmirała von Hippera. Okręt brał udział w większości dużych operacji floty w czasie wojny. W czasie bitwy na Dogger Bank otrzymał trafienie w tylne wieże dwoma lub trzema pociskami kal. 343 mm wystrzelonymi z HMS „Lion”. Pociski spowodowały pożar wieży i niemal zniszczyły okręt. W bitwie jutlandzkiej okręt został wielokrotnie trafiony ciężkimi pociskami oraz torpedą, między innymi przez brytyjski krążownik liniowy HMS „Queen Mary”, do którego zatopienia się przyczynił. Nabrał ponad 5300 ton wody. Pomimo wielkich uszkodzeń „Seydlitz” powrócił do Wilhelmshaven, gdzie został wyremontowany. Wraz z „Von der Tann” i „Moltke” został po wojnie internowany i samozatopiony w Scapa Flow.
Typ "Derfflinger".
Trzy okręty typu "Derfflinger" były ostatnimi krążownikami liniowymi, które weszły w skład Kaiserliche Marine. Główne uzbrojenie jednostek zostało radykalnie zmodyfikowane w porównaniu do poprzednich okrętów. Liczbę dział zmniejszono do ośmiu, ale ich kaliber zwiększono do 30,5 cm. Po dwie wieże umieszczono w superpozycji na dziobie i na rufie. Prototypowa jednostka została ukończona krótko po wybuchu I wojny światowej. „Lützow” wszedł do służby w sierpniu 1915 roku, „Hindenburg” dołączył do floty w maju 1917. „Derfflinger” brał udział w większości akcji floty. W czasie bitwy jutlandzkiej ostrzeliwał „Queen Mary” i wraz z „Seydlitzem” przyczynił się do zatopienia wroga. Później wraz z „Lützowem” skoncentrował swój ogień na HMS „Invincible” i także go zniszczył. Podczas bitwy „Lützow” został mocno uszkodzony przez przynajmniej 24 ciężkie pociski i nie zdołał wrócić do macierzystego portu. Został zatopiony przez własny niszczyciel następnego ranka. Kariera „Hindenburga” była o wiele mniej barwna. Został ukończony tak późno, że nie wziął udziału w żadnych znaczących akcjach przeciw brytyjskiej flocie. Wraz z „Derfflinger” został internowany, a później samozatopiony z resztą floty w Scapa Flow.
Typ "Mackensen".
Po tym jak Niemcy zdały sobie sprawę w lutym 1915 roku, że wojna nie zostanie zakończona tak szybko, jak na to liczyli, departament marynarki zdecydował się zbudować sześć nowych jednostek, które miały zastąpić sześć straconych w czasie wojny krążowników pancernych. Okręty miały być ulepszoną wersją typu "Derfflinger", główną zmianą miało być zastosowanie dział kal. 35 cm oraz zmiana kształtu części nadbudówki. Cztery okręty zostały zamówione, położono także ich stępki, ale tylko dwie: „Mackensen” i „Graf Spee” zostały zwodowane. Żaden z okrętów nie został przyjęty do służby, ponieważ zmianie uległy priorytety i siły stoczni skierowano na budowę okrętów podwodnych. Wszystkie jednostki zostały rozebrane w Niemczech pomiędzy latami 1921 a 1924.
Typ "Ersatz Yorck".
Trzy okręty typu "Ersatz Yorck" zostały zamówione jako jednostki typu "Mackensen", ale projekt został zmodyfikowany w styczniu 1917 roku przez zastosowanie uzbrojenia składającego się z ośmiu dział kal. 38 cm. Pozostałe parametry były podobne do typu "Mackensen", z wyjątkiem kominów. Nowszy projekt zakładał, że spaliny będą odprowadzane dwoma kominami, w przeciwieństwie do jednego dużego we wcześniejszym projekcie. Jedynie na pierwszym okręcie położono stępkę, ale prace nie posuwały się dalej. Zgromadzono jedynie 1000 ton metrycznych stali do momentu, gdy wszelkie prace zostały przerwane. Pozostałe dwie jednostki zostały zamówione w stoczniach, ale prace nad nimi nigdy się nie rozpoczęły.
Typ O.
Krążowniki liniowe typu "O" zostały zaprojektowane w 1937 by wspierać krążowniki typu "P" w ramach nowej niemieckiej floty. Trzy jednostki miały być uzbrojone w sześć dział kal. 38 cm w trzech wieżach dwudziałowych, z ustawieniem dział podobnym do uzbrojenia pancerników typu "Scharnhorst". Miały pełnić rolę rajderów dalekiego zasięgu, co miało zmusić Royal Navy do rozpraszania swoich sił przez przydzielanie pancerników do eskorty konwojów. Z powodu wybuchu II wojny światowej we wrześniu 1939 roku, budowy nigdy nie rozpoczęto.

</doc>
<doc id="2364513" url="https://pl.wikipedia.org/wiki?curid=2364513" title="Cordillera de Carabaya">
Cordillera de Carabaya

Cordillera de Carabaya – pasmo górskie w południowym Peru, w Kordylierze Wschodniej (Andy Środkowe). Rozciąga się na długości ok. 300 km. Najwyższy szczyt, Allinqhapaq, osiąga wysokość 5780 m n.p.m. Pasmo poprzecinane głębokimi dolinami rzecznymi. Występują górskie, wilgotne lasy tropikalne; w wyższych partiach lodowce górskie (granica wiecznego śniegu występuje na wysokości 5000 m n.p.m.).

</doc>
<doc id="2364514" url="https://pl.wikipedia.org/wiki?curid=2364514" title="Bitwa pod Humaniem">
Bitwa pod Humaniem

Bitwa pod Humaniem – bitwa stoczona na froncie wschodnim pomiędzy Armią Czerwoną a Wehrmachtem podczas II wojny światowej, która skutkowała okrążeniem radzieckiej 6 i 12 Armii na południe od miasta Humań. Była to część wstępnych operacji ofensywnych Grupy Armii Południe feldmarsz. Gerda von Rundstedta podczas operacji Barbarossa. 
Do bitwy doszło w czasie Kijowskiej Strategicznej Operacji Obronnej między jednostkami Frontu Południowo-Zachodniego Armii Czerwonej broniącymi mostów na Bohu i strategicznej linii kolejowej pomiędzy Odessą i Smoleńskiem, a jednostkami 1 Grupy Pancernej na zachodniej Ukrainie podczas jej marszu z południowej Polski w kierunku Krymu. 
Wojskami radzieckimi dowodził marsz. Siemion Budionny. W skład tych sił wchodził Front Południowo-Zachodni dowodzony przez gen. płk. Michaiła Kirponosa. Sztab główny i wiele podjednostek 12 Armii były w stanie uniknąć okrążenia, a to z tego powodu, że jednostki niemieckiej piechoty nie zamknęły całkowicie okrążenia. Jednak obie armie w późniejszym czasie zostały rozwiązane, a cofający się żołnierze zostali wcieleni do innych jednostek. Bitwa ta należała do jednych z największych operacji okrążających państw Osi przeprowadzonych w początkowej fazie operacji Barbarossa. 
Wstęp.
Podczas pierwszych tygodni operacji Barbarossa Grupa Armii Południe w szybkim marszu na wschód zajęła Lwów, Tarnopol i Winnicę, niszcząc cztery zmechanizowane korpusy, które Kirponos użył podczas kontrataku w rejonie Dubno – Łuck – Brody. 29 czerwca 1941 roku szybki marsz wojsk niemieckich został tymczasowo wstrzymany, jednak siły radzieckie były wyczerpane i rozpoczęły odwrót. W związku z niepowodzeniem kontrataku radzieckich wojsk pancernych przeciwko niemieckiej 1 Grupie Pancernej, Grupa Armii Południe kontynuowała marsz na wschód i w połowie lipca znajdowała się już tylko kilka kilometrów od Kijowa. Budionny dokonał w związku z tym próby kontrataku z pozycji na północ od Humania w kierunku na Berdyczów w celu udaremnienia 1 Grupie Pancernej odcięcia linii szlaków komunikacyjnych. Jednakże ten kontratak nie związał ważnych niemieckich sił pancernych, które przemieszczały się zaledwie 50 km na wschód od radzieckich głównych wojsk przeprowadzających ofensywę. Dodatkowo kontratak ten wyczerpał możliwości radzieckich formacji na kontynuowanie odwrotu w sposób szybki i skoordynowany i tym samym w połowie lipca niemieckie wojska odcięły linię kolejową w Talne oraz inne wiadukty nad Górnym Tikiczem i wkrótce potem mosty nad Sinuchą.
Walki w okrążeniu.
10 lipca 1941 roku Budionny został głównodowodzącym wojsk działających na kierunku południowo-zachodnim w celu synchronizowania działań Frontu Południowo-Zachodniego i Południowego. Pod dowództwem Budionnego znajdowało się 1,5 mln żołnierzy rozmieszczonych w dwóch strategicznych sektorach frontu: wokół Kijowa (37 i 26 Armia) i wokół Winnicy oraz Humania. Zaraz po przejęciu dowództwa poinformowano go o ofensywie wojsk niemieckich Grupy Armii Południe, które wbiły klin pomiędzy tymi dwoma wymienionymi sektorami obrony radzieckiej, na południe od Kijowa i na północ od Winnicy, zajmując Berdyczów 15 lipca i Koziatyn 16 lipca. 17 Armia gen. Carla-Heinricha von Stülpnagela kontynuowała marsz na południe od Humania, a 11 Armia gen. Eugena Rittera von Schoberta kontynuowała marsz na północ spod granicy rumuńskiej. 
Stawka i naczelne dowództwo Frontu Południowego mylnie sądziły, że Niemcy próbują sforsować rzekę Dniepr w rejonie pomiędzy Kijowem a Czerkasami, po to, aby później kontynuować ofensywę na Zagłębie Donieckie i tym samym nie doceniły niebezpieczeństwa związanego z okrążeniem 6 i 12 Armii. 28 lipca wydano rozkaz Frontowi Południowemu i Południowo-Zachodniemu, aby powstrzymać Niemców od sforsowania Dniepru i aby ewentualnie wycofywać się tylko w kierunku wschodnim. W wyniku tego szansa na uniknięcie okrążenia poprzez wycofanie się w kierunku południowo-wschodnim została utracona. 
2 sierpnia okrążenie zostało zamknięte w momencie spotkania się 1 Grupy Pancernej z przednimi jednostkami 17 Armii. Okrążenie to zostało dodatkowo wzmocnione następnego dnia, kiedy to 16 Dywizja Pancerna połączyła się z Węgierskim Korpusem Zmechanizowanym. Opór radziecki został całkowicie stłumiony do 8 sierpnia. Resztki 20 dywizji 6 i 12 Armii dostały się do niewoli. Powojenne źródła niemieckie twierdzą, że do niewoli dostało się w sumie 103 000 radzieckich żołnierzy. Wśród oficerów wziętych do niewoli znajdowali się dowódcy 6 i 12 Armii, dowódcy czterech korpusów oraz dowódcy jedenastu dywizji.
Po okrążeniu.
Po zakończeniu okrążenia czołgi 1 Grupy Pancernej skierowały się na północ, aby pomóc 2 Grupie Pancernej zamknąć okrążenie wokół Kijowa. Cel jakim było dla Grupy Armii Południe jak najszybsze zdobycie rejonu Krymu został powierzony jednostkom piechoty; była to jedna z wielu decyzji Hitlera, która zmieniała pierwotny cel grup armii. 
Stawka wykorzystała tę przerwę spowodowaną przez przemieszczenie się wojsk pancernych 1 Grupy Pancernej i wzmocniła front korzystając z 9 Armii Nadmorskiej, która zastąpiła zniszczone jednostki, jak również wzmocniono osłabione jednostki rezerwowymi armiami: 37 i 56, które przemieszczono z odległych wewnętrznych okręgów wojskowych, zaś 38 Armia ostatecznie miała bronić szeroko rozciągniętej linii frontu w okolicach Charkowa.

</doc>
<doc id="2364517" url="https://pl.wikipedia.org/wiki?curid=2364517" title="Cordillera Carabaya">
Cordillera Carabaya



</doc>
<doc id="2364521" url="https://pl.wikipedia.org/wiki?curid=2364521" title="Okręty podwodne typu U-48">
Okręty podwodne typu U-48

Okręty podwodne typu U-48 – typ czterech okrętów podwodnych budowanych dla austro-węgierskiej marynarki Kaiserliche und Königliche Kriegsmarine w czasie I wojny światowej. Projekt okrętów bazował na planach niemieckich. Marynarka zleciła rozpocząć budowę okrętów w Poli we wrześniu 1916. Jedynie dwóm z czterech planowanych okrętów położono stępki, ale żadnego z nich nie zwodowano. Oba nieukończone kadłuby złomowano po zakończeniu wojny.
Projekt.
Flota austro-węgierskich okrętów podwodnych była w większości przestarzała w momencie wybuchu I wojny światowej. Przez pierwsze dwa lata wojny austro-węgierska marynarka skupiała swoje wysiłki na zbudowaniu podwodnej floty dla obrony własnych wybrzeży Adriatyku. Gdy jednostki tego rodzaju znajdowały się już w budowie lub zostały nabyte od Niemiec, skierowano wysiłki na zbudowanie większych okrętów, mogących operować także na znacznie większym akwenie Morza Śródziemnego.
W styczniu 1916 Cantiere Navale Triestino (CNT) zakupiła plany 800-tonowego okrętu podwodnego od niemieckiej firmy AG Weser z Bremy. Austro-węgierskie modyfikacje planów spowodowały, że wyporność jednostki sięgnęła 818 t na powierzchni i 1184 t w zanurzeniu. Okręty miały mieć długość 73,25 m i szerokość 6,68 m oraz zanurzenie (na powierzchni) 3,3 m. Miały być napędzane dwoma silnikami diesla o mocy 2400 bhp (1800 kW) na powierzchni lub dwoma silnikami elektrycznymi o mocy 1200 shp (890 kW) w zanurzeniu, poruszającymi dwie śruby. Miało to zapewniać prędkość 16,25 węzła na powierzchni i 8,5 węzła w zanurzeniu. Okręty miały mieć załogę składającą się z 32 ludzi. 
Projekt okrętów typu "U-48" przewidywał uzbrojenie ich w sześć wyrzutni torpedowych kal. 450 mm – cztery na dziobie i dwie na rufie – oraz zapas dziewięciu torped. Według pierwotnych planów, uzbrojenie uzupełniały dwa działa pokładowe kal. 90 mm/L35, które na trzecim i czwartym okręcie miały zostać zamienione na dwa działa 120 mm/L35.
Budowa.
We wrześniu 1916 roku, stocznia Cantiere Navale Triestino otrzymała od marynarki kontrakt na budowę dwóch jednostek: U-48 oraz U-49, z zastrzeżeniem, że okręty zostaną wybudowane w Budapeszcie, a jedynie końcowe wyposażanie przeprowadzone zostanie w stoczni w Poli. Po rozpoczęciu budowy pierwszych dwóch okrętów, jeszcze przez zakończeniem wojny złożono zamówienie na dalsze jednostki U-58 oraz U-59. Dwie pierwsze jednostki typu "U-48" były dwoma okrętami z sześciu, nad którymi prowadzono prace w 1916 roku
Pomimo tego, że CNT otrzymało kompletne plany od AG Weser, austro-węgierskie zmiany w planach opóźniły rozpoczęcie budowy. Dodatkowe zmiany dokonywane już po rozpoczęciu prac stoczniowych także opóźniały jej proces. Nakładający się na to brak zarówno materiałów, jak i wykwalifikowanej siły roboczej również przyczyniał się do spowolnienia postępów prac. W rezultacie żaden z pierwszych okrętów nie został ukończony, ani nawet zwodowany, a budowa drugiej pary jednostek została anulowana przed położeniem stępek. U-48 był ukończony w 70% w momencie zakończenia wojny, a U-49 w 55%. Obie jednostki zostały zezłomowane na pochylniach w 1920.

</doc>
<doc id="2364525" url="https://pl.wikipedia.org/wiki?curid=2364525" title="Arapa">
Arapa

Arapa – peruwiańskie jezioro. Znajduje się w dystrykcie Arapa, w prowincji Azángaro, w regionie Puno, w odległości około 40 kilometrów od miasta Juliaca. Zajmuje powierzchnię 129,7 km².

</doc>
<doc id="2364526" url="https://pl.wikipedia.org/wiki?curid=2364526" title="Kasprowy Wierch (ośrodek narciarski)">
Kasprowy Wierch (ośrodek narciarski)

Kasprowy Wierch – ośrodek narciarski znajdujący się na szczycie i północnych stokach Kasprowego Wierchu w polskich Tatrach Zachodnich. Najwyżej położony ośrodek narciarski w Polsce.
Koleje i wyciągi.
Podstawowym sposobem dostania się na Kasprowy Wierch to wjazd koleją linową Kasprowy Wierch (z Kuźnic) albo podejście do dolnej stacji kolei krzesełkowego w Dolinie Goryczkowej z Kuźnic przez Kalatówki.
Ośrodek dysponuje następującymi kolejami:
Wykorzystanie kolei krzesełkowych z obu dolin ocenia się jedynie na ok. 20% długości sezonu narciarskiego. Głównymi powodami są brak śniegu lub trudne warunki atmosferyczne (wiatr, oblodzenie). Przykładowo w sezonie 2011/2012 kolej z Doliny Goryczkowej ruszyła po raz pierwszy dopiero 11 stycznia.
Rozważana jest modernizacja kolei krzesełkowej z Doliny Goryczkowej. Jej koszt szacowany jest na 20 mln zł, jednak do lutego 2011 roku taki wniosek nie wpłynął do dyrekcji TPN.
Ponadto na polanie Kalatówki znajdują się dwa wyciągi narciarskie Kalatówki.
Trasy zjazdowe.
Z Kasprowego Wierchu prowadzą dwie podstawowe trasy narciarskie: Trasa Goryczkowa i Trasa Gąsienicowa. Obydwie trasy mają przedłużenia (Nartostrada Gąsienicowa i Nartostrada Goryczkowa) umożliwiające zjazd na nartach terenem reglowym do Kuźnic.
Ponadto wytyczona jest również nartostrada przez Halę Kondratową, która rozpoczyna się na Hali Goryczkowej (odchodzi od Trasy Goryczkowej), a kończy się na Rówienkach Kondrackich (łączy się z Nartostradą Goryczkową). Na samej Hali Kondratowej w latach 1959–1968 funkcjonował wyciąg orczykowy o długości 505 metrów i przepustowości 90 osób na godzinę. W 1968 roku przeniesiono go na stok Skrzycznego w Szczyrku („Doliny ll”), gdzie służył do 2015 roku.
W związku z tym, że ośrodek w całości leży na terenie Tatrzańskiego Parku Narodowego, trasy nie są sztucznie naśnieżane ani oświetlone. Ich fragmenty są czasem ratrakowane.
Od sezonu 2010/2011 przestrzeń przeznaczona dla narciarstwa w rejonie obu kotłów Kasprowego Wierchu oznaczona jest zielono-czarnymi tyczkami. Tylko część tego terenu jest ratrakowana.
Planowane jest otworzenie dwóch nowych tras: z Suchej Przełęczy i szczytu Beskid w kierunku dolnej stacji kolei na Hali Gąsienicowej oraz z Pośredniego Goryczkowego Wierchu w kierunku ratrakowanej trasy 2 prowadzącej do dolnej stacji kolei w Dolinie Goryczkowej. Trasy te będą wytyczone za pomocą tyczek, nie będą ratrakowane i będą głównie przeznaczone dla narciarzy freestyle'owych. Dyskusje na temat uruchomienia tych tras trwają od 2009 roku.
Spod Beskidu w 1979 roku zjechał Jacek Nikliński, ustanawiając niepobity dotychczas polski rekord szybkości jazdy na nartach w Polsce (180,632 km/h). Spod Beskidu startowali również w 2009 roku zawodnicy wyścigu Red Bull Zjazd na Krechę.
Pozostała infrastruktura.
W Kuźnicach:
Na szczycie Kasprowego Wierchu:
W Dolinie Gąsienicowej:
Ośrodek nie jest członkiem Stowarzyszenia PSNiT.

</doc>
<doc id="2364529" url="https://pl.wikipedia.org/wiki?curid=2364529" title="Cordillera Huayhuash">
Cordillera Huayhuash

Cordillera Huayhuash – pasmo górskie w zachodnim Peru, w Kordylierze Zachodniej (Andy Północne). Rozciąga się na długości ok. 150 km. Najwyższy szczyt, Yerupajá, osiąga wysokość 6634 m n.p.m. Pasmo zbudowane głównie z mezozoicznych skał osadowych; w części południowej i północno-zachodniej ze skał efuzywnych. Dominuje rzeźba alpejska. Występuje wiele jezior; w części północnej znajdują się lodowce górskie. Na zboczach wschodnich mają swoje źródła rzeki Marañón, Huallaga i Mantaro, natomiast na zboczach zachodnich niewielkie rzeki uchodzące do Oceanu Spokojnego.

</doc>
<doc id="2364531" url="https://pl.wikipedia.org/wiki?curid=2364531" title="Kordyliera Huayhuash">
Kordyliera Huayhuash



</doc>
<doc id="2364532" url="https://pl.wikipedia.org/wiki?curid=2364532" title="Mona Ofeisz">
Mona Ofeisz

Mona Ofeisz – prawniczka libańska, prawosławna chrześcijanka. Z ramienia prezydenta Michela Sulaimana była sekretarzem stanu w rządzie Saada Haririego jako jedna z dwóch kobiet.

</doc>
<doc id="2364533" url="https://pl.wikipedia.org/wiki?curid=2364533" title="Yerupaja">
Yerupaja



</doc>
<doc id="2364537" url="https://pl.wikipedia.org/wiki?curid=2364537" title="Zachodnia Wyższa Szkoła Handlu i Finansów Międzynarodowych im. Jana Pawła II w Zielonej Górze">
Zachodnia Wyższa Szkoła Handlu i Finansów Międzynarodowych im. Jana Pawła II w Zielonej Górze

Zachodnia Wyższa Szkoła Handlu i Finansów Międzynarodowych im. Jana Pawła II w Zielonej Górze – uczelnia niepubliczna z siedzibą w Zielonej Górze. Powstała we wrześniu 2002 roku. W pierwszych latach funkcjonowania uczelnia miała strukturę bezwydziałową zarządzaną przez organ kolegialny – Senat i organy jednoosobowe: Kanclerza i Rektora, który jest przełożonym wszystkich pracowników i studentów. Obowiązki Dziekana wypełniał Prorektor do spraw Dydaktyki. Naukę prowadzono wówczas na dwóch specjalnościach (handel międzynarodowy oraz gospodarowanie nieruchomościami). Od roku akademickiego 2005/2006 jest uczelnią jednowydziałową, bowiem w ramach jej struktury wyodrębniono Wydział Ekonomii i Handlu Międzynarodowego, którym kieruje Dziekan Wydziału. W 2009 roku powołany został Prorektor ds. Studenckich i Dydaktyki. W grudniu 2014 roku uczelnia została postawiona w stan likwidacji.
Kadra naukowa.
Na uczelni zatrudnionych jest 32 nauczycieli akademickich, w tym:

</doc>
<doc id="2364538" url="https://pl.wikipedia.org/wiki?curid=2364538" title="Litwa na Letnich Igrzyskach Olimpijskich 1928">
Litwa na Letnich Igrzyskach Olimpijskich 1928

Litwę na Letnich Igrzyskach Olimpijskich 1928 reprezentowało 12 zawodników (11 mężczyzn i 1 kobieta).

</doc>
<doc id="2364542" url="https://pl.wikipedia.org/wiki?curid=2364542" title="Brooke Hanson">
Brooke Hanson

Brooke Hanson (ur. 18 marca 1978 w Manly), była australijska pływaczka, medalistka olimpijska i mistrzostw Świata.
Odznaczona Orderem Australii. W 2006 roku prowadziła program "What's Good For You".
Kariera.
Hanson trenuje pływanie od czwartego roku życia. Była najmłodszą pływaczką australijskiej drużyny narodowej, która wzięła udział w igrzyskach Wspólnoty Narodów w 1994 roku. W 2004 roku, na Letnich Igrzyskach Olimpijskich zdobyła złoty medal w drużynowej konkurencji 4x100 metrów stylem zmiennym.

</doc>
<doc id="2364543" url="https://pl.wikipedia.org/wiki?curid=2364543" title="Jill Whelan">
Jill Whelan

Jill Whelan (ur. 29 września 1966 w Oakland) – amerykańska aktorka. Wystąpiła w serialu Statek miłości jako córka kapitana, a następnie w tej samej roli w odcinku Reunion serialu . Zagrała w komedii Czy leci z nami pilot?. W 2004 zawarła drugie małżeństwo na pokładzie związanego z serialem statku wycieczkowego Caribbean Princess.

</doc>
<doc id="2364548" url="https://pl.wikipedia.org/wiki?curid=2364548" title="Cordillera de Vilcabamba">
Cordillera de Vilcabamba

Cordillera de Vilcabamba – pasmo górskie w południowym Peru, w Kordylierze Wschodniej (Andy Środkowe). 
Rozciąga się na długości ponad 250 km między rzekami Apurímac i Urubamba. Najwyższy szczyt, Salcantay, osiąga wysokość 6271 m n.p.m. Pasmo zbudowane jest ze skał prekambryjskich i paleozoicznych. W najbardziej wyniesionych rejonach występują mezozoiczne i kenozoiczne intruzje skał magmowych. Stoki górskie porośnięte są wiecznie zielonymi lasami równikowymi. Na południu przeważa sucha roślinność krzewiasta. Północną część pasma zajmuje Park Narodowy Otishi, a w południowo-wschodniej części znajdują się ruiny inkaskiego miasta Machu Picchu.

</doc>
<doc id="2364549" url="https://pl.wikipedia.org/wiki?curid=2364549" title="Cordillera Vilcabamba">
Cordillera Vilcabamba



</doc>
<doc id="2364551" url="https://pl.wikipedia.org/wiki?curid=2364551" title="Cordillera Negra">
Cordillera Negra



</doc>
<doc id="2364559" url="https://pl.wikipedia.org/wiki?curid=2364559" title="Petru Leucă">
Petru Leucă

Petru Leucă (ur. 19 lipca 1990 w Kiszyniowie, Mołdawska SRR) – mołdawski piłkarz, grający na pozycji napastnika.
Kariera piłkarska.
Kariera klubowa.
Karierę piłkarską rozpoczął w klubie Academia UTM Kiszyniów. W lipcu 2011 został wypożyczony do FK Ołeksandrija. Nie rozegrał żadnego meczu i po zakończeniu rundy jesiennej powrócił do mołdawskiego klubu.
Kariera reprezentacyjna.
Jest zawodnikiem młodzieżowej reprezentacji Mołdawii.

</doc>
<doc id="2364561" url="https://pl.wikipedia.org/wiki?curid=2364561" title="Junín (jezioro)">
Junín (jezioro)

Junín (hiszp. "Lago Junín", keczua: "Chinchayqucha") – drugie najstarsze peruwiańskie jezioro (po Titicaca).

</doc>
<doc id="2364562" url="https://pl.wikipedia.org/wiki?curid=2364562" title="Petru Leuca">
Petru Leuca



</doc>
<doc id="2364564" url="https://pl.wikipedia.org/wiki?curid=2364564" title="Raja Haffar al-Hassan">
Raja Haffar al-Hassan

Raya Haffar El Hassan (ur. w styczniu 1967 w Trypolisie) – libańska ekonomistka i działaczka polityczna, sunnitka. W 1987 uzyskała licencjat z zarządzania na Uniwersytecie Amerykańskim w Bejrucie, a trzy lata później ukończyła magisterskie studia menedżerskie na George Washington University w USA. Specjalizowała się w finansach i inwestycjach. W latach 1995-1999 pracowała w libańskim ministerstwie finansów. W 2000 została doradczynią ministra gospodarki i handlu. W latach 2009-2011 była ministrem finansów w rządzie Saada Haririego.

</doc>
<doc id="2364565" url="https://pl.wikipedia.org/wiki?curid=2364565" title="Cerro Chaltén">
Cerro Chaltén



</doc>
<doc id="2364566" url="https://pl.wikipedia.org/wiki?curid=2364566" title="Fitz Roy">
Fitz Roy

Fitz Roy (nazwa lokalna Cerro Chaltén) – szczyt w pobliżu wioski El Chaltén na południu Patagonii, na granicy chilijsko-argentyńskiej. Nazwa „Chaltén” wywodzi się z języka Indian Tehuelcze i znaczy „dymiąca góra”. Nazwa ta odnosi się do chmur często otaczających szczyt.
Gdy Francisco Moreno pierwszy raz zobaczył górę 2 marca 1877 r., nazwał ją Mount Fitz Roy, na cześć Roberta FitzRoya, kapitana HMS „Beagle”. Zrobił to też dlatego, że miejscowi Indianie wiele szczytów nazywali Chaltén.
Pierwszego wejścia dokonali w 1952 francuscy alpiniści Lionel Terray i Guido Magnone.
Pomimo raczej umiarkowanej wysokości bezwzględnej, góra ma ściany o wysokości do 2300 metrów i jest uważana za ciężkiego przeciwnika, wymagając dużych umiejętności technicznych oraz zaskakując zdradziecką pogodą.
Odniesienie.
Widok góry stanowi główny motyw w teledysku do utworu pt. „Corium” z płyty "Wanderer" z 2016, niemieckiej grupy muzycznej Heaven Shall Burn.

</doc>
<doc id="2364567" url="https://pl.wikipedia.org/wiki?curid=2364567" title="Tramwaje w Gävle">
Tramwaje w Gävle

Tramwaje w Gävle − zlikwidowany system komunikacji tramwajowej w szwedzkim mieście Gävle, działający w latach 1919–1956.
Historia.
13 listopada 1909 uruchomiono dwie linie:
1 stycznia 1927 otwarto pierwszy fragment linii zielonej: Islandsplan – Nygårdarna. 24 grudnia 1929 przedłużono linię zieloną z Nygårdarna do Karskär. 1 stycznia 1930 linię niebieską skrócono z Tullhuset do Nygatan. 4 listopada 1933 linię niebieską wydłużono z Kaserngatan do Albion. 19 czerwca 1946 linię niebieską zawieszono, a tabor skierowano na linię czerwoną. 9 sierpnia 1946 przywrócono normalny układ linii. 11 września 1948 zlikwidowano linię niebieską. Kolejną zlikwidowaną linią była linia czerwona, którą zamknięto 19 października 1952. Ostatnią linię (zieloną) zlikwidowano 5 kwietnia 1956. Tramwaje w Gävle od momentu uruchomienia były elektryczne i kursowały po torach o szerokości 1435 mm.
Linie.
W Gävle istniały trzy linie tramwajowe (trasy na 1940):
Tabor.
W mieście eksploatowano następujące tramwaje:

</doc>
<doc id="2364568" url="https://pl.wikipedia.org/wiki?curid=2364568" title="Cordillera de Vilcanota">
Cordillera de Vilcanota

Cordillera de Vilcanota – pasmo górskie w południowo-wschodnim Peru, w Kordylierze Wschodniej (Andy Środkowe). Rozciąga się na długości ok. 250 km między dolinami rzek Yanatil i Yavero (Paucartambo). Pasmo zbudowane głównie ze skał prekambryjskich i dolnopaleozoicznych. Łączą się na południu z Cordillera de Carabaya poprzez masyw Ausangate (6384 m n.p.m.). Zbocza porośnięte górskimi, wilgotnymi lasami tropikalnymi.

</doc>
<doc id="2364569" url="https://pl.wikipedia.org/wiki?curid=2364569" title="Cordillera Vilcanota">
Cordillera Vilcanota



</doc>
<doc id="2364570" url="https://pl.wikipedia.org/wiki?curid=2364570" title="Spring Valley (Illinois)">
Spring Valley (Illinois)

Spring Valley - miasto w Stanach Zjednoczonych w stanie Illinois, w hrabstwie Bureau. Jego populacja w 2000 roku wynosiła 5398 osób.

</doc>
<doc id="2364572" url="https://pl.wikipedia.org/wiki?curid=2364572" title="Hualca Hualca">
Hualca Hualca

Hualca Hualca − jeden ze szczytów w Andach Peruwiańskich, znajdujący się na terenie Peru.
Jego wysokość to 6025 m n.p.m. Jest to wygasły wulkan. 

</doc>
<doc id="2364574" url="https://pl.wikipedia.org/wiki?curid=2364574" title="Muzeum Krajowe Karyntii">
Muzeum Krajowe Karyntii

Muzeum Krajowe Karyntii (niem. Landesmuseum Kärnten) znajduje się w Klagenfurt am Wörthersee, stolicy austriackiego kraju związkowego Karyntii. 
W roku 1844 powstało Towarzystwo Historyczne Karyntii (Geschichtsverein für Kärnten). Tę datę uważa się też za datę powstania Muzeum Krajowego Karyntii. Celem Towarzystwa było obok prowadzenia prac badawczych utworzenie biblioteki oraz gromadzenie eksponatów w Domu Krajowym w Klagenfurt am Wörthersee (Klagenfurter Landhaus). W roku 1848 powstało Towarzystwo Nauk Przyrodniczych, które również gromadziło eksponaty, które 1861 zostały dołączone do zbiorów Towarzystwa Historycznego.
Ze względu na brak odpowiednich pomieszczeń dla stale rosnących zbiorów obu towarzystw powołano 1877 komisję, która miała zająć się stworzeniem nowego budynku muzealnego. 
24 kwietnia 1879 wmurowano kamień węgielny, a 10 lipca 1884 odbyło się uroczyste otwarcie muzeum.
Ponieważ Arcyksiążę Rudolf osobiście osadził kamienny zwornik w kluczu arkady nad wejściem, uczczono ten fakt nieoficjalną nazwą „Rudolfinum”. Budynek w stylu neorenesansowym zaprojektował klagenfurcki architekt Gustav Gugitz. 
Po roku 1922 do kolekcji muzeum dołączono zbiory etnograficzne Ziomkostwa Karyntii. W roku 1925 otwarto ponownie muzeum pod nazwą „Karynckie Muzeum Ojczyste” (Kärntner Heimatmuseum). 
W czasie II wojny światowej budynek uległ uszkodzeniom wskutek bombardowania. Muzeum wraz ze zbiorami przeszło na własność kraju związkowego Karyntii.
Oprócz budynku głównego i Biblioteki Krajowej przy Museumsgasse posiada Muzeum pięć oddziałów zewnętrznych:
Obecnie w muzeum można odnaleźć w działach, informacje dotyczące historii sztuki, numizmatyki oraz geologii, zoologii i etnologii. Najmłodsi odwiedzający mają okazję dołączyć do programu „Akademii Archeologicznej dla juniora” albo projektu Amici Linguæ Latinæ odkrywającego tajniki starożytnego języka „Servus Latein!”. Muzeum jako jedno z niewielu w Europie, wraz z grupą artystów stworzyło bardzo realną imitację wspinania się na najwyższy szczyt Austrii, przez co turyści mają możliwość obejrzenia całej panoramy Alp Centralnych bez konieczności wspinaczki na sam szczyt.

</doc>
<doc id="2364575" url="https://pl.wikipedia.org/wiki?curid=2364575" title="Piroliny">
Piroliny

Piroliny ("dihydropirole") – heterocykliczne związki chemiczne, jednonienasycone pochodne pirolidyny. Znane są jej trzy izomery różniące się od siebie położeniem wiązania podwójnego względem atomu azotu: 1-pirolina, która jest cykliczną iminą, oraz 2- i 3-pirolina, będące cyklicznymi aminami. Wszystkie piroliny mają wzór sumaryczny .

</doc>
<doc id="2364577" url="https://pl.wikipedia.org/wiki?curid=2364577" title="Pirolina">
Pirolina



</doc>
<doc id="2364579" url="https://pl.wikipedia.org/wiki?curid=2364579" title="Pulp (napój)">
Pulp (napój)

Pulp – marka peruwiańskiego nektaru, należącego do przedsiębiorstwa spożywczgo o nazwie Ajegroup. Produkowany od roku 2004 i sprzedawany w szklanych butelkach o pojemności 1 litra i 300 ml oraz w kartonach, których pojemność wynosi 1 litra i 330 ml. Nektar ten dystrybuowany jest w kilku smakach – jabłkowym, pomarańczowym, brzoskwinowym, mango, jeżynowym i ananasowym. Nazwa napoju pochodzi od słowa „pulpa”, oznaczającego półprodukty z całych lub częściowo rozdrobnionych jednorodnych owoców lub warzyw. Sprzedaż napoju obejmuje kraje Ameryki Południowej i Środkowej, m.in.: Peru, Kolumbię, Ekwador, Honduras, Panamę czy Meksyk.

</doc>
<doc id="2364581" url="https://pl.wikipedia.org/wiki?curid=2364581" title="Serhij Stareńki">
Serhij Stareńki

Serhij Mykołajowycz Stareńki, ukr. Сергій Миколайович Старенький (ur. 20 września 1984 roku we wsi Nowi Petriwci, w obwodzie kijowskim) – ukraiński piłkarz, grający na pozycji pomocnika.
Kariera piłkarska.
Kariera klubowa.
W 2005 rozpoczął karierę piłkarską w klubie Tarpeda Żodzino, który występował w Wyższej Lidze Białorusi. W 2007 przeszedł do został FK Smorgonie. Na początku 2008 powrócił do Ukrainy, gdzie został piłkarzem Desny Czernihów. Kiedy w 2010 w Desnie pojawiły się problemy finansowe opuścił czernihowski klub. Krótko trenował się w FK Charków, a potem podpisał kontrakt z FK Lwów. Na początku 2011 przeniósł się do FK Ołeksandrija. W lutym 2013 zasilił skład Arsenału Kijów. W czerwcu 2013 powrócił do PFK Oleksandria. 23 czerwca 2018 ponownie zasilił skład Desny Czernihów

</doc>
<doc id="2364582" url="https://pl.wikipedia.org/wiki?curid=2364582" title="Wyścig Włoch WTCC 2011">
Wyścig Włoch WTCC 2011

Wyścig Włoch WTCC 2011 – trzecia runda World Touring Car Championship w sezonie 2011 i siódmy z kolei Wyścig Włoch. Rozegrał się on w dniach 14-15 maja 2011 na torze Autodromo Nazionale di Monza w mieście Monza koło Mediolanu w Lombardii we Włoszech. W obu wyścigach zwyciężył Robert Huff z Chevroleta przed swoim zespołowym kolegą Yvanem Mullerem.

</doc>
<doc id="2364586" url="https://pl.wikipedia.org/wiki?curid=2364586" title="Sporade (napój)">
Sporade (napój)

Sporade − peruwiańska marka napojów izotonicznych, należących do firmy Ajegroup, sprzedawana od roku 2004. Marka ta osiągnęła w Peru duży sukces, pokonując m.in. koncern Gatorade, dzięki niskim cenom napoju. Sprzedawany w szklanych butelkach o pojemności 475 ml, w czterech wariantach smakowych: mandarynki, cytryny, tropikalny oraz o smaku męczennicy jadalnej.

</doc>
<doc id="2364588" url="https://pl.wikipedia.org/wiki?curid=2364588" title="Peru na Letnich Igrzyskach Olimpijskich 1964">
Peru na Letnich Igrzyskach Olimpijskich 1964

Peru na Letnich Igrzyskach Olimpijskich 1964 w Tokio reprezentowało 31 zawodników: 30 mężczyzn i 1 kobieta. Najmłodszym reprezentantem tego kraju była pływaczka Rosario de Vivanco (15 lat 102 dni), a najstarszym strzelec Pedro Puente (57 lat 159 dni).
Kolarstwo.
Mężczyźni
Koszykówka.
Mężczyźni
Drużyna zajęła 15 miejsce.
Lekkoatletyka.
Mężczyźni
Pływanie.
Kobiety
Mężczyźni
Strzelectwo.
Mężczyźni

</doc>
<doc id="2364589" url="https://pl.wikipedia.org/wiki?curid=2364589" title="Okręty podwodne typu U-50">
Okręty podwodne typu U-50

Okręty podwodne typu U-50 – typ czterech oceanicznych okrętów podwodnych budowanych dla marynarki austro-węgierskiej Kaiserliche und Königliche Kriegsmarine w czasie I wojny światowej. Projekt okrętów bazował na projekcie niemieckim. Austro-węgierska marynarka autoryzowała umowę z Ganz Danubius na budowę jednostek w Fiume w lutym 1916. Jedynie dla dwóch jednostek położono stępki, ale żadna z nich nie została zwodowana ani ukończona. Nieukończone kadłuby zostały zezłomowane po zakończeniu wojny.
Projekt.
Flota austro-węgierskich okrętów podwodnych była w większości przestarzała w momencie wybuchu I wojny światowej. Przez pierwsze dwa lata wojny austro-węgierska marynarka skupiała swoje wysiłki na zbudowaniu podwodnej floty dla obrony własnych wybrzeży Adriatyk. Gdy jednostki tego rodzaju znajdowały się już w budowie lub zostały nabyte od Niemiec, skierowano wysiłki na zbudowanie większych okrętów, mogących operować także na znacznie większym akwenie Morza Śródziemnego.
Z tego powodu austro-węgierska marynarka 11 lipca 1915 zakupiła plany okrętów podwodnych projektu 835 od Germaniawerft w celu budowy ich na licencji nad Adriatykiem. Planowano budowę okrętów o wyporności 840 t na powierzchni i 1100 t w zanurzeniu. Okręty miały mieć długość 73 m, szerokość 6,3 m i zanurzenie 3,94 m. Napęd okrętu miały stanowić na powierzchni dwa silniki diesla o łącznej mocy 2300 bhp oraz dwa silniki elektryczne o mocy łącznej 1200 shp pod wodą. Odpowiednio prędkość maksymalna miała wynosić 16,5 węzła i 9 węzłów. Okręty miały być wyposażone w dwie śruby napędowe. Załogę okrętów typu U-50 miało stanowić 33 ludzi.
Okręty miały być uzbrojone w sześć wyrzutni torpedowych kal. 450 mm. Cztery z nich miały być umieszczone na dziobie, dwie na rufie. Okręty miały mieć zapas 9 torped. Pierwotny projekt zakładał uzbrojenie jednostek w dwa działa kal. 100 mm/L35, co zostało zmienione na dwa działa kal. 120 mm/L35 w przypadku trzeciej i czwartej jednostki tego typu.
Budowa.
7 lutego 1916 Ganz Danubius otrzymał autoryzację kontraktu na budowę dwóch okrętów typu "U-50": U-50 i U-51. Były to dwie jednostki z sześciu okrętów oceanicznych budowanych w 1916. Kolejne dwa okręty tego typu, U-56 i U-57, zamówiono we wrześniu 1918.
Brak zarówno materiałów, jak i wykwalifikowanej siły roboczej, przyczyniał się do spowolnienia postępów w budowie i w rezultacie żaden z okrętów nie został zwodowany ani ukończony. Kontrakt na budowę drugiej pary jednostek został anulowany przed położeniem ich stępek. W momencie zakończenia wojny U-50 był ukończony w 90%, U-51 był ukończony jedynie w 60%. Obie jednostki zostały zezłomowane na pochylni w 1920.

</doc>
<doc id="2364593" url="https://pl.wikipedia.org/wiki?curid=2364593" title="Lista stacji i przystanków kolejowych w Piemoncie">
Lista stacji i przystanków kolejowych w Piemoncie

To jest lista stacji kolejowych w regionie Piemont zarządzanych przez Rete Ferroviaria Italiana, część włoskiego przedsiębiorstwa Ferrovie dello Stato.

</doc>
<doc id="2364594" url="https://pl.wikipedia.org/wiki?curid=2364594" title="Susana Higuchi">
Susana Higuchi

Susana Higuchi Miyagawa (ur. 26 kwietnia 1950 w Limie, zm. 8 grudnia 2021 tamże) – peruwiańska polityk, w latach 1990–1994 pierwsza dama Peru, deputowana do Kongresu Republiki Peru w latach 2001–2006.
Z zawodu inżynier. Studiowała na Państwowej Politechnice Peruwiańskiej.
W 1974 wyszła za mąż za przyszłego prezydenta Peru Alberto Fujimoriego. Podobnie jak jej mąż, jest pochodzenia japońskiego.
W 1994 oskarżyła swojego męża (z którym była już od pewnego czasu w separacji) o korupcję, siłowe przetrzymywanie jej w pałacu prezydenckim i stosowanie wobec niej przemocy fizycznej i psychicznej. Planowała również start w wyborach prezydenckich w Peru w 1995, co ostatecznie uniemożliwiło jej przegłosowanie ustawy zakazującej członkom najbliższej rodziny urzędującego prezydenta kandydowanie na ten urząd. Alberto Fujimori zaprzeczał, jakoby miał stosować przemoc wobec żony, zaś prezentowane przez nią jako dowód blizny miały jego zdaniem być efektem stosowanej przez nią japońskiej kuracji – termopunktury.
3 sierpnia 1994 Susana Higuchi ostatecznie odeszła od męża. Straciła wówczas tytuł pierwszej damy Peru i łączące się z nim stanowisko prezes Fundacji na rzecz Dzieci Peru. Obowiązki te przejęła najstarsza córka Fujimorich, Keiko.
Higuchi oskarżyła byłego męża o defraudację 12,5 mln dolarów, które otrzymał z Japonii na walkę z ubóstwem wśród peruwiańskich dzieci. Zdaniem polityk Alberto Fujimori przelał tę sumę na konto w japońskim banku. Również temu zarzutowi były prezydent zaprzeczył.
W 2001 została deputowaną do Kongresu Republiki Peru z ramienia partii Frente Independiente Moralizador z okręgu Limy.

</doc>
<doc id="2364595" url="https://pl.wikipedia.org/wiki?curid=2364595" title="Lubuska Wyższa Szkoła Zdrowia Publicznego w Zielonej Górze">
Lubuska Wyższa Szkoła Zdrowia Publicznego w Zielonej Górze

Lubuska Wyższa Szkoła Zdrowia Publicznego w Zielonej Górze – uczelnia niepubliczna z siedzibą w Zielonej Górze. Powstała we wrześniu 2008 roku z inicjatywy Stowarzyszenia Społecznego Kreator, którego prezesem jest poseł IV kadencji Sejmu – Alfred Owoc. Uczelnia kształci na trzech kierunkach.

</doc>
<doc id="2364601" url="https://pl.wikipedia.org/wiki?curid=2364601" title="Ellsworth (Maine)">
Ellsworth (Maine)

Ellsworth – miasto w Stanach Zjednoczonych, w stanie Maine, w hrabstwie Hancock.

</doc>
<doc id="2364608" url="https://pl.wikipedia.org/wiki?curid=2364608" title="Ellsworth (Minnesota)">
Ellsworth (Minnesota)

Ellsworth – miasto w Stanach Zjednoczonych, w stanie Minnesota, w hrabstwie Nobles.

</doc>
<doc id="2364610" url="https://pl.wikipedia.org/wiki?curid=2364610" title="Ambasada Japonii w Polsce">
Ambasada Japonii w Polsce

 – japońska placówka dyplomatyczna, znajdująca się w Warszawie przy ul. Szwoleżerów 8.
Siedziba.
Okres do I wojny światowej.
Przed I wojną światową Japonia utrzymywała w Warszawie konsulat, który mieścił się przy ul. Zielnej 45 (1909-1913).
Okres międzywojenny.
Polska i Japonia nawiązały stosunki dyplomatyczne w 1919; Japonia otworzyła w Warszawie Misję Wojskową, podnosząc jej rangę do poselstwa w 1921. W latach 1921-1941 konsulat, a następnie misja tego kraju w Warszawie funkcjonowały m.in. przy ul. Zielnej 45 (1919), obecnie nie istnieje, poselstwo w domu Szelechowa w al. Róż 2 (1921), w pałacu Marii Przeździeckiej z 1890 przy ul. Foksal/Pierackiego 10 (1923-1939), w którym w okresie powojennym mieścił się Dom Radzieckiej Nauki i Kultury (ros. "Дом советской науки и культуры") (1962-2004). W 1937 podniesiono rangę przedstawicielstwa do ambasady.
Do jesieni 1930 posłem Japonii w Polsce był Hajime Matsushima, następnie przez dziewięć miesięcy obowiązki pełnił "chargé d’affaires" Watanabe, a od lipca 1931 do sierpnia 1933 posłem nadzwyczajnym i ministrem pełnomocnym Japonii w Polsce był Hiroyuki Kawai.
Okres po II wojnie światowej.
Po II wojnie światowej stosunki dyplomatyczne wznowiono w 1957 po podpisaniu układu o przywróceniu normalnych stosunków między Japonią a Polską Rzeczpospolitą Ludową. Ambasada mieściła w Grand Hotelu przy ul. Kruczej 28 (1958), przy ul. Willowej 7 (1959-1993), w obiekcie z 1930 przy ul. Grażyny 11 (1996) oraz w kompleksie biurowym Atrium International Business Center z 1995 (proj. Biuro Projektów Kazimierski i Ryba) w al. Jana Pawła II 23 (2000). W 2000 władze japońskie otworzyły nową siedzibę (proj. "Ingarden &amp; Ewý Architekci", "Ishimoto Architects") przy ul. Szwoleżerów 8.
Centrum Informacji i Kultury Japonii w Warszawie utworzono w 1994, lokując w al. Jana Pawła II 23. Od 2004 mieści się w Domu Dochodowym, w Alejach Ujazdowskich 51.
Ambasador rezydował przy ul. Morskie Oko 3 (1964–1966).

</doc>
<doc id="2364611" url="https://pl.wikipedia.org/wiki?curid=2364611" title="Nypel">
Nypel

Nypel – złączka w postaci krótkiej rurki gwintowanej zewnętrznie, służąca do połączeń rurowych w instalacjach hydraulicznych i gazowych, a także innych prac montażowych
Nypel jest elementem w kształcie rurki mającej na obu końcach gwinty zewnętrzne (rurowe Withwortha), a w środkowej części sześciokątny pierścień w kształcie płaskiej nakrętki, ułatwiający przekręcenie kluczem. Stosuje się go w celu połączenia dwu elementów rurowych mających gwint wewnętrzny (np. dwóch kolan, kolana i trójnika, kolana i mufy, kolana i zwężki itp.). Najczęściej wykonywany jest ze stali, rzadziej z mosiądzu czy żeliwa.
Nazwa pochodzi z języka niemieckiego "Nippel". Równolegle używana jest nazwa "dwuzłączka", przy czym jest ona dwuznaczna, gdyż odnosi się do nypla, ale też do tzw. "śrubunków". Nypel jednostronny, posiadający gwint zewnętrzny oraz gwint wewnętrzny (o odpowiednio mniejszej średnicy) określamy słowem "redukcja". Nypel o różnych przekrojach gwintów zewnętrznych to "nypel redukcyjny" ("złączka redukcyjna").
Element łączący poszczególne człony grzejników (kaloryferów) wieloczłonowych, przypominający kształtem nypel, ale bez środkowego występu w kształcie sześciokątnym (zamiast niego ma wewnątrz dwa występy umożliwiające obrót specjalnym kluczem), mający z jednego końca gwint prawy, a z drugiego lewy (na zasadzie śruby rzymskiej) nosi nazwę "nypel grzejnikowy".
Nyplem nazywana jest również krótka gwintowana rurka będąca mocowaniem dostosowanych do niej oprawek na żarówki do żyrandoli, kinkietów, lamp stojących itp. Przez wnętrze nypla przeprowadzane są przewody zasilające żarówkę. W Polsce powszechnie stosowany jest w tym rozwiązaniu gwint metryczny drobnozwojowy M10x1. Dłuższe nyple lampowe nazywane są też sztycami.
Odwrotnością nypla jest mufa, która ma gwint wewnętrzny.

</doc>
<doc id="2364614" url="https://pl.wikipedia.org/wiki?curid=2364614" title="Ellsworth (Pensylwania)">
Ellsworth (Pensylwania)

Ellsworth – miasto w Stanach Zjednoczonych, w stanie Pensylwania, w hrabstwie Washington.

</doc>
<doc id="2364620" url="https://pl.wikipedia.org/wiki?curid=2364620" title="Daniel Kowalski">
Daniel Kowalski

Daniel Kowalski (ur. 2 lipca 1975 w Singapurze) – australijski pływak pochodzenia polskiego specjalizujący się w stylu dowolnym, medalista olimpijski i mistrzostw Świata.
Życie osobiste.
W kwietniu 2010 roku wyjawił, że jest osobą homoseksualną. Jak wyznał, do coming outu zainspirował go rugbysta Gareth Thomas, który ogłosił, że jest gejem pół roku wcześniej.

</doc>
<doc id="2364622" url="https://pl.wikipedia.org/wiki?curid=2364622" title="Hamilton (Alabama)">
Hamilton (Alabama)

Hamilton – miasto w Stanach Zjednoczonych, w stanie Alabama, w hrabstwie Marion.

</doc>
<doc id="2364623" url="https://pl.wikipedia.org/wiki?curid=2364623" title="Just Friends">
Just Friends

Just Friends – singel brytyjskiej piosenkarki soulowej Amy Winehouse, pochodzący z płyty "Back to Black", wydany 21 lipca 2008 roku przez wytwórnię płytową Island Records.
Do utworu został nakręcony teledysk przedstawiający materiał filmowy zza kulis.

</doc>
<doc id="2364624" url="https://pl.wikipedia.org/wiki?curid=2364624" title="Ołeksandr Kazaniuk">
Ołeksandr Kazaniuk

Ołeksandr Fedorowycz Kazaniuk, ukr. Олександр Федорович Казанюк (ur. 4 stycznia 1978 roku) – ukraiński piłkarz, grający na pozycji obrońcy, a wcześniej pomocnika.
Kariera piłkarska.
Wychowanek amatorskiego klubu Zoria Humań, w którym w 1995 rozpoczął karierę piłkarską. Potem występował w amatorskich drużynach KChP Talne i Illicziweć Humań. W 2003 został piłkarzem Dnipra Czerkasy. Latem 2005 przeszedł do FK Ołeksandrija. Na początku 2009 został zaproszony do Tawrii Symferopol, w barwach którego 28 lutego 2009 debiutował w Premier-lidze. Ale latem 2009 powrócił do PFK Oleksandria, w którym pełni od lat funkcje kapitana drużyny. Na początku stycznia 2012 opuścił klub z Oleksandrii.

</doc>
<doc id="2364625" url="https://pl.wikipedia.org/wiki?curid=2364625" title="Svenn Stray">
Svenn Stray

Svenn Thorkild Stray (ur. 11 lutego 1922 w Arendal, zm. 20 maja 2012 w Moss) – norweski polityk, działacz partii Høyre.
Od 1958 do 1985 pełnił mandat deputowanego do Stortingu. W latach 1962–1970 zajmował stanowisko I wiceprzewodniczącego Høyre, od 1965 do 1970 również przewodniczącego frakcji parlamentarnej tej partii. Dwukrotnie był ministrem spraw zagranicznych (1970–1971, 1981–1986). W latach 1973–1981 sprawował funkcję wiceprzewodniczącego Stortingu.

</doc>
<doc id="2364628" url="https://pl.wikipedia.org/wiki?curid=2364628" title="Okręty podwodne typu U-52">
Okręty podwodne typu U-52

Okręty podwodne typu U-52 – typ czterech oceanicznych okrętów podwodnych budowanych dla austro-węgierskiej marynarki Kaiserliche und Königliche Kriegsmarine w czasie I wojny światowej. Budowę dwóch pierwszych okrętów tego typu rozpoczęto w 1916, ale żadna z jednostek nie została zwodowana ani ukończona przed końcem wojny. Oba nieukończone kadłuby zostały zezłomowane po zakończeniu wojny. 
Projekt.
Flota austro-węgierskich okrętów podwodnych była w większości przestarzała w momencie wybuchu I wojny światowej. Przez pierwsze dwa lata wojny austro-węgierska marynarka skupiała swoje wysiłki na zbudowaniu podwodnej floty dla obrony własnych wybrzeży Adriatyku. Gdy jednostki tego rodzaju znajdowały się już w budowie lub zostały nabyte od Niemiec, skierowano wysiłki na zbudowanie większych okrętów, mogących operować także na znacznie większym Morzu Śródziemnym.
Marynarka wybrała projekt "A 6" stoczni Stabilimento Tecnico Triestino (STT) jako najlepszy w konkursie na nowy oceaniczny okręt podwodny. Plany opisywały jednostkę o wyporności 849 t na powierzchni i 1200 t w zanurzeniu. Okręty miały mieć 76 m długości, szerokość 7 m i zanurzenie kadłuba 3,51 m. Okręty miały być poruszane dwiema śrubami napędowymi, które były napędzane na powierzchni dwoma silnikami diesla o łącznej mocy 2400 bhp (1800 kW), natomiast w zanurzeniu napęd stanowiły dwa silniki elektryczne o łącznej mocy 1480 shp. Prędkość maksymalna wynosiła odpowiednio 15,75 węzła i 9 węzłów. Załogę okrętów tego typu miało stanowić 40 ludzi.
Uzbrojenie okrętów podwodnych typu "U-52" stanowiły cztery dziobowe i dwie rufowe wyrzutnie torped (zapas wynosił 9 torped). Pierwotne plany zakładały zastosowanie dwóch dział kal. 10 cm/L35, w przypadku trzeciej i czwartej jednostki planowano zastosowanie dwóch dział kal. 12 cm/L35.
Budowa.
Do 1916 Austriawerft, która była nową, w założeniu bardziej „patriotyczną” nazwą stoczni STT, rozpoczęła budowę dwóch pierwszych jednostek: U-52 i U-53. Kwatera główna firmy pozostawała w Trieście, ale źródła nie podają dokładnie, gdzie położono stępki tych dwóch okrętów. Wchodziły one w skład programu budowy sześciu oceanicznych okrętów podwodnych w tym czasie. W grudniu 1917 złożono zamówienia na budowę U-54 i U-55.
Brak zarówno materiałów, jak i wykwalifikowanej siły roboczej, przyczyniał się do spowolnienia postępów w budowie wszystkich oceanicznych okrętów podwodnych. W rezultacie żaden z pierwszej pary okrętów nie został zwodowany ani ukończony, natomiast budowa drugiej pary została anulowana przed położeniem stępek. W momencie zakończenia wojny U-52 był ukończony w 25%, natomiast U-53 był gotowy jedynie w 10%. Obie jednostki zostały zezłomowane w 1919.

</doc>
<doc id="2364630" url="https://pl.wikipedia.org/wiki?curid=2364630" title="Hamilton (Georgia)">
Hamilton (Georgia)

Hamilton – miasto w Stanach Zjednoczonych, w stanie Georgia, w hrabstwie Harris.

</doc>
<doc id="2364637" url="https://pl.wikipedia.org/wiki?curid=2364637" title="HanBright">
HanBright



</doc>
<doc id="2364638" url="https://pl.wikipedia.org/wiki?curid=2364638" title="Pływanie na Letnich Igrzyskach Olimpijskich 1976">
Pływanie na Letnich Igrzyskach Olimpijskich 1976

Pływanie na Letnich Igrzyskach Olimpijskich 1976 w Montrealu rozgrywane było w dniach 18 – 25 lipca. W zawodach wzięło udział 471 pływaków, w tym 208 kobiet i 263 mężczyzn, z 51 krajów. W porównaniu z poprzednimi igrzyskami program uszczuplił się o 3 konkurencje (200 m stylem zmiennym kobiet i mężczyzn oraz 4 × 100 m stylem dowolnym mężczyzn).

</doc>
<doc id="2364648" url="https://pl.wikipedia.org/wiki?curid=2364648" title="Okręty podwodne typu U-101">
Okręty podwodne typu U-101

Okręty podwodne typu U-101 – typ dziewięciu okrętów podwodnych budowanych dla Kaiserliche und Königliche Kriegsmarine w czasie I wojny światowej. Plany okrętów bazowały na projekcie Type 1916 S 1 z Ungarische Unterseebotsbau AG. Stępki pierwszych trzech jednostek położono pod koniec 1917 i na początku 1918 w stoczni Austriawerft w Trieście. Żadnej z nich nie zwodowano ani nie ukończono przed końcem wojny. Stępek pozostałych sześciu jednostek nie położono.
Projekt.
Flota austro-węgierskich okrętów podwodnych była w większości przestarzała w momencie wybuchu I wojny światowej. Przez pierwsze dwa lata wojny austro-węgierska marynarka skupiała swoje wysiłki na zbudowaniu podwodnej floty dla obrony własnych wybrzeży Adriatyku. Gdy jednostki tego rodzaju znajdowały się już w budowie lub zostały nabyte od Niemiec, w 1916 skierowano wysiłki na zbudowanie większych okrętów, mogących operować także na znacznie większym Morzu Śródziemnym. Po zatwierdzeniu do budowy sześciu większych jednostek marynarka rozważała bądź to zbudowanie na licencji niemieckich jednostek typu "UB III" bądź wdrożenie projektu Typ 1916 S 1 zgłoszonego przez Ungarische Unterseebotsbau AG (UBAG) z Fiume.
Jednostki typu "U-101" bazowały na projekcie UBAG, który opisywał jednostkę o wyporności 428 t (472 krótkich ton) na powierzchni i 620 t (680 krótkich ton) w zanurzeniu. Okręty miały mieć długość 53,5 m, szerokość 5,8 m i zanurzenie 3,6 m. Jako napęd miały służyć: na powierzchni dwa silniki diesla o łącznej mocy 1060 bhp (790 kW), w zanurzeniu dwa silniki elektryczne o łącznej mocy 788 shp (588 kW). Prędkości maksymalne miały wynosić odpowiednio 13,25 węzła i 8,25 węzła. Okręty miały być obsługiwane przez 26-osobową załogę.
Projekt zakładał uzbrojenie składające się z pięciu wyrzutni torpedowych kal. 450 mm: czterech dziobowych i jednej rufowej. Okręty miały być także wyposażone w jedno działo pokładowe kal. 10 cm/L35 oraz jeden karabin maszynowy kal. 8 mm.
Budowa.
Marynarka austro-węgierska zatwierdziła budowę łącznie dziewięciu jednostek typu "U-101". Sześć miało otrzymać numery od U-101 do U-106, kolejne od U-118 do U-120. Po zakończeniu budowy pierwszych sześciu okrętów marynarka chciała oddać na złom sześć najstarszych okrętów o nazwach od U-1 do U-6 i porzucić pierwszą cyfrę numeru nowych okrętów. W ten sposób np. U-101 zostałby przemianowany na U-1. Pod koniec 1917 i na początku 1918 położono stępki pierwszych trzech jednostek (U-101 do U-103) w stoczni Austriawerft w Trieście.
Brak zarówno materiałów, jak i wykwalifikowanej siły roboczej przyczyniał się do spowolnienia postępów w budowie wszystkich oceanicznych okrętów podwodnych. W rezultacie żaden z pierwszych trzech okrętów nie został zwodowany ani ukończony. Resztę anulowano przed położeniem stępki. U-101 był ukończony w 47% w momencie zakończenia wojny. U-102 i U-103 odpowiednio w 30 i 10%. Pomimo tego że brak szczegółowych danych o losach trzech nieukończonych kadłubów jednostek typu "U-101", to inne nieukończone austro-węgierskie okręty podwodne zostały zezłomowane w 1919 i 1920.

</doc>
<doc id="2364653" url="https://pl.wikipedia.org/wiki?curid=2364653" title="Kaname">
Kaname

 – imię japońskie noszone zarówno przez kobiety jak i przez mężczyzn.
Możliwa pisownia.
Kaname można zapisać używając wielu różnych znaków kanji i może znaczyć m.in.:

</doc>
<doc id="2364659" url="https://pl.wikipedia.org/wiki?curid=2364659" title="Elwin Alijew">
Elwin Alijew



</doc>
<doc id="2364660" url="https://pl.wikipedia.org/wiki?curid=2364660" title="Lista krążowników liniowych Kaiserliche Marine">
Lista krążowników liniowych Kaiserliche Marine



</doc>
<doc id="2364661" url="https://pl.wikipedia.org/wiki?curid=2364661" title="Ciufcia.pl">
Ciufcia.pl

Ciufcia.pl – nieistniejący już polski serwis z edukacyjnymi zabawami dla rodziców i dzieci w wieku 2–6 lat. Ciufcia powstała w 2008 roku, a już po trzech latach liczba unikalnych użytkowników przekroczyła 300 tys.
Wszystkie zabawy umieszczone w serwisie opierają się na idei edutainmentu. Tworzone we współpracy z psychologami i pedagogami są materiałem ilustracyjnym, służącym do tłumaczenia dzieciom codziennych zjawisk i otaczającej je rzeczywistości.
Zabawy.
W chwili obecnej w portalu dostępnych jest ponad 400 zabaw edukacyjnych. Ich głównym zadaniem jest wspieranie rozwoju dzieci. Wspierane obszary zostały wyznaczone na podstawie teorii Inteligencji wielorakiej Howarda Gardnera. Wyróżnił on, głównie na podstawie szeroko rozumianej obserwacji życia społecznego, osiem typów inteligencji:
Zabawy na Ciufci podzielone są na trzy wagony:
W każdym wagonie znajduje się kilka krain tematycznych. W nich z kolei znajduje się zestaw odpowiednio dopasowanych do potrzeb dziecka gier. Każda kraina ma na celu edukację dziecka w innym obszarze, np. Miasto, Literki, Gabinet Lekarski, Plac zabaw itp.
Bezpieczeństwo.
Ciufcia jest w pełni bezpiecznym serwisem edukacyjnym. Wszelkie zabawy cechuje brak przemocy. Ciufcia została stworzona przez rodziców, którzy zauważyli, że w Internecie brakuje miejsca przeznaczonego dla maluchów. Zdając sobie sprawę, z rosnącej roli Internetu i przewidując, że wkroczy on również w życie najmłodszych, stworzono bezpieczny portal, który nie tylko bawi, ale i edukuje.

</doc>
<doc id="2364663" url="https://pl.wikipedia.org/wiki?curid=2364663" title="Wołodymyr Owsijenko">
Wołodymyr Owsijenko

Wołodymyr Wołodymyrowycz Owsijenko, ukr. Володимир Володимирович Овсієнко (ur. 30 października 1978 roku w Użhorodzie) – ukraiński piłkarz, grający na pozycji bramkarza.
Kariera piłkarska.
W 1994 rozpoczął karierę piłkarską w klubie Zakarpattia Użhorod. Na początku 1997 przeszedł do CSKA Kijów, ale bronił barw tylko drugiej drużyny. W 2000 został piłkarzem Polissia Żytomierz, ale nie zagrał żadnego meczu i potem występował w amatorskiej drużynie FK Pereczyn, po czym powrócił do Zakarpattia Użhorod, w barwach którego 11 października 2001 debiutował w Wyższej lidze. Zimą 2005 został zaproszony przez trenera Ołeksandra Zawarowa do Metalista Charków. Zagrał tylko 3 mecze i latem 2005 powrócił do Zakarpattia Użhorod. Latem 2006 przeszedł do FK Ołeksandrija. Na początku 2008 podpisał kontrakt z Obołonią Kijów. Po roku zmienił klub na Naftowyk-Ukrnafta Ochtyrka. Na początku 2010 wyjechał za granicę, gdzie przez pół roku bronił barw węgierskiego klubu Spartacus Nyíregyháza. Ale latem 2009 powrócił do PFK Oleksandria, w którym zdobył awans do Premier-lihi. Na początku stycznia 2012 opuścił klub z Oleksandrii.

</doc>
<doc id="2364666" url="https://pl.wikipedia.org/wiki?curid=2364666" title="Klęczany (przystanek kolejowy)">
Klęczany (przystanek kolejowy)

Klęczany – nieczynny przystanek osobowy położony w Klęczanach, w województwie małopolskim, w Polsce. Budynek dworcowy istnieje, lecz jego stan jest zły. Przy przystanku istnieje czynna bocznica "Klęczany KSS" na której od 1939 r. ładowany jest urobek z pobliskiego kamieniołomu.

</doc>
<doc id="2364667" url="https://pl.wikipedia.org/wiki?curid=2364667" title="Sobotka (herb szlachecki)">
Sobotka (herb szlachecki)

Sobotka (Sabotka, Sobotke, Sobótka, Doliwa odmienny) – kaszubski herb szlachecki, według Przemysława Pragerta odmiana herbu Doliwa.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
"W polu błękitnym skos srebrny obarczony trzema różami czerwonymi. Klejnot: Nad hełmem bez korony trzy róże czerwone w słup między dwoma rogami bawolimi w pasy błękitne i srebrne. Labry: błękitne, podbite srebrem."
Najwcześniejsze wzmianki.
Herb wzmiankuje jedynie "Nowy Siebmacher".
Rodzina Sobotka.
Sobotkowie byli cząstkową szlachtą siedzącą na dziale we wsi Siemirowice. Pierwsze wzmianki o rodzinie pochodzą z lat 1575 i 1601 (potwierdzenie lenna dla rodziny Sebotken), kolejne z lat 1614 (Stefan i Marcin Sobotkowie), 1628 (Sebotke). Rodzina wygasła przed 1658, zaś jej dział objęli w posiadanie Dzięcielscy.
Herbowni.
Sobotka (Sabotka, Sabotke, Sebotke, Sebotken, Sobotke).

</doc>
<doc id="2364668" url="https://pl.wikipedia.org/wiki?curid=2364668" title="Jeleni Potok">
Jeleni Potok

Jeleni Potok (niem. "Hellen Wasser") – potok w Karkonoszach o długości ok. 3,1 km, jeden z pięciu tworzących Kaczą. Uznaje się go za górny bieg Kaczej.
Źródła znajdują się w środkowej części Karkonoszy, na północnym zboczu Rówienki, na wysokości ok. 940 m n.p.m. Płynie na północ, później ku północnemu zachodowi. W Borowicach, na wysokości ok. 630 m n.p.m. łączy się z Jodłówką, nieco niżej z Modrzykiem, Borówką i Granicznikiem, tworząc Kaczą.
Szlaki turystyczne.
W górnym biegu, przecinają go dwa szlaki turystyczne:

</doc>
<doc id="2364671" url="https://pl.wikipedia.org/wiki?curid=2364671" title="Kelly Ripa">
Kelly Ripa

Kelly Maria Ripa Consuelos (ur. 2 października 1970 w Stratford, New Jersey) – amerykańska aktorka.

</doc>
<doc id="2364674" url="https://pl.wikipedia.org/wiki?curid=2364674" title="Chomranice (przystanek kolejowy)">
Chomranice (przystanek kolejowy)

Chomranice – nieczynny przystanek kolejowy położony w Chomranicach, w województwie małopolskim, w Polsce. Budynek dworcowy jest zachowany w stanie dobrym.

</doc>
<doc id="2364683" url="https://pl.wikipedia.org/wiki?curid=2364683" title="Puchar Czech w piłce siatkowej mężczyzn (2011/2012)">
Puchar Czech w piłce siatkowej mężczyzn (2011/2012)

Puchar Czech w piłce siatkowej mężczyzn 2011/2012 (cz. Český pohár muži 2011/2012) - 20. sezon rozgrywek o siatkarski Puchar Czech odbywających się od 1992 roku. Zainaugurowane zostały 17 września 2011 roku i trwały do 12 lutego 2012 roku. Brały w nich udział kluby z Extraligi, 1. ligi i 2. ligi.
Rozgrywki składały się z czterech rund i turnieju finałowego. W fazie grupowej rywalizowały ze sobą drużyny z 1. ligi i 2. ligi. Do 2. rundy z grupy A awansowały dwie najlepsze drużyny, natomiast z grup B i C - zwycięzcy, dołączając do drużyn, które swój udział w poprzednim sezonie zakończyły na 3. rundzie. W 3. rundzie automatycznie rozstawione były zespoły, które w zeszłym sezonie przegrały w 4. rundzie, natomiast w 4. rundzie - drużyny, które doszły do turnieju finałowego. Rywalizacja w 3. i 4. rundzie toczyła się na zasadzie dwumeczów.
Turniej finałowy odbył się w dniach 11-12 lutego 2012 roku w hali sportowej w Mladej Boleslavie. Puchar Czech zdobył , który pokonał w finale .
1. runda.
Grupa A.
Tabela
Wyniki spotkań
Grupa B.
Tabela
Wyniki spotkań
Grupa C.
Tabela
Wyniki spotkań

</doc>
<doc id="2364684" url="https://pl.wikipedia.org/wiki?curid=2364684" title="Męcina (przystanek kolejowy)">
Męcina (przystanek kolejowy)

Męcina – nieczynny przystanek kolejowy położony w Męcinie, w województwie małopolskim, w Polsce. Budynek dworcowy jest zamieszkany. W 1995 r. Męcina została zdegradowana ze stacji kolejowej na przystanek, zostały zlikwidowane tory boczne, sygnalizacja kształtowa oraz wieża ciśnień.

</doc>
<doc id="2364686" url="https://pl.wikipedia.org/wiki?curid=2364686" title="Zabawy Bolka i Lolka">
Zabawy Bolka i Lolka

Zabawy Bolka i Lolka – polski serial animowany dla dzieci wyprodukowany w latach 1975-1976. Siódmy cykl o przygodach Bolka i Lolka.
Opis fabuły.
Serial opowiada o kolejnych przygodach dwóch bohaterów – Bolka i Lolka, którzy wymyślają zupełnie nowe zabawy, jak np.: konstruują gokart, znajdują garnek ze złotymi monetami itp.

</doc>
<doc id="2364689" url="https://pl.wikipedia.org/wiki?curid=2364689" title="Syrok">
Syrok

Syrok (Schrock, Schröck, Scrocken, Syroch, Syrock, Szrok, błędnie Scrocken) − kaszubski herb szlachecki.
Opis herbu.
Herb znany przynajmniej w dwóch wariantach. Opisy z wykorzystaniem zasad blazonowania, zaproponowanych przez Alfreda Znamierowskiego:
Syrok (Schrock, Schröck, Scrocken, Syroch, Syrock, Szrok, błędnie Scrocken): "Na tarczy dzielonej w pas w polu górnym, czerwonym, pół jelenia srebrnego, wspiętego, pole dolne szachowane złoto-błękitno Klejnot: Nad hełmem w koronie ogon pawi. Labry: z prawej czerwone, podbite srebrem, z lewej błękitne, podbite złotem."
Syrok odmienny (Syrock): Sama tarcza, barwy nieznane, pół jelenia w lewo wyskakuje zza pasa z bordiurą, obarczonego czterema kamieniami w pas.
Najwcześniejsze wzmianki.
Pieczęć z 1569 wyciśnięta przez Simona Syrocka (wariant odmienny). Wariant uznany za podstawowy pojawił się na mapie Pomorza Lubinusa z 1618, a następnie w herbarzach "Nowy Siebmachera", Ledebura ("Adelslexikon der preussichen Monarchie von...") oraz Żernickiego ("Der polnischen Adel").
Rodzina Syrok.
Drobna, rzadko wzmiankowana rodzina z ziemi lęborskiej, gdzie zamieszkiwali wieś Mierzynko. Pierwsza wzmianka z 1569 (Simon Syrock), kolejne z 1575 (Szirock), 1582 (nieletni spadkobiercy Simona Schrocka), 1609, 1628 (Asmus Schrocke). Nie odnotowani już w spisie hołdowników z 1658, ale żyli jeszcze w 1671 (chociaż prawdopodobnie już bez włości).
Herbowni.
Syrok (Schrock, Schrocke, Schröck, Syroch, Syrock, Szirock, Szrok, błędnie Srocken).
Herb Syrok przypisywano też, zapewne przez podobieństwo przydomka do nazwiska, rodzinie Zuroch-Zmiewskich i Zuroch-Piechowskich. Jest to jednak błąd, rodziny te używały herbu Leliwa.

</doc>
<doc id="2364690" url="https://pl.wikipedia.org/wiki?curid=2364690" title="Pisarzowa (przystanek kolejowy)">
Pisarzowa (przystanek kolejowy)

Pisarzowa – nieczynny przystanek kolejowy położony w Pisarzowej, w województwie małopolskim, w Polsce. Budynek dworcowy jest zamieszkany. Ok. 1996 r. Pisarzowa została zdegradowana ze stacji kolejowej na przystanek, zostały zlikwidowane tory boczne oraz sygnalizacja świetlna.

</doc>
<doc id="2364691" url="https://pl.wikipedia.org/wiki?curid=2364691" title="Męcina Podgórze">
Męcina Podgórze

Męcina Podgórze – nieczynny przystanek kolejowy położony w Męcinie, w województwie małopolskim, w Polsce. Niewielki budynek dworcowy pozostaje zamknięty.

</doc>
<doc id="2364695" url="https://pl.wikipedia.org/wiki?curid=2364695" title="Peru na Letnich Igrzyskach Olimpijskich 1992">
Peru na Letnich Igrzyskach Olimpijskich 1992

Peru na Letnich Igrzyskach Olimpijskich 1992 w Barcelonie reprezentowało 16 zawodników: 12 mężczyzn i 4 kobiety. Najmłodszym reprezentantem tego kraju była pływaczka Claudia Velásquez (16 lat 302 dni), a najstarszym strzelec Juan Jorge Giha (37 lat 95 dni).
Kajakarstwo.
Mężczyźni
Kolarstwo.
Mężczyźni
Lekkoatletyka.
Kobiety
Mężczyźni
Pięciobój nowoczesny.
Mężczyźni
Pływanie.
Kobiety
Mężczyźni
Podnoszenie ciężarów.
Mężczyźni
Strzelectwo.
Mężczyźni
Tenis.
Mężczyźni
Tenis stołowy.
Kobiety
Mężczyźni

</doc>
<doc id="2364696" url="https://pl.wikipedia.org/wiki?curid=2364696" title="Zgromadzenie Narodowe XV kadencji w Libanie (2009–2017)">
Zgromadzenie Narodowe XV kadencji w Libanie (2009–2017)

Zgromadzenie Narodowe Republiki Libańskiej XV kadencji rozpoczęło działalność 6 lipca 2009 roku.
Wybory parlamentarne.
Zgromadzenie Narodowe zostało wybrane w czerwcu 2009 roku. Zwycięstwo odniósł Sojusz 14 Marca, zdobywając 71 mandatów, resztę miejsc uzyskali politycy związani z Sojuszem 8 Marca.
XV kadencja.
Powołanie rządu Saada Haririego.
W czerwcu 2009 prezydent Michel Sulaiman desygnował Saada Haririego, lidera Sojuszu 14 Marca na stanowisko premiera. Nominację zatwierdził w głosowaniu parlament. Hariri podjął rozmowy z opozycyjnym Sojuszem 8 Marca, mające na celu stworzenie wspólnego rządu jedności narodowej. Pierwsza próba sformowania gabinetu nie powiodła się i dopiero 7 listopada 2009, Hariri zawarł porozumienie z Hezbollahem, przewidujące podział władzy i wspólny rząd.
9 listopada 2009 prezydent zatwierdził nowy gabinet, w skład którego weszło 30 ministrów, 15 z Sojuszu 14 Marca, 10 z opozycji i 5 mianowanych przez prezydenta. 10 grudnia 2009 gabinet Saada Haririego uzyskał wotum zaufania, zdobywając 122 głosy poparcia w 128-osobowym Zgromadzeniu Narodowym (4 deputowanych było nieobecnych, 1 głosował przeciw, 1 wstrzymał się od głosu).
W międzyczasie (sierpień 2009) szeregi Sojuszu 14 Marca opuściła Socjalistyczna Partia Postępu pod przywództwem Walida Dżumblatta, ale jej członkowie zasiedli w rządzie jedności narodowej.
Powołanie rządu Nażiba Mikatiego.
W styczniu 2011 roku ministrowie związani z Hezbollahem i prezydentem opuścili rząd, kierowany przez Saada Hariririego. Miało to związek z odmową zerwania współpracy z Trybunałem Specjalnym dla Libanu, który oskarżył członków Hezbollahu o udział w zamachu na Rafiq Hariri.
25 stycznia prezydent Libanu powierzył misję sformowania nowego rządu Nażibowi Mikatiemu. Uzyskał on wymagane przez konstytucję poparcie 65 ze 128 członków parlamentu. Kandydata wsparli członkowie Sojuszu 8 Marca, a także Socjalistycznej Partii Postępu oraz niezależni deputowani, którzy odeszli z dotychczasowej koalicji rządowej (m.in. Mohammad Safadi).
13 czerwca, po prawie pięciu miesiącach od nominacji Nażib Mikati ogłosił skład rządu. W trzydziestoosobowym gabinecie 3 miejsca przeznaczono dla ministrów mianowanych przez prezydenta, 7 dla osób związanych z premierem, 3 dla członków Socjalistycznej Partii Postępu, zaś 17 tek ministerialnych objęli przedstawiciele Sojuszu 8 Marca.
7 lipca 2011 r. rząd Nażiba Mikatiego uzyskał wotum zaufania. Wsparło go 68 deputowanych, spośród 128 członków libańskiego parlamentu. Większość polityków opozycyjnego Sojuszu 14 Marca opuściło salę obrad, ale kilku jego dotychczasowych członków poparło nowy rząd, m.in. Nicolas Fattusz i Michel Murr.
Przedłużenie kadencji.
31 maja 2013 r. parlament przedłużył swoją kadencję o 17 miesięcy, czyli co najmniej do 20 listopada 2014 r., ze względu na brak porozumienia w sprawie nowej ordynacji wyborczej. Ponadto decyzja była uzasadniana destabilizującym wpływem wojny domowej w Syrii na bezpieczeństwo Libanu. Za wnioskiem głosowało 100 deputowanych ze wszystkich ugrupowań z wyjątkiem Bloku Zmian i Reform.
5 listopada 2014 r. parlamentarzyści po raz kolejny przedłużyli kadencję parlamentu, tym razem o dwa lata i siedem miesięcy (do 20 czerwca 2017). Za wnioskiem głosowało 95 deputowanych, zaś głosowanie ponownie zbojkotowali członkowie Bloku Zmian i Reform.

</doc>
<doc id="2364697" url="https://pl.wikipedia.org/wiki?curid=2364697" title="Tarma (herb szlachecki)">
Tarma (herb szlachecki)

Tarma (Tarmen) − kaszubski herb szlachecki.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
"Na tarczy dzielonej w skos lewy, w polu górnym, błękitnym, pół lwa czerwonego, wspiętego, pole dolne złote. Klejnot: Nad hełmem bez korony panna o włosach srebrnych, sukni złotej, trzymająca w prawicy trzy listki koniczyny zielone na jednej gałązce. Labry: błękitno-czerwone, podbite złotem."
Najwcześniejsze wzmianki.
Herb pojawił się po raz pierwszy na mapie Pomorza Lubinusa z 1618, a następnie w herbarzach "Nowy Siebmacher", Ledebura ("Adelslexikon der preussichen Monarchie von...") oraz Żernickiego ("Der polnischen Adel", "Die polnischen Stamwappen").
Rodzina Tarma.
Drobna, rzadko wzmiankowana rodzina z ziemi lęborskiej, gdzie zamieszkiwali wieś Dziechlino. Pierwsze wzmianki o rodzinie z lat 1575, 1601, 1605, 1608, 1618, 1621 dotyczą potwierdzenia lenna w Dziechlinie. Poza aktami lennymi, rodzina wzmiankowana w roku 1590 (dwóch Tarmów), 1658 (Jakub i Franciszek "die Tarmen"), 1683 (Frantz von Tarmen), 1688, 1692 (Frantz Tarma). Kolejnych wzmianek brak, co każe sądzić, że rodzina wygasła w XVII wieku (Ledebur przyisuje jej jeszcze w roku 1730 wieś Skórowo, zapewne błędnie).
Herbowni.
Tarma (Tarmen, Termen, Zarmen).

</doc>
<doc id="2364700" url="https://pl.wikipedia.org/wiki?curid=2364700" title="Arorangi">
Arorangi

Arorangi - jeden z pięciu okręgów Wysp Cooka, które tworzą wyspę Rarotonga na Wyspach Cooka. Położony jest na zachodzie wyspy, na północnym zachodzie do okręgu Titikaveka, oraz na południowym zachodzie do okręgu Avarua.

</doc>
<doc id="2364703" url="https://pl.wikipedia.org/wiki?curid=2364703" title="Dean Moxey">
Dean Moxey

Dean Moxey (ur. 14 stycznia 1986 w Exeter) – angielski piłkarz występujący na pozycji obrońcy lub skrzydłowego w Boltonie Wanderers. Wychowanek klubu Exeter City.

</doc>
<doc id="2364704" url="https://pl.wikipedia.org/wiki?curid=2364704" title="Ninja Gaiden Σ 2">
Ninja Gaiden Σ 2

Ninja Gaiden Σ 2 lub Ninja Gaiden Sigma 2 – poprawiona wersja "Ninja Gaiden 2". Została wydana na PlayStation 3, a premiera odbyła się 29 września 2009 roku.
W grze gracz wciela się w wojownika ninja, który wyrusza na misję, w celu pomszczenia zniszczonego przez wrogów klanu oraz uratowanie świata od zagłady. Gra uchodzi za jeden z trudniejszych tytułów, które zostały wydane w ostatnich latach.
Rozgrywka.
Bohaterowie.
Główne postacie występujące w grze:
Gra wieloosobowa.
W "Ninja Gaiden Σ 2" tryb gry wieloosobowej występuje w postaci kooperacji przez internet dla 2 graczy. W kooperacji, gracze mogą rozegrać 30 tzw. "Team Mission".

</doc>
<doc id="2364706" url="https://pl.wikipedia.org/wiki?curid=2364706" title="Svenn Thorkild Stray">
Svenn Thorkild Stray



</doc>
<doc id="2364708" url="https://pl.wikipedia.org/wiki?curid=2364708" title="ISU Grand Prix w łyżwiarstwie figurowym 2011/2012">
ISU Grand Prix w łyżwiarstwie figurowym 2011/2012

ISU Grand Prix w łyżwiarstwie figurowym 2011/2012 – 17. edycja zawodów w łyżwiarstwie figurowym. Zawodnicy podczas sezonu wystąpili w siedmiu zawodach cyklu rozgrywek. Rywalizacja rozpoczęła się w Ontario 21 października, a zakończyła we francuskiej Québec finałem Grand Prix, który odbył się w dniach 8 – 11 grudnia 2011 roku.
Klasyfikacje punktowe.
Awans do finału Grand Prix zdobywa 6 najlepszych zawodników/par w każdej z konkurencji.

</doc>
<doc id="2364709" url="https://pl.wikipedia.org/wiki?curid=2364709" title="Salomón Lerner Ghitis">
Salomón Lerner Ghitis

Salomón Lerner Ghitis (ur. 4 lutego 1946 w Limie) – peruwiański polityk, premier Peru od 28 lipca do 11 grudnia 2011.
Życiorys.
Salomón Lerner Ghitis ma żydowskie pochodzenie. W latach 1962–1967 studiował inżynierię przemysłową na Państwowej Politechnice Peruwiańskiej. W 1969 ukończył Instituto Tecnológico y de Estudios Superiores de Monterrey w Monterrey, a w 1989 Instytut Technologii Technion w Hajfie.
W czasie rządów Juana Velasco Alvarado pełnił funkcję dyrektora Państwowego Zakładu Handlu Mąką i Olejem Rybnym (EPCHAP).
W 1997 zajmował stanowisko prezesa CPN Radio, a od września 1997 do maja 1998 wchodził w skład zarządu telewizji Frecuencia Latina. W latach 90. XX w. pełnił również funkcję dyrektora banków Banco del Progreso oraz NBK Bank. Z drugiego z nich odszedł w czasie kryzysu, w lipcu 2000.
W 2001 został koordynatorem obywatelskiego stowarzyszenia Asociación Civil Transparencia, przez co w czasie wyborów powszechnym w 2001 pełnił funkcję obserwatora. Wchodził również w skład redakcji dziennika „La República”. W czasie prezydentury Alejandro Toledo był prezesem Korporacji Rozwoju Finansowego ("Corporación Financiera de Desarrollo", Cofide).
W ciągu kariery zawodowej pełnił także funkcje prezesa Korporacji Bawełnianej Peru ("Corporación Algodonera del Perú"), Instytutu Rozwoju Gospodarczego i Społecznego ("Desarrollo Económico y Social") oraz członka Kapituły Inżynierów Przemysłowych Kolegium Inżynierów Peru.
21 lipca 2011 prezydent elekt Ollanta Humala ogłosił wybór Lernera Ghitisa na stanowisko przyszłego premiera Peru. Wraz z pozostałymi członkami rządu, został on zaprzysiężony 28 lipca 2011, w dniu inauguracji prezydentury Humali.
Funkcję szefa rządu pełnił do grudnia 2011. 10 grudnia 2011 złożył dymisję na ręce prezydenta. Jego rezygnacja nastąpiła kilka dni po wprowadzeniu przez prezydenta stanu wyjątkowego z powodu protestów społecznych przeciwko budowie kopalni złota i miedzi w regionie Cajamarca. Mieszkańcy sprzeciwiali się zagranicznej inwestycji, obawiając się zanieczyszczenia środowiska i skażenia zasobów wodnych. Premier, pomimo prowadzenia rozmów z mieszkańcami regionu, nie osiągnął porozumienia w tej sprawie. Na stanowisku 11 grudnia 2011 zastąpił go minister spraw wewnętrznych Oscar Valdés.

</doc>
