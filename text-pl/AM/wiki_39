<doc id="2376290" url="https://pl.wikipedia.org/wiki?curid=2376290" title="Zombodze">
Zombodze

Zombodze – inkhundla w dystrykcie Shiselweni w Królestwie Eswatini. 
Według spisu powszechnego ludności z 2007 roku, Zombodze miało powierzchnię 211 km² i zamieszkiwało je 16 067 mieszkańców. Dzieci i młodzież w wieku do 14 lat stanowiły ponad połowę populacji (8516 osób). W inkhundla znajdowało się wówczas siedem szkół podstawowych i jedna placówka medyczna.
W 2007 roku Zombodze dzieliło się, podobnie jak w 2020 roku, na cztery imiphakatsi: Bulekeni, Mampondweni, Ngwenyameni i Zombodze. W 2020 roku przedstawicielem inkhundla w Izbie Zgromadzeń Eswatini był Bhekani Kunene.

</doc>
<doc id="2376291" url="https://pl.wikipedia.org/wiki?curid=2376291" title="Enrique Regüeiferos">
Enrique Regüeiferos

Enrique Regüeiferos Blanco (ur. 15 lipca 1948 w prowincji Oriente, zm. 20 czerwca 2002 w Santiago de Cuba) – kubański bokser kategorii lekkiej i lekkopółśredniej, wicemistrz olimpijski z 1968.
Rozpoczął karierę pięściarską zdobywając w wieku szesnastu lat tytuł mistrza Kuby w wadze piórkowej w 1964. Podczas igrzysk panamerykańskich w 1967 w Winnipeg zdobył złoty medal w wadze lekkiej.
Na letnich igrzyskach olimpijskich w 1968 w Meksyku wystąpił w kategorii lekkopółśredniej i zdobył w niej srebrny medal, przegrywając 2:3 w finale po niezwykle zaciętej walce z obrońcą tytułu Jerzym Kulejem. Na igrzyskach panamerykańskich w 1971 w Cali ponownie zdobył złoty medal, tym razem w wadze lekkopółśredniej.
Na letnich igrzyskach olimpijskich w 1972 w Monachium Regüeiferos wystąpił w wadze lekkiej. Zrzucanie wagi wpłynęło jednak niekorzystnie na jego dyspozycję i przegrał swoją pierwszą walkę z Peterem Hessem z RFN. Na pierwszych mistrzostwach świata w 1974 w Hawanie startował w wadze lekkopółśredniej, ale niespodziewanie przegrał pierwszą walkę przez nokaut w 3. rundzie. Wkrótce potem zakończył karierę.
Regüeiferos był mistrzem Kuby w 1964 w wadze piórkowej, w latach 1966-1968 w wadze lekkiej i w 1972 w wadze półśredniej. Zwyciężał w prestiżowym turnieju "Giraldo Córdova Cardín" w latach 1968, 1969, 1970, 1971 i 1974 w wadze lekkopółśredniej oraz w 1972 w wadze lekkiej.
Zmarł 20 czerwca 2002 po długiej chorobie. Pochowany został dzień później na cmentarzu Santa Ifigenia w Santiago de Cuba.

</doc>
<doc id="2376298" url="https://pl.wikipedia.org/wiki?curid=2376298" title="Maria Grimaldi (1674–1724)">
Maria Grimaldi (1674–1724)

Marie Grimaldi, z domu Lorańska, księżna Monako, księżna Valentinois, mademoiselle d’Armagnac (ur. 12 sierpnia 1674 w Paryżu, zm. 30 października 1724 w Monako) – księżna Monako jako żona księcia Antoniego I od 1 stycznia 1701 do 30 października 1724.
Dzieciństwo i młodość.
Maria urodziła się 12 sierpnia 1674 w Paryżu jako dziewiąte spośród czternaściorga dzieci księcia Ludwika Lotaryńskiego i Katarzyny de Neufville. Jej ojciec był członkiem prominentnej rodziny Gwizjuszy, która była jedną z linii dynastii z Châtenois. Jej matka była córką Nicolasa de Neufville de Villeroya, francuskiego markiza, marszałka Francji i wychowawcy Ludwika XIV.
Jej rodzeństwo to: 
Małżeństwo i rodzina.
13 lutego 1688 księżna Maria poślubiła w pałacu wersalskim ówczesnego księcia Valentinois Antoniego Grimaldi. Małżeństwo zaaranżowane było przez króla Francji, Ludwika XIV. Nowa księżna Valentinois miała w dniu ślubu zaledwie trzynaście lat. Nie wniosła zbyt wielkiego posagu do tego związku, ale słynęła z niecodziennej urody. Z małżeństwa przyszło na świat sześć córek:
Tylko trzy spośród tych córek przeżyły lata dzieciństwa, a dwie miały własne potomstwo. Najstarsza żyjąca z dziewcząt, Ludwika Hipolita Grimaldi, została później pierwszą i jak dotąd jedyną w dziejach władczynią Monako płci żeńskiej. Mąż księżnej, Antoni I Grimaldi, był niezadowolony z faktu, że wśród jego licznych dzieci nie ma ani jednego syna. Miał kilkoro nieślubnych potomków z różnymi kobietami.
Księżna Valentinois.
Księżna Maria i książę Antoni różnili się charakterami. Ona lubiła zabawy, przyjęcia i pokazy mody, on natomiast znany był z zamiłowania do opery i śpiewaczek operowych. Uważał się ponadto za eksperta od kobiet. Na dodatek wspominano, że za zaaranżowaniem małżeństwa tej pary stała głównie Madame de Maintenon, kochanka króla Francji, Ludwika XIV, która zwyczajnie chciała się pozbyć z dworu rywalki nim władca na dobre zdążył zakochać się w urodziwej pannie. W Monako również pojawiły się podejrzenia, jakoby księżna romansowała z młodym mężczyzną, odwiedzającym dom jej rodziców, a książę spotykał się z paryskimi śpiewaczkami operowymi. Sytuację starał się ratować teść Marii, książę Ludwik I, który poprosił syna, by wykazał się większą tolerancją w stosunku do swojej młodej żony.
Wkrótce król Ludwik XIV zachęcił Marię do tego, by przeprowadziła się do Monako. Jej mąż w tym czasie leczył zranienie, jakie doznał w trakcie udziału w bitwie pod Namur. Kobieta początkowo zachwycona była możliwością samodzielności i niezależności, pozostawała jednak pod czujnym okiem swojego teścia. W tym czasie Antoni pomieszkiwał w Paryżu i wówczas oboje namiętnie oddawali się kolejnym romansom. Rozłąka trwała sześć lat. Stan ten zakończyła interwencja Ludwika XIV, który zaangażował ojca Marii do tego, by znów połączyć książęcą parę.
Księżna Monako.
Zachowanie księżnej Marii i księcia Antoniego oraz kolejne skandale sprawiły, że panujący wówczas w Monako Ludwik I Grimaldi zapragnął, by tron przypadł w udziale jego nieślubnemu synowi, Antoniemu Chavalier Grimaldi. Było to jednak niemożliwe ze względu na to, że był on potomkiem księcia z nieprawego łoża. Książę Ludwik zmarł 1 stycznia 1701 i tego dnia Maria została księżną Monako, a jej mąż zasiadł na tronie jako książę Monako.
Para zdecydowała się zamieszkać w Monako razem, sumiennie wykonując swoje oficjalne obowiązki, ale nie wzbudzając kolejnych nieporozumień. Kwestią sporną było natomiast to, kto ma być przyszłym władcą Monako. Księżna Maria nie chciała mieć już więcej dzieci, więc los księstwa zależał od małżeństw, jakie zawarłyby ich dwie córki, Ludwika Hipolita Grimaldi i Małgorzata Kamila Grimaldi. Maria mieszkała w Monako do 1712 roku. Potem spędzała więcej czasu na dworze francuskim. Zdążyła zorganizować zaślubiny córki Ludwiki Hipolity z księciem Jakubem de Goyon de Matignon oraz Małgorzaty Kamili z Marshalem, księciem Isenghien.
Zmarła 30 października 1724 w Pałacu Książęcym w Monako. Pochowana jest w Katedrze Świętego Mikołaja w Monako.

</doc>
<doc id="2376301" url="https://pl.wikipedia.org/wiki?curid=2376301" title="Olej arsynowy">
Olej arsynowy

Olej arsynowy ("olej arsenowy"; niem. "Arsinöl", "A-Öl") – parzący bojowy środek trujący z grupy sternitów będący mieszaniną 50% fenylodichloroarsyny, 35% difenylochloroarsyny, 5% trifenyloarsyny i 5% trichlorku arsenu. Stosowany był także w mieszaninie z iperytem siarkowym w celu obniżenia temperatury krzepnięcia.
Olej arsynowy produkowany był w czasie I wojny światowej przez Niemcy. W 1935 roku III Rzesza rozpoczęła budowę fabryki, która ukończona została w 1938 roku. Jej zdolność produkcyjna wynosiła 270 ton oleju arsynowego miesięcznie i do marca 1944 roku wyprodukowano w niej 7500 ton tego środka. Według różnych szacunków III Rzesza w latach 1933–1945 wyprodukowała od 7500 ton do 12 600 ton oleju arsynowego.
Po wojnie, zapasy broni chemicznej były zatapiane przez aliantów powodując skażenie chemiczne wody. W 1947 roku Radziecka Wojskowa Administracja w Niemczech nakazała zatopienie 11 000 ton bojowych środków trujących w rejonie basenu bornholmskiego, z czego 18% stanowił olej arsynowy. W grudniu tego samego roku lokalne gazety podawały informacje o wyrzucaniu na brzeg pojemników z adamsytem i olejem arsynowym, co wskazuje na znaczne rozprzestrzenienie się skażenia tymi środkami od miejsca ich zatopienia.
W 1957 roku w Jarosławcu znaleziono w okolicy plaży cysternę zawierającą najprawdopodobniej 60 m³ oleju arsynowego z czasów I wojny światowej. Zbiornik ten został następnie wysadzony przez saperów wywołując potencjalnie skażenie pobliskiego terenu.

</doc>
<doc id="2376305" url="https://pl.wikipedia.org/wiki?curid=2376305" title="North Downs">
North Downs

North Downs – pasmo kredowych wzgórz w południowo-wschodniej Anglii, w hrabstwach Kent i Surrey, rozciągające się od okolic miasta Farnham na zachodzie po białe klify Dover na wybrzeżu Cieśniny Kaletańskiej na wschodzie.
Pasmo poprzecinane jest licznymi dolinami, utworzonymi m.in. przez rzeki Mole, Darent, Medway oraz Stour.
Na terenie North Downs wyznaczone zostały dwa obszary "Area of Outstanding Natural Beauty" – Surrey Hills oraz Kent Downs.

</doc>
<doc id="2376309" url="https://pl.wikipedia.org/wiki?curid=2376309" title="Jeddah Tower">
Jeddah Tower

Jeddah Tower (arab. برج جدة), daw. Kingdom Tower (arab. برج المملكة) – wieżowiec w budowie od 2013 roku w mieście Dżudda w Arabii Saudyjskiej, o planowanej łącznej wysokości ponad 1000 m, co wystarczy do przejęcia tytułu najwyższego wieżowca na świecie, który należy obecnie do Burdż Chalifa (828 m) w Dubaju.
Położenie.
Jeddah Tower ma być częścią Jeddah Economic City (daw. Kingdom City) w Obhurze – północnej części Dżuddy, miasta w Arabii Saudyjskiej nad Morzem Czerwonym.
Historia.
Deweloperem Jeddah Economic City z Jeddah Tower jest utworzona w tym celu w 2009 roku firma Jeddah Economic Company (JEC), w której udziały ma Kingdom Holding Company – przedsiębiorstwo kierowane przez księcia Alwalida bin Talala, który ogłosił plan budowy wieżowca w 2011 roku. Wówczas czas budowy określano na 36 miesięcy. Koszt budowy szacowano pierwotnie na około 1,2 miliarda dolarów. W listopadzie 2014 roku ukończono czteropiętrowy fundament, a całość miała zostać ukończona w 2018 roku. Spadek cen ropy naftowej na rynkach światowych spowodował trudności finansowe, co przełożyło się na problemy z finansowaniem przedsięwzięcia i opóźnianie prac.
W maju 2016 roku inwestor ogłosił, że udało się uzyskać dalsze finansowanie (2,2 miliardy dolarów), i że budowla zostanie ukończona z rocznym opóźnieniem. Rok później, w maju 2017 roku inwestor ogłosił, że budowla zostanie ukończona pod koniec 2019 roku, a nie jak wcześniej planowano w 2018 roku. Baza danych o najwyższych budowlach świata prowadzona przez Council on Tall Buildings and Urban Habitat (CTBUH) podaje rok 2020 jako datę ukończenia budowy.
Architektura.
Projekt wieżowca opracował amerykański architekt Adrian Smith i Adrian Smith + Gordon Gill Architecture. Bryła wieżowca inspirowana jest kępką młodych liści wyrastających z ziemi. Plan budowli przypomina literę „y” a sam wieżowiec ma stopniowo zwężać się ku górze, co ma zminimalizować obciążenia strukturalne.
Budowla stawiana jest na podłożu złożonym z warstw słabych skał osadowych, solidny piaskowiec znajduje się dopiero na głębokości 122 m, przez co musiano zastosować specjalny system rozwiązań konstrukcyjnych złożony z 270 głęboko osadzonych (od 102 m w centrum do 45 m na krańcach), masywnych filarów o grubości 1,5–1,8 m (ang. "floating raft system") – podobny system został użyty przy budowie Burdż Chalifa (828 m) w Dubaju.
Wieżowiec ma mierzyć ponad 1000 m wysokości i będzie najwyższym budynkiem na świecie. Na jego 167 nadziemnych piętrach znajdą się biura, hotel z 200 pokojami i usytuowane na najwyższych piętrach luksusowe apartamenty (439). Całkowita powierzchnia wieżowca ma wynosić 243 866 m². Na wysokości 644 m będzie platforma widokowa – najwyżej położony punkt obserwacyjny na świecie. Wieżowiec będzie obsługiwać 59 wind poruszających się z maksymalną prędkością 10 m/s.

</doc>
<doc id="2376311" url="https://pl.wikipedia.org/wiki?curid=2376311" title="Tipografia Poliglotta Vaticana">
Tipografia Poliglotta Vaticana



</doc>
<doc id="2376312" url="https://pl.wikipedia.org/wiki?curid=2376312" title="Facundo Hernán Quiroga">
Facundo Hernán Quiroga



</doc>
<doc id="2376313" url="https://pl.wikipedia.org/wiki?curid=2376313" title="William Halse Rivers">
William Halse Rivers

William Halse Rivers (ur. 1864, zm. 1922) – brytyjski psycholog, psychiatra, etnolog i antropolog.
Życiorys.
W latach 1893–1898 studiował w St John’s College na Uniwersytecie Cambridge, a w latach 1902–1922 był członkiem tego kolegium.
Był dyrektorem pierwszego w Wielkiej Brytanii laboratorium psychologii eksperymentalnej. Badał kultury Todów i Melanezyjczyków. Opowiadał się za dyfuzjonizmem w naukach społecznych. Pełnił funkcję profesora Uniwersytetu Cambridge. Napisał pracę "Psychology and Ethnology".
Jako lekarz Rivers zajmował się żołnierzami I wojny światowej, którzy cierpieli na zespół stresu pourazowego. Pacjentów skłaniał do rozmawiania o swoich doświadczeniach z pola bitwy. Uważał, że rozmowa o traumatycznych wydarzeniach pozwoli zmniejszyć związany z nimi stres.
Był jednym z organizatorów i uczestników antropologicznej wyprawy do Cieśniny Torresa w 1898 roku.

</doc>
<doc id="2376315" url="https://pl.wikipedia.org/wiki?curid=2376315" title="South Downs">
South Downs

South Downs – pasmo kredowych wzgórz w południowo-wschodniej Anglii, w hrabstwach Hampshire, West Sussex i East Sussex, rozciągające się wzdłuż wybrzeża kanału La Manche, od okolic miasta Winchester na zachodzie po Eastbourne na wschodzie. Najwyższy szczyt – Butser Hill liczy 270 m n.p.m.
Pasmo znajduje się na terenie Parku Narodowego South Downs.

</doc>
<doc id="2376316" url="https://pl.wikipedia.org/wiki?curid=2376316" title="Eugeniusz Iwańczyk-Wiślicz">
Eugeniusz Iwańczyk-Wiślicz

Eugeniusz Artur Iwańczyk-Wiślicz, właśc. Eugeniusz Artur Iwańczyk, ps. Stary Jakub, Wiślicz (ur. 31 października 1911 w Jasieńcu Iłżeckim Górnym, zm. 23 października 1995 tamże) – polski wojskowy i polityk. Szef sztabu dowództwa i zastępca szefa Obwodu III AL. Wojewoda kielecki (1945–1949), poseł na Sejm Ustawodawczy, generał brygady Wojska Polskiego.
Życiorys.
Syn Michała. Przed wojną pracował na roli. Od 1930 był również działaczem Stronnictwa Ludowego. W 1939 ukończył gimnazjum matematyczno-przyrodnicze w Warszawie. Odbył służbę wojskową, kończąc szkołę podoficerską w Jarosławiu ze stopniem plutonowego. Wziął udział w kampanii wrześniowej. Od jesieni 1939 członek Związku Walki Zbrojnej, a następnie Armii Krajowej. Był organizatorem lewicowej, polityczno-wojskowej Rewolucyjnej Grupy Inteligencji Socjalistycznej „Świt”. Jesienią 1943 weszła ona w skład Polskiej Partii Robotniczej i Gwardii Ludowej. W maju 1944 został mianowany szefem sztabu dowództwa III Obwodu AL w stopniu porucznika. W nocy z 16 na 17 maja 1944 z jego inicjatywy AL opanowała Iłżę. 10 sierpnia 1944 został ciężko ranny w kierowanym przez Mieczysława Moczara ataku na niemiecki garnizon w Gustawowie, podczas którego zabito kilkunastu saperów Wehrmachtu.
W 1945 został mianowany wojewodą kieleckim, którym był do 1949. W wyborach parlamentarnych w 1947 został wybrany posłem z ramienia PPR. W 1954 został dyrektorem Zjednoczenia PGR Lublin-Południe. Był także dyrektorem PGR Ramty. Wieloletni członek Rady Naczelnej Związku Bojowników o Wolność i Demokrację, a także członek władz krajowych Towarzystwa Przyjaźni Polsko-Radzieckiej, w 1983 oraz 1989 wybrany w skład Krajowej Rady TPPR.
W październiku 1988, jako oficer w stanie spoczynku, został mianowany przez Radę Państwa na stopień generała brygady.
Życie prywatne.
Jego syn, Lucjan, był pułkownikiem MSW i zastępcą dyrektora Biura Ochrony Rządu (1981–1988 i 1989) oraz p.o. szefa Wojewódzkiego Urzędu Spraw Wewnętrznych w Suwałkach (1988–1989).

</doc>
<doc id="2376319" url="https://pl.wikipedia.org/wiki?curid=2376319" title="Wasilij Kłoczkow">
Wasilij Kłoczkow

Wasilij Kłoczkow, (ur. we wsi Sinodskoje w guberni saratowskiej, zm. 16 listopada 1941 pod Dubosiekowem) – radziecki oficer polityczny z czasów II wojny światowej. Podczas bitwy o Moskwę w 1941 roku dowodził legendarną grupą panfiłowców walcząc pod Dubosiekowem. Odznaczony tytułem Bohatera Związku Radzieckiego, Orderem Lenina i dwoma Orderami Czerwonego Sztandaru.
Życiorys.
Urodził się we wsi Sinodskoje pod Saratowem. W 1929 ukończył liceum młodzieży chłopskiej. W 1936 został członkiem KPZR. W 1940 ukończył Instytut Unii Edukacji przy Komisariacie Ludowym ZSRR. Później pracował na stanowisku zastępcy kierownika stołówki w Ałma-Acie.
W czasie mobilizacji w 1941 roku został wcielony do Armii Czerwonej i wysłany na front.
Bitwa pod Dubosiekowem.
16 listopada 1941 roku dowodził plutonem niszczycieli czołgów z 4 kompanii 2. batalionu 1075. pułku piechoty 316 Dywizji Piechoty z zadaniem obrony stacji kolejowej Dubosiekowo.
Przed bitwą rzekomo powiedział: 
„"Rosja jest wielka, ale cofać się nie ma gdzie — za nami jest Moskwa!"”
Rano odparto pierwszy nieprzyjacielski atak, w którym nacierała niemiecka piechota. Obrońcy zadali atakującym ciężkie straty. Do kolejnego ataku ruszyło 20 niemieckich czołgów. Widząc je, Kłoczkow miał powiedzieć:
„"No to co, bracia! Dwadzieścia czołgów. Mniej niż po jednym na brata. To nie tak wiele!"”
Dowodząc grupą 27 żołnierzy przez 4 godziny powstrzymywał natarcie niemieckiej 11. Dywizji Pancernej.
Gdy sytuacja stała się krytyczna Kłoczkow poderwał ocalałych ludzi i zaszarżował z granatami przeciwpancernymi na niemieckie czołgi. Ciało Kłoczkowa pochowano w miejscu bitwy, a następnie zostało przeniesione do odległej o dwa kilometry wioski Nelidowo. Według radzieckich danych panfiłowcy zniszczyli 18 czołgów i zabili wielu niemieckich żołnierzy, jednak te dane i słowa przypisywane Kłoczkowowi, wielu historyków uznaje jedynie za dzieło radzieckiej propagandy.
Kultura masowa.
Obrona Dubosiekowa jest jednym z wydarzeń wykorzystanych w wydanej w 2006 roku grze "Theatre of War – Pola Zagłady".

</doc>
<doc id="2376320" url="https://pl.wikipedia.org/wiki?curid=2376320" title="Chrysophyllum">
Chrysophyllum



</doc>
<doc id="2376321" url="https://pl.wikipedia.org/wiki?curid=2376321" title="Springerville">
Springerville

Springerville – miasto w Stanach Zjednoczonych, w stanie Arizona, w hrabstwie Apache.

</doc>
<doc id="2376322" url="https://pl.wikipedia.org/wiki?curid=2376322" title="Pir Muhammad">
Pir Muhammad



</doc>
<doc id="2376325" url="https://pl.wikipedia.org/wiki?curid=2376325" title="Miasto z wyrokiem">
Miasto z wyrokiem

Miasto z wyrokiem – trzyodcinkowy serial w formie reportażu historycznego. Utwór w reżyserii Wojciecha Maciejewskiego wyprodukowano w 1996. Jest to rekonstrukcja wydarzeń radomskich z czerwca 1976. Wykorzystano materiały archiwalne Telewizji Polskiej i Polskiej Kroniki Filmowej oraz materiały operacyjne MSW, a także wspomnienia uczestników.

</doc>
<doc id="2376326" url="https://pl.wikipedia.org/wiki?curid=2376326" title="Ganado (Teksas)">
Ganado (Teksas)

Ganado – miasto w Stanach Zjednoczonych, w stanie Teksas, w hrabstwie Jackson.

</doc>
<doc id="2376327" url="https://pl.wikipedia.org/wiki?curid=2376327" title="Wojciech Maciejewski">
Wojciech Maciejewski



</doc>
<doc id="2376328" url="https://pl.wikipedia.org/wiki?curid=2376328" title="Herb województwa płockiego">
Herb województwa płockiego

Herb województwa płockiego przedstawiał czarnego orła bez korony w czerwonym polu ze złotą literą P na piersiach. Herbem województwa w Królestwie Polskim była tarcza dwudzielna w słup. Po jednej stronie był herb województwa płockiego w I Rzeczypospolitej, z taką różnicą, że orzeł na piersiach trzymał czerwoną tarczę o owalnym kształcie na której była złota litera P. Po drugiej herb ziemi dobrzyńskiej, który przedstawiał w polu czerwonym głowa króla o włosach, brodzie i wąsach siwych, w koronie, z której wyrastają rogi bawole czarne, z kołnierzem złotym w kształcie korony na opak.

</doc>
<doc id="2376329" url="https://pl.wikipedia.org/wiki?curid=2376329" title="Chrysophyllum africanum">
Chrysophyllum africanum

Chrysophyllum africanum – gatunek drzew należących do rodziny sączyńcowatych. Występuje w strefie tropikalnej Afryki.

</doc>
<doc id="2376330" url="https://pl.wikipedia.org/wiki?curid=2376330" title="Window Rock">
Window Rock

Window Rock – miejscowość w Stanach Zjednoczonych, w stanie Arizona, w hrabstwie Apache. Leży na terenie rezerwatu Indian Nawaho i jest stolicą "Kraju Nawaho", siedzibą władz (ang. "Navajo Nation Council"). Nazwa miejscowości pochodzi od formacji skalnej w postaci okna skalnego (ang. "Window Rock") znajdującej się w bezpośrednim sąsiedztwie miasta.
W bezpośrednim sąsiedztwie formacji w 2007 roku odsłonięto pomnik z brązu upamiętniający indiańskich szyfrantów walczących w czasie II wojny światowej na Pacyfiku. Pomnik przedstawia blisko 3-metrową, klęczącą postać indiańskiego żołnierza rozmawiającego przez radio. Jest on autorstwa Oreland Joe, rzeźbiarza o pochodzeniu Nawaho i Ute.
W miejscowości znajduje się Ogród Zoologiczny i Botaniczny Ludności Nawajo (ang. "Navajo Nation Zoological and Botanical Park"), w którym prezentowane są zwierzęta i roślinność kraju Nawaho. Park czynny jest od poniedziałku do soboty, wstęp jest wolny.

</doc>
<doc id="2376333" url="https://pl.wikipedia.org/wiki?curid=2376333" title="Detektor płomieniowo-fotometryczny">
Detektor płomieniowo-fotometryczny

Detektor płomieniowo-fotometryczny (FPD) – modyfikacja detektora płomieniowo-jonizacyjnego (FID), w której jest rejestrowana wielkość natężenia światła emitowanego przez cząstki analitów powracające do stanu podstawowego po pobudzeniu w płomieniu palnika wodorowego. FPD jest stosowany przede wszystkim do oznaczania stężenia związków zawierających w cząsteczkach atomy siarki (linia spektralna 393 nm) i fosforu (526 nm). W podwójnych detektorach FPD znajdują się dwa fotopowielacze (równoczesne oznaczenia S i P), które mogą być montowane obok niespecyficznego detektora FID. 
Zasada działania.
W detektorze FPD do gazu nośnego (np. azotu), wypływający z kolumny chromatografu gazowego wraz z kolejno wymywanymi składnikami badanej próbki, jest palnika, do którego doprowadza się dodatkowe strumienie wodoru i powietrza. W płomieniu dochodzi do jonizacji produktów spalania oraz pobudzenia cząstek. Wzbudzenie polega na przejściu elektronów na orbitale o energii wyższej od charakterystycznej dla stanu podstawowego oraz podwyższeniu poziomów energii drgań i obrotów cząsteczek. 
Kwanty energii, pochłanianej w czasie wzbudzenia, są emitowane, gdy cząstka samorzutnie wraca do stanu podstawowego (bardziej korzystnego energetycznie). Z przejściami na niższe dozwolone poziomy energii rotacji i oscylacji wiąże się emisja małych kwantów długofalowego promieniowania z zakresu podczerwieni. Światło widzialne jest emitowane, gdy zmienia się stan energetyczny elektronów, przechodzących na orbitale o niższej energii. Z tymi przejściami wiąże się emisja większych kwantów – krótkofalowego promieniowania z zakresu widzialnego lub nadfioletu. 
Położenie linii spektralnych] w atomowych widmach emisyjnych jest ściśle związane z odległościami między orbitalami w atomach różnych pierwiastków i może być podstawą identyfikacji. Natężenie promieniowania jest skorelowane ze stężeniem pierwiastka w próbce, co jest od dawna wykorzystywane w czasie wykonywania analiz metodą spektrofotometrii płomieniowej. Pierwsze prace w tej dziedzinie opublikowano już w połowie XIX w. Początkowo dotyczyły jakościowego wykrywania metali alkalicznych w roztworach wodnych, rozpylanych w płomieniu palnika gazowego. W latach 30. XX wieku metoda stała się konkurencyjna dla metod analizy chemicznej, m.in. dzięki pracom Lundegärdha, który zastosował udoskonalone palniki acetylenowo-powietrzne oraz spektrograf wyposażony w aparat fotograficzny, umożliwiający rejestrację widma i określanie natężenia emitowanego promieniowania (czas ekspozycji: 60–90 s). W roku 1935 została opublikowana praca Jansena, Heyesa i Richtera, w której opisano sposób oznaczania natężenia poszczególnych linii widma emisyjnego z użyciem fotokomórki i elektrometru. 
Zasada działania współczesnych, precyzyjnych detektorów płomieniowo-fotometrycznych (FPD) jest analogiczna. Promieniowanie, emitowane przez cząstki wzbudzone w płomieniu wodorowym, jest kierowane do monochromatora (filtr środkowoprzepustowy), w którym jest wyodrębniana wiązka o długości fali 393 nm (związki siarki) lub 526 nm (związki fosforu). Wiązka monochromatyczna jest wzmacniana w fotopowielaczu
W chromatografach gazowych mogą być instalowane dwa detektory płomieniowo-fotometryczne, z dwoma monochromatorami i fotopowielaczami, oraz detektor FID (tandem detektorów). 
Charakterystyka i zastosowania.
FPD jest stosowany na przykład do analizy związków siarki w gazie ziemnym (zgodnie z normą ISO19739) lub insektycydów fosforanoorganicznych, między innymi malationu. 
Czułość detektora na obecność siarkowodoru, tlenosiarczku węgla, tetrahydrotiofenu i merkaptanów C1–C4 wynosi ok. 0,1 mg/m³; jest określana również jako &lt; 20 pg S/s. Czułość na związki fosforu jest ponad dziesięciokrotnie większa (&lt; 0,9 pg P/s)
Zależność wskazań detektora od stężenia związków siarki jest nieliniowa. W przypadku związków fosforu zakres liniowości obejmuje trzy rzędy wielkości. Urządzenie jest wrażliwe na zmiany przepływu gazu nośnego i wodoru. 
Czułość i zakres liniowości detektora FPD są większe w przypadku stosowania udoskonalonej wersji pulsacyjnej (PFPD). Detektor PFPD umożliwia też równoczesne analizy S i P oraz oznaczenia innych związków, poza związkami siarki i fosforu.

</doc>
<doc id="2376334" url="https://pl.wikipedia.org/wiki?curid=2376334" title="Kassa Hajlu">
Kassa Hajlu

Kassa Hajlu (ur. 1881, zm. 1956) – etiopski polityk i wojskowy, ras.
Był jednym z przywódców zamachu stanu z 1916, w wyniku którego obalono Lij Yasu V. Po jego aresztowaniu (1921) sprawował stały nadzór nad byłym monarchą, uwięzionym w miejscowości Selalie Fyczie. Towarzyszył regentowi Tafari Makonnenowi podczas podróży do Europy (kwiecień-wrzesień 1924). W 1928 stał na czele emisariuszy Makonnena do armii dedżazmacza Balczy Safo. Podczas wojny włosko-etiopskiej (1935-1936) dowodził na froncie północnym. W decydującej dla sytuacji na tym froncie bitwie pod Majczeu (marzec-kwiecień 1936) sprawował dowództwo nad środkową grupą wojsk. W obliczu przegranej wojny postulował opuszczenie kraju przez cesarza i poszukiwanie wsparcia dla sprawy etiopskiej na arenie międzynarodowej. 2 maja 1936 wraz z władcą i szeregiem innych dostojników opuścił Addis Abebę.
Po wyparciu włoskich okupantów z Etiopii w 1941 wchodził w skład Rady Koronnej.

</doc>
<doc id="2376335" url="https://pl.wikipedia.org/wiki?curid=2376335" title="Pir Muhammad Ibn Umar Szajch">
Pir Muhammad Ibn Umar Szajch



</doc>
<doc id="2376336" url="https://pl.wikipedia.org/wiki?curid=2376336" title="Polana Jasień">
Polana Jasień



</doc>
<doc id="2376337" url="https://pl.wikipedia.org/wiki?curid=2376337" title="Metro w Tel Awiwie">
Metro w Tel Awiwie

Metro w Tel Awiwie − planowany system metra w Tel Awiwie w Izraelu.
Projekt.
Projekt budowy transportu publicznego w metropolii Tel Awiwu zakłada budowę linii, tramwajowych, metra i autobusów. Pierwszym etapem jest budowa linii metra nazywanej Linią Czerwoną. Budowa rozpoczęła się w 2011. Całość budowy systemu zakończyć się ma w 2030.
Historia.
Pierwsza propozycja budowy szybkiego systemu komunikacji publicznej w Tel Awiwie została przedstawiona przez libańskiego inżyniera George Franjieh w listopadzie 1892, dziewięć tygodni po otwarciu linii kolejowej Jafa-Jerozolima. Plan zakładał budowę linii kolejowej pomiędzy południową i północną częścią Jafy. Plan jednak został uznany za nieefektywny ekonomicznie. Następnie planowano połączyć siecią linii kolejowych pobliskie osady Riszon le-Cijjon, Petach Tikwa i Wilhelma. Tych także nie wprowadzono do życia. W latach 60. wrócono do planów budowy metra, jednakże problemy finansowe oraz niestabilna sytuacja polityczna doprowadziły do ponownego porzucenie pomysłu budowy szybkiej kolei w Tel Awiwie.
Powrót do planów.
W roku 2000 powrócono do planów budowy szybkiej sieci tramwajowej lub metra z powodu znacznego wzrostu liczby ludności metropolii Tel Awiwu. System szybkiego miejskiego transportu w Tel Awiwie nie będzie tylko systemem tramwajowym oraz metra ale będzie docierał do wszystkich części Gusz Dan, czyli obszaru metropolitalnego w Izraelu, obejmującego dzielnice Tel Awiwu oraz sąsiednie miasta Dystryktu Tel Awiwu jak i Dystryktu Centralnego. Będzie składał się z połączonego systemu metra, tramwajów oraz autobusów.
W grudniu 2006, grupa MTS została wybrana do budowy systemu transportowego Tel Awiwu. Finansowanie projektu zostało oparte na formule partnerstwa publiczno-prywatnego, czyli zaangażowania prywatnych inwestorów przy udziale państwa. Utworzono konsorcjum, w którego skład wchodzi wchodzą: Egged Bus Cooperative, Siemens AG, SSESS i Soares da Costa.
W 2011 roku rozpoczęła się budowa pierwszej linii metra nazywana Linią czerwoną.
Sieć tramwajów i metra w Tel Awiwie będzie piątym systemem szybkiego transportu na Bliskim Wschodzie. Pierwszym było metro w Hajfie Carmelit otwarte w 1959. Następnie metro w Kairze z 1987, w Teheranie z 1999 oraz w Dubaju z 2009.
Problemy finansowe.
W sierpniu 2010 z powodów problemów finansowych konsorcjum, izraelski rząd podjął decyzję o częściowej nacjonalizacji projektu. Jednakże konsorcjum nie zostało całkowicie odsunięte od projektu, gdyż dalej uczestniczy w budowie Linii czerwonej. Rząd izraelski planuje budować kolejne dwie linie Zieloną i Purpurową równocześnie z powodu dużego opóźnienia w budowie całego systemu transportowego.
Planowane linie.
Linia Czerwona jest obecnie w budowie. Na trasie znajdować się mają 33 stacje. Długość całej linii wynosić ma 23 km z czego 10 km przebiegać ma pod ziemią w formie metra. Linia ma przebiegać wzdłuż ulic Petach Tikva (centralny dworzec autobudowy), Szpital Beilinson, ulica Żabotyńskiego w dzielnicy Bene Berak i Ramat Gan, Arlozorov (stacja kolejowa w Tel Awiwie), ulica Begina, centrum Azrieli, południowa Hakirya, Manshia, bulward Jerusalem w Jafie, południowy Bat Jam i zachodni Riszon le-Cijjon (stacja kolejowa). Odległość pomiędzy stacjami nadziemnymi wynosić będą 500m, a pomiędzy podziemnymi 1000m. Podczas godzin szczytu pociągi linii czerwonej jeździć będą z częstotliwością 3 minut. Podziemne pociągi rozpędzać się będą do 70 km/h.

</doc>
<doc id="2376338" url="https://pl.wikipedia.org/wiki?curid=2376338" title="Henrietta Rénard">
Henrietta Rénard

Anna Katarzyna (Henrietta) Rénard (ur. 1685, zm. 26 maja 1721 w Warszawie) – córka kupca Andreasa Rénarda, kochanka króla polskiego Augusta II Mocnego i matka jego córki Anny Orzelskiej.
Życiorys.
Pochodzenie.
Anna Katarzyna Rénard, występująca w źródłach częściej jako Henrietta, pochodziła z francuskiego rodu Rénardów, który przybył do Warszawy najprawdopodobniej z Hamburga, gdzie przodkowie Rénardówny zajmowali się handlem. Jej ojciec, Andreas Rénard, pojawia się w dokumentach z 1693 i 1698 jako kupiec. Jego żoną była prawdopodobnie Theresa von Waldstein, jednak część badaczy uważa ją za synową Andreasa. Henrietta Rénard miała dwóch braci: Jana Baptystę, który został pułkownikiem wojsk saskich oraz Benedykta, architekta.
Związek z Augustem II.
Pod koniec 1701 lub 1706 Henrietta poznała elektora saskiego i króla polskiego, Augusta II Mocnego. Według "La Saxe Galante" Karla Ludwiga von Pöllnitza, Henrietta zwróciła uwagę króla swoją nieprzeciętną urodą i wkrótce została jego kochanką. Latem 1702 lub 26 listopada 1707 urodziła królowi nieślubną córkę Annę Katarzynę. Związek Rénardówny z królem zakończył się wkrótce po narodzinach Anny Katarzyny. Zdaniem von Pöllnitza powodem rozstania była zazdrość oficjalnej metresy królewskiej, Anny Konstancji Cosel. Romans Henrietty z Augustem II Mocnym pozwolił jej rodzinie na zdobycie tytułów i majątków w Rzeczypospolitej.
Dalsze losy.
W trakcie związku z Augustem II Mocnym Henrietta Rénard była już najprawdopodobniej zamężna z warszawskim handlarzem win, Franciszkiem Drianem. Pierwszy mąż Henrietty zmarł przed 1716, prawdopodobnie w czasie panującej w latach 1708–1712 epidemii dżumy. W 1716 Henrietta Drian wyszła powtórnie za mąż. Jej drugi mąż, Klaudiusz Henryk de Morel de Carrieres był od 1705 pułkownikiem w armii księcia Siedmiogrodu Franciszka II Rakoczego. Po ślubie z Henriettą otrzymał od króla Augusta II stanowisko nadzorcy łazienki w Parku Ujazdowskim, będącym wówczas własnością rodu Lubomirskich. Mąż Rénardówny zmarł przed 6 czerwca 1720. 6 czerwca 1720 Henrietta wraz z braćmi Janem Baptystą i Benedyktem oraz dziećmi Jana zostali mianowani przez króla polskiego baronami. Anna Katarzyna (Henrietta) Rénard zmarła 26 maja 1721 i została pochowana 29 maja 1721 w kościele św. Jana Chrzciciela w Warszawie przy wielkim ołtarzu od strony zakrystii. 
19 września 1724 nieślubna córka Henrietty, Anna Katarzyna została uznana przez króla Augusta i otrzymała tytuł hrabiny Orzelskiej. 30 sierpnia 1730 poślubiła księcia Szlezwiku-Holsztyna-Sønderborg-Beck Karola Ludwika Fryderyka, z którym po trzech latach się rozwiodła.

</doc>
<doc id="2376339" url="https://pl.wikipedia.org/wiki?curid=2376339" title="Tsaile">
Tsaile

Tsaile – jednostka osadnicza w Stanach Zjednoczonych, w stanie Arizona, w hrabstwie Apache.

</doc>
<doc id="2376340" url="https://pl.wikipedia.org/wiki?curid=2376340" title="Aristides Lima">
Aristides Lima

Aristides Raimundo Lima (ur. 31 sierpnia 1955 w Sal Rei) – polityk Republiki Zielonego Przylądka, deputowany do parlamentu w latach 1985-2011, przewodniczący Zgromadzenia Narodowego w latach 2001-2011.
Życiorys.
Aristides Lima urodził się w 1955 w Sal Rei na wyspie Boa Vista. Początkowo kształcił się w rodzinnym mieście, a następnie w seminarium Seminário de S. José w Prai. Uczęszczał do szkoły średniej Liceu Gil Eanes na wyspie São Vicente, którą ukończył w 1974.
Już w młodości wstąpił do Afrykańskiej Partii Niepodległości Zielonego Przylądka ("Partido Africano da Independência de Cabo Verde", PAICV). Po uzyskaniu niepodległości przez kraj, zaangażował się w kampanię wyborczą w 1975.
W 1976 ukończył kurs w szkole dziennikarskiej w Berlinie, po czym od 1976 do 1978 pracował jako dziennikarz tygodnika „Voz di Povo”. W 1983 ukończył prawo na Uniwersytecie w Lipsku. W latach 1999-2000 kształcił się na Universität Mannheim oraz Uniwersytecie w Heidelbergu, na którym ukończył prawo. Był wykładowcą w Instytucie Amilcara Cabrala oraz Narodowym Archiwum Państwowym.
W 1985 został po raz pierwszy wybrany deputowanym do Zgromadzenia Narodowego z ramienia PAICV. Mandat odnawiał w wyborach parlamentarnych w 1991, 1996, 2001 oraz w 2006. W 1991, w czasie transformacji ustrojowej i wprowadzania w kraju systemu wielopartyjnego, uczestniczył w pracach nad nowelizacją konstytucji oraz ustawą o działalności partii politycznych. W 1993 został wybrany sekretarzem generalnym PAICV, którym pozostał do 1997. W 1996 był kandydatem partii do urzędu premiera.
13 lutego 2001 objął funkcję przewodniczącego Zgromadzenia Narodowego. 27 lutego 2006 uzyskał reelekcję na tym stanowisku, które zajmował do 2011. Wchodził wówczas z urzędu w skład Rady Republiki, doradczego organu przy prezydencie. W 2004 został odznaczony Wielkim Krzyżem Zasługi (Krzyż Komandorski) Orderu Zasługi Republiki Federalnej Niemiec.
W 2011 ubiegał się o nominację PAICV w wyborach prezydenckich. Jednakże kandydatem partii został wybrany Manuel Inocêncio Sousa. Po porażce odszedł z PAICV i zdecydował się na udział w wyborach jako kandydat niezależny. W pierwszej turze wyborów 7 sierpnia 2011 zajął trzecie miejsce, z wynikiem 27,80% głosów, przegrywając z Jorge Carlosem Fonsecą (37,76%) oraz Manuelem Inocêncio Sousą (32,47%).

</doc>
<doc id="2376344" url="https://pl.wikipedia.org/wiki?curid=2376344" title="Pony Canyon">
Pony Canyon

 – japoński wydawca muzyki, filmów VHS i DVD oraz gier komputerowych z siedzibą w dzielnicy Minato w Tokio, założony 1 października 1966. Pony Canyon jest spółką należącą do Fuji Media Holdings.
Pony Canyon jest głównym liderem w branży muzycznej w Japonii, ze swoimi artystami będącymi regularnie na szczycie japońskiej listy przebojów. Pony Canyon jest również odpowiedzialny za wydawanie filmowanych koncertów swoich artystów, jak i wielu produkcji anime. W 1990 roku, Pony Canyon otworzyło oddział w Singapurze pod nazwą Skin, który był zarządzany przez Jimmy'ego Wee. Współpracował on z lokalnymi angielskojęzycznymi wykonawcami, takimi jak Art Fazil, Chris Vadham, The Lizards' Convention, Humpback Oak oraz Radio Active. Został jednak zamknięty w 1997 roku.

</doc>
<doc id="2376345" url="https://pl.wikipedia.org/wiki?curid=2376345" title="Bidouze">
Bidouze

Bidouze – rzeka w południowo-zachodniej Francji o długości 79 km i powierzchni dorzecza 285 km², lewy dopływ rzeki Adour.
Bidouze ma swe źródła w masywie Arbailles. Przepływa przez departament Pireneje Atlantyckie. Wpada do rzeki Adour w miejscowości Guiche.
Główne dopływy.
lewe: Hoztako ur handia, Laminosina, Artikaiteko erreka, Joyeuse, Mihurrieta, Ihiburu(Lihoury).
prawe: Babatzeko erreka, Izpatxuriko erreka, Azkabi, Ehulondo, Lauhirasse
Ważniejsze miejscowości.
Larceveau-Arros-Cibits, Saint-Palais, Came, Bidache, Guiche

</doc>
<doc id="2376346" url="https://pl.wikipedia.org/wiki?curid=2376346" title="Wyznania pomywacza okien">
Wyznania pomywacza okien

Wyznania pomywacza okien (ang. "Confessions of a Window Cleaner") - brytyjska komedia filmowa z 1974 roku w reżyserii Vala Guesta, z Robinem Askwithem w roli głównej. Film jest ekranizacją książki pod tym samym tytułem, która sygnowana była nazwiskiem Timothy Lea (które jest też nazwiskiem głównego bohatera), jednak pod pseudonimem tym krył się Christopher Wood. 
"Wyznania..." były najbardziej kasowym, pod względem dochodów z wyświetlania w kinach, brytyjskim filmem 1974 roku. Jednocześnie film wzbudził ogromne kontrowersje ze względu na bardzo dużą, niespotykaną dotąd w brytyjskiej kinematografii głównego nurtu, zawartość nagości i scen erotycznych (choć patrząc z dzisiejszej perspektywy, zostały one ukazane w sposób bardziej prześmiewczy niż aspirujący do autentycznej erotyki). Zapoczątkował nowy nurt w brytyjskim kinie komercyjnym, określany jako "sex comedies", i do dziś uznawany jest za jednego z najważniejszych przedstawicieli tego gatunku.
Opis fabuły.
Timothy Lea jest młodym mężczyzną, który podejmuje pracę w należącej do jego szwagra małej firmie świadczącej usługi mycia okien. Szybko przekonuje się, że do usatysfakcjonowania wielu klientek nie wystarczą umiejętności związane ze sprzątaniem, gdyż oczekują one czegoś znacznie więcej... Niezależnie od swoich erotycznych ekscesów w pracy, Timothy stara się zawiązać znacznie poważniejszy związek z młodą policjantką Elizabeth.
Obsada.
i inni

</doc>
<doc id="2376351" url="https://pl.wikipedia.org/wiki?curid=2376351" title="Papirus 82">
Papirus 82

Papirus 82 (według numeracji Gregory-Aland), oznaczany symbolem formula_1 – grecki rękopis Nowego Testamentu, spisany w formie kodeksu na papirusie. Paleograficznie datowany jest na IV/V wiek. Zawiera fragmenty Ewangelii Łukasza.
Opis.
Zachowały się tylko fragmenty Ewangelii Łukasza (7,32-34.37-38).
Tekst.
Tekst grecki kodeksu reprezentuje aleksandryjską tradycję tekstualną. Kurt Aland zaklasyfikował go do kategorii II.
Historia.
Tekst rękopisu opublikowany został przez J. Schwartz w 1967 roku. Aland umieścił go na liście rękopisów Nowego Testamentu, w grupie papirusów, dając mu numer 82.
Rękopis datowany jest przez INTF na IV lub V wiek.
Jest cytowany w krytycznych wydaniach Nowego Testamentu (NA27, UBS4).
Obecnie przechowywany jest w bibliotece Uniwersytetu w Strasburgu (P. Gr. 2677).

</doc>
<doc id="2376352" url="https://pl.wikipedia.org/wiki?curid=2376352" title="Soroksári AC">
Soroksári AC

Soroksári AC – nieistniejący już węgierski klub piłkarski z siedzibą w Budapeszcie w dzielnicy Soroksár.

</doc>
<doc id="2376356" url="https://pl.wikipedia.org/wiki?curid=2376356" title="Cláudio Heinrich">
Cláudio Heinrich

Cláudio Heinrich Meier (ur. 20 listopada 1972 roku w Rio de Janeiro, w stanie Rio de Janeiro) – brazylijski aktor telewizyjny i model szwajcarskiego pochodzenia, znany w Polsce z telenoweli "Alvaro".

</doc>
<doc id="2376357" url="https://pl.wikipedia.org/wiki?curid=2376357" title="Benson (Arizona)">
Benson (Arizona)

Benson – miasto w Stanach Zjednoczonych, w stanie Arizona, w hrabstwie Cochise.

</doc>
<doc id="2376360" url="https://pl.wikipedia.org/wiki?curid=2376360" title="Papirus 83">
Papirus 83

Papirus 83 (według numeracji Gregory-Aland), oznaczany symbolem formula_1 – grecki rękopis Nowego Testamentu, spisany w formie kodeksu na papirusie. Paleograficznie datowany jest na VI wiek. Zawiera fragmenty Ewangelii Mateusza.
Opis.
Zachowały się tylko fragmenty Ewangelii Mateusza (20,23-25.30-31; 23,39-24,1,6).
Tekst.
Tekst grecki kodeksu reprezentuje aleksandryjską tradycję tekstualną. Kurt Aland zaklasyfikował go do kategorii III.
Historia.
Tekst rękopisu nie został dotąd opublikowany. Aland umieścił go na liście rękopisów Nowego Testamentu, w grupie papirusów, dając mu numer 83.
Rękopis datowany jest przez INTF na VI wiek.
Nie jest cytowany w krytycznych wydaniach Nowego Testamentu (NA27, UBS4).
Obecnie przechowywany jest w bibliotece Katholieke Universiteit Leuven (P. A. M. Khirbet Mird 16, 29) w Leuven.

</doc>
<doc id="2376362" url="https://pl.wikipedia.org/wiki?curid=2376362" title="Benson (Minnesota)">
Benson (Minnesota)

Benson – miasto w Stanach Zjednoczonych, w stanie Minnesota, w hrabstwie Swift.

</doc>
<doc id="2376365" url="https://pl.wikipedia.org/wiki?curid=2376365" title="Little Poland">
Little Poland



</doc>
<doc id="2376371" url="https://pl.wikipedia.org/wiki?curid=2376371" title="Benson (Nowy Jork)">
Benson (Nowy Jork)

Benson – miasto w Stanach Zjednoczonych, w stanie Nowy Jork, w hrabstwie Hamilton.

</doc>
<doc id="2376376" url="https://pl.wikipedia.org/wiki?curid=2376376" title="Benson (Karolina Północna)">
Benson (Karolina Północna)

Benson – miasto w Stanach Zjednoczonych, w stanie Karolina Północna, w hrabstwie Johnston.

</doc>
<doc id="2376379" url="https://pl.wikipedia.org/wiki?curid=2376379" title="Obake">
Obake

 lub – yōkai, nadnaturalne stwory, istoty występujące w japońskim folklorze. Nazwa pochodzi od czasownika "bakeru" oznaczającego: zamianę, przybieranie kształtu/formy, przeistaczanie się, zmiany wyglądu.
Bakemono tłumaczy się jako: duch, widmo, straszydło, mamidło. Zjawy te mają wspólną zdolność do zmieniania swojej postaci, wyglądu. Jednakże, termin obake może być synonimem wyrazu yūrei, który oznacza m.in. ducha zmarłego człowieka.
Bakemono mogą być zwierzętami, jak: lis (kitsune), jenot (tanuki), borsuk (mujina), zmiennokształtny kot (bakeneko), ale także duchami roślin – np. kodama lub nieożywionymi obiektami posiadającymi duszę w shintō, bądź innych animistycznych wierzeniach. Obake pochodzące z przedmiotów gospodarstwa domowego są często nazywane tsukumo-gami.
Bakemono zazwyczaj przyjmuje postać człowieka lub pojawia się w przerażającej postaci, takiej jak: hitotsu-me-kozō (jednookie straszydło, mały cyklop), nyūdō (m.in. zjawa o ogolonej głowie mnicha), ō-nyūdō (wielkie monstrum) lub nopperabō (owalna twarz bez oczu, nosa i ust). W codziennym użyciu, wszystkie dziwne objawienia można nazwać bakemono lub obake, dzięki czemu wyrazy te stały się synonimami słowa yōkai.
Na Hawajach.
Ze względu na spory napływ populacji japońskich imigrantów na wyspy hawajskie, termin obake trafił do słownika kreolskiego miejscowej ludności. Niektóre japońskie historie dotyczące istot zostały przeniesione do wierzeń ludności hawajskiej: odnotowano liczne „obserwacje” kappa na wyspach, a japońska twarz ducha zwanego nopperabō stała się dobrze znana na Hawajach pod nazwą mujina. To zamieszanie najprawdopodobniej zostało spowodowane opowiadaniem Lafcadio Hearna, zatytułowanym: „Mujina”, w którym po raz pierwszy wprowadza tę postać do kultury zachodniej. Opowiada ono o borsuku (mujina), który przybierał formę nopperabō.
Hawajski folklorysta Glen Grant był znany ze swoich „Akt obake”, szeregu raportów dotyczących nadprzyrodzonych zdarzeń na Hawajach. Duża część tych incydentów i raportów była pochodzenia japońskiego lub dotyczyła obake.
Mujina.
Słowo "mujina" jest słowem wieloznacznym. W niektórych regionach Japonii jest ono tożsame z "tanuki" (jenotem). Może też być równoznaczne z "anaguma" czyli japońskim borsukiem.
W krótkim opowiadaniu L.Hearna pt.: „Mujina” nie występuje tanuki, ani mujina, jako zwierzęta-zjawy. Oprócz przestraszonego bohatera, są tam dwie postacie: płaczącej dziewczyny i ulicznego sprzedawcy klusek soba. Obie są typowymi nopperabō, nie mają twarzy. Tytuł więc wydaje się odnosić do tych właśnie straszydeł.
Bibliografia.
Definicje z dwóch głównych japońskich słowników:

</doc>
<doc id="2376387" url="https://pl.wikipedia.org/wiki?curid=2376387" title="Carmelit">
Carmelit

Carmelit (hebr. כרמלית) – podziemna linia kolei linowo-terenowej działająca w Hajfie w Izraelu.
System.
W związku z faktem, iż miasto Hajfa w dużej mierze położone jest na Górze Karmel, w 1959 powstał Carmelit, czyli kolejka linowo-terenowa wożąca pasażerów w górę i dół Góry Karmel. Pojazdy kolejki są pochylone w taki sposób, żeby można było swobodnie wsiąść do pojazdu.
Najmniejsze metro świata.
Mimo że Carmelit jest kolejką linowo-terenową, całkowicie znajduje się pod ziemią; w związku z tym nazywany jest najmniejszym metrem na świecie. Trasa kolejki obejmuje 1,8 km i znajduje się na niej 6 przystanków. W skład taboru wchodzą 4 pojazdy oraz dwie lokomotywy z przodu i tyłu kolejki. Kolejka porusza się ruchem wahadłowym. Długość podróży od stacji początkowej do końcowej wynosi 8 min.
Chociaż istnieje jeszcze mniejsze metro na świecie w Stambule o nazwie Tünel, o długości 573 m i o dwóch stacjach, to metro Carmelit nadal uznawane jest za najmniejsze, ponieważ Stambuł posiada inny oddzielny system komunikacji podziemnej.
Carmelit dzisiaj.
Niewielka liczba stacji Carmelitu sprawia, że nie jest on najpopularniejszym i najefektywniejszym środkiem transportu w Hajfie. W latach 60. był bardzo efektywnym sposobem pokonania znacznych wysokości w mieście, ale dzisiaj wobec rozwoju linii autobusowych jego znaczenie jest marginalnie. Oblicza się, że dziennie z systemu Carmelit korzysta 2 tys. osób. Z powodu problemów finansowych w roku 1986 Carmelit został zamknięty, ale znów zaczął działać w 1992. Jednakże z powodu małego zainteresowania tym środkiem transportu pomiędzy 1992 a 2003 zarządzający Carmelitem, czyli miasto Hajfa, straciło 191 milionów szekli. Mimo strat Carmelit nadal działa, ponieważ jest atrakcją turystyczną Hajfy.
Carmelit jest jedynym systemem metra w Izraelu. Od 2011 w budowie jest system metra w Tel Awiwie.
Stacje.
Karmelit miał za zadanie połączyć Śródmieście z osiedlem mieszkalnym położonym na stoku Góry Karmel.

</doc>
<doc id="2376389" url="https://pl.wikipedia.org/wiki?curid=2376389" title="Benson (Vermont)">
Benson (Vermont)

Benson – miasto w Stanach Zjednoczonych, w stanie Vermont, w hrabstwie Rutland.

</doc>
<doc id="2376391" url="https://pl.wikipedia.org/wiki?curid=2376391" title="Maria Katarzyna od św. Augustyna">
Maria Katarzyna od św. Augustyna

Maria Katarzyna od św. Augustyna, właśc. fr. "Catherine Simon de Longpré" (ur. 3 maja 1632 w Saint-Sauveur-le-Vicomte w Dolnej Normandii, zm. 8 maja 1668 w Québecu w Kanadzie) – francuska zakonnica (siostra szpitalna), błogosławiona Kościoła rzymskokatolickiego.
Ochrzczona w kościele parafialnym pod wezwaniem św. Jana Chrzciciela, jej wychowaniem zajęła się babka.
Wstąpiła do zakonu "Kanoniczek Regularnych Szpitalnych od Miłosierdzia Jezusa i Reguły Świętego Augustyna" (w skrócie Siostry Augustianki od Miłosierdzia Jezusa). 24 października 1646 roku otrzymała habit i przyjęła imię zakonne "Maria Katarzyna".
Miała dar ekstazy i wizje Matki Boskiej i Jezusa a także świętego Michała Archanioła i świętego Józefa. Miała wizje dusz w czyśćcu. Także miała wizję trzęsienia ziemi w Kanadzie w czasie trwania owego. Ofiarowała siebie jako ofiarę całopalną i mimo gwałtownych wstrząsów nikt nie zginął.
Zmarła w opinii świętości.
Została beatyfikowana przez papieża Jana Pawła II w dniu 23 kwietnia 1989 roku.

</doc>
<doc id="2376395" url="https://pl.wikipedia.org/wiki?curid=2376395" title="Jesús Géles">
Jesús Géles

Jesús Géles Vásquez (ur. 22 lutego 1988 w Cartagenie) - kolumbijski bokser, były zawodowy mistrz świata wagi junior muszej (do 108 funtów) organizacji WBO. 
Karierę zawodową rozpoczął 15 maja 2008 roku. Do października 2010 stoczył 12 walk, z których 10 wygrał, jedną zremisował i jedną przegrał. W tym okresie zdobył tytuł mistrza Kolumbii w wadze muszej.
30 października 2010 pokonał Meksykanina Omara Soto i został tymczasowym mistrzem WBO w junior muszej. 5 lutego 2011 roku zmierzył się z Meksykaninem Ramónem Garcíą Hiralesem. W pierwszej obronie tymczasowego mistrzostwa, Géles zwyciężył przez niejednogłośną decyzję . Po tym jak Segura przeszedł do wyższej kategorii wagowej, Géles został mistrzem pełnoprawnym.
30 kwietnia 2011 przystąpił do pierwszej obrony pasa WBO. Jego rywalem był Ramón García Hirales, którego Kolumbijczyk pokonał w lutym. Meksykanin zwyciężył przez nokaut w czwartej rundzie, mając go na deskach również w rundzie pierwszej. .
2 czerwca 2012 roku zmierzył się z Filipińczykiem Milanem Melindo o pas WBO International w wadze muszej. Melindo zwyciężył przez nokaut w pierwszym starciu, aż trzykrotnie doprowadzając do liczenia Kolumbijczyka.

</doc>
<doc id="2376400" url="https://pl.wikipedia.org/wiki?curid=2376400" title="Andriej Bubnow">
Andriej Bubnow

Andriej Siergiejewicz Bubnow (ros. Андрей Сергеевич Бубнов; ur. w Iwanowie-Wozniesiensku, zm. 1 sierpnia 1938 w miejscu egzekucji Kommunarka pod Moskwą) – socjaldemokratyczny i komunistyczny polityk rosyjski, działacz państwowy RFSRR i ZSRR, wyższy funkcjonariusz i ideolog RKP(b) i WKP(b), komandarm Armii Czerwonej, komisarz ludowy oświaty ZSRR (1929-1937), ofiara "wielkiej czystki" w ZSRR.
Życiorys.
Pochodzenie i wczesna działalność.
Pochodził z rosyjskiej rodziny kupieckiej z Iwanowo-Wozniesieńska. W 1903 r. ukończył szkołę powszechną i wstąpił do bolszewickiej frakcji RSDPR. W tym samym roku został studentem Moskiewskiego Instytutu Rolniczego, z którego został relegowany za działalność rewolucyjną. Podczas rewolucji roku 1905 był członkiem komitetu RSDPR(b) najpierw w rodzinnym Iwanowo-Wozniesieńsku, gdzie uczestniczył w protestach robotniczych, a następnie od 1907 r. w Moskwie. Po upadku rewolucji i podczas I wojny światowej prowadził pracę partyjno-agitacyjną w dużych ośrodkach przemysłowych carskiej Rosji, m.in. Niżnym Nowogrodzie, Samarze i Piotrogrodzie. W 1912 r. na VI konferencji partyjnej został wybrany w poczet kandydatów na członków Komitetu Centralnego.
Działalność podczas rewolucji 1917 r..
Do 1917 r. był trzynastokrotnie aresztowany i pięciokrotnie skazywany na więzienie. Ostatecznie w lutym 1917 r. został zesłany na Syberię. Na miejsce katorgi jednak nie dojechał, ponieważ po drodze, na wieść o upadku caratu i wybuchu rewolucji lutowej został uwolniony. Udał się do Moskwy, gdzie wszedł do obwodowego komitetu partii bolszewickiej. Zajmował się również agitacją w Iwanowie-Wozniesieńsku i innych regionalnych ośrodkach przemysłowych. W kwietniu z jego inicjatywy, do deklaracji "O stosunku do Rządu Tymczasowego" wniesiono punkt żądający kontroli rad robotniczych i żołnierskich nad rządem Kiereńskiego i jego lokalnymi organami. Należał do bardziej radykalnego skrzydła moskiewskich bolszewików.
W końcu lipca 1917 r., na VI zjeździe partyjnym w Piotrogrodzie, został wybrany do Komitetu Centralnego partii bolszewickiej i przeniósł się do stolicy Rosji na stałe. Był przedstawicielem KC w piotrogrodzkim partyjnym komitecie miejskim. Podczas tegoż zjazdu Bubnow stwierdził, iż istniejące rady robotnicze nie mają żadnej władzy i ulegają wewnętrznemu rozkładowi, partia zaś powinna przygotowywać się do decydującego starcia z rządem i przejęcia władzy. Brał udział w opracowywaniu końcowych rezolucji zjazdu, w których stwierdzano, że pokojowe przejęcie władzy przez oddolnie powstałe rady jest już niemożliwe i że hasło "cała władza w ręce rad" powinno zostać zastąpione w retoryce partii hasłem "całkowitej likwidacji dyktatury kontrrewolucyjnej burżuazji". Wspólnie z Feliksem Dzierżyńskim, Wiaczesławem Mienżyńskim oraz Jakowem Swierdłowem prowadził wewnątrzpartyjne postępowanie oceniające poczynania bolszewickiej Organizacji Wojskowej i wydarzenia tzw. dni lipcowych.
Na wieść o buncie gen. Ławra Korniłowa, po apelu szefa Rządu Tymczasowego o „obronę rewolucji” przed nim, Bubnow domagał się na nadzwyczajnym posiedzeniu 36 piotrogrodzkich działaczy partyjnych w dniu 27 sierpnia 1917 r. przyjęcia innej taktyki, niż chciały najwyższe organy partyjne. Był przeciwny wejściu bolszewików do jakichkolwiek ciał, które miały bronić Rządu Tymczasowego przed prawicowymi oficerami wspólnie z eserowcami i mienszewikami. Twierdził, że partia powinna dążyć do kierowania aktywnością mas, nie wspierając ani Korniłowa, ani Kiereńskiego. Ostatecznie jednak bolszewicy zdecydowali się wezwać oraz współorganizować robotników, żołnierzy i marynarzy do walki z Korniłowem.
5/18 października 1917 r. na posiedzeniu piotrogrodzkiego komitetu partyjnego wspólnie z Grigorijem Sokolnikowem oraz Ivarem Smilgą najbardziej stanowczo domagał się natychmiastowej organizacji zbrojnego powstania przeciwko Rządowi Tymczasowemu, zgodnie ze wskazaniami przesłanymi kilka dni wcześniej przez ukrywającego się Lenina. Brał udział w posiedzeniu Komitetu Centralnego 10/22 października, podczas którego zdecydowano o organizacji powstania. 16/29 października 1917 r. wszedł w skład piotrogrodzkiego Komitetu Wojskowo-Rewolucyjnego i podczas zbrojnego przejęcia władzy przez bolszewików był odpowiedzialny, jako komisarz, za opanowanie dworców kolejowych w stolicy Rosji.
Po II Zjeździe Rad wszedł w skład Wszechrosyjskiego Centralnego Komitetu Wykonawczego (WCIK) i do Ludowego Komisariatu Transportu RFSRR. Jeszcze w listopadzie 1917 r. jako komisarz linii kolejowych został skierowany na południe Rosji, by brać udział w walce z białymi Kozakami dońskimi Aleksieja Kaledina. W grudniu 1917 r. był jednym z dowódców nieudanej obrony Rostowa nad Donem przed wojskami Kaledina.
Okres wojny domowej.
W marcu 1918 na VII zjeździe RKP(b) opowiedział się przeciwko traktatowi brzeskiemu. W marcu tego samego roku wszedł do marionetkowego rządu radzieckiej Ukrainy jako komisarz spraw gospodarczych. Od października 1918 r. działał w bolszewickim podziemiu w Kijowie, gdzie proklamowana została Ukraińska Republika Ludowa. Był członkiem obwodowego biura Komunistycznej Partii (bolszewików) Ukrainy.
W 1919 r. (podczas interwencji radzieckiej na Ukrainie) wszedł do Rady Rewolucyjno-Wojskowej nowo utworzonego Frontu Ukraińskiego Armii Czerwonej i równocześnie do Rady Rewolucyjno-Wojskowej czerwonej 14 Armii. W marcu 1919 r., a więc po zajęciu Kijowa przez Armię Czerwoną, został przewodniczącym kijowskiego gubernialnego komitetu wykonawczego i pełnił tę funkcję przez miesiąc. W końcu 1919 r. wrócił do Moskwy, powracając równocześnie do pracy partyjnej w moskiewskim komitecie partyjnym, pełnił również funkcję członka Zarządu Głównego Przedsiębiorstw Tekstylnych. Brał udział w tłumieniu buntu marynarzy w Kronsztadzie, następnie od 1921 do 1922 r. należał do Rady Rewolucyjno-Wojskowej Północnokaukaskiego Okręgu Wojskowego i równocześnie do tejże rady w 1 Armii Konnej.
Dalsza działalność w ZSRR.
Od 1922 r. szef Oddziału Agitacyjno-Propagandowego KC RKP(b). W 1923 r. popierał Lwa Trockiego w konflikcie ze Stalinem, zaliczał się do wewnątrzpartyjnej opozycji, jednak wkrótce opowiedział się po stronie tego drugiego. W 1924 r. objął dzięki pomocy Stalina stanowisko szefa Zarządu Politycznego Armii Czerwonej, był też członkiem Wojskowej Rady Rewolucyjnej ZSRR oraz redaktorem naczelnym "Krasnoj Zwiezdy". Jednocześnie (kwiecień-grudzień 1925) był sekretarzem KC RKP(b), a od 1924 do 1937 r. – członkiem Biura Organizacyjnego (Orgbiuro) WKP(b). Pełniąc swoją wysoką funkcję w armii, usunął z wojska znaczną liczbę komisarzy wojskowych, którzy w konflikcie Trockiego ze Stalinem popierali Trockiego.
W 1921 r. ogłosił pracę "Osnownyje momienty w razwitii kommunisticzeskoj partii w Rossii", zaś w 1924 r. "Osnownyje woprosy istorii RKP", jedne z pierwszych prób syntezy historii partii komunistycznej w Rosji. Prace te zgodne były z oficjalnie przyjmowaną wizją tejże historii.
W 1929 r. odszedł z wojska, by objąć stanowisko ludowego komisarza oświaty RFSRR. Był ponownie wybierany do Komitetu Centralnego Partii na XIII, XIV, XV, XVI i XVII zjeździe partyjnym.
W okresie wielkiej czystki w październiku 1937 został pozbawiony wszystkich funkcji, a następnie 17 października 1937 r. aresztowany przez NKWD pod zarzutem "udział w antysowieckiej organizacji terrorystycznej". W styczniu roku następnego został usunięty z KC WKP(b). 1 sierpnia 1938 wyrokiem Kolegium Wojskowego Sądu Najwyższego ZSRR został skazany na śmierć. Rozstrzelany tego samego dnia w miejscu egzekucji Kommunarka pod Moskwą, pochowany anonimowo.
14 marca 1956 zrehabilitowany przez Kolegium Wojskowe SN ZSRR, a osiem dni później (22 marca), przez Komisję Kontrolną Partii (KPK) KC KPZR przywrócony pośmiertnie w szeregi partii.
Występował pod partyjnymi pseudonimami: "Chemik" i "Jakow" oraz literackimi: A. Głostow, S. Jagłow, A. B. i in.
Upamiętnienie.
Dom w Iwanowie, w którym żył Bubnow w dzieciństwie został zamieniony na muzeum, w latach 1978-2002 poświęcone wyłącznie postaci rewolucjonisty, od 2002 r. funkcjonujące jako dom-muzeum rodziny Bubnowów. Popiersie Bubnowa jest częścią kompleksu pomnikowego rewolucjonistów nad Tałką w Iwanowie, w tym samym mieście znajduje się ponadto jeszcze samodzielny pomnik rewolucjonisty.
Ulice Bubnowa znajdują się w Niżnym Nowogrodzie, Astrachaniu, Samarze, do 2015 r. istniała również ulica Bubnowa w Kijowie, przemianowana w ramach dekomunizacji na Maryczanską.

</doc>
<doc id="2376412" url="https://pl.wikipedia.org/wiki?curid=2376412" title="Sulęcinek (stacja kolejowa)">
Sulęcinek (stacja kolejowa)

Sulęcinek – stacja kolejowa we wsi Sulęcinek, w województwie wielkopolskim, w powiecie średzkim, w Polsce.
W roku 2017 stacja obsługiwała 200–299 pasażerów na dobę.
Na stacji swój koniec ma szlak turystyczny Osowa Góra – Sulęcinek.

</doc>
<doc id="2376414" url="https://pl.wikipedia.org/wiki?curid=2376414" title="Willcox">
Willcox

Willcox – miasto w Stanach Zjednoczonych, w stanie Arizona, w hrabstwie Cochise.

</doc>
<doc id="2376419" url="https://pl.wikipedia.org/wiki?curid=2376419" title="Cliff Martinez">
Cliff Martinez

Cliff Martinez (ur. 5 lutego 1954) – amerykański kompozytor muzyki filmowej i były perkusista.
Życiorys.
Cliff Martinez urodził się w Nowym Jorku, w dzielnicy Bronx. Dorastał w mieście Columbus, w stanie Ohio, jego pierwszą pracą było komponowanie do popularnego telewizyjnego show Pee Wee's Playhouse Bardziej zainteresowany był jednak zespołami rockowymi, i grał na perkusji w wielu z nich, ale w żadnym nie zatrzymał się na dłużej.
Red Hot Chili Peppers (1983-1986).
Po kilku latach gry na perkusji dla takich zespołów jak Captain Beefheart and His Magic Band, The Dickies i Lydia Lunch i Weirdos, on i Jack Sherman, dołączyli do formacji Red Hot Chili Peppers za Hillela Slovaka i Jacka Ironsa, którzy przenieśli się do What Is This?. Po jakimś czasie z powodu nieustających spięć pomiędzy Shermanem i resztą zespołu, na jego miejsce powrócił Slovak i to z nim RHCP nagrało drugi album – "Freaky Styley". Irons natomiast nadal pozostał wierny zespołowi What Is This?, więc to Marinez wziął udział w tournèe. W trakcie nagrywania demo do trzeciego albumu – "The Uplift Mofo Party Plan", Kiedis czuł, że serce Martineza nie należy już do zespołu i nie oddaje się całkowicie muzyce, więc został on zwolniony. Na jego miejsce przyjęty został Jack Irons.
Komponowanie.
Zainteresowania Martineza zmieniły się i skupił on swoją uwagę na stronie muzycznej filmów. Jego pierwsza produkcją, do którego stworzył ścieżkę dźwiękową było "Seks, kłamstwa i kasety wideo", w reżyserii Stevena Soderbergha. Soderbergh zaproponował potem Martinezowi
stworzenie soundtracków do kilku jego filmów, najpopularniejsze z nich to "Traffic" w 2000 i adaptacji powieści Stanisława Lema – Solaris w 2002.

</doc>
<doc id="2376420" url="https://pl.wikipedia.org/wiki?curid=2376420" title="Kleerup">
Kleerup



</doc>
<doc id="2376426" url="https://pl.wikipedia.org/wiki?curid=2376426" title="Kallowozaur">
Kallowozaur



</doc>
<doc id="2376427" url="https://pl.wikipedia.org/wiki?curid=2376427" title="Piotr Kozłowski">
Piotr Kozłowski



</doc>
<doc id="2376430" url="https://pl.wikipedia.org/wiki?curid=2376430" title="Callovosaurus">
Callovosaurus



</doc>
<doc id="2376432" url="https://pl.wikipedia.org/wiki?curid=2376432" title="Kagiso Dikgacoi">
Kagiso Dikgacoi



</doc>
<doc id="2376433" url="https://pl.wikipedia.org/wiki?curid=2376433" title="Drukarnia Królewska">
Drukarnia Królewska

Drukarnia Królewska ("Imprimerie Royale") – paryska drukarnia założona w XVII wieku, działająca do dziś pod nazwą "Imprimerie Nationale".
Drukarnia została założona przez Ludwika XIII w 1640 roku z inicjatywy kardynała Richelieu. Swoją siedzibę miała w Paryżu na parterze Luwru i miała obsługiwać kancelarię królewską. Drukarnia posiadała dużą ilość czcionek, w tym czcionki dla pisma orientalnego sprowadzone w 1632 roku przez francuskiego posła Savary’ego de Brevesa, antykwę i kursywę zwaną "Caractères de l’Université", której pomysłodawcą był Jan Jannon oraz czcionkę grecką "Grecs du roi" autorstwa Garamonda. Drukarnia miała wydawać pisma wyjątkowe ze specjalnymi dodatkami, niespotykanymi w innych drukarniach. Z tego powodu w 1692 roku Francuska Akademia Umiejętności powołała komisję pod przewodnictwem Mikołaja Jaugeona w celu zaprojektowania kształtu liter. Za sprawą Filipa Grandjeana, opracowano nowy krój pisma, "Romain du Roi" i w tym samym roku opracowano również nowy zasób typograficzny, dzięki czemu w 1745 roku drukarnia dysponowała 21 kompletami czcionek. W 1727 roku dla potrzeb drukarni otworzono odlewnię czcionek. Do 1789 roku istniała pod nazwą Drukarnia Królewska, a następnie kilkakrotnie zmieniała nazwy. Podczas rewolucji nazywała się Drukarnia Rządu Rewolucyjnego ("Imprimerie de la République"), a za czasów Napoleona I istniała pod szyldem Drukarnia Cesarska. W 1870 roku drukarnia zmieniła nazwę na Imprimerie Nationale i działa do dziś.
Druki.
Pierwotnie wydawano druki religijne m.in. "Imitatio Christi", a także autorów starożytnych Wergiliusza, Horacego, Swetoniusza. W 1645 roku spod jej prasy wyszła dziesięciotomowa "Biblia Polyglotta". W 1694 roku wydano słownik encyklopedyczny oraz prace przyrodnicze Buffona m.in. historię naturalną w 44 tomach czy historię Burbonów w 5 woluminach. Za sprawą Antoniego Vintre spod prasy drukarni wyszły gramatyki języka tureckiego, arabskiego czy syryjskiego. Drukowano również dzieła w zakresie sztuki i architektury. W okresie rewolucji francuskiej drukarnia powielała akta urzędowe i wydała Kodeks Napoleona oraz relacje z pobytu cesarza w Egipcie pt. "Description de l'Égypte". W 1793 roku w drukarni pracowało 166 pracowników w tym 49 zecerów i 82 pracowników obsługujących prasę.
Większość druków była bogato zdobiona i opatrzona wieloma ilustracjami, tłoczona pięknymi czcionkami i drukowana na wysokiej klasy papierze.

</doc>
<doc id="2376434" url="https://pl.wikipedia.org/wiki?curid=2376434" title="Politechnika Czeska w Pradze">
Politechnika Czeska w Pradze

Politechnika Czeska w Pradze (, ) – publiczna politechnika z siedzibą w Pradze założona w 1707 roku. Najstarsza cywilna uczelnia techniczna na świecie.
Uczelnia kształci obecnie na 8 wydziałach. W 2009 r. studiowało na niej 23 363 osób (13 428 na studiach licencjackich, 5199 na studiach magisterskich, 2332 na studiach doktoranckich i 488 na uniwersytecie trzeciego wieku).

</doc>
<doc id="2376436" url="https://pl.wikipedia.org/wiki?curid=2376436" title="Imprimerie Nationale">
Imprimerie Nationale



</doc>
<doc id="2376438" url="https://pl.wikipedia.org/wiki?curid=2376438" title="Emisja wtórna">
Emisja wtórna

Emisja wtórna – emisja elektronów, zwanych wtórnymi, z powierzchni ciała stałego, pod wpływem bombardowania ciała wiązką elektronów o dostatecznie dużej energii.
Własności.
Do opisu wydajności emisji wtórnej wprowadzono współczynnik emisji wtórnej określony jako stosunek liczby elektronów wtórnych do pierwotnych. Współczynnik oznaczany jest symbolem δ.
Wydajność emisji wtórnej zależy od materiału oraz stanu jego powierzchni, nie stwierdzono jego zależności od liczby atomowej, pracy wyjścia. Współczynnik emisji jest mały dla metali dobrze przewodzących prąd elektryczny, a większy dla półprzewodników i izolatorów. Nie zależy od natężenia wiązki elektronów pierwotnych, zależy od kąta padania wiązki, jest najmniejszy przy prostopadłym padaniu wiązki. Zależy od energii padających elektronów, początkowo rośnie wraz ze wzrostem energii, osiąga maksimum, później maleje. Przykładowo maksymalny współczynnik emisji glinu wynosi 0,97 i jest osiągany dla energii elektronów pierwotnych około 300 eV, a chloku sodu 6 – 18, przy – 500 eV.
Energia elektronów wtórnych wynosi kilka elektronowoltów i w niewielkim stopniu zależy od energii elektronów pierwotnych.
Elektrody na których ma zachodzić emisja wtórna wykonuje się z niklu, stali nierdzewnej lub stopu miedzi z berylem. Elektrody pokrywa się emiterem, na który najczęściej używa się: antymonek metali alkalicznych (np antymonek cezu), tlenek berylu (BeO), tlenek magnezu (MgO), fosforek galu (GAP), fosforek galu i (GaAsP).
Teoria emisji wtórnej.
Teoria emisji wtórnej rozważa trzy etapy:
Zastosowania.
Emisja wtórna jest stosowana do wzmacniania słabych sygnałów nawet w postaci pojedynczych elektronów. Zjawisko emisji wtórnej jest podstawą działania powielaczy elektronowych i zbudowanych w oparciu o jego zasadę działania fotopowielaczy, detektorów jonów, płytek mikrokanalikowych. W elektronowym mikroskopie elektronowym emisja wtórna jest podstawowym sposobem pozyskiwania danych.
Emisja wtórna zachodzi powszechnie w lampach elektronowych, często będąc zjawiskiem niepożądanym, choć bywa też praktycznie wykorzystywana w lampach o emisji wtórnej.

</doc>
<doc id="2376442" url="https://pl.wikipedia.org/wiki?curid=2376442" title="Ekspedycja Terra Nova">
Ekspedycja Terra Nova

Ekspedycja Terra Nova (1910–1913), oficjalnie: "Brytyjska Ekspedycja Antarktyczna 1910" (ang. "British Antarctic Expedition 1910") – ekspedycja mająca na celu dotarcie do bieguna południowego oraz prowadzenie badań naukowych. Na czele wyprawy stał Robert Falcon Scott.
Powszechna nazwa tej ekspedycji pochodzi od żaglowca Terra Nova, którym podróżnicy dopłynęli do Antarktydy. Pięciu spośród członków ekspedycji dotarło na biegun 17 stycznia 1912 roku, 33 dni po Amundsenie i jego towarzyszach. W drodze powrotnej wszyscy członkowie tej grupy, w tym dowódca ekspedycji Scott, zginęli. Ciała trzech z nich zostały odnalezione 12 listopada 1912. Zachowały się listy zmarłych oraz ich notatki, w tym dziennik Scotta. Porażka członków ekspedycji w wyścigu na biegun oraz śmierć pięciu z nich, a także problemy jakie miały pozostałe grupy ekspedycji wynikały z błędów w planowaniu i przygotowaniu wyprawy, ale także były efektem skrajnie niekorzystnych warunków atmosferycznych jakie panowały w tamtym okresie na Antarktydzie.

</doc>
<doc id="2376444" url="https://pl.wikipedia.org/wiki?curid=2376444" title="Lublin R.XX">
Lublin R.XX



</doc>
<doc id="2376445" url="https://pl.wikipedia.org/wiki?curid=2376445" title="Anders Sandberg">
Anders Sandberg

Anders Sandberg (ur. 11 lipca 1972 w Solnie) – badacz, naukowiec, futurolog, transhumanista i pisarz. 
Życiorys.
Posiada doktorat z neurologii komputerowej ("computational neuroscience") uzyskany na Stockholm University, za pracę nad modelowaniem sieci neuronowych ludzkiej pamięci. Jest pracownikiem badawczym w grupie James Martin 21st Century School, będącym częścią Future of Humanity Institute na Wydziale Filozofii uniwersytetu Oksfordzkiego w Anglii.
Badania Sandberga koncentrują się na społecznych i etycznych problemach związanych z ulepszaniem kondycji ludzkiej poprzez technologię, oraz określaniem możliwości naukowych przyszłych technologii. Jego prace dotyczą ulepszania poznawczego ("cognitive enhancement") (metody, siła oddziaływania, i analiza zasad); technicznej mapy emulacji mózgu, neuroetyki oraz ryzyka globalnych katastrof, szczególnie odpowiadając na pytanie, jak traktować subiektywną niepewność i ocenę ryzyka o niskim prawdopodobieństwie, ale poważnych konsekwencjach.
Występuje jako komentator w międzynarodowych publicznych debatach dotyczących udoskonalania ludzkości, neurologii, etyki i futurologii.
W 1998 był jednym z autorów "The Transhumanist Declaration" (Deklaracji Transhumanistycznej), potem zaadaptowanej przez World Transhumanist Association.
Jest współzałożycielem think tanku Eudoxa, dla którego pisze eseje. Zwolennik wolności morfologicznej.
Wraz z M. Alanem Kazlevem, Donną Malcolm Hirsekorn, Berndem Helfertem jest też współzałożycielem projektu on-line Orion’s Arm, polegającego na budowaniu fikcyjnego świata ("worldbuilding"). W latach 1996–2000 był prezesem ("Chairman") szwedzkiego oddziału Humanity+, Swedish Transhumanist Association. Był też organizatorem naukowym wystawy neurologicznej „Se Hjärnan!” („Behold the Brain!”), zorganizowanej przez "Swedish Travelling Exhibitions", "Swedish Research Council" i "Knowledge Foundation", która podróżowała po Szwecji w latach 2005–2006. W 2007 był na badawczych studiach podoktoranckich na Uehiro Centre for Practical Ethics na uniwersytecie Oksfordzkim, pracując nad ufundowanym przez Unię Europejską projektem ENHANCE, dotyczącym etyki udoskonalania ludzi.
26 czerwca 2011 w Amsterdamie miał premierę film dokumentalny TRANSHUMAN (reż. Titus Nachbauer), prezentujący dorobek naukowy Andersa Sandberga, obok Nicka Bostroma, Arjena Kamphuisa i Natashy Vita-More. We wrześniu 2011 film ma być pokazany na festiwalu "Dutch Film Festival" w Utrechcie.

</doc>
<doc id="2376447" url="https://pl.wikipedia.org/wiki?curid=2376447" title="Víctor Ismael Sosa">
Víctor Ismael Sosa



</doc>
<doc id="2376453" url="https://pl.wikipedia.org/wiki?curid=2376453" title="Jeune Ecole">
Jeune Ecole



</doc>
<doc id="2376454" url="https://pl.wikipedia.org/wiki?curid=2376454" title="Living Dub Vol. 3">
Living Dub Vol. 3

Living Dub Vol. 3 – dwudziesty album studyjny Burning Speara, jamajskiego wykonawcy muzyki reggae.
Płyta została wydana 11 lutego 1997 roku przez amerykańską wytwórnię Heartbeat Records; w Europie ukazała się nakładem francuskiego labelu Déclic Communication. Znalazły się na niej zdubowane wersje piosenek z dwóch poprzednich krążków artysty: "The World Should Know" oraz "Rasta Business". Miksu utworów dokonali w studiu Grove Recording w Ocho Rios Barry O'Hare i Michel Sauvage. Produkcją nagrań zajął się sam wokalista we współpracy z Nelsonem Millerem.

</doc>
<doc id="2376456" url="https://pl.wikipedia.org/wiki?curid=2376456" title="Operacja Out Distance">
Operacja Out Distance

Out Distance – operacja wojskowa czechosłowackiego ruchu oporu na terenie Protektoratu Czech i Moraw podczas II wojny światowej.
Przebieg operacji.
28 marca 1942 o godz. 2:00 trzech czechosłowackich spadochroniarzy: porucznik Adolf Opálka – dowódca oddziału, plutonowy Karel Čurda – zastępca dowódcy i kapral Ivan Kolařík zostali zrzuceni z brytyjskiego samolotu Handley Page Halifax Mk.II L9618/NF-W pilotowanego przez polską załogę na teren Protektoratu. Podczas tego samego lotu zrzuceni zostali również uczestnicy operacji Zinc. Plan operacji zakładał sabotaż w gazowni w Pradze, dostarczenie radiostacji członkom ruchu oporu oraz naprowadzenie bombowców nad fabrykę Škoda w Pilźnie. Grupa została wyposażona w wybuchowe wkładki mikrofonowe, materiał wybuchowy, klucze telegraficzne, antenę, baterie 12V, racon Beacon, radiostację Mark III, woltomierz i 8 kryształów do radiostacji. W ostatniej chwili pozostawiono w Anglii paczkę z 336 funtami materiałów wybuchowych a zabrano racon Beacon. Samolot wystartował o 19:55 z lotniska Tempsford, gdzie wylądował ponownie o 7:30 po 11:35 godzinach lotu.
Początkowo plan zakładał zrzut 25 marca 1942 w pobliżu Kopidlna a potem Kovářova. Z powodu zmian planów oraz błędu nawigatora Mariana Wodzickiego spadochroniarze nie wylądowali w zaplanowanym miejscu lecz w pobliżu miejscowości Ořechov u Telče, tracąc również większość wyposażenia, gdyż nie udało się im odnaleźć jednego ze spadochronów ze sprzętem. Dodatkowo por. Opálka odniósł obrażenia podczas lądowania a kpr. Ivan Kolařík zagubił fałszywe dokumenty z włożonymi między nie zdjęciem swojej dziewczyny Milady Hrušákovej z dedykacją. Z tego powodu grupa postanowiła się podzielić a jej członkowie mieli działać na własną rękę z założeniem, iż skontaktują się za pomocą umówionego ogłoszenia w gazecie "Národní politika". Pozostawili też na miejscu ukryty racon. 
Opálka udał się do ciotki do Rešic by leczyć zranioną nogę, Čurda do Jindřichův Hradca a Kolařík do rodzinnego miasta Valašské Meziříčí, gdzie odwiedził też rodzinę narzeczonej. 
W tym samym czasie desant został odkryty. Śledczy znaleźli na miejscu lądowania ukryte materiały i fałszywe dokumenty Kolaříka ze zdjęciem Milady. Zdekonspirowany i osaczony, 1 kwietnia 1942 Kolařík popełnił samobójstwo na drodze do Vizovic łykając truciznę, by chronić swoją rodzinę przed zemstą hitlerowców.
Por. Adolf Opálka i plut. Karel Čurda niezależnie od siebie dotarli poprzez Lázně Bělohrad do Pragi. Opálka uzyskał adres Alfréda Bartoša z grupy Silver-A, z którym się spotkał i został skierowany do stolicy by pomóc w przygotowaniu zamachu na Reinharda Heydricha. Silver-A poinformował 14 kwietnia 1942 Londyn o przyjęciu grupy Out Distance. Rozpoczęto przygotowanie do realizacji zadania zespołu - naprowadzenia bombowców na fabrykę Škoda w Pilźnie. Opálka zameldował stratę raconu i zaproponował nakierowanie za pomocą sygnałów świetlnych. Akcja wymagała udziału Gabčíka, Kubiša, Valčíka, Opálki i Čurdy oraz pomocy ruchu oporu z Pragi. 25 kwietnia 1942 zostało przeprowadzone nieudane bombardowanie - wybrano noc z soboty na niedzielę by zminimalizować ewentualne straty wśród cywilnych czeskich pracowników zakładu. Mimo wysiłku konspiratorów i załóg samolotów, bomby spadły poza fabryką.
Čurda ukrywał się w Pradze, a w dniu operacji Anthropoid - zamachu na Reinharda Heydricha przebywał w Kolínie. Udało mu się ukryć podczas przeszukania domu, w którym przebywał a następnie wyjechał do matki do Novej Hlíny. Tam dotarły do niego wiadomości o zagładzie Lidic i egzekucjach. 13 czerwca 1942 wysłał anonimowy list na posterunek żandarmerii w Benešovie, w którym wskazał Kubiša i Gabčíka jako winnych zamachu a 16 czerwca 1942 zgłosił się na Gestapo w Pradze. Dzięki przekazanym przez niego informacjom Gestapo przenikło do sieci Silver-A i praktycznie zlikwidowało wszystkie przerzucone z Anglii grupy. Po aresztowaniu i przesłuchaniach osób pomagających spadochroniarzom zostało odkryte przez gestapo miejsce ukrycia się spiskowców w krypcie soboru św. św. Cyryla i Metodego. Po nierównej walce 7 spadochroniarzy z ponad 800 funkcjonariuszami SS i Gestapo oraz wyczerpaniu się amunicji Opálka popełnił samobójstwo łykając truciznę i strzelając do siebie. 
Po wojnie Čurda został schwytany, skazany na karę śmierci za zdradę i powieszony w więzieniu Pankrác 29 kwietnia 1947 wraz z innym kolaborantem - Viliamem Gerikiem.

</doc>
<doc id="2376457" url="https://pl.wikipedia.org/wiki?curid=2376457" title="Lampa o emisji wtórnej">
Lampa o emisji wtórnej

Lampa o emisji wtórnej – próżniowa lampa elektronowa wykorzystująca zjawisko emisji wtórnej.
W lampie tej emitowane z katody elektrony (tzw. pierwotne) przed osiągnięciem anody uderzają w dodatkową elektrodę, zwaną dynodą, z której wskutek występowania zjawiska emisji wtórnej, wybijają dodatkowe elektrony, zwane wtórnymi. Prowadzi to do zwiększenia natężenia prądu anodowego, a co za tym idzie – także do zwiększenia nachylenia charakterystyki. Zastosowane w tej lampie specjalne ekrany kierują kierują strumień elektronów pierwotnych wprost do dynody. 
Lampy o emisji wtórnej były stosowane głównie we wzmacniaczach szerokopasmowych, wzmacniaczach przeciwsobnych, odwracaczach fazy, a także jako lampy generacyjne.
Lampy o emisji wtórnej w europejskim systemie oznaczeń były często opatrzone literą P na trzecim miejscu oznaczenia, choć nie było to ścisłą regułą. 
Przykłady: EE1, EE50, EEP1 (tetrody), EFP60 (pentoda). 

</doc>
<doc id="2376458" url="https://pl.wikipedia.org/wiki?curid=2376458" title="Moszek Dłużnowski">
Moszek Dłużnowski

Moszek Dłużnowski (od 1942 Moshe Dluznowsky, Dunow) (ur. 22 lutego 1903 w Tomaszowie Rawskim (Mazowieckim), zm. 30 lipca 1977 w Nowym Jorku), dziennikarz, publicysta, pisarz, dramaturg żydowski, redaktor czasopisma tomaszowskiego „Tomaszower Wochenblat”. 
Rodzina i edukacja.
Pochodził z niezamożnej rodziny żydowskiej. Był synem Mordechaja Henocha Dłużnowskiego (1870-1934), drobnego sklepikarza, i Estery z domu Pijus (1870-1942), córki Rywena i Brandli. Miał czterech starszych braci oraz młodszą siostrę. Nauki pobierał w rodzinnym mieście. Ukończył cheder Icchaka Miltera, który był kuźnią dla wielu pisarzy i dziennikarzy piszących w języku jidysz. 
W lipcu 1947 w Nowym Jorku poślubił Bertę Klebanow (zm. 1994), emigrantkę z Mińska, nauczycielkę zaangażowaną w czynną działalność w zakresie kultury żydowskiej i języka jidysz. Miał z nią dwoje dzieci: Pozostawił córkę Esti Dunow (ur. 1948), malarkę i historyka sztuki, specjalistę od sztuki żydowskiej, zwłaszcza od twórczości malarza Chaima Soutine, i syna Henry Dunow (ur. 1953), agenta literackiego, współwłaściciela (od r. 1997) agencji „Dunow, Carlson and Lerner Literary Agency”. Syn Henry, który wraz z siostrą przyjął nazwisko w zamerykanizowej wersji Dunow, opublikował wspomnienie o ojcu i rodzinie pt. "The Way Home: Scenes from a Season, Lessons from a Lifetime" (2001).
Działalność dziennikarska w Europie.
W latach 1925-1930 był redaktorem czasopisma lokalnego „Tomaszower Wochenblat”, wydawanego w języku jidysz. Należał do partii syjonistycznej „Poalej-Syjon”. W 1930 opuścił rodzinne miasto i wyemigrował do Francji. Osiedlił się w Paryżu, gdzie mieszkał już starszy brat Abram (brat po aneksji Francji został aresztowany w Paryżu, następnie wywieziony do obozu koncentracyjnego w Auschwitz; tam zginął 25 IV 1942 r.). W Paryżu Mosze Dłużnowski był korespondentem kilku czasopism żydowskich, m.in. „Parizer Wochenblat”. Przed aneksją Francji przez hitlerowców przeniósł się do Maroka. Stamtąd w r. 1942 udał się do Stanów Zjednoczonych Ameryki Północnej. 
Działalność twórcza w Stanach Zjednoczonych.
Po emigracji na kontynent amerykański Mosze Dłużnowski mieszkał w Nowym Jorku. Kontynuował działalność dziennikarską i literacką w języku jidysz. Swoje utwory literackie i krytyczne umieszczał w nowojorskim czasopiśmie żydowskim „Forwerts / The Forwards”), a także w czasopismach żydowskich wydawanych w Paryżu, Buenos Aires, Meksyku oraz w Izraelu. Należał do amerykańskiego stowarzyszenia pisarzy żydowskich (Yiddish PEN Club). Utrzymywał dobre stosunki z innymi pisarzami żydowskimi polskiego pochodzenia, m.in. z Isaakiem Bashevisem Singerem (1904-1991), przyszłym laureatem nagrody Nobla (w r. 1978). W 1949 otrzymał Dłużnowski nagrodę literacką im. Cwi Kessela (Zvi Kessel Literary Price) za książkę "Dos Rod fun Mazel" („Koło Fortuny”, New York 1949, s. 419). Najbardziej znana sztuka Dłużnowskiego "Der ajnzame szif / The Lonesome Ship" („Samotny statek”) była z powodzeniem grana w Nowym Jorku i w Los Angeles (w reżyserii Moryca Schwartza, 1888-1960), a także w Teatrze Żydowskim Idy Kamińskiej w Warszawie (premiera polska: 17 czerwca 1961). 
Pod koniec życia chorował poważnie na serce. Zmarł nagle po drugim ataku serca. 
Wybrane publikacje książkowe.
Mosze Dłużnowski był autorem licznych nowel, esejów i sztuk teatralnych napisanych w języku jidisz. Ważniejsze pozycje książkowe to: 

</doc>
<doc id="2376461" url="https://pl.wikipedia.org/wiki?curid=2376461" title="Twierdzenie o małym wzmocnieniu">
Twierdzenie o małym wzmocnieniu

Twierdzenie o małym wzmocnieniu () – podaje warunek konieczny stabilności ze skończonym wzmocnieniem formula_1 dla układów połączonych w pętli sprzężenia zwrotnego.
W teorii układów nieliniowych formalny opis stabilności z wykorzystaniem wejścia-wyjścia (czyli taki opis, który pozwala na analizę stabilności danego systemu bez znajomości wewnętrznego stanu układu formula_2 ang. "input-output stability") jest ważnym narzędziem przy badaniu układów połączonych, ponieważ wzmocnienie układu bezpośrednio związane jest z tym jak norma sygnału wzrasta lub maleje, gdy sygnał ten przechodzi przez układ.
Sformułowanie twierdzenia.
Niech dane będą dwa układy formula_3 i formula_4 połączone w pętli sprzężenia zwrotnego, wówczas układ jest stabilny w sensie wejścia-wyjścia, jeśli formula_5
Norma może być normą z nieskończonością (zob. H-nieskończoność) to znaczy, rozmiarem największej wartości osobliwej transmitancji po wszystkich częstotliwościach. Także każda wyprowadzona norma daje takie same wyniki. Dowód tego twierdzenia podał George Zames w 1966 roku. Twierdzenie to można traktować jako uogólnienie kryterium Nyquista dla wielowymiarowych, stacjonarnych układów nieliniowych.

</doc>
<doc id="2376465" url="https://pl.wikipedia.org/wiki?curid=2376465" title="Psy grające w pokera">
Psy grające w pokera

Psy grające w pokera (tytuł oryginalny: Dogs Playing Poker) – seria szesnastu obrazów olejnych autorstwa amerykańskiego malarza Cassiusa Marcellusa Coolidge’a, zamówionych w 1903 roku przez firmę Brown &amp; Bigelow na potrzeby kampanii reklamowej cygar. Wszystkie obrazy z serii przedstawiają zantropomorfizowane postacie psów, jednak tylko dziewięć z nich, na których zwierzęta siedzą wokół stołu do gry w karty, zyskało powszechną rozpoznawalność w amerykańskiej kulturze. Ich sporej popularności cała seria malowideł Coolidge’a zawdzięcza tytuł. Do dziś funkcjonują one jako stereotypowy przykład słabego gustu w dekoracji wnętrz, dominującego głównie wśród klasy robotniczej.
Lista obrazów.
Tytuły 9 z 16 obrazów serii, na których autor przedstawił psy grające w pokera, są następujące:
Podobieństwo kompozycyjne w stosunku do powyższych obrazów można dostrzec w pochodzącym z 1910 roku dziele "Looks Like Four of a Kind". Zauważono również, że niektóre pozy przyjmowane przez psy na malowidłach Coolidge’a zostały zaczerpnięte z prac innych artystów, jak Caravaggio, Georges de La Tour czy Paul Cézanne, w których twórczości znalazły się przedstawienia ludzi grających w karty.
Pozostałe prace zaliczane do serii "Psy grające w pokera" to:
Inne informacje.
Bernardyn widoczny na obrazach pod tytułem "Waterloo" oraz "A Bold Bluff" należał do Theodora Langa, kwiaciarza z Piątej Alei, który zaliczał Cassiusa Coolidge’a do grona swoich przyjaciół. Pies Langa wabił się Captain.
15 lutego 2005 roku oryginalne wersje "Waterloo" i "A Bold Bluff" zostały zakupione na aukcji jako komplet przez nieznanego nabywcę za kwotę 590 400 dolarów amerykańskich. Tym samym padł rekord w wysokości ceny za pracę Coolidge'a. Przed opisaną aukcją najdroższe dzieło tego artysty sprzedano za 74 000 dolarów.

</doc>
<doc id="2376469" url="https://pl.wikipedia.org/wiki?curid=2376469" title="Grid-dip-meter">
Grid-dip-meter



</doc>
<doc id="2376470" url="https://pl.wikipedia.org/wiki?curid=2376470" title="Dogs Playing Poker">
Dogs Playing Poker



</doc>
<doc id="2376471" url="https://pl.wikipedia.org/wiki?curid=2376471" title="Dip Meter">
Dip Meter



</doc>
<doc id="2376473" url="https://pl.wikipedia.org/wiki?curid=2376473" title="Rezonansomierz">
Rezonansomierz



</doc>
<doc id="2376475" url="https://pl.wikipedia.org/wiki?curid=2376475" title="Pochodnikowate">
Pochodnikowate

Pochodnikowate ("Humiriaceae") – rodzina roślin okrytonasiennych z rzędu malpigiowców. Obejmuje 8 rodzajów liczących około 50–60 gatunków. Występują w lasach i zaroślach Ameryki Środkowej i Południowej – od Kostaryki po południową Brazylię. Jeden gatunek ("Sacoglottis gabonensis") rośnie w lasach równikowych zachodniej Afryki. Olej z nasion kilku gatunków wykorzystywany jest przez Indian w Amazonii. Owoce niektórych gatunków są jadalne, poza tym niektóre rośliny wykorzystuje się w leczniczo. Drewno "Humiria floribunda" ma znaczenie jako surowiec konstrukcyjny.
Systematyka.
Rodzina w systemie Cronquista (1981) włączana była do rzędu lnowców ("Linales"). Dowody molekularne wskazują na jej przynależność do rzędu malpigiowców ("Malpighiales"). Taką też pozycję rodzina ta zajmuje w systemach APG III (2009), APG IV (2016) i według APweb. Wskazywana jest jako grupa bazalna kladu obejmującego m.in. rodziny "Salicaceae", "Passifloraceae" i "Violaceae" w obrębie rzędu malpigiowców. W obrębie rodziny pozycję bazalną zajmuje rodzaj "Vantanea".

</doc>
<doc id="2376476" url="https://pl.wikipedia.org/wiki?curid=2376476" title="Humiriaceae">
Humiriaceae



</doc>
<doc id="2376477" url="https://pl.wikipedia.org/wiki?curid=2376477" title="Heavenly (album L’Arc-en-Ciel)">
Heavenly (album L’Arc-en-Ciel)

Heavenly jest to trzeci album grupy L’Arc-en-Ciel. Został wydany 1 września 1995Płytę promowały dwa single: „Vivid Colors” i „Natsu no Yūutsu [Time to say Good-bye]” (夏の憂鬱).

</doc>
<doc id="2376485" url="https://pl.wikipedia.org/wiki?curid=2376485" title="Ark (album L’Arc-en-Ciel)">
Ark (album L’Arc-en-Ciel)

Ark jest szóstym albumem grupy L’Arc-en-Ciel. Został wydany 1 lipca 1999 r., w tym samym dniu, co Ray.Płytę promowało pięć singli: „Dive to Blue”, „Forbidden Lover”, „Heaven's Drive”, „Pieces” i „Driver's High”.

</doc>
<doc id="2376486" url="https://pl.wikipedia.org/wiki?curid=2376486" title="Zasadowy węglan bizmutawy">
Zasadowy węglan bizmutawy



</doc>
<doc id="2376487" url="https://pl.wikipedia.org/wiki?curid=2376487" title="Hydroksywęglan ołowiu(II)">
Hydroksywęglan ołowiu(II)



</doc>
<doc id="2376488" url="https://pl.wikipedia.org/wiki?curid=2376488" title="Ivan Kolařík">
Ivan Kolařík

Ivan Kolařík (ur. 22 marca 1920 w Valašské Meziříčí, zm. 1 kwietnia 1942 w pobliżu Vizovic) – czeski spadochroniarz, członek operacji Out Distance.
Życiorys.
Jego ojciec - Josef Kolařík był nauczycielem w szkole dla głuchoniemych, matka - Josefa zd. Kuldová prowadziła gospodarstwo domowe, a starszy brat - Jiří był lekarzem. Ivan ukończył szkołę podstawową i gimnazjum w rodzinnym mieście. Po maturze rozpoczął w 1939 studia medyczne ale uczelnia została wkrótce zamknięta. Wówczas postawnowił wstąpić do jednostek armii czechosłowackiej za granicą. Uciekł z domu i 4 stycznia 1940 roku przekroczył granicę ze Słowacją w pobliżu Hodonína. Następnie poprzez Węgry, Jugosławię, Grecję i Turcję dotarł do Bejrutu. Stamtąd na pokładzie statku "Providence" dostał się do Marsylii, gdzie 6 marca 1940 został przydzielony do jednostek armii czechosłowackiej stacjonujących w Agde. Wziął udział w walkach z Niemcami a po upadku Francji przedostał się do Anglii. W lutym 1941 został skierowany do szkoły oficerskiej a 1 maja został awansowany na starszego szeregowego. Odbył szkolenia spadochroniarskie w bazie Ringway w Szkocji a następnie szkolenia w zakresie sabotażu. 28 października 1941 roku został awansowany na kaprala i przydzielony do operacji Out Distance dowodzonej przez porucznika Adolfa Opálkę.
28 marca 1942 o godz. 2:00 z fałszywymi dokumentami na nazwisko Jan Krátký został zrzucony na spadochronie na teren Protektoratu Czech i Moraw. Z powodu błędu nawigatora spadochroniarze nie wylądowali w zaplanowanym miejscu lecz w pobliżu miejscowości Ořechov u Telče, tracąc również większość wyposażenia. Podczas lądowania Kolařík zgubił sfałszowany dokument tożsamości, w którym przechowywał zdjęcie swojej narzeczonej Milady Hrušákovej. W tej sytuacji, z obawy przed dekonspiracją grupa postanowiła się podzielić a jej członkowie mieli działać na własną rękę. Zagubione dokumenty zostały odnalezione na miejscu lądowania przez gestapo, które trafiło na trop Kolaříka i rozpoczęło pościg. Osaczony, 1 kwietnia 1942 popełnił samobójstwo na drodze do Vizovic łykając truciznę, by chronić swoją rodzinę przed zemstą hitlerowców. Pochowany został w Zlinie. Nie przyniosło to zamierzonego efektu - jego rodzina, która zdążyła mu przekazać prawdziwe dokumenty oraz karty żywnościowe oraz rodzina Milady Hrušákovej i ona sama zostali straceni w Brnie 30 maja 1942.
Pośmiertnie został awansowany do stopnia kapitana (17 lipca 1948).

</doc>
<doc id="2376490" url="https://pl.wikipedia.org/wiki?curid=2376490" title="Jack Sherman">
Jack Sherman

Jack Sherman (ur. 18 stycznia 1956 w Miami, zm. 18 sierpnia 2020) – amerykański gitarzysta, znany głównie z krótkiego pobytu w formacji Red Hot Chili Peppers.
Sherman był związany z Red Hot Chili Peppers na początku historii zespołu, między 1983 a 1985. Zastąpił Hillela Slovaka, gdy ten postanowił grać w zespole What Is This?. Sherman wyruszył również wraz z Red Hot Chili Peppers w pierwszą trasę koncertową. Po wielu sprzeczkach z resztą ekipy został z niej wyrzucony. Pracował również z takimi artystami jak: Bob Dylan, Barry Goldberg, George Clinton, Gary Mallaber, Tim Drummond, Jim Keltner, Charlie Sexton, Peter Case, John Hiatt, Gerry Goffin i Tonio K. W 1989 wystąpił także gościnnie na płycie Red Hot Chili Peppers zatytułowanej "Mother’s Milk".
Sherman mieszkał do śmierci wraz ze swoją rodziną w Savannah, w stanie Georgia.

</doc>
<doc id="2376491" url="https://pl.wikipedia.org/wiki?curid=2376491" title="Guangzhou International Finance Center">
Guangzhou International Finance Center

Guangzhou International Finance Center () - wieżowiec w Kantonie, w Chinach. Ma 103 piętra i 440,2 metrów wysokości, co czyni go najwyższym wieżowcem w Kantonie.

</doc>
<doc id="2376492" url="https://pl.wikipedia.org/wiki?curid=2376492" title="Piszczel (broń palna)">
Piszczel (broń palna)



</doc>
<doc id="2376493" url="https://pl.wikipedia.org/wiki?curid=2376493" title="Ray (album L’Arc-en-Ciel)">
Ray (album L’Arc-en-Ciel)

Ray jest siódmym albumem grupy L’Arc-en-Ciel. Został wydany 1 lipca 1999 r., razem z Ark.Płytę promowały cztery single: „Honey”, „Kasou” (花葬), „Shinshoku ~lose control~” (浸食 ～lose control～) i „Snow Drop”.

</doc>
<doc id="2376496" url="https://pl.wikipedia.org/wiki?curid=2376496" title="Kingkey Finance Tower">
Kingkey Finance Tower



</doc>
<doc id="2376500" url="https://pl.wikipedia.org/wiki?curid=2376500" title="RK Koper">
RK Koper

Rokometni klub Cimos Koper – słoweński klub piłki ręcznej z siedzibą w mieście Koper. W czerwcu 2013 roku klub ogłosił bankructwo dając zawodnikom wolną rękę w poszukiwaniu nowych klubów. 
Sukcesy.
"źródło:"
"źródło": 

</doc>
<doc id="2376502" url="https://pl.wikipedia.org/wiki?curid=2376502" title="Flaga obwodu orenburskiego">
Flaga obwodu orenburskiego

Flaga obwodu orenburskiego, zatwierdzona 29 października 1997, to czerwony, prostokątny materiał w proporcjach (szerokość do długości) 2:3, w którego centrum znajduje się herb obwodu orenburskiego. Wysokość herbu stanowi 0,6 szerokości materiału.
Linki zewnętrzne.
Geraldika.ru 

</doc>
<doc id="2376505" url="https://pl.wikipedia.org/wiki?curid=2376505" title="Dzielnik jedynki">
Dzielnik jedynki



</doc>
<doc id="2376508" url="https://pl.wikipedia.org/wiki?curid=2376508" title="Wojsko polskie w latach 1576–1648">
Wojsko polskie w latach 1576–1648

Wojsko I Rzeczypospolitej w latach 1576–1648 – siły zbrojne I Rzeczypospolitej za panowania Stefana Batorego, Zygmunta III i Władysława IV.
Charakterystyka epoki.
Rzeczpospolita w 1589 roku liczyła około 8 mln ludności i 815 tys. km² obszaru. W 1619 roku obszar wynosił już około 990 tys. km², a ludność do 1648 roku wzrosła do 10 mln. Przeciętna gęstość zaludnienia w 1580 roku wynosiła ok. 10 ludzi na 1 km², w większej części państwa wahała się od 10 do 20. W Inflantach, wschodniej Białorusi, w Nowogródzkiem, na Polesiu i w województwie kijowskim dużo poniżej 10 ludzi na km².
Wojny prowadzono głównie na kresach północno-wschodnich, wschodnich i południowo-wschodnich. Były to obszary słabo zaludnione. Powodowało to dość często kłopoty z wyżywieniem wojska.
Władza królewska w Rzeczypospolitej była stosunkowo silna. W sprawach wojska monarcha musiał współpracować z dwuizbowym sejmem. W skład senatu wchodzili ministrowie (oprócz hetmanów i podskarbich nadwornych), wojewodowie, kasztelanowie i biskupi-ordynariusze. Izba poselska składała się z posłów ziemskich wybieranych przez sejmiki województw, ziem, powiatów.
Sejm uchwalał podatki na wojsko. Od 1563 roku stałym podatkiem była kwarta, 1/5 (?!) dochodów z dóbr królewskich. Przynosiła ona około 100 tys. złotych i przeznaczona była na utrzymanie wojska kwarcianego.
W 1637 r. sejm wprowadził nową kwartę (duplę). Początkowo wynosiła ona 61 tys., później doszła do 124 tys., a przeznaczono ją na potrzeby artylerii.
Władza królewska poddawana była też naciskom ze strony magnaterii.
Stefan Batory surowo poskromił warcholstwo Zborowskich. Jego następca, Zygmunt III Waza, spotkał się już z nową siła polityczną w państwie. Były to litewsko-ruskie rody możnowładcze. Wspierała je nowa magnateria koronna, której świeżo wyrosłe latyfundia znajdowały się na ziemiach ukraińskich. Wielką władzę posiadał kanclerz i hetman wielki koronny Jan Zamoyski. To on w czasie elekcji w 1587 roku przechylił szalę na rzecz wyboru młodego królewicza szwedzkiego. Ze względu na młodość i niedoświadczenie nowego monarchy, chciał nadal wpływać na losy państwa.
W okresie kiedy król prowadził politykę przyjazną Habsburgom, Zamoyski stanął na czele opozycji. Sprawiła ona, że na sejmie 1592 roku król musiał tłumaczyć się i zaprzeczał stanowczo rokowaniom z Habsburgami. Objęcie przez Zygmunta III w 1592 roku tronu w Szwecji i jego wysiłki utrzymania korony przyczyniły się do pogodzenie kanclerza z monarchą. Zamysły królewskie wzmocnienia swej władzy w Polsce w latach 1605–1606 spotkały się z silnym oporem części magnatów i szlachty. Doszło do rokoszu Zebrzydowskiego. Ostatecznie Zygmunt III wyrzekł się swych reformatorskich planów.
Rozpoczęcie przez króla wojny z Rosją w 1609 roku za zgodą senatu, ale bez uchwały sejmu, wywołało pewne sprzeciwy. Nie doprowadziły one jednak do ostrzejszych zatargów.
Druga połowa rządów Zygmunta III, jak i większa część panowania jego syna Władysława IV przebiegała bez większych zatargów monarchy ze szlachtą. Dopiero plany Władysława IV podjęcia wojny zaczepnej przeciw Turcji (1646-1648) spowodowały wytworzenie się silnej opozycji. Autorytet królewski był mimo wszystko duży, a szlachta uchwalała potrzebne podatki na prowadzenie wojen.
Organizacja i uzbrojenie wojska regularnego.
Intensywny wysiłek sześciolecia wojennego 1576-1581 oraz przygotowań do wojen w latach następnych stawiały przed Stefanem Batorym potrzebę reorganizacji wojska krajowego i bardzo znacznych zaciągów poza granicami kraju.
Najwyższe dowództwo sprawował król. Na hetmana wielkiego koronnego powołał Jana Zamoyskiego. „Doczesny” dotychczas urząd hetmański powierzył mu dożywotnio. Odtąd nieusuwalność hetmanów stała się zasadą. Samodzielne stanowisko miał uzyskać też dowódca pospolitego ruszenia inflanckiego, które mogło być powoływane niezależnie od pospolitego ruszenia Korony i Litwy. Hetman Polak nie mógł bezpośrednio dowodzić obcym żołnierzem zaciężnym. Stąd pojawienie się za Batorego kondotierów węgierskich i niemieckich.
W XVII w. regimenty niemieckie były jednostkami organizacyjnymi. Jednostką taktyczną była rota. Po raz pierwszy w kampanii wołoskiej 1600 r. armię podzielono na pułki w składzie kilku rot różnego rodzaju jazdy i piechoty.
Jazda
W jeździe ostatecznie wykształciły się dwa jej podstawowe typy. Zanikła dawna jazda" gravioris armaturae", a funkcję ciężkiej jazdy przejęła husaria. Jej lżejsze uzbrojenie ochronne (półzbrojki, szyszaki „burgundzkie”) umożliwiało uderzenie w zwartym szyku. Lżej uzbrojona była jazda kozacka stanowiąc sprawny instrument manewru i rozpoznania. W wojsku zaciężnym znajdowały się jeszcze lżej zbrojne (szable, łuki) roty tatarskie, niezależnie od pospolitego ruszenia litewskich Tatarów, gotowe do działania na rozkaz hetmana wielkiego litewskiego.
Obok jazdy krajowej zaciągano też węgierską oraz niemiecką. Jazda polska (i węgierska) walczyła w płytkim szyku czteroszeregowym, a niemiecka uszykowana była w 10-12 szeregów.
Piechota
W piechocie stosowano zaciąg gotowych oddziałów węgierskich i niemieckich. Król zamierzał stworzyć masowe wojsko ludowe i na sejmie 1578 roku zgłosił projekt ustanowienia piechoty wybranieckiej. Na każdych 20 łanów uprawnych jeden „wybraniecki”, wolny od pańszczyzny i podatków, stanowił uposażenie chłopa obowiązanego do służby zbrojnej z uzbrojeniem i umundurowaniem. Obciążenia łanu wybranieckiego przerzucano na użytkowników pozostałych 19 łanów. Wybraniec co kwartał stawał na ćwiczenia przed wojewódzkim rotmistrzem wybranieckim. Taki wymiar rekruta mógł dać ponad 20 000 piechoty z całego państwa. Sejm obciążył świadczeniami jedynie magnaterię świecką dzierżącą królewszczyzny. Liczebność żołnierza wybranieckiego z królewszczyzn koronnych mogła osiągnąć około 3000, a z Wielkiego Księstwa Litewskiego nieco ponad 1000 żołnierzy.
Osobną formację pieszą stanowili Kozacy zaporoscy. W 1569 roku 300 kozaków pełniło służbę pod rozkazami hetmana wielkiego koronnego Jerzego Jazłowieckiego. Ich łupieżcze wyprawy na Krym i inne posiadłości tureckie były powodem zatargów z Portą Osmańską w 1578 roku.
Na czas wojny w 1578 roku Batory stworzył rotę w sile 500 ludzi pod zwierzchnictwem starosty czerkaskiego Michała Wiśniowieckiego. Starosta w 1581 roku powołał pod broń "„wszystko rycerstwo niżowe ... 1500 człowieka”". W latach pokoju przeprowadzono znaczną jej redukcję.
Piechota zaciężna i wybraniecka, od czasów Batorego, była ćwiczona na sposób węgierski. Zazwyczaj były to oddziały strzelcze, uzbrojone w rusznice, siekiery i szable. Dawało im to możność walki w obronie i natarciu. Aby zapewnić jednolitość uzbrojenia zorganizowano zbiorowy zakup rusznic w kraju i za granicą. Przeważały rusznice hubczaste – lontowe, ale zakupywano też kołowe z krzosem, umożliwiające szybsze strzelanie. Zastosowanie przez Batorego gotowych naboi umożliwiało oddawanie jednego strzału co 10 minut. Ciągłość ognia osiągano przez kolejne strzelanie szeregami. Dopiero upowszechnienie udoskonalonego muszkietu w 1624 r. podniosło szybkostrzelność do 1 strzału na 6 minut i umożliwiło redukcję szeregów do sześciu.
Artyleria i inżynieria
Artyleria uległa znacznemu powiększeniu. Batory, jako jeden z pierwszych w ówczesnej wojskowości, wprowadził skarbowe zaprzęgi do dział, zaciągając na okres wojny zawodowych woźniców.
Batory zorganizował też polską inżynierię
Wojska zaciężne
W latach 1579–1647 maksymalną liczbę zaciężnych wystawiono w wyprawie chocimskiej: w 1621 roku – 37 000, w latach 1580–1581 i 1633 występowało ich 30–32 tys. W latach 1579, 1618, 1627–1629, 1634–1635 liczba ich wynosiła od 22–28 tys. W innych latach było ich poniżej 20000. Tak wojnę inflancką prowadzono w latach 1603–1608 siłami około 3700-3800 żołnierzy (wyjątkowo w 1605 roku. – 5000.), a wojnę rosyjską (1613–1616) – ok. 6000. Oprócz tych sił występowało wówczas na granicy południowej i wojsko kwarciane w sile od 1100 (1604 rok) do 3000 (1607 rok).
W czasach pokojowych wojsko ograniczone do oddziałów kwarcianych liczyło: w latach 1591–1593 – 1200, a w latach 1597–1599 – 1600 żołnierzy. W okresie pokojowym 1639-1647 Rzeczpospolita utrzymuje stale od 6200 do 7400 żołnierzy zaciężnych, z czego 4000-4800 kwarcianych. Długotrwałe wojny powodowały duży wzrost obciążeń podatkowych ludności. W następstwie braku ściągalności powstawały zaległości w wypłacaniu żołdu wojsku. Żołnierze zawiązywali konfederacje wojskowe i przestawali prowadzić działania wojenne do czasu uregulowania ich należności.
Reformy Władysława IV.
Przewidywana wojna ze Szwecją o porty wymuszała kolejną reorganizację armii. Władysław IV Waza, starannie wykształcony, brał osobisty udział w wojnie z Rosją w latach 1617–1618 w wojnie chocimskiej 1621 roku i bitwie pod Gniewem w 1626 roku. W 1625 roku odwiedził obóz hiszpański Ambrosio Spinoli, gdzie obserwował sposoby wznoszenia fortyfikacji polowych i wykorzystanie w walce muszkietów i artylerii. Znał również zagadnienia morskie. Ulegając sugestiom obu hetmanów: Koniecpolskiego i Radziwiłła, rozpoczął reorganizację armii.
Reforma artylerii
Najważniejszą innowacją w artylerii było wprowadzenie towarzyszących piechocie dział regimentowych. Były to 6-funtowe „oktawy” lub nieco od nich lżejsze i krótsze „oktawy bastardy”.
Inwentarz z 1649 roku wymienia tylko 8 sztuk oktaw właściwych, natomiast dział 6-funtowych regimentowych 40. Dalszą reformą było wprowadzenie holenderskiego podziału wagomiarów przy odlewaniu nowych dział. Najcięższą armatą stała się kartauna strzelająca lanymi kulami żelaznymi wagi 48 funtów. Lżejsze armaty stanowiły ułamek kartauny: 24-funtowa półkartauna, 12-funtowa ćwierć kartauna i 6-funtowa oktawa.
W 1637 roku sejm na potrzeby artylerii wprowadził drugą kwartę.
Wprowadzono też urząd „starszego nad armatą” – generała artylerii – odpowiedzialnego za produkcję i utrzymanie dział oraz za administrowanie cekhauzami.
Sprawy podległości poszczególnych stanowisk uporządkował król w wydanych w 1634 roku "Artykułach przesławnej artylerii". Z braku funduszy nie udało się zorganizować szkoły artylerii. Zdolnych oficerów wysyłano na studia za granicę.
Aby zachęcić szlachtę do zdobywania stopni oficerskich w tej broni, stworzono instytucję adelmanów, stanowiących coś pośredniego między szeregowcem a podoficerem. Szlachcic zostawał adelmanem z tytułu pochodzenia.
Flota wojenna
W przewidywaniu wojny ze Szwecją hetman Koniecpolski domagał się floty wojennej, złożonej z co najmniej 12 okrętów. Negatywnie oceniając możliwości niezależnego od władz Rzeczypospolitej Gdańska i zbyt płytkiego portu w Pucku, zdecydowano się na budowę stoczni na Półwyspie Helskim, w okolicach Chałup i Kuźnicy. Pracami kierowała Komisja Okrętów Królewskich, której przewodniczył Gerhard Doenhoff, starosta kościerzyński.
Od kupca gdańskiego, Jerzego Hewla, zakupiono dziesięć okrętów handlowych i jeden galiot. Dwunasty sprowadzono z Holandii. Wszystkie statki przerobiono na okręty wojenne. Flagowy miał 32 armaty, inne większe po 24 armaty, 3 najmniejsze po kilka armat. W 1635 roku sprowadzono z Ukrainy i uzbrojono 500 czajek kozackich. Mogły one jednak pełnić służbę tylko w zatoce.
Wojska cudzoziemskiego autoramentu.
W 1633 roku wprowadzono do Polski na stałe niemiecki typ piechoty zbrojnej w piki i muszkiety z właściwą jej organizacją, z cudzoziemskimi dowódcami i niemiecką komendą.
Gemajni rekrutowani byli przede wszystkim wśród chłopstwa i plebsu miejskiego. Miejscem werbunku była zazwyczaj Wielkopolska i Mazowsze.
Jednostką organizacyjną i taktyczną był regiment albo freikompania, czasami skwadron. Kompania liczyć miała 90-120 ludzi, w praktyce wahała się od 50 do 180 ludzi. Regimenty liczyły od 4 do 12 kompanii.
Taktyka działania
Do walki regiment formował się w sześć szeregów. Pikinierzy ustawiali się w środku, muszkieterowie na skrzydłach. Przed pikinierami ustawiano dodatkowo dwa szeregi muszkieterów.
Tworzono też szyk przypominający klasyczne „tercio” z pikinierami w środku i czterema „rękawami” na rogach oraz linię z 6 szeregów z pikinierami i muszkieterami pomieszanymi na przemian. Ogień prowadzono z kontrmarszem. Nowa piechota wyposażona była w broń jednolitą, pochodzącą z cekhauzów królewskich. Stamtąd pobierano hełmy, zbroje pikinierskie, piki, muszkiety i amunicję.
Zaciąg
Piechota niemiecka stosowała specyficzny system zaciągu. Werbowano jednocześnie całe kompanie i regimenty. Pułkownik, otrzymywał list przypowiedni i podpisywał „kapitulację” na mocy której brał na siebie obowiązek wystawienia w oznaczonym czasie i miejscu wyznaczonym przez króla lub hetmana regimentu już umundurowanego i uzbrojonego gotowego do walki. Następnie dobierał sobie sztab, czyli obersztlejtnanta, majorów oraz dla każdej kompanii kapitana, porucznika, chorążego, feldfebla, kapitanarmusa, furiera z pomocnikiem, pisarza, dwóch sierżantów, po jednym kapralu dla każdego plutonu oraz tylu gefrajtrów, ile było szóstek. Gemajnów werbowano w dobrach duchownych i królewskich, a wojskowe prawo wymagało, że powinni to być ludzie zdrowi w wieku od 26 do 45 lat i wzrostu nie mniej jak 72 cale. Taki system zaciągu nazwano później „cudzoziemskim autoramentem”.
Wypłata określonego kapitulacją żołdu następowała w porcjach. Część porcji wykorzystywał oberszter na uposażenie swoje i sztabu. Część porcji przeznaczano na ubiór i oporządzenie. Resztą pieniędzy dysponowali dowódcy kompanii. Ci z kolei opłacali oficerów i podoficerów kompanijnych. Dla gemajna pozostawał „lenung”.
W regimentach żołnierze składali przysięgę na imię króla. W każdym był audytor, a sprawy dyscypliny uporządkowały wydane przez Władysława i oparte na szwedzkim wzorze "Artykuły wojsku cudzoziemskiemu spisane".
Dragonia i rajtaria zorganizowana była identycznie. Oficerami zazwyczaj byli cudzoziemcy. Część stanowili ściągnięci ze służby obcej Polacy.
Szkoły piechoty nie zdołano zorganizować. Jej rolę pełniły stałe załogi twierdz.

</doc>
<doc id="2376515" url="https://pl.wikipedia.org/wiki?curid=2376515" title="Z archiwum X">
Z archiwum X



</doc>
<doc id="2376519" url="https://pl.wikipedia.org/wiki?curid=2376519" title="Robert Mills Gagné">
Robert Mills Gagné

Robert Mills Gagné (ur. 21 sierpnia 1916, zm. 28 kwietnia 2002) przedstawiciel amerykańskiego nurtu psychologii uczenia się. Najbardziej zasłynął swoją publikacją pt. „Warunki uczenia się”. Podczas II wojny światowej zajmował się treningiem pilotów sił powietrznych i stworzył własną koncepcję procesu dydaktycznego. Następnie opracował cykl prac i badań, które pomogły w kodyfikowaniu tego, co on i wielu innych uważali za „prawidłowo przeprowadzone szkolenie”. Gagné angażował się również w proces wdrażania teorii dydaktyki w celu planowania szkoleń wspomaganych technologiami komputerowymi i multimedialnymi. 
Dziewięć działań dydaktycznych.
Według Roberta Gagne, istnieje dziewięć działań dydaktycznych (ang. Events of Instruction), które determinują skuteczność procesu dydaktycznego i powinny pojawić się podczas każdej lekcji:

</doc>
<doc id="2376520" url="https://pl.wikipedia.org/wiki?curid=2376520" title="Nancy Wake">
Nancy Wake

Nancy Grace Augusta Wake ps. "Andrée", krypt. "Hélène" (ur. 30 sierpnia 1912 w Wellington, zm. 7 sierpnia 2011 w Londynie) – australijska dziennikarka, agentka brytyjskiego wywiadu Special Operations Executive działająca we Francji w okresie II wojny światowej. Była jednym z głównych przywódców Maquis, w czasie wojny na liście najbardziej poszukiwanych przez Gestapo osób, znana też jako „Weiße Maus” („Biała Myszka”).
Życiorys.
Urodziła się w Wellington w Nowej Zelandii jako najmłodsza z sześciorga dzieci Charlesa i Elli Wake'ów. W 1914, kiedy miała dwa lata, jej rodzina przeniosła się do Australii i zamieszkała w Sydney. W późniejszym czasie jej ojciec wrócił do Nowej Zelandii pozostawiając Ellę Wake z dziećmi w Australii.
W Sydney uczęszczała do gimnazjum North Sydney Girls High School. Mając 16 lat uciekła z domu i pracowała jako pielęgniarka. Za 200 funtów które otrzymała od ciotki wyjechała najpierw do Nowego Jorku, a później do Londynu, gdzie zaczęła pracować jako dziennikarka. W latach 30. pracowała w Paryżu, w późniejszym czasie była korespondentką Hearsta w Europie.
W 1937 poznała bogatego, francuskiego przedsiębiorcę Henriego Edmonda Fiocca którego poślubiła 30 listopada 1939. W czasie inwazji na Francję mieszkała w Marsylii, po upadku Francji została kurierem we francuskim ruchu oporu. W 1943 była najbardziej poszukiwaną przez Gestapo osobą we Francji, za jej głowę wyznaczono nagrodę w wysokości 5 milionów franków. W 1943 musiała uciekać do Wielkiej Brytanii, jej mąż został wtedy schwytany przez Gestapo. Po torturach został zabity 16 listopada 1943, Wake dowiedziała się o losach męża dopiero po wojnie.
W Wielkiej Brytanii została wyszkolona jako agent Special Operations Executive, powróciła do Francji, zrzucona na spadochronie, w nocy z 29 na 30 kwietnia 1944. We Francji koordynowała działania lokalnych grup oporu w okresie poprzedzającym operację Overlord. Francuskie siły partyzanckie w sile 7000 osób pod jej dowództwem prowadziły działania przeciwko oddziałom SS liczącym 22 tysiące żołnierzy, raniąc lub zabijając 1400 SS-manów, tracąc przy tym 100 partyzantów. W czasie ataku na kwaterę Gestapo w Montluçon zabiła niemieckiego wartownika gołymi rękami.

</doc>
<doc id="2376521" url="https://pl.wikipedia.org/wiki?curid=2376521" title="Sterowanie ślizgowe">
Sterowanie ślizgowe

Sterowanie ślizgowe, sterowanie z ruchem ślizgowym, sterowanie z reżimem ślizgowym (SMC ) – metoda sterowania układami nieliniowymi, która zmienia dynamikę układu nieliniowego poprzez zastosowanie nieciągłego sygnału sterującego, co wymusza „ślizganie się” układu wzdłuż, na wskroś normalnego zachowania systemu.
Takie sterowanie zmiennymi stanu w pętli sprzężenia zwrotnego nie jest ciągłą funkcją czasu – polega na przełączaniu się z jednej struktury ciągłej do innej struktury odpowiedniej dla bieżącej pozycji w przestrzeni zmiennych stanu. Dlatego też sterowanie ślizgowe zalicza się do metod sterowania o zmiennej strukturze. Wielorakie struktury sterowania są projektowane tak, by trajektorie zawsze poruszały się w kierunku obszaru przyległego do innej struktury sterowania, skutkiem czego wynikowa trajektoria istnieje nie tylko w jednej strukturze, przeciwnie – „ślizga się” wzdłuż granic struktur sterowania. Ruch układu polegający na „ślizganiu się” wzdłuż tych granic nazywany jest reżimem ślizgowym (lub "ruchem ślizgowym"), a geometryczne miejsca składające się z tych granic nazywa się "(hiper)płaszczyzną ślizgania". W kontekście nowoczesnej teorii sterowania, każde sterowanie o zmiennej strukturze, w tym sterowanie ślizgowe, można uznać za układ hybrydowy, jako że układ taki „płynie” przez ciągłą przestrzeń zmiennych stanu, ale także przechodzi dyskretnie przez różne tryby sterowania.

</doc>
<doc id="2376524" url="https://pl.wikipedia.org/wiki?curid=2376524" title="Wojsko polskie w okresie odrodzenia">
Wojsko polskie w okresie odrodzenia

Wojsko I Rzeczypospolitej w okresie odrodzenia – siły zbrojne I Rzeczypospolitej w latach 1454–1576.
Naczelne dowództwo sprawowali królowie: Kazimierz IV Jagiellończyk, Jan I Olbracht, Aleksander Jagiellończyk, Zygmunt I Stary, Zygmunt II August, Henryk III Walezy.
System dowodzenia.
Dawne urzędy wojskowe stały się honorowymi urzędami ziemskimi lub funkcjonowały wyłącznie w ramach pospolitego ruszenia. Chorąży danej ziemi, powiatu czy województwa, nosił na wyprawie chorągiew, a wojewodowie i kasztelanowie dowodzili pospolitym ruszeniem swego województwa, ziemi czy powiatu. Naczelnym wodzem pospolitego ruszenia był król. Za pośrednictwem rotmistrzów król sprawował też naczelne dowództwo nad oddziałami zaciężnymi. Podczas ostatniego okresu wojny trzynastoletniej, Kazimierz Jagiellończyk faktycznie zrezygnował z wykonywania funkcji naczelnego wodza. W pospolitym ruszeniu dowodzili wojewodowie i kasztelanowie. Kompetencje dowódcze w wojskach zaciężnych przekazał wybitniejszym rotmistrzom lub rycerzom, oddając oddziały pod ich komendę na określony czas i dla wykonywania określonych zadań. Nosili oni różnie formułowany tytuł łaciński ("princeps militiae, dux, ductor, capitaneus exercituum, campiductor") lub nazywano ich z czeska hetmanami. Hetmanami wojsk zaciężnych byli w XV w. Piotr Dunin, Wojciech Górski, Paweł Jasieński, Jan Karnkowski, Jan Trnka z Raciborzan.
Kryzys pospolitego ruszenia.
Wobec głębokich przemian w organizacji i technice wojennej, charakterystycznych dla okresu późnego średniowiecza, instytucja pospolitego ruszenia w Europie stawała się anachronizmem.
W Polsce pospolite ruszenie nadal było główną formą organizacji wojska. Świadczyło to o ogólnym zacofaniu wojskowości polskiej w owym czasie. Pospolite ruszenie zawiodło w wojnie trzynastoletniej z Zakonem Krzyżackim, kiedy to poniosło klęskę w starciu z najemnym i zaciężnym wojskiem oraz w wyprawie mołdawskiej Jana Olbrachta.
Okazało się też nieprzydatne w walce z Tatarami. Pospolite ruszenie utrzymywało się formalnie do końca I Rzeczypospolitej. Co prawda przeszło ono znaczną ewolucję: zmieniał się jego skład społeczny i zniknęli władycy. Część władyków przeszła do stanu szlacheckiego, część do warstwy chłopskiej. Na skutek przymusowego skupywania przez szlachtę sołectw, zmniejszała się liczba sołtysów. Statut piotrkowski z 1496 roku, nakazujący mieszczanom sprzedaż posiadanych dóbr ziemskich, zamykał im drogę do służby w pospolitym ruszeniu. W ten sposób pospolite ruszenie stało się instytucją wyłącznie szlachecką, a szlachta widziała w nim głównie instytucję służącą do rozszerzania przywilejów stanowych. 15 września 1454 roku, w obozie pod Cerekwicą, Kazimierz Jagiellończyk pod naciskiem szlachty zmuszony był wydać statuty nieszawskie. Od tej pory król nie mógł zwoływać pospolitego ruszenia bez zgody szlacheckich sejmików ziemskich.
W czasie, kiedy w Europie Zachodniej rosło znaczenie piechoty, polskie pospolite ruszenie składało się niemal wyłącznie z jazdy. Liczebność i wyposażenie pocztu było osobistą sprawą szlachcica. Obciążenie pospolitego ruszenia wozami z żywnością, odzieżą, sprzętem gospodarczym było bardzo duże. Było to wojsko niezdolne do manewru. Wodzem naczelnym był nominalnie sam król, ale już taktyczne dowodzenie pospolitym ruszeniem należało do kompetencji urzędów kasztelańskich i wojewodzińskich. Kazimierz Jagiellończyk, próbując zażegnać kryzys pospolitego ruszenia, rozpoczął konfiskować dobra osobom uchylającym się od służby. Uchylanie się od służby w pospolitym ruszeniu stało się jednak zjawiskiem nagminnym. W okresie wojny trzynastoletniej stosowano tzw. "wyprawy z dóbr". Polegały one na tym, że wyznaczano określony kontyngent zbrojnych ludzi, których mieli dostarczyć właściciele dóbr ziemskich (jazdę) i miasta (piechotę). Przykładem może być uchwała średzka z 1458 roku dotycząca Wielkopolski.
W 1477 roku, tuż przed zjazdem piotrkowskim powstał memoriał Jana Ostroroga, w którym przedstawił on m.in. projekt reformy pospolitego ruszenia. Ideą przewodnią projektu było, żeby wszyscy mieszkańcy kraju brali udział w jego obronie. Służbą wojskową mieli być objęci nie tylko posiadacze ziemi, ale również chłopi i nie posiadający dóbr ziemskich mieszczanie. Wymiar służby miał być określony na podstawie cenzusu majątkowego. Miasta miały dostarczać na potrzeby wojenne dział, prochów, wozów itp., w ilości odpowiedniej do liczby mieszkańców. Projekt Ostroroga nie został zrealizowany, ale niektóre jego myśli znalazły uznanie w uchwale piotrkowskiej. Wymiar służby uzależniono od cenzusu majątkowego.
Uchwała z 1477 roku przyjęta została na wypadek zagrożenia ze strony Turcji. Ponieważ do wojny nie doszło, uchwała nie weszła w życie.
W organizacji pospolitego ruszenia nadal obowiązywała zasada, że wymiar służby zależny jest od osobistej decyzji szlachcica. Wyjątek stanowiły dobra pochodzące z nadań oraz przywilejów lokacyjnych dla sołtysów i wójtów, które w poszczególnych wypadkach określały wymiar służby. Dobra kościelne były wolne od powinności wojskowej. Duchowni poprzez zastępców służyli w pospolitym ruszeniu służyli wówczas, gdy posiadali prywatne dobra ziemskie. Także jedynie miasta królewskie były zobowiązane dostarczać na wyprawę wojenną wozy z żywnością i potrzebnymi wojsku narzędziami.
Wojska zaciężne.
Dopóki pospolite ruszenie utrzymywało swą wartość, rola wojsk zaciężnych była znikoma, a ich liczba niewielka. W czwartym okresie wojny trzynastoletniej kontynuowano już walkę wyłącznie wojskiem najemnym i zaciężnym.
W 1462 roku królowi udało się uzyskać od szlacheckich sejmików ziemskich uchwały podatkowe i zwerbować większą liczbę wojska zaciężnego. Dowództwo objął Piotr Dunin, który 17 września odniósł nad wojskiem Zakonu zwycięstwo pod Świecinem. Rozpoczął się czwarty okres wojny, w którym strona polska przejęła inicjatywę. Pokój toruński przywrócił Polsce Pomorze Gdańskie z Warmią. Nad pozostałymi ziemiami Zakonu rozciągnięte zostało zwierzchnictwo Korony Polskiej.
Zapoczątkowana została gruntowna reforma polskiego systemu wojskowego.
Wojska zaciężne werbowane były tylko w przypadku wojny. Stałą zaś siłę zbrojną państwa stanowiło niewielkie wojsko nadworne króla.
Utrzymywanie wojska nadwornego i werbowanie wojska zaciężnego pokrywane było w znacznej mierze przez skarb królewski. Król odwoływał się często do sejmu i sejmików, żądając uchwalenia nadzwyczajnych podatków, ale szlachta nie zawsze chciała je uchwalić. Kościół dawał niekiedy dobrowolną ofiarę pieniężną, ale potrzebna była do tego uchwała synodu.
Utworzone na przełomie XV i XVI wieku oddziały obrony potocznej rozmieszczono w zamkach południowo-wschodnich ziem państwa polskiego. Wraz z powstaniem obrony potocznej, powstał problem dowodzenia oddziałami zaciężnymi. W tym też celu powstał urząd hetmana polnego i wkrótce potem strażnika polnego.
W Europie do XVII w. werbunkiem zbrojnych oddziałów zajmowali się kondotierzy. Oddziały te złożone były z ludzi traktujących wojnę jako zawód i reprezentowały wysoki poziom wyszkolenia. Były dobrze uzbrojone i miały duże doświadczenie. Ponieważ pieniądz był jedynym łącznikiem między wojskiem najemnym a państwem, wystarczył jego brak, a wojsko porzucało służbę.
W Polsce ten system organizacji wojska nigdy nie osiągnął poważniejszych rozmiarów. Za kondotierów na gruncie polskim mogą być uważani Wojciech Kostka z Postupic, Oldrzych Czerwonka i Bernard Szumborski. Później werbowano i cudzoziemców do służby w systemie zaciężnym.
Oddział wojska zaciężnego nazywał się w Polsce rotą, a jego dowódcę rotmistrzem. Od początku XVI w. używano też nazwy „chorągiew”. Z czasem nazwa ta weszła w powszechne użycie na określenie oddziału jazdy, podczas gdy „rota” utrzymywała się w piechocie. Swoim oficerom, rotmistrzom, wydawał król listy przypowiednie, upoważniające ich do zaciągania w jego imieniu żołnierzy. Zaciąg odbywał się systemem towarzyskim. Rotmistrz przyjmował do swego oddziału tylko towarzyszy, ci zaś stawali do służby ze swoimi pocztami. Każdy towarzysz otrzymywał tyle żołdów, ilu ludzi liczył jego poczet.
W XV w. roty liczyły po kilkudziesięciu, a niekiedy po kilkuset żołnierzy. Do lat dziewięćdziesiątych XV w. towarzysze posiadający kilku lub kilkunastu pocztowych przyjmowani byli do służby bezpośrednio i sami otrzymywali listy przypowiednie. Z kilku takich rot-pocztów formowano właściwą rotę bojową, a jeden z towarzyszy wybierany był rotmistrzem.
Rodzaje wojsk i uzbrojenie.
W Polsce, w odróżnieniu od państw Europy Zachodniej, głównym rodzajem wojska była jazda. Wojsko polskie pełniło służbę przeważnie we wschodnich rejonach państwa. Otwarte i słabo zaludnione tereny nie pozwalały na skuteczne użycie piechoty. Przeciwnik wymagał stosowania manewrowych form walki. Tatarzy, Turcy, Mołdawianie i Moskwa operowali prawie wyłącznie lekką i ruchliwą jazdą, kładącą nacisk nie na bezpośrednią walkę, ale na zagarnięcie obcego terytorium.
W XV w. polskie chorągwie jazdy dzieliły się na kopijnicze i strzelcze. Formowano je systemem towarzyskim. Zarówno w jednych, jak i w drugich służyli ciężkozbrojni kopijnicy i lekkozbrojni strzelcy. Stosunek ilościowy kopijników do strzelców decydował, czy dana chorągiew była kopijnicza czy strzelcza. Przykładem chorągwi kopijniczej jest chorągiew Rokossowskiego z 1471 roku, strzelczej zaś chorągiew Kotwicza z 1498 roku. W pierwszej było 32 kopijników i 63 strzelców, w drugiej zaś – 19 kopijników i 73 strzelców.
Kopijnikami byli w zasadzie towarzysze, którzy służyli w ciężkim uzbrojeniu kopijniczym. Ich pocztowi mieli z reguły uzbrojenie tańsze, strzelcze. Koszt uzbrojenia decydował o wysokości żołdu. Na tzw. konia kopijniczego płacono 10 złotych kwartalnie, a na konia strzelczego 6 złotych. Jeździec-kopijnik jako uzbrojenia ochronnego używał zazwyczaj całkowitej zbroi, hełmu i tarczy. Jego broń zaczepną stanowiła kopia i miecz. Uzbrojenie ochronne strzelca składało się z pancerza, obojczyka i szynki oraz łebka. Bronią konnego strzelca był łuk lub kusza oraz miecz. Ten ostatni coraz częściej wypierany był przez lżejszą szablę.
W XVI wieku zaczynają pojawiać się husarze. Mieli oni lekkie uzbrojenie ochronne, przeważnie kolczugi, przyłbice i tarcze, a ich broń zaczepną stanowiła kopia i miecz lub szabla. Stopniowo wyparli oni ciężkozbrojnych kopijników.
Około połowy XVI wieku, obok husarzy i strzelców pojawiły się chorągwie nieco lżejszej jazdy. Była to jazda kozacka.
Piechota była w Polsce drugorzędnym rodzajem wojska. Znaczącą rolę odgrywała tam, gdzie działania wojenne polegały na obronie lub zdobywaniu zamków i miast. Począwszy od bitwy pod Świecinem wzrastało również jej znaczenie w bitwach na otwartym polu.
W XV w. roty piesze, liczące niekiedy kilkudziesięciu ludzi, łączono w większe i te stawały się właściwymi rotami bojowymi. Rotmistrze małych rot wybierali spośród siebie jednego, który był właściwym dowódcą roty. Typowa dla ówczesnych czasów rota Marka z 1471 roku liczyła 447 ludzi. Powstała ona z własnej roty Marka i dziesięciu innych mniejszych rot.
Podstawową bronią piechoty była kusza, około 80% piechurów stanowili kusznicy. Kusznicy posiadali też miecze lub szable, a także topory bojowe. Nie posiadali natomiast ciężkiego uzbrojenia ochronnego. W końcu XV w. podstawowe wyposażenie strzelców stanowiła już broń palna. W 1497 roku rota Szolca liczyła 98 strzelców, ale tylko trzech spośród nich walczyło jeszcze przy pomocy kuszy.
Role osłonową roty wypełniali pawężnicy. Ich wielkie tarcze, zwane z czeska pawężami, zaostrzone u podstawy, wbijane w ziemię i podpierane drągiem, chroniły żołnierzy przed strzałami nieprzyjaciela. Uzbrojenie pawężnika składało się z miecza lub szabli i pewnych części uzbrojenia ochronnego: łebka lub kapalina, plachu, szynki itp.
Najmniej liczni wśród piechurów to propornicy. Nosili oni proporce swoich rotmistrzów, a uzbrojenie ich stanowił miecz lub szabla. W skład roty pieszej wchodził też jeden lub kilku konnych kopijników lub strzelców. Byli to rotmistrze z jednym lub kilkoma pachołkami.
Po wojnie trzynastoletniej coraz szerzej stosowano broń palną. Broń ręczną stanowiły hakownice. Pierwotnie były to „kije” o prostej, wąskiej kolbie. później wprowadzono nowe hakownice, mające już wykształconą kolbę. Obok hakownic, w końcu XV w. pojawiły się w oddziałach polskiej piechoty zaciężnej rusznice. Były one znacznie krótsze i lżejsze niż hakownice, toteż mogły służyć do walki piechoty w polu.
Zarówno hakownice, jak rusznice miały w tym czasie zamki lontowe. W połowie XVI wieku pojawił się jeszcze bardziej udoskonalony zamek kołowy.
Najstarszy znany przypadek zastosowania dział oblężniczych w Polsce pochodzi z 1383 roku. Zastosowania artylerii polowej przez wojsko polskie miał miejsce w roku 1506 w bitwie pod Kleckiem, ale na pewno już przedtem znano w Polsce działa polowe.
W XV wieku artyleria ogniowa zupełnie wyparła dawną broń miotającą. Zaczęto rozróżniać artylerię ciężką, używaną głównie do burzenia murów i lekką, przeznaczoną do obrony murów czy taboru, a także do walki w polu.
W XVI wieku wycofywano stopniowo z użycia ciężkie działa burzące zastępując je nieco lżejszymi kolubrynami o bardzo długiej lufie i stosunkowo niewielkim kalibrze. Wśród lżejszych dział, w drugiej połowie XV i pierwszej XVI w. przeważały długie, małokalibrowe taraśnice oraz krótkie hufnice różnych kalibrów. Najkrótsze były moździerze, strzelające stromym torem. Stosowane też ładowane od tyłu foglerze.

</doc>
<doc id="2376535" url="https://pl.wikipedia.org/wiki?curid=2376535" title="Sprawa Altaleny">
Sprawa Altaleny

Sprawa Altaleny była konfrontacją, do której doszło 22 czerwca 1948 pomiędzy nowo powstałymi Siłami Obronnymi Izraela a skrajnie prawicową żydowską organizacją paramilitarną Irgun. Do konfrontacji doszło o statek towarowy Altalena, który przewoził broń, amunicję i bojowników Irgunu. W wyniku ostrzelania, statek zapalił się i zatonął u plaży Tel Awiwu.
Tło wydarzeń.
Wraz z nadejściem końca brytyjskiego Mandatu Palestyny, przywódcy żydowskiej społeczności w Palestynie ogłosili 14 maja 1948 utworzenie niepodległego państwa Izrael. Wraz z ogłoszeniem deklaracji niepodległości nastąpiło utworzenie tymczasowego rządu na czele którego stanął Dawid Ben Gurion. Niemal natychmiast po tym doszło do arabskiej inwazji, która rozpoczęła I wojnę izraelsko-arabską – była ona kontynuacją wojny domowej w Mandacie Palestyny (1947–1948). Naprzeciw siłom arabskim stanęły żydowskie organizacje paramilitarne Hagana, Irgun i Lechi. Członkowie Irgunu zakupili za granicą były amerykański okręt desantowy do przewozu czołgów USS LST-138, który przemianowano na „Altalena” (pseudonim przywódcy ruchu syjonizmu rewizjonistycznego Ze’ewa Żabotyńskiego). Broń o wartości 153 milionów franków została ofiarowana przez rząd Francji na podstawie tajnego porozumienia zawartego z Irgunem i podpisanego przez francuskiego ministra spraw zagranicznych George Bidaulta. Nie są znane szczegóły tej umowy, wiadomo jednak, że Francja była zaniepokojona możliwością zajęcia Jerozolimy przez pro-brytyjską Transjordanię. Początkowo statek miał dotrzeć do Izraela w dniu 15 maja 1948, jednak sprawy organizacyjne mocno przeciągnęły się w czasie.
W dniu 28 maja 1948 pełniący obowiązki premiera Izraela i ministra obrony Dawid Ben Gurion wydał rozkaz wzywający do utworzenia Sił Obronnych Izraela i rozwiązania wszystkich innych żydowskich organizacji paramilitarnych. Rozkaz ten został wydany, pomimo że faktycznie Ben Gurion nie miał takiego prawa do czasu sformowania rządu w dniu 31 maja. Proces wchłaniania wszystkich organizacji wojskowych do Sił Obronnych Izraela okazał się niezwykle skomplikowany, ponieważ Irgun i Lehi początkowo nie zgodziły się dołączyć do państwowych sił zbrojnych i podjęły starania o samodzielne zakupy broni. Pomimo tych rozbieżności, Irgun podpisał 1 czerwca porozumienie o wchłonięciu swoich sił przez izraelską armię. Jedna z podpisanych klauzul mówiła, że Irgun musi zakończyć wszystkie niezależne zakupy i dostawy uzbrojenia. W związku z tym, dowództwo Sił Obronnych Izraela zostało poinformowane o statku „Altalena” i harmonogramie jego żeglugi. Na pokładzie statku miało się znajdować 940 bojowników Irgunu, oraz duży ładunek broni i amunicji. Przedstawiciele Irgunu we Francji obawiali się możliwości sabotażu na pełnym morzu, i z tego powodu nie poinformowali Izrael o wypłynięciu statku w dniu 11 czerwca. Wysiłki te okazały się jednak bezowocne, ponieważ już następnego dnia Radio Londyn poinformowało, że „Altalena” wypłynęła z Port-de-Bouc i płynie do Izraela wioząc na pokładzie tysiąc żydowskich ochotników z dużą ilością broni.
Płynący statkiem ochotnicy Irgunu, dopiero na pełnym morzu dowiedzieli się z Radia Londyn o ogłoszeniu 11 czerwca w Palestynie pierwszego rozejmu. Rozejm obejmował zakaz sprowadzania do kraju sprzętu wojskowego i żołnierzy, dlatego przywódcy Irgunu wysłali do statku „Altalena” rozkaz by wydłużył podróż i pozostał na morzu do czasu otrzymania kolejnych rozkazów. W dniu 15 czerwca Menachem Begin spotkał się z przedstawicielami izraelskiego rządu, których poinformował, że statek wypłynął z Francji bez jego wiedzy i chce w tej sprawie prowadzić rozmowy. Dawid Ben Gurion napisał następnego dnia w swoim pamiętniku: „Israel [Galili] i Skolnik [Eszkol] spotkali się wczoraj z Beginem. Jutro lub następnego dnia przybędzie ich statek: 4500 ton, 800-900 ludzi, 5000 karabinów, 250 karabinów maszynowych Bren, 5 mln pocisków, 50 bazook i 10 transporterów Bren. Zipstein (dyrektor portu Tel Awiw) uważa, że wszystko będzie można rozładować w nocy. Uważam, że nie powinniśmy zagrażać portowi Tel Awiwu. Nie należy ich odsyłać. Powinni być rozładowani w nieznanym miejscu”. Tak więc Dawid Ben Gurion wyraził zgodę na lądowanie, i taka wiadomość została wysłana na statek. Istniała jednak rozbieżność odnośnie do miejsca jego rozładunku. Dowództwo Irgunu uważało, że statek powinien wpłynąć do portu Tel Awiw, natomiast rząd wskazywał na plażę przy moszawie Kefar Witkin, jako miejsca w którym będzie łatwiej uniknąć obserwatorów ONZ. Statek został więc poinformowany, że ma płynąć do Kefar Witkin.
Przebieg incydentu.
Pomiędzy przedstawicielami Irgunu a tymczasowego rządu doszło do poważnej różnicy zdań w temacie podziału uzbrojenia przewożonego przez statek „Altalena”. Dawid Ben Gurion zgodził się na warunek Menachema Begina, aby 20% broni zostało dostarczone do batalionu Irgunu walczącego samodzielnie w Jerozolimie. Jednak Ben Gurion nie wyraził zgody, aby pozostała część broni weszła na wyposażenie nowo tworzonych batalionów Irgunu. Izraelski rząd zajmował stanowcze stanowisko, że państwo żydowskie może posiadać tylko jedną armię i całe uzbrojenie musi pójść na jej wzmocnienie.
Późnym popołudniem 20 czerwca, „Altalena” dotarła do Kefar Witkin. Wśród czekających na brzegu członków Irgunu znajdował się Menachem Begin. Po opuszczeniu statku przez pasażerów, mieszkańcy pobliskiego moszawu Michmoret pomogli w wyładunku sprzętu wojskowego. Równocześnie z tymi wydarzeniami, w Tel Awiwie zebrał się tymczasowy rząd na swoim cotygodniowym posiedzeniu. Ben Gurion poinformował ministrów o wydarzeniu w Kefar Witkin, przedstawił przebieg spotkań z przedstawicielami Irgunu i ponowił żądanie, aby większość uzbrojenia została oddana Siłom Obronnym Izraela. Posiedzenie zakończyło się podjęciem decyzji o wzmocnieniu armii. Do wykonania zadania konfiskaty statku i jego ładunku wyznaczono Brygadę Aleksandroni, którą dowodził Dan Ewen (Epstein). Otrzymał on rozkaz, że w razie potrzeby może użyć siły przeciwko siłom Irgunu. Wykonując to zadanie, Brygada Aleksandroni otoczyła 21 czerwca rejon Kefar Witkin, a Dan Ewen przedstawił Menachemowi Beginowi następujące ultimatum:
Czas pozostawiony Beginowi w ultimatum był tak krótki, że wykluczał możliwość jakiejkolwiek konsultacji i pozostawiał jedynie drogę bezwzględnego podporządkowania się rozkazom Sztabu Generalnego Sił Obronnych Izraela. W rezultacie doszło do wybuchu starć, które zostały szybko przerwane. Mieszkańcy moszawu pośredniczyli w mediacjach pomiędzy Jaakovem Meridor (zastępca Begina) a Dan Ewenem. Osiągnięto w ten sposób zawieszenie broni. Uzbrojenie będące na brzegu zostało przekazane lokalnemu dowódcy Sił Obronnych Izraela, natomiast Begin pozostał na pokładzie statku „Altalena” i popłynął w stronę Tel Awiwu, gdzie Irgun posiadał większą liczbę swoich zwolenników. Groziło to wybuchem poważnych starć, i Dawid Ben Gurion rozkazał, aby Jigael Jadin skoncentrował w rejonie plaż Tel Awiwu duże siły wojskowe i zajął statek siłą”.
W dniu 22 czerwca, na rozkaz Ben Guriona ciężkie działa ostrzelały statek „Altalena”. Jeden z pocisków trafił statek, który zaczął płonąć”. Dowodzący siłami na plaży, Jigal Allon, twierdził później, że wystrzelono jako strzały ostrzegawcze tylko pięć lub sześć pocisków, a statek został trafiony przypadkiem. Ponieważ istniało niebezpieczeństwo, że ogień może rozprzestrzenić się na pomieszczenia z materiałami wybuchowymi, kapitan Monroe Fein wydał rozkaz opuszczenia statku. Ludzie skakali do wody, a na ich ratunek wyruszyli tratwami ludzie z plaży. Begin opuścił statek dopiero po upewnieniu się, że ewakuowano wszystkich rannych. „Altalena” przewróciła się na bok i w takim stanie pozostała na plaży Tel Awiwu.
Podczas całego incydentu zginęło 16 członków Irgunu: sześciu w obszarze moszawu Kefar Witkin i dziesięciu na plaży Tel Awiwu – wszyscy byli weteranami walk w Palestynie (nie zginął nikt z osób, które przypłynęły statkiem). Zginęło także trzech żołnierzy Sił Obronnych Izraela: dwóch w obszarze moszawu Kefar Witkin i jeden w Tel Awiwie. Aresztowano także ponad 200 członków Irgunu. Większość z nich została uwolniona kilka tygodni później. Jedynie pięciu dowódców (Mosze Hason, Elijjahu Lankin, Jakub Meridor, Bezalel Amitzur i Hillel Kook) pozostało w uwięzieniu do 27 sierpnia 1948. Członkowie Irgunu zostali wcieleni do jednostek Sił Obronnych Izraela.
Mniej więcej rok później, wrak statku „Altalena” został podniesiony i odholowany około 15 mil w głąb morza, gdzie go zatopiono.
Reakcje i następstwa.
Sprawa „Altaleny” ukazała głębokie podziały między głównymi frakcjami politycznymi w Izraelu. Przez wiele lat była częstym tematem debat w izraelskich mediach, podczas których rozważano, czy użycie siły przez rząd Izraela przeciwko skrajnym żydowskim elementom politycznym było zgodne z prawem. Zwolennicy Ben Guriona chwalą jego decyzje, jako istotne dla ustalenia jednolitej struktury władzy i utworzenia sił zbrojnych. Konsekwencją tych kroków było rozwiązanie Palmach rok później. Taki punkt widzenia jest zgodny z twierdzeniem, że państwo powinno posiadać monopol na użycie siły. Irgun podejmując próbę sprowadzenia broni i wykorzystania jej we własnych jednostkach milicji, podważał te zasady młodego państwa Izrael.
Przeciwnicy potępili decyzje Ben Guriona, uznając je za niepotrzebną przemoc. Uważają, że istniała możliwość pokojowego rozwiązania konfliktu, a działania Menachema Begina nie stwarzały żadnego poważnego militarnego zagrożenia dla rządu Izraela. Dodają, że decyzja o konfrontacji zbrojnej wywołała głęboką frustrację wśród wielu najlepszych oficerów Sił Obronnych Izraela.

</doc>
<doc id="2376537" url="https://pl.wikipedia.org/wiki?curid=2376537" title="Komin w Szarypowie">
Komin w Szarypowie



</doc>
<doc id="2376538" url="https://pl.wikipedia.org/wiki?curid=2376538" title="Marcin od św. Mikołaja">
Marcin od św. Mikołaja

Marcin od św. Mikołaja, właśc. hiszp. "Martin Lumbreras Peralta" (ur. 1598 w Saragossie w Hiszpanii, zm. 10 grudnia 1632 w Nagasaki w Japonii) – hiszpański augustianin rekolekta (OAR), misjonarz, męczennik chrześcijański i błogosławiony Kościoła katolickiego.
Pochodził ze szlacheckiej rodziny. Wstąpił do zreformowanych augustianów w Borja (Saragossa (prowincja)), gdzie w 1619 roku złożył śluby zakonne.
Razem z Melchiorem od św. Augustyna udał się do Nagasaki wspomagać prześladowanych chrześcijan. Pochwycono ich 3 listopada 1632 roku a 10 grudnia zostali przywiązani do kolumn i spróbowano nakłonić ich do wyrzeczenia się wiary. Następnie spalono ich jako żywe pochodnie.
Obaj zostali beatyfikowani przez papieża Jana Pawła II w dniu 26 marca 1989 roku.
Wspomnienie liturgiczne błogosławionych Marcina i Melchiora obchodzone jest w Kościele katolickim w dzienną pamiątkę śmierci. Augustianie wspominają ich 11 grudnia.

</doc>
<doc id="2376539" url="https://pl.wikipedia.org/wiki?curid=2376539" title="Melchior od św. Augustyna">
Melchior od św. Augustyna

Melchior od św. Augustyna (Sánchez) (ur. w 1599 w Grenadzie, zm. 10 grudnia 1632 w Nagasaki) – hiszpański zakonnik ze zgromadzenia augustianów rekolektów (OAR), misjonarz, męczennik chrześcijański, błogosławiony Kościoła katolickiego.
W wieku 10. lat stracił rodziców, a kilka lat później wstąpił do zakonu. W 1622 udał się najpierw do Manili, gdzie pracował jako misjonarz, a następnie w sierpniu 1632 do Nagasaki. Razem z nim przybył Marcin od św. Mikołaja. Japońscy chrześcijanie przyjęli ich i ukryli w górach przed okrutnym władcą. Razem rozpoczęli działalność misyjną, gdy tylko nauczyli się języka. 10 grudnia 1632 roku złapano ich i wezwano do wyrzeczenia się wiary. Po odmowie przywiązano ich do kolumn i spalono, jako żywe pochodnie.
Beatyfikował ich papież Jan Paweł II 23 kwietnia 1989 roku.
Ich wspomnienie liturgiczne w Kościele katolickim obchodzone jest 10 grudnia. Augustianie wspominają męczenników dzień później.

</doc>
<doc id="2376540" url="https://pl.wikipedia.org/wiki?curid=2376540" title="Ścieżki przyrodnicze w Bieszczadzkim Parku Narodowym">
Ścieżki przyrodnicze w Bieszczadzkim Parku Narodowym

Ścieżki przyrodnicze w Bieszczadzkim Parku Narodowym – lista obejmuje ścieżki przyrodnicze oraz inne ścieżki dydaktyczne znajdujące się na terenie i pod opieką Bieszczadzkiego Parku Narodowego.

</doc>
<doc id="2376541" url="https://pl.wikipedia.org/wiki?curid=2376541" title="Amway Center">
Amway Center

Amway Center – widowiskowo-sportowa hala zlokalizowana w Orlando na Florydzie. Otwarta 1 października 2010 roku, koszt budowy wyniósł 480 000 000 dolarów. Z hali korzystają zawodnicy zespołu NBA Orlando Magic oraz AFL Orlando Predators.

</doc>
<doc id="2376542" url="https://pl.wikipedia.org/wiki?curid=2376542" title="Crystal Reed">
Crystal Reed

Crystal Marie Reed (ur. 6 lutego 1985 w Detroit) – amerykańska aktorka i modelka. Wystąpiła m.in. w filmie "Skyline" oraz w serialach "" i "Gotham".
Życiorys.
Reed urodziła się w Detroit w stanie Michigan. Została wychowana w rodzinie katolickiej. Naukę tańca rozpoczęła od najmłodszych lat, co zaowocowało tym, że została kapitanem drużyny tancerek w szkole. W czasie, gdy mieszkała w Roseville, uczęszczała na zajęcia aktorskie do miejscowego teatru, w którym zagrała w musicalu "Annie", "Skrzypek na dachu" oraz "Grease". Zakończyła naukę w Wayne State University. Podczas niedługiego pobytu w Chicago Reeds zagrała w kilku lokalnych produkcjach. W grudniu 2008 wyprowadziła się na stałe do Hollywood, aby kontynuować karierę aktorską.
W 2010 roku wystąpiła gościnnie w serialach ', ', "Partnerki" i "Udręki młodego Bergera".
Jej dorobek filmowy obejmuje m.in. "Skyline" z Donaldem Faisonem i Erikiem Balfourem oraz "Kocha, lubi, szanuje" z Julianne Moore i Steve’em Carellem w głównych rolach.

</doc>
<doc id="2376543" url="https://pl.wikipedia.org/wiki?curid=2376543" title="Dylan O’Brien">
Dylan O’Brien

Dylan Rhodes O’Brien (ur. 26 sierpnia 1991 w Nowym Jorku) – amerykański aktor telewizyjny i filmowy.
Życiorys.
Wczesne lata.
Urodził się w Nowym Jorku. Jego matka, Lisa (z domu Rhodes), była aktorką, a ojciec, Patrick Broderick O’Brien, jest operatorem kamery. Jego matka miała korzenie włoskie, hiszpańskie i angielskie, a ojciec był pochodzenia irlandzkiego. Do dwunastego roku życia wychowywał się w gminie Springfield w stanie New Jersey, następnie przeprowadził się wraz z rodziną do Hermosa Beach w Kalifornii. Po ukończeniu Mira Costa High School w 2009 zajął się realizacją transmisji sportowej, żeby móc pracować dla New York Mets.
Kariera.
W 2011 dostał rolę Mieczysława „Stilesa” Stilinskiego w serialu emitowanym przez MTV "". W 2013 wystąpił w filmie "Stażyści" u boku Vince’a Vaughna i Owena Wilsona, a w 2014 zagrał główną rolę w blockbusterze "Więzień labiryntu".
W marcu 2016 uległ wypadkowi na planie filmu "Więzień labiryntu. Lek na śmierć"; złamał kość jarzmową, w wyniku czego przeszedł operację rekonstrukcji twarzy. Wystąpił w 15–minutowym wideoklipie Taylor Swift „All Too Well” (2021) z Sadie Sink.
Życie prywatne.
Od 2011 do 2017 spotykał się z aktorką Britt Robertson.

</doc>
<doc id="2376544" url="https://pl.wikipedia.org/wiki?curid=2376544" title="Hold On ’Til the Night">
Hold On ’Til the Night

Hold On ’Til the Night – debiutancki album amerykańskiego piosenkarza Greysona Chance. Został wydany przez wytwórnie Maverick, Streamline, Geffen Records oraz eleveneleven 2 sierpnia 2011. Jest to pierwszy album wydany przez Ellen DeGeneres, jej wytwórnie eleveneleven. Wydanie albumu zostało poprzedzone dwoma singlami "Waiting Outside the Lines" i "Unfriend You". Album został nagrany w Los Angeles.
Single.
"Waiting Outside the Lines" został wydany jako pierwszy singiel 26 października 2010 i jako EP został wydany 19 kwietnia 2011. Teledysk został wyreżyserowany przez Sanaa Hamri i opublikowany 13 grudnia 2010..
"Unfriend You" został wydany jako drugi singiel 17 maja 2011 roku. Teledysk, w którym występuje Ariana Grande, został wydany 30 czerwca 2011.
Lista utworów.
iTunes Bonus Track
Amazon MP3 Bonus Track

</doc>
<doc id="2376545" url="https://pl.wikipedia.org/wiki?curid=2376545" title="Waiting Outside the Lines">
Waiting Outside the Lines

"Waiting Outside the Lines" – debiutancki singiel amerykańskiego piosenkarza Greysona Chance. Piosenka została napisana przez Aarona Michaela Coxa i wyprodukowana przez Da Internz i Ron Fair. Pierwszy raz pojawił się na iTunes 26 października 2010. Płyta singlowa miała premierę 14 grudnia 2010 i została wyprodukowana przez wytwórnie eleveneleven, Maverick Records, and Geffen Records. Zawierała również wersje studyjną coverów Lady Gagi i zespołu Augustana.
Teledysk został wyreżyserowany przez Sanaa Hamri.

</doc>
<doc id="2376546" url="https://pl.wikipedia.org/wiki?curid=2376546" title="John Posey">
John Posey

John Sanford Posey (ur. 7 lutego 1956 w Hartford) – amerykański aktor telewizyjny, filmowy i teatralny, scenarzysta.
Życiorys.
Wczesne lata.
Urodził się w Hartford w stanie Connecticut jako syn Williama „Billa” McCutcheona Poseya Jr. i Joan (z domu Armstrong). Jego dziadek William był synem Alfreda Poseya i Christine Elizy Cook, która pochodziła ze Szkocji. Z kolei babka ze strony ojca Lucy B. McCutchen była córką Charlesa Wesleya McCutchena i Mary Josephine Kennard. Ma pochodzenie angielskie, miał także irlandzkich, niemieckich i francuskich odległych przodków. W 1981 ukończył University of Florida.
Kariera.
W 1985 występował z grupą komediową „Comedia” w Atlancie w stanie Georgia. Rok później debiutował na ekranie w thrillerze Michaela Manna "Łowca" ("Manhunter", 1986) na podstawie powieści Thomasa Harrisa u boku Williama Petersena i Dennisa Fariny. Następnie został wybrany do roli Danny’ego Tannera w serialu ABC "Pełna chata" ("Full House"), którego pilotowy odcinek wyemitowano w roku 1987; jednak ostatecznie został zastąpiony przez Boba Sageta.
Życie prywatne.
W październiku 1991 roku poślubił Cyndi Garcię, z którą ma czwórkę dzieci: trzech synów – Dereka, Tylera i Jessego oraz jedną córkę Mayrę. Zamieszkał z rodziną w Los Angeles.

</doc>
<doc id="2376547" url="https://pl.wikipedia.org/wiki?curid=2376547" title="Tyler Hoechlin">
Tyler Hoechlin

Tyler Lee Hoechlin (ur. 11 września 1987 w Coronie) – amerykański aktor telewizyjny i filmowy.
Życiorys.
Wczesne lata.
Urodził się w Coronie w Kalifornii, jako syn Lori i Dona Hoechlinów. Jego ojciec miał pochodzenie niemieckie i szwajcarskie, a matka miała korzenie angielskie, niemieckie, norweskie, szkockie i irlandzkie. Wychowywał się z dwoma braćmi, Tannerem (ur. 27 maja 1989) i Travisem, oraz siostrą Carrie. 
W wieku siedmiu lat zaczął trenować baseball. Mając 9 lat był członkiem amerykańskiej drużyny baseballowej na meczach Pan-American. W 2006 ukończył Santiago High School w Corona. Otrzymał stypendium na Uniwersytecie Stanu Arizona, gdzie grał w terenie, a drużyna Battle Creek Bombers dotarła do College World Series w Omaha w stanie Nebraska. W 2008, po roku spędzonym w stanie Arizona, przeniósł się na Uniwersytet Kalifornijski w Irvine. Grał jako drugobazowy dla UC Irvine Anteaters. W tym czasie grał także w ligach letnich.
Kariera.
Jako 9–latek brał udział w reklamach. W wieku 11 lat wystąpił jako Zach w filmie "Happy Haunting – Party at Disneyland!" (1998) z serii VHS "Disney Sing-Along Songs". Wystąpił jako Jeff Jo w dramacie rodzinnym "Drzewo życia" ("Family Tree", 1999). Mając 13 lat pokonał ponad 2 tys. kandydatów do roli Michaela Sullivana Jr., dwunastoletniego syna Michaela Sullivana (Tom Hanks), w dramacie gangsterskim Sama Mendesa "Droga do zatracenia" (2002), za którą otrzymał Nagrodę Saturna w kategorii najlepszy młody aktor i Young Artist Award. Był przesłuchany do roli Maxa Petroniego w komedii sensacyjnej McG "", którą ostatecznie zagrał Shia LaBeouf. Za rolę Martina Brewera w serialu "Siódme niebo" (2003–2007) zdobył dwie nominacje do Teen Choice Awards (2004) w kategorii „przełomowa rola męska” i „aktor telewizyjny” oraz był nominowany do Young Artist Award. Odrzucił główną rolę w filmie "Zmierzch", aby skupić się na swojej karierze baseballowej w college’u. Ponownie skupił się na aktorstwie po kontuzji podczas gry w baseball.
W grudniu 2013 znalazł się na okładce „TV Guide”. W melodramacie erotycznym Jamesa Foleya "Nowe oblicze Greya" ("Fifty Shades Freed", 2018) pojawił się jako Boyce Fox. W biograficznym dramacie sportowym "Bigger: Historia Joego Weidera" ("Bigger", 2018) został obsadzony w tytułowej roli Joego Weidera.

</doc>
<doc id="2376548" url="https://pl.wikipedia.org/wiki?curid=2376548" title="Herb województwa chełmińskiego">
Herb województwa chełmińskiego

Herb województwa chełmińskiego – herb ziemski, symbol województwa chełmińskiego wchodzącego w skład Korony Królestwa Polskiego.
Blazonowanie.
W polu srebrnym orzeł czarny, z koroną złotą na szyi, z której wychyla się ręka zbrojna dzierżąca wzniesiony miecz.
W polu czerwonym orzeł biały o jednej głowie z koroną na szyi i wystającą z prawego skrzydła ręką człowieka zbrojnego, trzymającą miecz nad głową orła, do cięcia podniesiony.
Opis.
Herb w wersji z czarnym orłem mieczowy w polu białym był również herbem województwa malborskiego i Prus Królewskich. Po I rozbiorze herb został poddany stylizacji pruskiej w wersji wielkiej, średniej oraz małej i stał się herbem Prus Zachodnich.
Historia.
Herb województwa chełmińskiego, malborskiego oraz Prus Królewskich ustanowił król Kazimierz Jagiellończyk po wydaniu aktu inkorporacji ziem pruskich w 1454 r. na prośbę stanów pruskich. W okresie polonizacji Prus Królewskich w czasach nowożytnych orzeł mieczowy przyjął kolor biały na czerwonym polu. 
3 lipca 1919 roku głównodowodzący Sił Zbrojnych w byłym zaborze pruskim generał piechoty Józef Dowbor-Muśnicki nadał Toruńskiemu Pułkowi Strzelców „odznaki na kołnierzu w odstępie jednego centymetra od ogólnej odznaki Wojsk Wielkopolskich – z herbu województwa chełmińskiego: orzeł biały z koroną złotą na szyi, ze złotymi łapami i mieczem złotym wzniesionym do góry”. Orzeł mógł być wyszywany lub metalowy nakładany.

</doc>
<doc id="2376549" url="https://pl.wikipedia.org/wiki?curid=2376549" title="Khyber Afghan Airlines">
Khyber Afghan Airlines

Khyber Afghan Airlines – byłe afgańskie linie lotnicze cargo z siedzibą w Dżalalabadzie. Bazą linii było lotnisko w Dżalalabadzie. We wrześniu 2018 r. przewoźnik zawiesił wszystkie operacje, lecz planuje je wznowić.
Nazwa pochodzi od Przełęczy Chajberskiej (ang. Khyber Pass), łączącej Pakistan z Afganistanem.

</doc>
<doc id="2376550" url="https://pl.wikipedia.org/wiki?curid=2376550" title="Michael Trevino">
Michael Trevino

Michael Trevino (ur. 25 stycznia 1985) – amerykański aktor, występował w roli Tylera Lockwooda w serialu Pamiętniki wampirów.

</doc>
<doc id="2376551" url="https://pl.wikipedia.org/wiki?curid=2376551" title="USS LST-138">
USS LST-138

USS LST-138 – okręt desantowy do przewozu czołgów (ang. "Landing Ship Tank" - LST) służący w latach 1944-1945 w United States Navy. 16 czerwca 1947 został sprzedany żydowskiej organizacji paramilitarnej Irgun i pod nazwą „"Altalena"” przewoził broń i ochotników do Palestyny. Został zatopiony 22 czerwca 1948 przy plaży Tel Awiwu w Izraelu.
II wojna światowa.
Okręt "LST-138" został wybudowany specjalnie do przeprowadzenia desantu na plażach Normandii podczas II wojny światowej w 1944. Był on zdolny podpłynąć w bezpośrednie sąsiedztwo plaży i po otwarciu bramy na dziobie, przeprowadzić wyładunek ciężkiego sprzętu wojskowego, w tym czołgów. Po wyładunku statek potrafił samodzielnie wycofać się i odpłynąć.
Okręt uczestniczył w dniach 6-25 czerwca 1944 w operacji Overlord w Normandii. Po zakończeniu wojny został 20 listopada 1945 wycofany ze służby. Jako bezużyteczny, został 5 grudnia 1945 skreślony z listy okrętów United States Navy. Jako nadwyżka mienia wojskowego sprzedano go 16 czerwca 1947 do "Three Star Line" z przeznaczeniem jako statek handlowy.
W służbie Irgunu.
W pierwszej połowie maja 1948 okręt został zakupiony przez żydowską organizację paramilitarną Irgun. Przemianowano go na „"Altalena"” (pseudonim przywódcy ruchu syjonizmu rewizjonistycznego Ze’ewa Żabotyńskiego). W dniu 11 czerwca wypłynął z Port-de-Bouc we Francji. Na pokładzie przewoził 4 500 ton ładunku, 800-900 ochotników Irgunu, 5 000 karabinów, 250 karabinów maszynowych Bren, 5 mln pocisków, 50 bazook i 10 transporterów Bren. Kapitanem okrętu był Elijjahu Lankin. Późnym popołudniem 20 czerwca, statek dotarł do moszawu Kefar Witkin w Izraelu. Doszło wówczas do pierwszej konfrontacji zbrojnej pomiędzy członkami Irgunu a żołnierzami Sił Obronnych Izraela o kontrolę nad ładunkiem. Statek wówczas odpłynął i 22 czerwca dotarł w rejon plaży Tel Awiwu. Tam nastąpiła kolejna konfrontacja zbrojna. W statek trafił pocisk artyleryjski, wywołując pożar. Po ewakuacji wszystkich pasażerów i całej załogi, statek przewrócił się na bok.
Mniej więcej rok później, wrak „"Altaleny"” został podniesiony, odholowany około 15 mil w głąb morza i tam zatopiony.

</doc>
<doc id="2376553" url="https://pl.wikipedia.org/wiki?curid=2376553" title="Fajez Karam">
Fajez Karam

Fajez Karam (ur. 17 października 1948) – emerytowany libański generał, maronita.
W 1969 r. wstąpił do libańskiej armii, a trzy lata później ukończył akademię wojskową jako porucznik. Zajmował różne stanowiska kierownicze w armii, w tym szefa jednostek antyterrorystycznych i biura kontrwywiadu. Pod koniec wojny domowej w Libanie przebywał przez pięć miesięcy w syryjskiej niewoli. W 1990 r. przeszedł na emeryturę i wraz z gen. Michelem Aounem udał się na emigrację do Francji. Obaj powrócili do ojczyzny po wycofaniu się wojsk syryjskich w wyniku cedrowej rewolucji. Był prominentnym członkiem Wolnego Ruchu Patriotycznego. W 2005 r. kandydował do libańskiego parlamentu. 4 sierpnia 2010 r. został aresztowany przez libański wywiad pod zarzutem szpiegostwa na rzecz Izraela. Wraz z nim zatrzymano kilkadziesiąt innych osób, w tym wielu wojskowych.
Zobacz też: Karam (rodzina)

</doc>
<doc id="2376554" url="https://pl.wikipedia.org/wiki?curid=2376554" title="Anwar al-Chalil">
Anwar al-Chalil

Anwar Mohamad al-Chalil (ur. w 1938 w Lagos, Nigeria) – libański prawnik i polityk związany z Amalem, druz. Ukończył prawo na University of London. W latach 1983-1989 był prezesem Unii Banków Arabskich. Od 1992 r. sprawuje mandat deputowanego libańskiego parlamentu (okręg Mardż Ujun-Hasbaja). Był także członkiem libańskich rządów, m.in. kierował ministerstwem ds. uchodźców oraz resortem informacji. Jest wujem Marwana Chajr ad-Dina.

</doc>
<doc id="2376555" url="https://pl.wikipedia.org/wiki?curid=2376555" title="Wout Poels">
Wout Poels

Wouter „Wout” Poels (ur. 1 października 1987 w Venray) – holenderski kolarz szosowy. Olimpijczyk (2016).
Osiągnięcia.
Opracowano na podstawie:

</doc>
<doc id="2376556" url="https://pl.wikipedia.org/wiki?curid=2376556" title="Skowrończa">
Skowrończa

Skowrończa (707 m n.p.m.) – szczyt w południowo-wschodniej części Gór Kruczych, w Sudetach Środkowych.
Leży w grzbiecie, odchodzącym ku północnemu wschodowi od Widoku. Grzbiet ten skręca dalej na północny zachód. Sam szczyt jest niezbyt wybitny.
Masyw zbudowany jest ze skał wulkanicznych – porfirów (trachitów) wieku permskiego, należących do utworów zachodniego skrzydła niecki śródsudeckiej.
W całości porośnięta lasem.

</doc>
<doc id="2376557" url="https://pl.wikipedia.org/wiki?curid=2376557" title="Pierwszy rząd Fouada Siniory">
Pierwszy rząd Fouada Siniory

Pierwszy rząd Fouada Siniory – rząd Republiki Libańskiej, istniejący od 19 lipca 2005 do 11 lipca 2008.
Powstanie.
W maju i czerwcu 2005 roku odbyły się wyborach parlamentarnych, które były uwieńczeniem cedrowej rewolucji. Zwyciężył w nich tzw. Sojusz 14 Marca, antysyryjska koalicja, zdobywając 72 ze 128 mandatów, po czym premierem został mianowany Fouad Siniora ze Strumienia Przyszłości. Nowy rząd powstał 19 lipca 2005 r., po 18 dnia negocjacji. Gabinet liczył 24 ministrów, w tym 3 przedstawicieli prezydenta i 5 z Sojuszu 8 Marca, resztę stanowiły osoby związane z Sojuszem 14 Marca.
Kryzys rządowy.
W 2005 roku doszło do serii niewyjaśnionych morderstw znanych antysyryjskich polityków i intelektualistów: Samira Kassira, George’a Hawiego oraz Gebrana Tueniego. Natomiast w listopadzie 2006 roku zastrzelono Pierre'a Amina Dżemajela, ministra przemysłu. W następnych trzech latach w zamachach bombowych zginęli antysyryjscy deputowani Walid Eido i Antoine Ghanem oraz druzyjski polityk Saleh al-Aridi. 
W lipcu 2006 roku Hezbollah sprowokował interwencję zbrojną Izraela. Doszło wówczas do miesięcznej wojny, która spowodował ogromne zniszczenia infrastruktury Libanu oraz śmierć prawie 2 tys. Libańczyków.
1 grudnia 2006 roku kilkaset tysięcy osób wzięło udział w Bejrucie w zorganizowanej przez Hezbollah i Wolny Ruch Patriotyczny demonstracji przeciw rządowi Siniory, a w styczniu 2007 roku opozycja przeprowadził dużą akcję strajkową w wielu miastach libańskich, podczas której w starciach z siłami bezpieczeństwa zginęły 3 osoby, a ponad 130 zostało rannych. 11 listopada 2006 roku gabinet jedności narodowej opuścili ministrowie opozycji.
Sytuacja pogorszyła się w listopadzie 2007 r., gdy dobiegła końca kadencja prosyryjskiego prezydenta Emila Lahuda, a liczne próby wyłonienia głowy państwa przez Zgromadzenie Narodowe kończyły się fiaskiem. 
7 maja 2008 roku wybuchły najkrwawsze starcia w Libanie od zakończenia wojny domowej. Powodem konfliktu była decyzja rządu o likwidacji sieci telekomunikacyjnej Hezbollahu i pozbawieniu stanowiska powiązanego z tą partią szefa bezpieczeństwa portu lotniczego w Bejrucie. W ciągu kilku dni bojówki Hezbollahu pokonały zwolenników rządu i służby bezpieczeństwa, wymuszając odwołanie wcześniejszych decyzji. Bilans ofiar walk ulicznych wyniósł ponad 80 zabitych. 
21 maja 2008 roku skonfliktowane frakcje libańskie osiągnęły porozumienie dotyczące zakończenia przewlekłego kryzysu politycznego poprzez utworzenie rządu jedności narodowej i wybór Michela Sulaimana na prezydenta.

</doc>
<doc id="2376558" url="https://pl.wikipedia.org/wiki?curid=2376558" title="Widok (Góry Krucze)">
Widok (Góry Krucze)

Widok (niem. "Aussicht", 712 m n.p.m.) - szczyt w południowo-wschodniej części Gór Kruczych, w Sudetach Środkowych.
Leży w grzbiecie, odchodzącym ku północnemu wschodowi od Końskiej, pomiędzy Owczą Głową a Skowrończą. Od Widoku odchodzą dwa krótkie, boczne ramiona, ku północnemu zachodowi z Golicową Kopą i ku wschodowi z Długą Górą.
Masyw zbudowany jest ze skał wulkanicznych - porfirów (trachitów) wieku permskiego, należących do utworów zachodniego skrzydła niecki śródsudeckiej. Na zachodnim zboczu kilka skałek porfirowych.

</doc>
<doc id="2376559" url="https://pl.wikipedia.org/wiki?curid=2376559" title="Drugi rząd Fouada Siniory">
Drugi rząd Fouada Siniory

Drugi rząd Fouada Siniory – gabinet jedności narodowej Republiki Libańskiej, funkcjonujący w latach 2008–2009.
Powstanie.
W listopadzie 2007 roku prezydent Émile Lahoud zakończył swoją przedłużoną kadencję. Zgodnie z libańską konstytucją premier Fouad Siniora przejął obowiązki głowy państwa, aż do czasu wyboru nowego prezydenta. Parlament nie zdołał wybrać następcy gen. Lahouda podczas kilkunastu spotkań z powodu trwającego kryzysu gabinetowego.
W maju 2008 roku wybuchły walki między opozycyjnym Hezbollahem a siłami rządowymi. Powodem było zamknięcie i przejęcie przez rząd wewnętrznej linii telekomunikacyjnej tej partii oraz dymisja szefa bezpieczeństwa portu lotniczego w Bejrucie (sympatyka opozycji). W zamieszkach w kraju zginęło około 65 osób. Walki ustały po tym jak rząd wycofał się ze swoich wcześniejszych decyzji.
Dzięki wysiłkom Ligi Państw Arabskich, przedstawiciele libańskich stronnictw spotkali się w Dosze w Katarze, gdzie 21 maja, osiągnęli kompromis i podpisali tekst porozumienia, które zakładało wybór Michela Sulaimana na prezydenta oraz powołanie rządu jedności narodowej, wyrzeczenie się przez obie strony stosowania siły i przemocy oraz reformę systemu wyborczego. Zgodnie z procedurą, nowy prezydent musiał desygnować następnego premiera. 27 maja większość parlamentarna wysunęła Siniorę jako kandydata na premiera. Michael Sulaiman powierzył ustępującemu premierowi misję sformowania nowego rządu. Gabinet został sformowany 11 lipca 2008 r. Nowy rząd składał się z 30 ministrów (16 z Sojuszu 14 Marca, 11 opozycyjnych i 3 prezydenckich).

</doc>
<doc id="2376560" url="https://pl.wikipedia.org/wiki?curid=2376560" title="Pierwszy rząd Nadżiba Mikatiego">
Pierwszy rząd Nadżiba Mikatiego

Pierwszy rząd Nadżiba Mikatiego – rząd Republiki Libańskiej od kwietnia do lipca 2005 r. 
Powstanie.
15 kwietnia 2005 Nadżib Mikati został mianowany premierem Libanu, jako kandydat kompromisowy po dymisji Omara Karamiego. W nowym gabinecie, obok premiera, znalazło się 13 ministrów. Rząd miał mieć charakter technokratyczny. 27 kwietnia rada ministrów zdobyła wotum zaufania, uzyskując poparcie 109 deputowanych Zgromadzenia Narodowego. Po wyborach parlamentarnych, w lipcu 2005 r. stanowisku szefa rządu otrzymał Fouad Siniora.

</doc>
<doc id="2376561" url="https://pl.wikipedia.org/wiki?curid=2376561" title="Out Distance">
Out Distance



</doc>
<doc id="2376562" url="https://pl.wikipedia.org/wiki?curid=2376562" title="Safi Airways">
Safi Airways

Safi Airways (per. خطوط هوایی صافی) – byłe afgańskie linie lotnicze z siedzibą w Kabulu obsługujące loty pasażerskie do Dubaju i Nowego Delhi. Są to pierwsze afgańskie linie lotnicze spełniające normy bezpieczeństwa Organizacji Międzynarodowego Lotnictwa Cywilnego (ICAO). W 2016 r. firma zbankrutowała. 
Flota.
Flota Safi Airways (stan na sierpień 2011):
Porty docelowe.
W 2011 roku Safi Airways obsługiwało następujące porty lotnicze:
Wcześniej Safi Airways wykonywały loty do Frankfurtu jednak w wyniku zbanowania przez Unię Europejską afgańskich przewoźników, zostały zawieszone 22 listopada 2010 roku.
Codeshare.
Safi Airways posiadało porozumienia codeshare z następującymi liniami:

</doc>
<doc id="2376563" url="https://pl.wikipedia.org/wiki?curid=2376563" title="Mahmud Hammud">
Mahmud Hammud

Mahmud Ali Hammud (ur. w 1935 w Kfar Kila) – libański dyplomata i polityk, szyita. Ukończył prawo na Uniwersytecie Św. Józefa w Bejrucie oraz psychologię i literaturę na Uniwersytecie Libańskim. W latach 60. rozpoczął pracę w służbie dyplomatycznej. Był ambasadorem Libanu w ZEA (1978-1983), RFN (1983-1985), ZSRR i Finlandii (1986-1990) oraz Wielkiej Brytanii (1990-1999). W 2000 r. został ministrem spraw zagranicznych i emigrantów w rządzie Rafika Haririego. W 2003 r. objął tekę ministra obrony. W 2004 r. ponownie powierzono jemu kierownictwo nad ministerstwem spraw zagranicznych (tym razem w rządzie Omara Karamiego).

</doc>
<doc id="2376564" url="https://pl.wikipedia.org/wiki?curid=2376564" title="Butrus Harb">
Butrus Harb

Butrus Harb, ang. Boutros Joseph al Khoury Harb, arab.: بطرس حرب (ur. w 1944 w Tannurin) – libański prawnik i polityk, katolik-maronita. Ukończył prawo libańskie i francuskie na Uniwersytecie Świętego Józefa. W 1972 r. został po raz pierwszy wybrany deputowanym parlamentu Libanu. W 1979 r. został ministrem edukacji oraz robót publicznych i transportu w gabinecie Selima al-Hossa. Podczas wojny domowej był jednym z mediatorów w konflikcie między Falangami a Maradą, spowodowanym zabójstwem Tony'ego Farandżiji. W latach 1990-1992 ponownie kierował ministerstwem edukacji. Wziął udział w bojkocie wyborów parlamentarnych w 1992 r. Od 1996 r. jest deputowanym Zgromadzenia Narodowego. Podczas okupacji syryjskiej związał się z opozycyjnym Zgromadzeniem Kurnet Szehwan. Był wymieniany jako jeden z kandydatów na urząd prezydenta. W rządzie premiera Saada Haririego sprawował funkcję ministra pracy.

</doc>
<doc id="2376567" url="https://pl.wikipedia.org/wiki?curid=2376567" title="Golicowa Kopa">
Golicowa Kopa

Golicowa Kopa (niem. "Gollskuppe", 703 m n.p.m.) - szczyt w południowo-wschodniej części Gór Kruczych, w Sudetach Środkowych.
Położenie.
Leży w krótkim ramieniu, odchodzącym ku północnemu zachodowi od Widoku.
Budowa geologiczna.
Masyw zbudowany jest ze skał wulkanicznych - porfirów (trachitów) wieku permskiego, należących do utworów zachodniego skrzydła niecki śródsudeckiej. Na południowo-wschodnim zboczu kilka skałek porfirowych.

</doc>
<doc id="2376570" url="https://pl.wikipedia.org/wiki?curid=2376570" title="Długa Góra (Góry Krucze)">
Długa Góra (Góry Krucze)

Długa Góra (niem. "Lange-Berg", 635 m n.p.m.) - szczyt w południowo-wschodniej części Gór Kruczych, w Sudetach Środkowych.
Leży w krótkim ramieniu, odchodzącym ku wschodowi od Widoku. Na południowym zboczu kilka skałek porfirowych. U jej podnózy znajdują się zabudowania wsi Błażejów.
Masyw zbudowany jest ze skał wulkanicznych - porfirów (trachitów) wieku permskiego, należących do utworów zachodniego skrzydła niecki śródsudeckiej.

</doc>
<doc id="2376571" url="https://pl.wikipedia.org/wiki?curid=2376571" title="Parafia Zwiastowania Najświętszej Maryi Panny w Nowej Wsi Czudeckiej">
Parafia Zwiastowania Najświętszej Maryi Panny w Nowej Wsi Czudeckiej

Parafia Zwiastowania Najświętszej Maryi Panny w Nowej Wsi Czudeckiej – parafia rzymskokatolicka znajdująca się w diecezji rzeszowskiej w dekanacie Czudec. Erygowana w 1988 roku.

</doc>
<doc id="2376572" url="https://pl.wikipedia.org/wiki?curid=2376572" title="Marcin Kacprzak">
Marcin Kacprzak

Marcin Kacprzak (ur. 6 listopada 1888 w Podolszycach, zm. 14 lipca 1968 w Warszawie) – lekarz, wychowawca, pedagog, publicysta, pionier medycyny społecznej w Polsce.
Życiorys.
W 1894 r. rozpoczął edukację w szkole podstawowej w Lelicach, z której został relegowany w 1905 r. za udział w protestach szkolnych. W 1906 r. rozpoczął naukę w nowo otwartym gimnazjum miejskim, które ukończył egzaminem dojrzałości w 1908 roku
Studia lekarskie odbył w latach 1908–1914 na Sorbonie w Paryżu. Dyplom lekarski otrzymał w 1915 r. w Uniwersytecie Charkowskim, następnie pracował jako lekarz ziemski w Guberni Pskowskiej, a w 1921 r. podjął pracę lekarza sanitarnego w Warszawie. W latach 1922–1924 w ramach stypendium Fundacji Rockefellera studiował higienę i organizację służby zdrowia w Johns Hopkins University w Baltimore. Stopień doktora nauk medycznych otrzymał w 1928 r. w Krakowie. Odtąd już na stałe związał się ze zdrowiem publicznym, medycyną społeczną i epidemiologią. W latach 30. był naczelnikiem wydziału w Ministerstwie Opieki Społecznej. Wykładał higienę w samorządzie w Wolnej Wszechnicy Polskiej w Warszawie.
Od 1945 r. był profesorem na Uniwersytecie Łódzkim, a od 1947 r. jako profesor zwyczajny kierował Katedrą Higieny Akademii Medycznej w Warszawie, której to uczelni w latach 1955–1962 był rektorem. W latach 1953–1954 sprawował funkcję dyrektora w nowo utworzonym Instytucie Doskonalenia i Specjalizacji Kadr Lekarskich w Warszawie. Zajmował się badaniem stanu zdrowia mieszkańców wsi polskiej, szczególnie mazowieckiej. Sprawował wiele funkcji w organizacjach zagranicznych i krajowych. Po II wojnie światowej był współorganizatorem Światowej Organizacji Zdrowia (WHO). Jako jeden z pierwszych otrzymał w 1957 roku w Pałacu Narodów w Genewie – Nagrodę im. Leona Bernarda, najwyższe wyróżnienie WHO. Po wojnie doprowadził do reaktywowania Polskiego Towarzystwa Higienicznego, którego prezesem był do końca życia. Od 1951 członek korespondencyjny Towarzystwa Naukowego Warszawskiego, od 1962 członek korespondencyjny Polskiej Akademii Umiejętności.
Od 1961 r. był członkiem Akademii Nauk Medycznych ZSRR, a od 1962 r. członkiem korespondentem Polskiej Akademii Nauk, gdzie przewodniczył Komitetowi Higieny. Był członkiem honorowym Towarzystwa Naukowego Płockiego. W 1964 roku otrzymał tytuł Honorowego Obywatela Miasta Płocka.
Zmarł w Warszawie. Został pochowany na Cmentarzu Wojskowym na Powązkach (kwatera A20-1-7).
Główne prace.
Źródło:
Upamiętnienie.
Marcin Kacprzak jest patronem Wojewódzkiego Szpitala Zespolonego w Płocku.

</doc>
<doc id="2376574" url="https://pl.wikipedia.org/wiki?curid=2376574" title="Steve Cummings">
Steve Cummings

Stephen Philip "Steve" Cummings (ur. 19 marca 1981 w Clatterbridge) – brytyjski kolarz szosowy i torowy, wicemistrz olimpijski i mistrz świata.
Dwukrotny uczestnik igrzysk olimpijskich. W 2004 roku w Atenach zdobył wicemistrzostwo olimpijskie (razem z Paulem Manningiem, Robem Haylesem i Bradleyem Wigginsem) w torowym drużynowym wyścigu na dochodzenie, a cztery lata później w Pekinie był 11. w szosowym wyścigu na czas. W 2005 roku w Los Angeles zdobył mistrzostwo świata. Drużyna torowa w składzie Cummings, Hayles, Manning i Chris Newton zwyciężyła w konkurencji 3000 m na dochodzenie.
Po sezonie 2019 zakończył karierę sportową, po czym został dyrektorem sportowym.

</doc>
<doc id="2376575" url="https://pl.wikipedia.org/wiki?curid=2376575" title="Sierra Vista">
Sierra Vista

Sierra Vista – miasto w Stanach Zjednoczonych, w stanie Arizona, w hrabstwie Cochise.

</doc>
<doc id="2376578" url="https://pl.wikipedia.org/wiki?curid=2376578" title="Huachuca City">
Huachuca City

Huachuca City – miasto w Stanach Zjednoczonych, w stanie Arizona, w hrabstwie Cochise.

</doc>
<doc id="2376579" url="https://pl.wikipedia.org/wiki?curid=2376579" title="Kirpan">
Kirpan

Kirpan (; pendżabi: ਕਿਰਪਾਨ, "kirpān") – krótki, zakrzywiony, jednosieczny miecz, lub częściej nóż o podobnym kształcie, noszony przez sikhów. Długość waha się od 90 do kilku-kilkunastu centymetrów, stąd krótsze wersje są klasyfikowane jako noże lub sztylety, aczkolwiek wielu sikhów uważa ten termin za niewłaściwy. Jest obowiązkowym elementem stroju "khalsa" ("czystego") sikha, jako jeden z pięciu K. 
Kirpan jest przede wszystkim symbolem religijnym, równie znaczącym jak krzyż dla chrześcijan, a nie bronią. Praktyka noszenia kirpanów została zapoczątkowana przez Guru Hargobinda (1595-1644), który zawsze nosił dwa miecze i ustanowił ideał sikha-żołnierza. Formalnie zaś w 1699 ostatni Guru Gobind Singh ustanowił sikhijski chrzest miecza ("khanda di pahul"), w którym kirpan odgrywa ważną rolę i po przejściu którego zainicjowany członek wspólnoty jest zobowiązany do jego noszenia.
Obowiązek noszenia przedmiotu będącego lub mogącego być bronią rodzi problemy prawne w niektórych krajach. Prawo brytyjskie zakazuje noszenia noży o ostrzu powyżej 3 cali, czyniąc jednak wyjątek dla względów religijnych. W sprawie noszenia zabronionej broni przez sikha, sąd stanu Nowy Jork uniewinnił oskarżonego, radząc równocześnie, by noszone kirpany były na stałe unieruchomione w pochwie, a zatem nie stanowiły efektywnej broni.

</doc>
<doc id="2376581" url="https://pl.wikipedia.org/wiki?curid=2376581" title="Zgromadzenie Narodowe XIV kadencji w Libanie (2005–2009)">
Zgromadzenie Narodowe XIV kadencji w Libanie (2005–2009)

Zgromadzenie Narodowe XIV kadencji w Libanie - skład parlamentu Republiki Libańskiej wybrany w wyborach parlamentarnych w 2005 roku.
Wybory parlamentarne.
Zgromadzenie Narodowe zostało wybrane w terminie 29 maja - 19 czerwca 2005 roku. Zwycięstwo odniósł Sojusz 14 Marca, zdobywając 72 mandaty, resztę miejsc uzyskali politycy związani z Sojuszem 8 Marca.
XIV kadencja.
Deputowani.
Muzułmanie:
Chrześcijanie:
Przebieg kadencji.
W latach 2005-2008 doszło do serii niewyjaśnionych morderstw znanych antysyryjskich polityków i dziennikarzy. Życie straciło wówczas czterech deputowanych libańskiego parlamentu. 12 grudnia 2005 roku w zamachu bombowym zginął Gebran Tueni, a niecały rok później zastrzelono Pierre'a Amina Dzemajela (21 listopada). W 2007 roku zginęło dwóch następnych członków Zgromadzenia Narodowego: Walid Eido (13 czerwca) oraz Antoine Ghanem (19 września).
Podczas swojej kadencji parlament dwukrotnie udzielił wotum zaufania rządom, kierowanym przez Fouada Siniorę.
W listopadzie 2007 r. dobiegła końca kadencja prosyryjskiego prezydenta Emila Lahuda. Kilkanaście prób wyłonienia nowej głowy państwa przez Zgromadzenie Narodowe zakończyło się fiaskiem. W maju 2008 roku wybuchły walki pomiędzy zwolennikami rządu i opozycji, co doprowadziło do powstania najgroźniejszego kryzysu politycznego od czasu zakończenia wojny domowej. Dopiero mediacja Ligi Państw Arabskich zmusiła wrogie strony do podpisania porozumienia w Dosze w Katarze. W jego wyniku 25 maja 2008 roku parlament wybrał na prezydenta Libanu Michela Sulaimana, byłego dowódcę Libańskich Sił Zbrojnych.

</doc>
<doc id="2376582" url="https://pl.wikipedia.org/wiki?curid=2376582" title="Magdalena z Nagasaki">
Magdalena z Nagasaki

 – święta Kościoła katolickiego, męczennica, tercjarka augustiańska i dominikańska.
Urodziła się w rodzinie chrześcijańskiej. Po przybyciu augustianów do Japonii służyła jako tercjarka, tłumaczka i katechetka, współpracując z o. Franciszkiem Terrero i Wincentym Simõesem. W 1632 obaj zakonnicy, którzy byli także jej duchowymi doradcami zostali zamordowani. Po ich śmierci współpracowała z o. Melchiorem od św. Augustyna i Marcinem od św. Mikołaja. Kiedy obaj zginęli skierowała się do dominikanina o. Jordana od św. Szczepana Ansalone.
W augustiańskim habicie Magdalena zadeklarowała się przed lokalnymi władzami jako chrześcijanka. Po 13 dniach tortur zmarła powieszona na narzędziu zwanym tsurushi. Po śmierci jej ciało spalono, a popiół rozsypano w zatoce Nagasaki.
Święta jest przedstawiana w habicie augustiańskim, ale także w habicie dominikańskim, którego nigdy nie nosiła.
Dzień jej wspomnienia przypada 28 września.
Beatyfikowana 18 lutego 1981 przez Jana Pawła II w grupie męczenników z Japonii (Dominik Ibáñez de Erquicia i towarzysze), kanonizowana razem z tą samą grupą męczenników 18 października 1987 przez Jana Pawła II. Główny ośrodek kultu świętej znajduje się w dzielnicy Binondo w Manili.

</doc>
<doc id="2376583" url="https://pl.wikipedia.org/wiki?curid=2376583" title="Chrysophyllum argenteum">
Chrysophyllum argenteum

Chrysophyllum argenteum – gatunek drzew należących do rodziny sączyńcowatych. Występuje w Ameryce Środkowej i północno–zachodniej części Ameryki Południowej, m.in. na obszarze Kostaryki, Ekwadoru, Brazylii, Boliwii i Peru.
Do gatunku zaliczane są podgatunki:

</doc>
<doc id="2376584" url="https://pl.wikipedia.org/wiki?curid=2376584" title="Douglas (Alabama)">
Douglas (Alabama)

Douglas – miasto w Stanach Zjednoczonych, w stanie Alabama, w hrabstwie Marshall.

</doc>
<doc id="2376588" url="https://pl.wikipedia.org/wiki?curid=2376588" title="Topiros">
Topiros

Topiros (gr. Δήμος Τοπείρου, "Dimos Topiru") – gmina w Grecji, w administracji zdecentralizowanej Macedonia-Tracja, w regionie Macedonia Wschodnia i Tracja, w jednostce regionalnej Ksanti. W 2011 roku liczyła 11 544 mieszkańców. Siedzibą gminy jest Ewlalo.

</doc>
<doc id="2376589" url="https://pl.wikipedia.org/wiki?curid=2376589" title="Mechanizm odpalający">
Mechanizm odpalający

Mechanizm odpalający – w broni palnej, mechanizm którym odpalane są naboje lub pociski rakietowe.
W broni palnej występują mechanizmy odpalające typu mechanicznego (nazywane również mechanizmem spustowo-uderzeniowym) powodujące odpalenie naboju przez uderzenie iglicy w spłonkę, elektryczne powodujące zapalenie ładunku miotającego za pomocą zapału elektrycznego, który umieszczony jest w podsypce prochowej ładunku lub elektromechaniczne powodujące odpalenie za pomocą mechanizmu uderzeniowego wyzwalanego elektrycznie za pomocą np. elektrospustu.

</doc>
<doc id="2376591" url="https://pl.wikipedia.org/wiki?curid=2376591" title="Ariana (gmina)">
Ariana (gmina)

Ariana (gr. Δήμος Αρριανών, "Dimos Arianon") – gmina w Grecji, w administracji zdecentralizowanej Macedonia-Tracja, w regionie Macedonia Wschodnia i Tracja, w jednostce regionalnej Rodopy. W 2011 roku liczyła 16 577 mieszkańców. Powstała 1 stycznia 2011 roku w wyniku połączenia dotychczasowych gmin Ariana i Filira oraz wspólnot Kiechros i Organi. Siedzibą gminy jest Filira.

</doc>
<doc id="2376592" url="https://pl.wikipedia.org/wiki?curid=2376592" title="Jasmos (gmina)">
Jasmos (gmina)

Jasmos (gr. Δήμος Ιάσμου, "Dimos Jasmu") – gmina w Grecji, w administracji zdecentralizowanej Macedonia-Tracja, w regionie Macedonia Wschodnia i Tracja, w jednostce regionalnej Rodopy. W 2011 roku liczyła 13 810 mieszkańców. Powstała 1 stycznia 2011 roku w wyniku połączenia dotychczasowych gmin Jasmos i Sostis oraz wspólnoty Amaksades. Siedzibą gminy jest Jasmos.

</doc>
<doc id="2376593" url="https://pl.wikipedia.org/wiki?curid=2376593" title="Kosa (raper)">
Kosa (raper)



</doc>
<doc id="2376594" url="https://pl.wikipedia.org/wiki?curid=2376594" title="Maronia-Sapes">
Maronia-Sapes

Maronia-Sapes (gr. Δήμος Μαρωνείας-Σαπών, "Dimos Maronias-Sapon") – gmina w Grecji, w administracji zdecentralizowanej Macedonia-Tracja, w regionie Macedonia Wschodnia i Tracja, w jednostce regionalnej Rodopy. W 2011 roku liczyła 14 733 mieszkańców. Powstała 1 stycznia 2011 roku w wyniku połączenia dotychczasowych gmin Maronia i Sapes. Siedzibą gminy jest Sapes.

</doc>
<doc id="2376595" url="https://pl.wikipedia.org/wiki?curid=2376595" title="Argos-Mykeny">
Argos-Mykeny

Argos-Mykeny (gr. Δήμος Άργους-Μυκηνών, "Dimos Argus-Mikinon") – gmina w Grecji, w administracji zdecentralizowanej Peloponez, Grecja Zachodnia i Wyspy Jońskie, w regionie Peloponez, w jednostce regionalnej Argolida. Siedzibą gminy jest Argos, a siedzibą historyczną są Mykeny. W 2011 roku liczyła 42 022 mieszkańców. Powstała 1 stycznia 2011 roku w wyniku połączenia dotychczasowych gmin: Argos, Nea Kios, Lerna, Mikines, Kutsopodi i Lirkia oraz wspólnot Achladokambos i Lirkia.

</doc>
<doc id="2376596" url="https://pl.wikipedia.org/wiki?curid=2376596" title="Air Express Algeria">
Air Express Algeria

Air Express Algeria – algierskie linie lotnicze cargo z siedzibą w Hassi Messaoud i bazą na lotnisku w Algier. Obsługuje zarówno loty planowe jak i czarterowe w północnej Afryce. Posiada kontrakty z kompaniami naftowymi i gazowymi działającymi na terenie Sahary.
Flota.
Flota Air Express Algeria (2020):

</doc>
<doc id="2376597" url="https://pl.wikipedia.org/wiki?curid=2376597" title="Ermionida">
Ermionida

Ermionida (gr. Δήμος Ερμιονίδας, "Dimos Ermionidas") – gmina w Grecji, w administracji zdecentralizowanej Peloponez, Grecja Zachodnia i Wyspy Jońskie, w regionie Peloponez, w jednostce regionalnej Argolida. Siedzibą gminy jest Kranidi. W 2011 roku liczyła 13 551 mieszkańców. Powstała 1 stycznia 2011 roku w wyniku połączenia dotychczasowych gmin Ermioni i Kranidi.

</doc>
<doc id="2376598" url="https://pl.wikipedia.org/wiki?curid=2376598" title="Gortinia">
Gortinia

Gortinia (gr. Δήμος Γορτυνίας, "Dimos Gortinias") – gmina w Grecji, w administracji zdecentralizowanej Peloponez, Grecja Zachodnia i Wyspy Jońskie, w regionie Peloponez, w jednostce regionalnej Arkadia. Siedzibą gminy jest Dimitsana. W 2011 roku liczyła 10 109 mieszkańców. Powstała 1 stycznia 2011 roku w wyniku połączenia dotychczasowych gmin: Dimitsana, Irea, Langadia, Trikoloni, Kondowazena, Tropea, Klitor i Witina.

</doc>
<doc id="2376600" url="https://pl.wikipedia.org/wiki?curid=2376600" title="Notia Kinuria">
Notia Kinuria

Notia Kinuría (gr. Δήμος Νότιας Κυνουρίας, "Dimos Notias Kinurias") – gmina w Grecji, w administracji zdecentralizowanej Peloponez, Grecja Zachodnia i Wyspy Jońskie, w regionie Peloponez, w jednostce regionalnej Arkadia. Siedzibą gminy jest Leonidio. W 2011 roku liczyła 8294 mieszkańców. Powstała 1 stycznia 2011 roku w wyniku połączenia dotychczasowych gmin: Leonidio, Tiros i Kosmas.

</doc>
<doc id="2376601" url="https://pl.wikipedia.org/wiki?curid=2376601" title="Woria Kinuria">
Woria Kinuria

Woria Kinuria (gr. Δήμος Βόρειας Κυνουρίας, "Dimos Worias Kinurias") – gmina w Grecji, w administracji zdecentralizowanej Peloponez, Grecja Zachodnia i Wyspy Jońskie, w regionie Peloponez, w jednostce regionalnej Arkadia. Siedzibą gminy jest Astros. W 2011 roku liczyła 10 341 mieszkańców.

</doc>
<doc id="2376603" url="https://pl.wikipedia.org/wiki?curid=2376603" title="Ksilokastro-Ewrostina">
Ksilokastro-Ewrostina

Gmina Ksilokastro-Ewrostina (gr. Δήμος Ξυλοκάστρου-Ευρωστίνης, "Dimos Ksilokastru-Ewrostinis") – gmina w Grecji, w administracji zdecentralizowanej Peloponez, Grecja Zachodnia i Wyspy Jońskie, w regionie Peloponez, w jednostce regionalnej Koryntia. Siedzibą gminy jest Ksilokastro. W 2011 roku liczyła 17 365 mieszkańców. Powstała 1 stycznia 2011 roku w wyniku połączenia dotychczasowych gmin Ewrostina i Ksilokastro.

</doc>
<doc id="2376604" url="https://pl.wikipedia.org/wiki?curid=2376604" title="Lutraki-Aji Teodori">
Lutraki-Aji Teodori

Lutraki-Aji Teodori (gr. Δήμος Λουτρακίου-Αγίων Θεοδώρων, "Dimos Lutrakiu-Ajion Teodoron") – gmina w Grecji, w administracji zdecentralizowanej Peloponez, Grecja Zachodnia i Wyspy Jońskie, w regionie Peloponez, w jednostce regionalnej Koryntia. Siedzibą gminy jest Lutraki. W 2011 roku liczyła 21 221 mieszkańców. Powstała 1 stycznia 2011 roku w wyniku połączenia dotychczasowych gmin Lutraki-Perachora i Aji Teodori.
Miasto Lutraki.
Lutraki liczące 16,5 tysiąca stałych mieszkańców, zbudowane na brzegu Zatoki Korynckiej i bezpośrednio oparte o górę Jerania – tę związaną z grecką legendą o potopie – jest jednym z najbardziej popularnych greckich kąpielisk i kurortów, z bardzo dobrze rozwiniętą bazą hotelarsko-gastronomiczną i z wysokiego standardu bazą terapeutyczną. Działa najbardziej w Grecji znane kasyno i jednocześnie zespół hotelarsko-konferencyjny, z własnym kąpieliskiem "Casino Loutraki". Połączenie z Atenami zapewnione jest przez autostradę Olympia Odos, a następnie (od Elefsiny) przez trasę szybkiego ruchu, do centrum lub – także od wysokości Elefsiny – przez autostradę Attiki Odos, do dzielnic na Północ od centrum i na główne lotnisko pasażerskie. Kursują autobusy komunikacji komunikacji publicznej KTEL, z czasem dojazdu od 1,5 godziny wzwyż, lub z sąsiedniego Koryntu pociąg podmiejski "Proastiakos", z czasem dojazdu 60 minut, licząc do skrzyżowania z ateńską koleją miejską i metrem. Duże zespoły hotelarskie dysponują własnymi, stałymi przewozami do Aten. Nad samym brzegiem morza przebiega tzw. stara Ethniki Odos, czyli dawna droga krajowa z Koryntu do Elefsiny, z czasem przejazdu znacznie dłuższym, niż autostrada, wszakże ciekawa krajobrazowo. W Lutriaki działa wyższa uczelnia: Szkoła Oficerska Mechaników Wojskowych.
Aji Teodori.
Ta położona nad Zatoką Sarońską miejscowość jest miasteczkiem letniskowo-weekendowym dla Aten i lokalnym centrum produkcji rolnej. Połączenie z Atenami realizuje komunikacja autobusowa KTEL i położona poza miastem stacja kolei podmiejskiej "Proastiakos". Tory prowadzone są aż na lotnisko Elefterios Wenizelos, pomiędzy pasmami autostrad Olympia Odos, następnie Attiki Odos.
Przemysł.
Na Wschód od Przesmyku Korynckiego, zauważalny dysonans rodzi duża rafineria ropy naftowej
Walory turystyczne.
Do oryginalnych, lokalnych, rodzinnych atrakcji turystycznych należą park zdrojowy w Lutraki, ze sztucznym wodospadem, opadającym na nadmorską promenadę, dwa mosty zwodzone przez Kanał Koryncki, widowiskowo opadające na dno i znów wynurzające się, zlokalizowane przy jego dwóch wylotach, przy czym ciekawszy widokowo jest wylot z kierunku Pireusu. Pionowo wykuty w skałach kanał podziwiany jest przez turystów także z kilku mostów drogowych. Organizowane są wycieczki małym statkiem, przez kanał i po akwenach przylegających, z przystani w Koryncie lub Lutraki. Poza okresem wakacyjnym, należy zasięgać informacji telefonicznej nt. dat, zmiennych godzin i portu wypłynięcia jednostek. Do tradycyjnie znanych, także poza granicami kraju, należy zespół miejski starożytnego Koryntu (Archea Korinthos) i górska, rozległa twierdza – aktualnie muzeum – wzniesiona nad morzem, wszakże o ok. 500 metrów powyżej jego poziomu – Akrokoryntos. Do mniej znanych, choć w starożytności równie sławnych obiektów, należą archeologiczne pozostałości Hereonu (świątyni Hery), z przyległym doń starożytnym uzdrowiskiem i rozległymi, kutymi w skale, podziemnymi kanałami. Hereon, niegdyś organizujący wypoczynek dla małżeństw, w starożytności stanowił alternatywę etyczną i ekonomiczną konkurencję, dla położonej po drugiej stronie tejże zatoki, na terenie obecnej twierdzy Akrokorynthos, antycznej świątyni Afrodyty, ze znaczną liczbą kapłanek, pełniących tam erotyczną posługę liturgiczną.
Gmina bywa korzystnie usytuowanym punktem wypadowym, na pobliski Peloponez (m.in. do Myken, Tirynsu, Nafplio, Eupidawros, czy bardziej odległych Mistry, Monemwasii, Mani, Olimpii), Rio-Andirio lub na kontynent do Aten, Osios Lukas, Delf, a na Zachodzie do Nafpaktos.

</doc>
<doc id="2376605" url="https://pl.wikipedia.org/wiki?curid=2376605" title="Chalid Kabbani">
Chalid Kabbani

Chalid Kabbani, Khaled Qabbani (ur. 1945 w Bejrucie) – libański prawnik, polityk i dyplomata, sunnita. Ukończył prawo na Uniwersytecie Libańskim, gdzie otrzymał w 1979 r. stopień doktora. W kwietniu 2005 r. objął stanowisko ministra sprawiedliwości w pierwszym rządzie Nadżiba Mikatiego, a następnie kierował resortem edukacji i szkolnictwa wyższego w gabinecie Fouada Siniory.

</doc>
<doc id="2376606" url="https://pl.wikipedia.org/wiki?curid=2376606" title="Sikiona">
Sikiona

Sikiona (gr. Δήμος Σικυωνίων, "Dimos Sikionion") – gmina w Grecji, w administracji zdecentralizowanej Peloponez, Grecja Zachodnia i Wyspy Jońskie, w regionie Peloponez, w jednostce regionalnej Koryntia. Siedzibą gminy jest Kiato. W 2011 roku liczyła 22 794 mieszkańców. Powstała 1 stycznia 2011 roku w wyniku połączenia dotychczasowych gmin: Sikiona, Stimfalia i Feneos.

</doc>
<doc id="2376607" url="https://pl.wikipedia.org/wiki?curid=2376607" title="Welo-Wocha">
Welo-Wocha

Welo-Wocha (gr. Δήμος Βέλου-Βόχας, "Dimos Welo-Wocha") – gmina w Grecji, w administracji zdecentralizowanej Peloponez, Grecja Zachodnia i Wyspy Jońskie, w regionie Peloponez, w jednostce regionalnej Koryntia. Siedzibą gminy jest Zewgolatio. W 2011 roku liczyła 19 027 mieszkańców. Powstała 1 stycznia 2011 roku w wyniku połączenia dotychczasowych gmin Welo i Wocha.

</doc>
<doc id="2376609" url="https://pl.wikipedia.org/wiki?curid=2376609" title="Anatoliki Mani">
Anatoliki Mani

Anatoliki Mani (gr. Δήμος Ανατολικής Μάνης, "Dimos Anatolikis Manis") – gmina w Grecji, w administracji zdecentralizowanej Peloponez, Grecja Zachodnia i Wyspy Jońskie, w regionie Peloponez, w jednostce regionalnej Lakonia. Siedzibą gminy jest Jitio, a siedzibą historyczną jest Areopoli. W 2011 roku liczyła 13 005 mieszkańców. Powstała 1 stycznia 2011 roku w wyniku połączenia dotychczasowych gmin: Jitio, Sminos, Itilo i Anatoliki Mani.

</doc>
<doc id="2376610" url="https://pl.wikipedia.org/wiki?curid=2376610" title="Ewrotas (gmina)">
Ewrotas (gmina)

Ewrotas (gr. Δήμος Ευρώτα, "Dimos Ewrota") – gmina w Grecji, w administracji zdecentralizowanej Peloponez, Grecja Zachodnia i Wyspy Jońskie, w regionie Peloponez, w jednostce regionalnej Lakonia. Siedzibą gminy jest Skala. W 2011 roku liczyła 17 891 mieszkańców. Powstała 1 stycznia 2011 roku w wyniku połączenia dotychczasowych gmin: Elos, Krokiees, Skala, Niata i Jerontres. 

</doc>
<doc id="2376611" url="https://pl.wikipedia.org/wiki?curid=2376611" title="Ditiki Mani">
Ditiki Mani

Ditiki Mani (gr. Δήμος Δυτικής Μάνης, "Dimos Ditikis Manis") – gmina w Grecji, w administracji zdecentralizowanej Peloponez, Grecja Zachodnia i Wyspy Jońskie, w regionie Peloponez, w jednostce regionalnej Mesenia. Siedzibą gminy jest Kardamili. W 2011 roku liczyła 6945 mieszkańców. Powstała 1 stycznia 2011 roku w wyniku połączenia dotychczasowych gmin Awia i Lefktro.

</doc>
<doc id="2376612" url="https://pl.wikipedia.org/wiki?curid=2376612" title="Cemet">
Cemet

Cemet S.A. – polskie przedsiębiorstwo transportowe świadczące usługi dla przemysłu cementowego, wapienniczego i energetycznego.
Historia.
Firma powstała w 1958 roku jako Przedsiębiorstwo Transportowo-Spedycyjne Przemysłu Cementowego w Warszawie, a jego celowym zadaniem był przewóz sproszkowanych materiałów budowlanych wyprodukowanych przez największe polskie zakłady przemysłu wapienniczego i cementownie.
W 1992 roku dokonano restrukturyzacji i przekształcenia przedsiębiorstwa państwowego w spółkę skarbu państwa. W 1995 roku akcje firmy Cemet zostały wniesione do XI Narodowego Funduszu Inwestycyjnego. W 1999 roku nastąpiła prywatyzacja przedsiębiorstwa, a większościowy pakiet akcji znalazł się w rękach inwestorów zagranicznych.
W 2001 roku po zmianach właścicielskich firma przyjęła obecną nazwę i formę prawną spółki akcyjnej.
Charakterystyka.
Firma zajmuje się świadczeniem usług logistycznych i organizacji transportu materiałów sypkich: cementu, wapna hydratyzowanego, wapna palonego mielonego, mączki wapiennej, sorbentu, gipsu, kredy, popiołów, piasku suchego. Organizuje przewozy dla największych w Polsce zakładów branży cementowej i wapienniczej, a także dla elektrowni i elektrociepłowni. Ponadto specjalizuje się w obsłudze zakładowych bocznic kolejowych i spedycją materiałów budowlanych.
Głównymi klientami spółki są: Cementownia Nowiny, Cementownia Odra, Cementownia Warta, Kopalnia Wapienia Czatkowice, a także międzynarodowe koncerny HeidelbergCement i Lafarge.
Przedsiębiorstwo Cemet współpracuje z grupą logistyczną PKP Cargo.

</doc>
<doc id="2376613" url="https://pl.wikipedia.org/wiki?curid=2376613" title="Ismajił Siłłach">
Ismajił Siłłach

Ismajił Machmed Siłłach (ukr. Ісмаїл Махмед Сіллах, w USA znany jako Ismayl Sillakh; ur. 9 lutego 1985 w Zaporożu) − ukraiński bokser, amatorski wicemistrz świata w wadze średniej (2005) i wicemistrz Europy w wadze półciężkiej (2006), od 2008 roku walczy zawodowo w wadze półciężkiej i junior ciężkiej.
Dzieciństwo.
Urodził się w Zaporożu ze związku Ukrainki i obywatela Sierra Leone. Ma dwóch braci. Gdy miał 7 lat, jego ojciec opuścił rodzinę i wyjechał z kraju. Matka zabrała dzieci do Mariupola, na wschodzie Ukrainy, gdzie mieszkali jej rodzice. Tam, za namową babci, Siłłach wraz ze starszym bratem zaczął trenować boks. 
Sportowa kariera.
Boks amatorski.
Jego pierwszym trenerem był Wołodymyr Smirnow. W 2000 roku 15-letni Siłłach osiągnął pierwszy znaczący sukces na arenie międzynarodowej, zdobywając srebrny medal w kategorii 57 kg na mistrzostwach Europy kadetów. W następnym roku został już mistrzem Europy i świata kadetów w kat. 67 kg. W 2002 roku przeszedł do kat. 71 kg, w której doszedł do ćwierćfinału mistrzostw świata juniorów.
W 2003 roku, startując już wśród seniorów w wadze średniej (75 kg), wygrał międzynarodowy turniej w Wołgogradzie oraz zwyciężył w Pucharze Morza Czarnego w Sudaku. W 2004 roku został mistrzem Ukrainy i reprezentował kraj na mistrzostwach Europy w Puli, jednak bez powodzenia. W 2005 roku obronił tytuł mistrza Ukrainy i wystartował w Chinach w mistrzostwach świata. Zdobył tam srebrny medal, ulegając jedynie Rosjaninowi Matwiejowi Korobowowi.
W 2006 roku przeszedł do wagi półciężkiej (81 kg), w której został w Płowdiwie wicemistrzem Europy. Rok później po raz drugi wystąpił na mistrzostwach świata, jednak odpadł z turnieju, niespodziewanie przegrywając już w pierwszej walce.
W lutym 2008 roku wygrał w Pescarze turniej kwalifikacyjny na igrzyska olimpijskie w Pekinie. Siłłach, kapitan reprezentacji Ukrainy, był wymieniany przez fachowców w gronie faworytów do złotych medali. Do Chin jednak ostatecznie nie pojechał, gdyż przeprowadzone podczas turnieju kwalifikacyjnego we Włoszech badanie antydopingowe wykazało w organizmie boksera ślady stymulantu carfedonu. Preparat ten może być przyjmowany przez zawodników podczas okresu przygotowawczego, ale jego używanie zabronione jest w sezonie startowym. Mimo zapewnień Siłłacha oraz jego lekarza, że substancja ta nie została zażyta celowo, w maju AIBA zdyskwalifikowała Ukraińca na 2 lata.
W trakcie amatorskiej kariery w sumie stoczył 318 walk, z których 302 wygrał i 16 przegrał. 
Boks zawodowy.
Wkrótce po nałożeniu na niego dyskwalifikacji Siłłach wyjechał do USA, z zamiarem przejścia na zawodowstwo. Osiadł w Los Angeles, gdzie podjął treningi u Shadeeda Sulukiego, trenera m.in. Jamesa Toneya. Profesjonalny debiut zanotował w lipcu 2008 roku. W ciągu kilkunastu miesięcy wygrał 11 walk z rzędu (10 przez nokaut) i w kwietniu 2010 roku otrzymał szansę walki o mistrzostwo NABF w wadze półciężkiej (175 funtów) z Danielem Judah (bratem Zaba Judah). Znokautował go w drugiej rundzie. W marcu 2011 roku obronił tytuł, wygrywając przez jednogłośną decyzję z Kubańczykiem Yordanisem Despaigne.
W listopadzie 2011 roku zadebiutował w wadze junior ciężkiej, gdy na gali w Moskwie znokautował Əliego İsmayılova.
W kwietniu 2012 roku stracił pas NABF, doznając pierwszej porażki w zawodowej karierze, gdy w Austin przegrał przez techniczny nokaut z Rosjaninem Dienisem Graczowem.
W 2013 roku Siłłach wygrał z czterema nisko notowanymi rywalami, co zapewniło mu walkę o mistrzostwo świata w wadze półciężkiej organizacji WBO. W walce o tytuł, która odbyła się 30 listopada 2013 roku w Québec, ukraiński pięściarz przegrał przez nokaut w drugiej rundzie z broniącym pasa Rosjaninem Siergiejem Kowaliowem.
24 czerwca 2017 w Gdańsku stoczył z Mateuszem Masternakem (40-4, 27 KO) wyjątkowo wyrównaną walkę na gali Polsat Boxing Night 7 - Nowe Rozdanie. Obaj lądowali na deskach. Ostatecznie wygrał jednogłośnie na punkty (93:95, 92:96, 93:95) Polak.
27 listopada 2017 w Moskwie został znokautowany w pierwszej rundzie przez Rosjanina Aleksieja Papina (9-0, 8 KO).
16 czerwca 2018 w Warszawie przegrał przez TKO w szóstej rundzie z Andrzejem Fonfarą (30-5, 18 KO).

</doc>
<doc id="2376614" url="https://pl.wikipedia.org/wiki?curid=2376614" title="Ismayl Sillakh">
Ismayl Sillakh



</doc>
<doc id="2376615" url="https://pl.wikipedia.org/wiki?curid=2376615" title="Ismail Sillah">
Ismail Sillah



</doc>
<doc id="2376617" url="https://pl.wikipedia.org/wiki?curid=2376617" title="Ismaił Sillach">
Ismaił Sillach



</doc>
<doc id="2376618" url="https://pl.wikipedia.org/wiki?curid=2376618" title="Lycodonomorphus rufulus">
Lycodonomorphus rufulus

Lycodonomorphus rufulus – gatunek węża z rodziny Lamprophiidae.
Osobniki tego gatunku osiągają rozmiary od 60 do 80 centymetrów. Najdłuższa zanotowana samica mierzyła 70,2 centymetra, samiec 55,2 centymetra. Samica składa 6 do 23 jaj pod koniec lata, po 60 do 65 dniach inkubacji wykluwają się młode węże mierzące od 20 do 22 centymetrów.
Węże te zamieszkują tereny Afryki Południowej.

</doc>
<doc id="2376620" url="https://pl.wikipedia.org/wiki?curid=2376620" title="Mesini (gmina)">
Mesini (gmina)

Mesini (gr. Δήμος Μεσσήνης, "Dimos Mesinis") – gmina w Grecji, w administracji zdecentralizowanej Peloponez, Grecja Zachodnia i Wyspy Jońskie, w regionie Peloponez, w jednostce regionalnej Mesenia. Siedzibą gminy jest Mesini. W 2011 roku liczyła 23 482 mieszkańców. Powstała 1 stycznia 2011 roku w wyniku połączenia dotychczasowych gmin: Epia, Andrusa, Aristomenis, Wufrades, Itomi, Mesini i Petalidi oraz wspólnoty Trikorfo.

</doc>
<doc id="2376622" url="https://pl.wikipedia.org/wiki?curid=2376622" title="Ichalia">
Ichalia

Ichalia (gr. Δήμος Οιχαλίας, "Dimos Ichalias") – gmina w Grecji, w administracji zdecentralizowanej Peloponez, Grecja Zachodnia i Wyspy Jońskie, w regionie Peloponez, w jednostce regionalnej Mesenia. Siedzibą gminy jest Meligalas. W 2011 roku liczyła 11 228 mieszkańców. Powstała 1 stycznia 2011 roku w wyniku połączenia dotychczasowych gmin: Andania, Dorio, Ira, Meligalas i Ichalia.

</doc>
<doc id="2376623" url="https://pl.wikipedia.org/wiki?curid=2376623" title="Hipolita Grimaldi">
Hipolita Grimaldi

Ippolita Grimaldi, z domu Trivulzio, księżna Monako (ur. 1600, zm. 20 czerwca 1638) – od 13 lutego 1616 do 1638 pierwsza w dziejach księżna Monako jako żona księcia Honoriusza II.
Dzieciństwo i młodość.
Hipolita urodziła się w 1600 roku jako jedyna córka Carlo Emanuela Teodora Trivulzio, hrabiego Melzo i jego żony, Katarzyny Gonzagi. Jej rodzina pochodziła z Mediolanu.
Małżeństwo i rodzina.
13 lutego 1616 Hipolita poślubiła pierwszego w historii księcia Monako, Honoriusza II Grimaldi. Mieli jednego syna, księcia Herkulesa, który przyszedł na świat 16 grudnia 1623 roku, po siedmiu latach ich małżeństwa.
Księżna Monako.
Jej mąż, książę Honoriusz II rozpoczynał swoje panowanie 21 listopada 1604 jako senior Monako. Dopiero od 1612 roku znany był jako książę Monako, pierwszy w historii. Małżonkowie mieszkali w Monako.
Księżna zmarła w wieku trzydziestu ośmiu lat w 1638 roku. Pochowana została w Katedrze Świętego Mikołaja w Monako, ale decyzją jej dalekiego prawnuka, księcia Rainiera III Grimaldi, została przeniesiona w inne miejsce dnia 4 listopada 1996.

</doc>
<doc id="2376625" url="https://pl.wikipedia.org/wiki?curid=2376625" title="Polskarob">
Polskarob

Polskarob (Polsko-Skandynawskie Towarzystwo Transportowe SA w Gdyni) – przedsiębiorstwo armatorskie, spółka akcyjna istniejąca w latach 1927-1972.
Powstanie firmy.
Po podziale Śląska po I wojnie światowej na terenie Polski znalazło się 18 kopalni węgla kamiennego. Wcześniej dostarczały one węgiel głównie na rynek niemiecki. W wyniku reformy walutowej w 1924 i polsko-niemieckiej wojny celnej w 1925 utraciły one rynek zbytu. Rozpoczęto sprzedaż węgla do Skandynawii. Początkowo zajmowało się tym Towarzystwo Żegluga Wisła-Bałtyk, lecz zostało ono zlikwidowane w 1928 na skutek problemów finansowych.
Jednocześnie władze polskie, chcąc wspomóc rozwój portu w Gdyni i polskiej floty zaproponowało ulgi podatkowe dla firm inwestujących w port i statki.
Związek Kopalń Górnośląskich Robur podpisał umowę ze Skarbem Państwa 9 maja 1927. Na mocy tej umowy dzierżawił na 35 lat plac i nabrzeże w Gdyni, będąc zwolnionym z podatku obrotowego oraz na pięć lat podatku dochodowego. W zamian firma miała w ciągu dwóch lat uruchomić flotę o łącznej nośności nie mniejszej niż 15 tysięcy ton.
Do obsługi eksportu i transportu węgla założono w listopadzie 1927 „Polskarob”-Polsko-Skandynawskie Towarzystwo Transportowe SA w Gdyni. Faktycznym właścicielem firmy była berlińska firma „Effco”, należąca do Emmanuela Friedländera. Dyrektorem naczelnym został Alfred Falter. Alfred Falter wykupywał udziały w Effco i około 1936 stał się faktycznym właścicielem zarówno Polskarobu jak i Robura.
Spółką kierował Napoleon Korzon.
Statki.
Pierwszą jednostką eksploatowaną przez Polskarob był dość stary (zbudowany w 1879) statek SS Robur, będący własnością szwedzkiej firmy, związanej z koncernem Robur.
Ta sama szwedzka firma zakupiła drugi statek, na którym podniesiono polską banderę 7 października 1927. Został odkupiony przez Polskarob wiosną 1928 i nazwany SS Robur II. Następnie od szwedzkiej firmy odkupiono SS Robur, jednak jego eksploatacja była zbyt kosztowna i w 1930 został odsprzedany.
W sierpniu 1928 zakupiono SS Robur III.
SS Robur IV i SS Robur V zostały zamówione w stoczni w Göteborgu. Odebrano je w lipcu i sierpniu 1930.
SS Robur VI spółka nabyła w 1929, aby zastąpić SS Robur II, który zatonął 27 listopada 1928 w Zatoce Botnickiej wskutek wejścia na skały, bez ofiar w ludziach.
30 kwietnia 1938 w Burntisland w Szkocji zwodowano SS Robur VIII.
Bunkrowanie.
Oprócz wywozu węgla za granicę, Polskarob zajmował się też zaopatrywaniem w węgiel parowców. Od sierpnia 1928 firma, posiadając holowniki (Hala, Nida, Vega) oraz barki prowadziła bunkrowanie statków w porcie i na redzie. Od grudnia 1937 firma dysponowała nowoczesną jednostką SS Robur VII, przeznaczoną do zaopatrywania statków w węgiel. Mogła ona przeładowywać do 300 ton węgla na godzinę prosto do zasobni na bunkrowanym statku.
Wojna i czasy powojenne.
W czasie wojny firma funkcjonowała nadal, wszystkie jej statki - Robur III, Robur IV, Robur V, Robur VI i Robur VIII - znalazły się w Wielkiej Brytanii. Po pewnym czasie zaczęła funkcjonować pod nazwą "A. Falter Shipowner", a statkom zmieniono nazwy, przy czym nowe wybrano z Trylogii Sienkiewicza : Robur III nazwany został Kmicic, Robur IV - Częstochowa, Robur V - Kordecki, Robur VI - Zbaraż, a Robur VIII - Zagłoba. W czasie wojny trzy statki Alfreda Faltera zatonęły. SS Zbaraż został zbombardowany 15 lipca 1940 r. u wybrzeży Anglii, SS Częstochowa został storpedowany w nocy z 19/20 sierpnia 1941 r. przez niemiecki kuter torpedowy również u wybrzeży Anglii (oboma statkami dowodził w chwili ich zatonięcia kpt. Zygmunt Kinast). SS Zagłoba zaginął w lutym 1943 r. na Atlantyku w konwoju idącym ze Stanów Zjednoczonych wraz z całą załogą i kpt. Zbigniewem Deyczakowskim, z uwagi na śmierć 26 marynarzy była to największa strata Polskiej Marynarki Handlowej w czasie II wojny światowej. Pozostałe dwa statki przetrwały wojnę. Oba statki spółki po wojnie pozostały za granicą, zaś majątek w Polsce został znacjonalizowany. W sierpniu 1945 Sąd grodzki w Gdyni wydał wyrok przywracający firmie majątek, co zrealizowano w maju 1947, ale z braku floty działalność polegała jedynie na administrowaniu nieruchomościami i wyprzedaży. W 1966 spółkę postawiono w stan likwidacji i rozwiązano w sierpniu 1972.
Alfred Falter eksploatował ocalałe statki Kmicic (jako SS Chopin) oraz Kordecki (jako SS Copernicus) do roku 1949.
SS Robur VII, zatopiony u wejścia do portu gdyńskiego we wrześniu 1939, został wydobyty przez Niemców i przebudowany na statek ratowniczy. Po wojnie przekazany Wielkiej Brytanii a następnie ZSRR, wrócił do Polski w 1947 i jako statek ratowniczy (baza do wydobywania wraków) SS Smok służył w PRO do 1990.

</doc>
<doc id="2376628" url="https://pl.wikipedia.org/wiki?curid=2376628" title="Wszyscy kochają Romana">
Wszyscy kochają Romana

Wszyscy kochają Romana – polski serial komediowy, emitowany przez TVN, w reżyserii Jerzego Bogajewicza. Okres zdjęciowy trwał od 9 maja do czerwca 2011. Serial został zrealizowany na podstawie amerykańskiej wersji pt. "Wszyscy kochają Raymonda". Odcinki 1–4 miały premierę pomiędzy 2 a 23 września 2011, lecz ze względu na niesatysfakcjonującą oglądalność dalsza emisja serialu została zawieszona, a następnie wznowiona już w 2012.
Opis fabuły.
Serial opowiada o dziennikarzu sportowym Romanie, który ma żonę Dorotę i trójkę małych dzieci: Zosię, Antka i Gutka. Roman z rodziną mieszka w podwarszawskiej miejscowości. Po drugiej stronie ulicy mieszkają rodzice Romana, Maryla i Zygmunt oraz jego starszy brat Robert, który jest policjantem. Rodzice Romana i Robert są stałymi gośćmi w ich domu, co jest przyczyną wielu zabawnych perypetii.

</doc>
<doc id="2376629" url="https://pl.wikipedia.org/wiki?curid=2376629" title="Chrysophyllum bakhuizenii">
Chrysophyllum bakhuizenii

Chrysophyllum bakhuizenii – gatunek drzew należących do rodziny sączyńcowatych. Występuje w Papui-Nowej Gwinei.

</doc>
<doc id="2376631" url="https://pl.wikipedia.org/wiki?curid=2376631" title="Mohammad Dżawad Chalife">
Mohammad Dżawad Chalife

Mohammad Dżawad Chalife, Mohammed Jawad Khalifé, Mohamad Jawad Khalifeh – libański chirurg i polityk, szyita, związany z Amalem. W latach 2004-2011 kierował ministerstwem zdrowia Libanu. Od kwietnia do lipca 2005 r. sprawował także stanowisko ministra spraw socjalnych w pierwszym rządzie Nażiba Mikatiego.

</doc>
<doc id="2376632" url="https://pl.wikipedia.org/wiki?curid=2376632" title="Chrysophyllum bangweolense">
Chrysophyllum bangweolense

Chrysophyllum bangweolense – gatunek drzew należących do rodziny sączyńcowatych. Występuje w Afryce, m.in. w Tanzanii i Zambii.

</doc>
<doc id="2376634" url="https://pl.wikipedia.org/wiki?curid=2376634" title="Chrysophyllum analalavense">
Chrysophyllum analalavense

Chrysophyllum analalavense – gatunek drzew należących do rodziny sączyńcowatych. Jest endemitem występującym na północy Madagaskaru.

</doc>
<doc id="2376636" url="https://pl.wikipedia.org/wiki?curid=2376636" title="Alzhan Musurbekowicz Zharmukhamedow">
Alzhan Musurbekowicz Zharmukhamedow



</doc>
<doc id="2376638" url="https://pl.wikipedia.org/wiki?curid=2376638" title="Gerhard de Jonge">
Gerhard de Jonge

Gerhard de Jonge (ur. 22 czerwca 1875 w Emden, zm. 1 maja 1945 w Brandenburgu) - profesor budownictwa kolejowego, wykładowca i rektor Politechniki Gdańskiej.
Absolwent wydziału inżynierii budowlanej Politechniki Berlińskiej, po studiach pracował na kolei.
W latach 1914-1945 pracował jako profesor zwyczajny budownictwa kolejowego na Politechnice Gdańskiej, a w latach 1923-1924 był rektorem uczelni.

</doc>
<doc id="2376640" url="https://pl.wikipedia.org/wiki?curid=2376640" title="Parafia św. Józefa Robotnika w Pstrągowej">
Parafia św. Józefa Robotnika w Pstrągowej

Parafia św. Józefa Robotnika w Pstrągowej – parafia rzymskokatolicka znajdująca się w diecezji rzeszowskiej w dekanacie Czudec. Erygowana w 1488 roku. Mieści się w Pstrągowej pod numerem 47.

</doc>
<doc id="2376641" url="https://pl.wikipedia.org/wiki?curid=2376641" title="1 Korpus Armijny (Siły Zbrojne Południa Rosji)">
1 Korpus Armijny (Siły Zbrojne Południa Rosji)

1 Korpus Armijny SZPR – najważniejszy korpus armijny Sił Zbrojnych Południa Rosji i Armii Ochotniczej. Korpus został założony 15 listopada 1918 a jego pierwszym dowódcą został generał lejtnant Borys Kazanowicz. 13 stycznia 1919, Kazanowicz został zastąpiony na miejscu dowódcy korpusu, przez generała-majora Aleksandra Kutiepowa.
Korpus składał się z I. i III. dywizji piechoty SZPR, które składały się z tzw. "kolorowych" pułków Białej Gwardii. W maju 1920 skład korpusu był następujący:
Udział w walkach w lecie 1919.
Po zdobyciu Charkowa, w drugiej połowie lipca Białoarmiści przygotowywali plan ofensywy na Moskwę. 3 sierpnia doszło do starcia z dość liczebną Armią Czerwoną, której pułki, 13. i 14. uderzyły na tyły Białoarmistów, którzy następnie wycofali się w okolice miasta Woroneż.
W bitwie o Kursk na początku września, I Korpus Armijny SZPR pod dowództwem gen. Nikołaja Stiepanowicza Timanowskiego, rozbił 12 pułków sowieckich, ignorując w ten sposób rozkazy Kutiepowa, który odwołał Timanowskiego, następnie mianując nowego dowódcę korpusu Antona Denikina. Po ciężkich walkach pod Orłem i Kromami większość sił korpusu została rozbita. W drugiej połowie listopada korpus liczył 2600 żołnierzy - czyli ok. 12% żołnierzy przed bitwą.

</doc>
<doc id="2376642" url="https://pl.wikipedia.org/wiki?curid=2376642" title="Michaił Korkia">
Michaił Korkia



</doc>
<doc id="2376644" url="https://pl.wikipedia.org/wiki?curid=2376644" title="Chrysophyllum oliviforme">
Chrysophyllum oliviforme

Chrysophyllum oliviforme – gatunek drzew należących do rodziny sączyńcowatych. Występuje w Ameryce Środkowej, głównie na Antylach.
Morfologia.
Chrysophyllum oliviforme jest wiecznie zielonym krzewem osiągającym wysokość 3-5 m, w sprzyjających warunkach do 10 m. Liście są kształtu owalnego, o długości 3-11 cm i szerokości 2-5 cm. Z wierzchu są gładkie, pod spodem pokryte włoskami koloru miedzi. Krzew kwitnie od lipca do października. Kwiaty małe, 3–5 mm Ciemnofioletowe, niebieskie lub czarne owoce mają długość 1-2 cm. Owoce są jadalne i posiadają słodki smak.
Zastosowanie.
W Dominikanie gatunek jest uznany za ważne źródło nektarów dla pszczół. Jadalne owoce są czasami wykorzystywane do wyrobu galaretek. Drewno jest ciężkie i mocne, wykorzystywane jest na Kubie w budownictwie. Krzew bywa sadzony ze względów estetycznych.

</doc>
<doc id="2376646" url="https://pl.wikipedia.org/wiki?curid=2376646" title="Parafia Matki Bożej Wspomożenia Wiernych w Wyżnem">
Parafia Matki Bożej Wspomożenia Wiernych w Wyżnem

Parafia Matki Bożej Wspomożenia Wiernych w Wyżnem – parafia rzymskokatolicka znajdująca się w diecezji rzeszowskiej w dekanacie Czudec. Erygowana w 1975 roku. Mieści się w Wyżnem pod numerem 38.

</doc>
<doc id="2376647" url="https://pl.wikipedia.org/wiki?curid=2376647" title="Lycodonomorphus laevissimus">
Lycodonomorphus laevissimus

Lycodonomorphus laevissimus – endemiczny gatunek węża z rodziny Lamprophiidae.
Nie wszyscy wyróżniają podgatunki, według innych są następujące podgatunki:
Osobniki tego gatunku osiągają rozmiary od 70 do 80 centymetrów. Najdłuższa zanotowana samica mierzyła 108,5 centymetra, samiec 75,1 centymetra. Ciało w kolorze oliwkowym do oliwkowo-brązowego. Głowa mała, płaska. Wysoko na głowie umieszczone małe oczy z okrągłymi źrenicami. Węże te zawsze przebywają w pobliżu wody gdzie zaczajone pomiędzy kamieniami czekają na zdobycz. Podstawą ich diety są ryby i żaby.
Samica składa w lecie od 8 do 17 jaj.
Węże tego gatunku są agresywne, zawsze gotowe gryźć. Gdy są zdenerwowane mogą uwolnić śmierdzący płyn z kloaki.
Zamieszkują tereny RPA w Afryce Południowej.

</doc>
<doc id="2376648" url="https://pl.wikipedia.org/wiki?curid=2376648" title="Loris Reggiani">
Loris Reggiani

Loris Reggiani (ur. 7 października 1959 w Forli) - włoski motocyklista.
Kariera.
125 cm³.
W MMŚ Loris zadebiutował w roku 1980, w kategorii 125 cm³. Dosiadając motocykl Minarelli, wystartował w sześciu wyścigach, podczas których aż pięciokrotnie stawał na podium, a podczas GP Wielkiej Brytanii po raz pierwszy w karierze odniósł zwycięstwo. Zdobyte punkty sklasyfikowały go na 6. miejscu.
W kolejnym sezonie wziął udział w dziewięciu rundach. W tym czasie sześć razy zameldował się na podium, z czego dwukrotnie na najwyższym stopniu (w GP Jugosławii i RPA). W inauguracyjnym wyścigu w Argentynie uzyskał najszybsze okrążenie, natomiast na torze w Kyalami sięgnął po pole position. Ostatecznie został wicemistrzem świata, przegrywając jedynie z dominującym Hiszpanem Ángelem Nieto. W tym samym roku został również mistrzem Włoch w tej samej kategorii (również na Minarelli).
350 cm³/250 cm³.
W 1981 roku Włoch zadebiutował w pośredniej klasie, która po raz ostatni korzystała z pojemności 350 cm³. W jedynym swoim starcie (o GP Czech) dojechał na siódmej lokacie. Korzystając z maszyny Bimota, zmagania zakończył na 21. miejscu.
W kolejnym roku Loris wystartował w inauguracyjnej rundzie średniej kategorii o nowej pojemności 250 cm³. Na motocyklu MBA, podczas GP Argentyny, rywalizację ukończył na ósmej pozycji. W klasyfikacji generalnej zajął 30. lokatę.
W sezonie 1984 Reggiani wystartował w pięciu eliminacjach. Dosiadając maszynę Kawasaki, dwukrotnie dojechał w czołowej dziesiątce, zajmując podczas GP Austrii i San Marino odpowiednio szóste i dziesiąte miejsce. Uzyskane punkty pozwoliły mu zająć 22. pozycję w klasyfikacji generalnej.
W roku 1985 Włoch przesiadł się na motocykl Aprilii. Wystąpiwszy w ośmiu wyścigach, sześciokrotnie sięgał po punkty, będąc przy tym dwukrotnie na najniższym stopniu podium (w GP Jugosławii i San Marino). Zmagania zakończył na 6. miejscu.
Po obiecującym poprzednim sezonie, w kolejnym Loris zaliczył nieudany epizod na maszynie Yamahy. W sześciu startach tylko dwukrotnie dojechał do mety, kończąc rywalizację poza punktowaną piętnastką.
Na sezon 1987 Reggiani powrócił do jazdy na włoskim motocyklu. Włoch wystartował w trzynastu wyścigach, podczas których pięciokrotnie zameldował się na podium. Nie ukończył jednak aż sześciu rund. Pierwsze pole position uzyskał podczas GP Narodów, natomiast pierwsze zwycięstwo odniósł na torze w San Marino. Tak jak przed dwoma laty, został sklasyfikowany na 6. pozycji.
Rok 1988 był znacznie mniej udany dla włoskiego zawodnika. Spośród trzynastu eliminacji, tylko w pięciu dojechał do mety, czterokrotnie kończąc zmagania w czołowej dziesiątce. Najlepiej spisał się w GP Czech, gdzie zajął czwartą lokatę. Uzyskane punkty sklasyfikowały go na 13. miejscu.
W sezonie 1989 Włoch zadebiutował na motocyklu Hondy. Wyniki nie uległy jednak znacznej poprawie. Loris sześciokrotnie zameldował się na punktowanych pozycjach. Podbudował swój dorobek punktowy dzięki świetnej postawie w kończącym rywalizację GP Brazylii, w którym sięgnął po pole position, a dzień później zajął trzecią lokatę. Nieznacznie większa pula punktów w stosunku do poprzedniego roku zagwarantowała mu 11. pozycję w końcowej klasyfikacji.
Wraz z nową dekadą Reggiani po raz trzeci powrócił na maszynę Aprilii. W trakcie zmagań dziewięciokrotnie dojechał w czołowej piętnastce. Jedyne podium w sezonie uzyskał na torze we Francji, w którym został sklasyfikowany na trzeciej lokacie. Pomimo większego dorobku w porównaniu z zeszłym rokiem, Loris musiał pogodzić się, tak jak przed dwoma laty, z 13. lokatą.
Sezon 1991 to oczekiwany powrót do świetnych wyników. Włoch regularnie plasował się w czołowej dziesiątce, będąc czterokrotnie na podium. Podczas GP Francji po raz drugi w karierze zwyciężył (wykręcił również najszybszy czas okrążenia), natomiast w GP Wielkiej Brytanii po raz trzeci sięgnął po pole position. Zdobyte punkty sklasyfikowały go po raz trzeci w tej serii na 6. miejscu.
W 1992 roku Loris zaliczył najlepszy sezon w karierze. Począwszy od GP Hiszpanii, w którym wygrał, aż dziesięciokrotnie meldował się w czołowej trójce, odnosząc przy tym drugie zwycięstwo na torze we Francji. Dzięki temu został wicemistrzem świata, za bezkonkurencyjnym rodakiem Lucą Cadalorą.
Ostatni sezon w średniej kategorii okazał się mniej udany. W pierwszej fazie mistrzostw ani razu nie stanął na podium. Dopiero w ostatnich sześciu wyścigach zaczął meldować się w czołowej trójce, odnosząc zwycięstwo w GP RPA oraz sięgając po pole position w San Marino. Dzięki temu został sklasyfikowany na 3. pozycji.
500 cm³.
W 1994 Reggiani zadebiutował w najwyższej kategorii 500 cm³, podczas GP Hiszpanii. Na torze Jerez zmagania zakończył wówczas na dziewiątym miejscu. Włoch wystartował jeszcze w pięciu rundach, jednak w żadnej z nich nie dojechał do mety. Ścigał się wtedy na maszynie Aprilii, a w ogólnej punktacji zajął 24. lokatę.
W kolejnym sezonie reprezentował włoski zespół w pełnym wymiarze. We wszystkich ukończonych wyścigach dojeżdżał w czołowej piętnastce, będąc przy tym siedmiokrotnie w pierwszej dziesiątce. Najlepiej zaprezentował się podczas GP Czech oraz Europy, gdzie zajął siódmą pozycję. W klasyfikacji generalnej uplasował się na 10. miejscu. Po tym sezonie nieoczekiwanie zakończył karierę w mistrzostwach świata.
Statystyki liczbowe.
System punktowy od 1969 do 1987:
System punktowy od 1988 do 1992:
System punktowy od 1993

</doc>
<doc id="2376649" url="https://pl.wikipedia.org/wiki?curid=2376649" title="Stożek (Zawory)">
Stożek (Zawory)

Stożek (niem. "Rumpelsberg", "Rumpel-Koppe") – szczyt o wysokości 613 m n.p.m., w południowo-zachodniej Polsce, w Sudetach Środkowych, w Górach Stołowych, w paśmie Zaworów.
Góra położona jest w północnej części Zaworów, w grzbiecie odchodzącym ku północy i północnemu zachodowi od Rogu.
Wierzchołek zbudowany jest z górnokredowych piaskowców i mułowców. Niższe partie zboczy od zachodu zbudowane są z piaskowców triasowych barwy czerwonej.
Cały masyw porośnięty lasem świerkowym z domieszką sosny i drzew liściastych.

</doc>
<doc id="2376651" url="https://pl.wikipedia.org/wiki?curid=2376651" title="John Jahn">
John Jahn

John Jahn (ur. 23 marca 1870 w Kyritz, zm. 16 lutego 1930 w Sopocie) – profesor zwyczajny inżynierii kolejowej i budowy kotłów parowych.
Absolwent wydziału budowy maszyn Politechniki Berlińskiej i Stuttgarckiej. Pracował jako budowniczy regionalny na Kolei Pruskiej.
W latach 1904-1930 pracownik katedry inżynierii kolejowej i budowy kotłów parowych Politechniki Gdańskiej, a w latach 1925-1926 rektor uczelni.

</doc>
<doc id="2376652" url="https://pl.wikipedia.org/wiki?curid=2376652" title="Douglas (Arizona)">
Douglas (Arizona)

Douglas – miasto w Stanach Zjednoczonych, w stanie Arizona, w hrabstwie Cochise. W mieście jest przejście graniczne prowadzące do meksykańskiej miejscowości Agua Prieta, leżącej w stanie Sonora.

</doc>
<doc id="2376653" url="https://pl.wikipedia.org/wiki?curid=2376653" title="Quasi-Park Narodowy Akiyoshidai">
Quasi-Park Narodowy Akiyoshidai

 – quasi-park narodowy na Honsiu, w Japonii.
Park obejmuje tereny usytuowane w prefekturze Yamaguchi, o obszarze 45,02 km².. Obejmuje on część płaskowyżu Akiyoshi-dai, 130 km² powierzchni topografii krasowych, a także ponad 400 wapiennych jaskiń, w tym najdłuższą jaskinię w Japonii, Akiyoshi-dō (także czytanie Shūhō-dō), która ma status specjalnego pomnika przyrody.
Park jest klasyfikowany jako chroniący krajobraz (kategoria Ib) według IUCN.
Obszar ten został wyznaczony jako quasi-park narodowy 1 listopada 1955. Podobnie jak wszystkie quasi-parki narodowe w Japonii, jest zarządzany przez samorząd lokalny prefektury.

</doc>
<doc id="2376654" url="https://pl.wikipedia.org/wiki?curid=2376654" title="Parafia Zwiastowania NMP w Nowej Wsi Czudeckiej">
Parafia Zwiastowania NMP w Nowej Wsi Czudeckiej



</doc>
<doc id="2376657" url="https://pl.wikipedia.org/wiki?curid=2376657" title="Ořechov u Telče">
Ořechov u Telče



</doc>
<doc id="2376658" url="https://pl.wikipedia.org/wiki?curid=2376658" title="Anastazja Gimazetdinowa">
Anastazja Gimazetdinowa



</doc>
<doc id="2376661" url="https://pl.wikipedia.org/wiki?curid=2376661" title="Bitwa pod Rawą Ruską (1914)">
Bitwa pod Rawą Ruską (1914)

Bitwa pod Rawą Ruską – starcie zbrojne stoczone w dniach 3–11 września 1914 roku, pomiędzy siłami austro-węgierskimi i rosyjskimi. Była to część tzw. bitwy galicyjskiej.
Sytuacja ogólna.
2 września 4 Armia austro-węgierska gen. Moritza Auffenberga zakończyła sukcesem operację pod Komarowem. Po odrzuceniu wroga, siły 4 Armii skierowano na południe, w celu wsparcia 3 Armii gen. Rudolfa Brudermanna, która ponosiła poważne straty. Odejście wojsk Auffenberga spowodowało jednak powstanie luki pomiędzy siłami austro-węgierskimi (na północny wschód od Sandomierza pozostała tylko 1 Armia gen. Victora Dankla). Wykorzystując powstałą lukę, na uderzenie zdecydował się gen. Nikołaj Ruzski, dowódca rosyjskiej 3 Armii. Samą operacją dowodził jednak gen. Radko Dimitrijew, ponieważ zastąpił on Ruzskiego awansowanego na dowódcę frontu północno-zachodniego w dniu 3 września.
Bitwa.
Część sił rosyjskiej 3 Armii (9 dywizji) skierowała się na zachód, gdzie pod Rawą Ruską wpadła na idące ku siłom Brudermanna oddziały 4 Armii Auffenberga (także 9 dywizji z samym dowódcą na czele). Nagły atak Rosjan zupełnie zaskoczył wojska Auffenberga, które zostały szybko okrążone. Po kilku dniach zaciętej obrony oddziały austro-węgierskie zdołały 11 września przedrzeć się na południe, a następnie skierowały się w kierunku Lwowa, gdzie zaczynała się linia obrony austro-węgierskiej 3 Armii.
Skutki.
W trakcie bitwy Austro-Węgrzy ponieśli poważne straty w ludziach i sprzęcie. Winą za porażkę obarczono Auffenberga, co przyspieszyło jego przeniesienie w stan spoczynku w dniu 30 września. Na stanowisku dowódcy 4 Armii zastąpił go arcyksiążę Józef Ferdynand, wywodzący się z Habsburgów linii toskańskiej.

</doc>
<doc id="2376662" url="https://pl.wikipedia.org/wiki?curid=2376662" title="Douglas (Georgia)">
Douglas (Georgia)

Douglas – miasto w Stanach Zjednoczonych, w stanie Georgia, w hrabstwie Coffee. Według spisu w 2020 roku liczy 11,7 tys. mieszkańców. 

</doc>
<doc id="2376664" url="https://pl.wikipedia.org/wiki?curid=2376664" title="Parafia Wniebowzięcia NMP w Lutczy">
Parafia Wniebowzięcia NMP w Lutczy



</doc>
<doc id="2376665" url="https://pl.wikipedia.org/wiki?curid=2376665" title="Quasi-Park Narodowy Tsurugi-san">
Quasi-Park Narodowy Tsurugi-san

 – quasi-park narodowy na wyspie Sikoku ("Shikoku"), w Japonii.
Park obejmuje tereny usytuowane w prefekturach: Tokushima i Kōchi, o łącznym obszarze 209,61 km².. Na terenie parku znajduje się góra Tsurugi (1955 m) oraz doliny: Iya, Ōboke i Koboke. Te dwie ostatnie to bardzo wąskie przełomy na rzece Yoshino (194 km długości). Ich nazwy oznaczają „niebezpieczeństwo przejścia wzdłuż” [brzegów]. 
Park jest klasyfikowany jako chroniący krajobraz (kategoria V) według IUCN.
Obszar ten został wyznaczony jako quasi-park narodowy 3 marca 1964. Podobnie jak wszystkie quasi-parki narodowe w Japonii, jest zarządzany przez samorząd lokalny prefektury.

</doc>
<doc id="2376666" url="https://pl.wikipedia.org/wiki?curid=2376666" title="Jesse Tobias">
Jesse Tobias

Jesse Tobias (ur. 1 kwietnia 1972 w Austin) – amerykański gitarzysta meksykańskiego pochodzenia. 
Życiorys.
Po raz pierwszy zyskał rozgłos podczas krótkiej kadencji w Red Hot Chili Peppers w 1992 - po miesiącu został wyrzucony, a RHCP zaproponowało dołączenie do zespołu Dave'owi Navarro. Zanim dołączył do Chili Peppers, grał w zespole Mother Tongue, a później w Alanis Morissette.

</doc>
<doc id="2376667" url="https://pl.wikipedia.org/wiki?curid=2376667" title="Lina Czeriazowa">
Lina Czeriazowa



</doc>
<doc id="2376668" url="https://pl.wikipedia.org/wiki?curid=2376668" title="Douglas (Massachusetts)">
Douglas (Massachusetts)

Douglas – miasto w Stanach Zjednoczonych, w stanie Massachusetts, w hrabstwie Worcester.

</doc>
<doc id="2376670" url="https://pl.wikipedia.org/wiki?curid=2376670" title="Ořechov (powiat Igława)">
Ořechov (powiat Igława)

Ořechov – miejscowość i gmina (obec) w Czechach, w Kraju Wysoczyna, w powiecie Igława. W 2022 roku liczyła 69 mieszkańców.
Podczas II wojny światowej okolice miejscowości były miejscem pomyłkowego lądowania spadochroniarzy z grupy Out Distance, biorącej udział w zamachu na Reinharda Heydricha.

</doc>
<doc id="2376671" url="https://pl.wikipedia.org/wiki?curid=2376671" title="Quasi-Park Narodowy Muroto-Anan Kaigan">
Quasi-Park Narodowy Muroto-Anan Kaigan

 – quasi-park narodowy na wyspie Sikoku, w Japonii.
Park obejmuje tereny usytuowane w prefekturach Tokushima i Kōchi, o łącznym obszarze 62,25 km².. Na terenie parku znajdują się m.in.: przylądek Muroto, jezioro Ebi-ga-ike oraz latarnia morska na przylądku Gamōda.
Park jest klasyfikowany jako chroniący krajobraz (kategoria V) według IUCN.
Obszar ten został wyznaczony jako quasi-park narodowy 1 czerwca 1964. Podobnie jak wszystkie quasi-parki narodowe w Japonii, jest zarządzany przez samorząd lokalny prefektury.

</doc>
<doc id="2376672" url="https://pl.wikipedia.org/wiki?curid=2376672" title="Lisiec (góra)">
Lisiec (góra)

Lisiec (niem. "Fuchs Berg", "Fuchsberg") – szczyt o wysokości ok. 600 m n.p.m. w południowo-zachodniej Polsce, w Sudetach Środkowych, w Górach Stołowych, w paśmie Zaworów.
Góra położona jest w północnej części Zaworów, w grzbiecie odchodzącym ku północnemu zachodowi od masywu Drogosza.
Wierzchołek zbudowany jest z górnokredowych piaskowców i mułowców. Niższe partie zboczy od północnego zachodu zbudowane są z piaskowców triasowych barwy czerwonej.
Cały masyw porośnięty lasem świerkowym z domieszką sosny i drzew liściastych.

</doc>
<doc id="2376673" url="https://pl.wikipedia.org/wiki?curid=2376673" title="Douglas (Michigan)">
Douglas (Michigan)

Douglas – miasto w Stanach Zjednoczonych, w stanie Michigan, w hrabstwie Allegan.

</doc>
<doc id="2376674" url="https://pl.wikipedia.org/wiki?curid=2376674" title="Quasi-Park Narodowy Ishizuchi">
Quasi-Park Narodowy Ishizuchi

 – quasi-park narodowy na Honsiu, w Japonii.
Park obejmuje tereny usytuowane w prefekturach Ehime i Kōchi, o łącznym obszarze 106,83 km².. Na terenie parku znajdują się m.in. góry: Ishizuchi, Kame-ga-mori i Iyofuji, a także wodospad Goraikō oraz wąwóz Omogokei.
Park jest klasyfikowany jako chroniący krajobraz (kategoria V) według IUCN.
Obszar ten został wyznaczony jako quasi-park narodowy 1 listopada 1955. Podobnie jak wszystkie quasi-parki narodowe w Japonii, jest zarządzany przez samorząd lokalny prefektury.

</doc>
<doc id="2376675" url="https://pl.wikipedia.org/wiki?curid=2376675" title="Nancy Storace">
Nancy Storace

Anna Selina Storace (ur. 27 października 1765 w Londynie; zm. 24 sierpnia 1817 w Dulwich) – angielska śpiewaczka operowa, sopran.
Ojcem Anny Storace był przybyły do Anglii włoski kontrabasista Stefano Storace, matka śpiewaczki była zaś Angielką. „Nancy” jest angielskim zdrobnieniem imienia Anna, Storace używała go podczas swojej kariery.
Nancy Storace kształciła się u Rauzziniego, by następnie we Włoszech studiować w Ospedaletto w Wenecji. We Włoszech też od 1780 roku występowała w najważniejszych operowych ośrodkach, jak Parma, Florencja i Mediolan, a w roku 1783 udała się do Wiednia. Tu poznała swojego przyszłego męża, starszego od niej o 22 lata Johna Abrahama Fishera – angielskiego skrzypka i kompozytora oraz doktora muzykologii ("Bachelor and doctor of music of Oxford"), który odwiedził miasto podczas artystycznej podróży. Poślubiła go w roku 1784. Ich małżeństwo nie było jednak szczęśliwe, Fisher do tego stopnia maltretował żonę, iż Józef II wydalił go ze swego cesarskiego imperium, a Anna Selina wróciła do panieńskiego nazwiska. Zainteresowanie cesarza ma swoje uzasadnienie w tym, że Storace była pierwszoplanową postacią życia kulturalnego Wiednia, a jej gaża w operze była bajecznie wysoka. Fakt swojego małżeństwa z Fisherem, również po powrocie do Anglii, utrzymywała Storace w najściślejszej tajemnicy.
Miejsce na najważniejszych kartach historii muzyki zapewnił jej Wolfgang Amadeus Mozart pisząc z myślą o niej rolę Zuzanny w "Weselu Figara", bowiem to Storace była jej pierwszą wykonawczynią. Przypuszcza się także, iż Mozarta i Storace mogło łączyć romantyczne uczucie. To jej Mozart zadedykował swoiste muzyczne wyznanie miłosne, scenę i arię "Ch'io mi scordi di te" (KV 505) – na głos i fortepian obbligato z akompaniamentem orkiestry. Dedykacja Mozarta w katalogu tematycznym brzmi "Für Mselle Storace und mich." ("Dla panny Storace i dla mnie"), a w rękopisie – "Composto per Sig.ra Storace dal suo Servo ed amico W.A. Mozart Vienna li 26 di dicembre 1786" ("Skomponowane dla Pani Storace przez jej sługę i przyjaciela W.A. Mozarta, Wiedeń 26 grudnia 1786").
Bratem śpiewaczki był Stephen Storace – uczeń Mozarta i zdolny angielski kompozytor. Przyjacielem rodzeństwa był irlandzki tenor Michael Kelly, który także śpiewał w premierze "Wesela Figara". Gdy w roku 1787 cała trójka wyjeżdżała z Wiednia do Anglii, Mozart miał także udać się wraz z nimi lub dołączyć w późniejszym okresie. Te plany kompozytora nigdy nie doszły do skutku.

</doc>
<doc id="2376677" url="https://pl.wikipedia.org/wiki?curid=2376677" title="Drogosz (góra)">
Drogosz (góra)

Drogosz (niem. "Schweine Berg", "Schweineberg", "Schweinberg") – szczyt ok. 681 m n.p.m. w południowo-zachodniej Polsce, w Sudetach Środkowych, w Górach Stołowych, w paśmie Zaworów.
Góra położona jest w północnej części Zaworów, na wschód od masywu Rogu. Tworzy grzbiet o przebiegu równoleżnikowym, który na wschodzie łączy się z Chochołem.
Masyw zbudowany jest z górnokredowych piaskowców i mułowców.
Cały masyw porośnięty lasem świerkowym.

</doc>
<doc id="2376678" url="https://pl.wikipedia.org/wiki?curid=2376678" title="Douglas (Dakota Północna)">
Douglas (Dakota Północna)

Douglas – miasto w Stanach Zjednoczonych, w stanie Dakota Północna, w hrabstwie Ward.

</doc>
<doc id="2376680" url="https://pl.wikipedia.org/wiki?curid=2376680" title="Quasi-Park Narodowy Yaba-Hita-Hikosan">
Quasi-Park Narodowy Yaba-Hita-Hikosan

 – quasi-park narodowy na Kiusiu, w Japonii.
Park obejmuje tereny usytuowane w prefekturach Fukuoka, Kumamoto, Ōita, o łącznym obszarze 850,24 km².. Na terenie parku znajdują się m.in.: wulkan Aso (1 592 m n.p.m., największy czynny w Japonii), rzeki Kusu i Mikuma, przełom Yaba (Yaba-kei) w górnym i środkowym biegu rzeki Yamakuni. Przełom ten jest zaliczany do słynnych miejsc widokowych.
Park jest klasyfikowany jako chroniący krajobraz (kategoria V) według IUCN.
Obszar ten został wyznaczony jako quasi-park narodowy 29 lipca 1950. Podobnie jak wszystkie quasi-parki narodowe w Japonii, jest zarządzany przez samorząd lokalny prefektury.

</doc>
<doc id="2376682" url="https://pl.wikipedia.org/wiki?curid=2376682" title="Chochoł (góra)">
Chochoł (góra)

Chochoł (niem. "Kinderberg") - szczyt ok. 673 m n.p.m. w południowo-zachodniej Polsce, w Sudetach Środkowych, w Górach Stołowych, w paśmie Zaworów.
Góra położona jest w północnej części Zaworów, na wschód od masywu Rogu, z którym łączy się poprzez Drogosz. Tworzy grzbiet o przebiegu równoleżnikowym, który na wschodzie łączy się z Bieśnikiem.
Masyw zbudowany jest z górnokredowych piaskowców i mułowców. Niższe partie zboczy od południa i południowego wschodu zbudowane są z piaskowców triasowych barwy czerwonej.
Masyw porośnięty lasem świerkowym. Na wierzchołku in północnych zboczach liczne, rozległe polany.

</doc>
<doc id="2376683" url="https://pl.wikipedia.org/wiki?curid=2376683" title="Pylos-Nestoras">
Pylos-Nestoras

Pylos-Nestoras (gr. Δήμος Πύλου-Νέστορος, "Dimos Pilu-Nestoros") – gmina w Grecji, w administracji zdecentralizowanej Peloponez, Grecja Zachodnia i Wyspy Jońskie, w regionie Peloponez, w jednostce regionalnej Mesenia. Siedzibą gminy jest Pylos. W 2011 roku liczyła 21 077 mieszkańców. Powstała 1 stycznia 2011 roku w wyniku połączenia dotychczasowych gmin: Koroni, Metoni, Papaflesas, Pylos, Nestoras i Chiliochoria.

</doc>
<doc id="2376684" url="https://pl.wikipedia.org/wiki?curid=2376684" title="Trifilia">
Trifilia

Trifilia (gr. Δήμος Τριφυλίας, "Dimos Trifilias") – gmina w Grecji, w administracji zdecentralizowanej Peloponez, Grecja Zachodnia i Wyspy Jońskie, w regionie Peloponez, w jednostce regionalnej Mesenia. Siedzibą gminy jest Kiparisia. W 2011 roku liczyła 27 373 mieszkańców. Powstała 1 stycznia 2011 roku w wyniku połączenia dotychczasowych gmin: Aetos, Awlaonas, Gargaliani, Kiparisia i Filitra oraz wspólnoty Tripila.

</doc>
<doc id="2376685" url="https://pl.wikipedia.org/wiki?curid=2376685" title="Douglas (Wisconsin)">
Douglas (Wisconsin)

Douglas – miasto w Stanach Zjednoczonych, w stanie Wisconsin, w hrabstwie Marquette.

</doc>
<doc id="2376688" url="https://pl.wikipedia.org/wiki?curid=2376688" title="Parafia Świętego Michała Archanioła w Cieklinie">
Parafia Świętego Michała Archanioła w Cieklinie

Parafia św. Michała Archanioła w Cieklinie − parafia rzymskokatolicka znajdująca się w diecezji rzeszowskiej w dekanacie Dębowiec. Erygowana na przełomie XIV/XV wieku.
Do parafii należą wierni z miejscowości: Cieklin, Dobrynia, Duląbka, Dzielec, Radość i Wola Cieklińska.

</doc>
<doc id="2376689" url="https://pl.wikipedia.org/wiki?curid=2376689" title="Ejalia">
Ejalia

Ejalia (gr. Δήμος Αιγιαλείας, "Dimos Ejalias") – gmina w Grecji, w administracji zdecentralizowanej Peloponez, Grecja Zachodnia i Wyspy Jońskie, w regionie Grecja Zachodnia, w jednostce regionalnej Achaja. Siedzibą gminy jest Ejo. W 2011 roku liczyła 49 872 mieszkańców. Powstała 1 stycznia 2011 roku w wyniku połączenia dotychczasowych gmin: Ejo, Simbolitia, Erineos, Diakopto, Akrata i Egira.

</doc>
<doc id="2376690" url="https://pl.wikipedia.org/wiki?curid=2376690" title="Bieśnik (Zawory)">
Bieśnik (Zawory)

Bieśnik (niem. "Hōllenberg") - szczyt ok. 650 m n.p.m. w południowo-zachodniej Polsce, w Sudetach Środkowych, w Górach Stołowych, w paśmie Zaworów.
Góra położona jest w północnej części Zaworów. Kończy krótki grzbiet o przebiegu równoleżnikowym, który na zachodzie, poprzez Chochoł i Drogosz, łączy się z Rogiem. U jego podnóża znajdują się Czartowskie Skały.
Masyw zbudowany jest z górnokredowych piaskowców i mułowców. Niższe partie zboczy od wschodu zbudowane są z piaskowców triasowych barwy czerwonej.
Masyw porośnięty lasem świerkowym. Na wierzchołku i na północnych zboczach liczne, rozległe polany.

</doc>
<doc id="2376691" url="https://pl.wikipedia.org/wiki?curid=2376691" title="Quasi-Park Narodowy Iki-Tsushima">
Quasi-Park Narodowy Iki-Tsushima

 – quasi-park narodowy w Japonii.
Park obejmuje tereny usytuowane na wyspach Iki i Tsushima, należących administracyjnie do prefektury Nagasaki, o obszarze 119,5 km².. 
Park jest klasyfikowany jako chroniący krajobraz (kategoria V) według IUCN.
Obszar ten został wyznaczony jako quasi-park narodowy 22 lipca 1968. Podobnie jak wszystkie quasi-parki narodowe w Japonii, jest zarządzany przez samorząd lokalny prefektury.

</doc>
<doc id="2376693" url="https://pl.wikipedia.org/wiki?curid=2376693" title="Juan Garriga">
Juan Garriga

Juan Garriga (ur. 29 marca 1963 w Barcelonie, zm. 28 sierpnia 2015 tamże) – hiszpański motocyklista.
Kariera.
250 cm³.
W MMŚ Juan zadebiutował w roku 1984, podczas GP Jugosławii. Dosiadając motocykl Yamahy, wyścig zakończył na niepunktowanym czternastym miejscu.
W kolejnym sezonie wystartował w jedenastu rundach, na maszynie JJ Cobas. W trakcie zmagań dwukrotnie dojechał w czołowej dziesiątce na siódmej pozycji, podczas GP Austrii i Belgii. W klasyfikacji uplasował się na 18. lokacie.
W roku 1987 podpisał kontrakt z zespołem Ducados-Yamaha. W pierwszym sezonie współpracy wziął udział w dwunastu wyścigach. Podczas drugiej eliminacji sezonu o GP Hiszpanii, Garriga zajął najniższy stopień podium. W GP Portugalii sięgnął po pole position, a dzień później dojechał na drugim miejscu, uzyskując przy tym najszybszy czas okrążenia. Zdobyte punkty sklasyfikowały go na 11. pozycji.
W drugim sezonie współpracy Hiszpan walczył o tytuł ze swoim rodakiem Sito Ponsem. Ostatecznie przegrał mistrzostwo różnicą zaledwie dziesięciu punktów, zostając tym samym wicemistrzem świata. W ciągu piętnastu wyścigów, Juan aż dziesięciokrotnie zameldował się na podium, z czego trzykrotnie na najwyższym stopniu. W GP Wielkiej Brytanii po raz drugi w karierze startował z pierwszej lokaty.
Po udanym roku Garriga pozostał w serii, oczekując ponownej rywalizacji o najwyższy laur. Forma okazała się jednak zdecydowanie słabsza i Hiszpan ani razu nie stanął na podium. Najwyższą pozycją Juana okazało się dwukrotnie czwarte miejsce, podczas GP Austrii oraz Hiszpanii (uzyskał tam również najszybsze okrążenie). Ostatni sezon w pośredniej kategorii zakończył dopiero na 8. pozycji.
500 cm³.
W sezonie 1990 Hiszpan awansował do najwyższej klasy 500 cm³, w której także reprezentował Ducados-Yamaha. We wszystkich ukończonych wyścigach dojechał w czołowej dziesiątce. Najlepiej spisał się podczas GP Czech oraz Węgier, które zakończył na piątym miejscu. Zdobyte punkty sklasyfikowały go na 6. pozycji.
W kolejnym roku startów uzyskał identyczną liczbę 121 punktów. W klasyfikacji generalnej uplasował się jednak na 7. miejscu. W ciągu sezonu najwyższą odnotowaną pozycją Hiszpana okazała się dwukrotnie czwarta lokata, na torze w Hiszpanii oraz Malezji.
W ostatnim sezonie współpracy Garriga pięciokrotnie znalazł się w czołowej szóstce. Podczas GP Wielkiej Brytanii stanął jedyny raz w karierze na najniższym stopniu podium. W klasyfikacji końcowej znalazł się na 8. lokacie.
Katalońska runda o GP Europy w 1993 była ostatnią w karierze Juana w MMŚ. Na motocyklu Cagiva rywalizację ukończył na dziewiątym miejscu. Uzyskane w niej punkty pozwoliły mu zająć 25. pozycje.
WSBK.
W roku 1993 Hiszpan zadebiutował w mistrzostwach World Superbike. Dosiadając motocykl Ducati, wystartował w czterech pierwszych rundach sezonu. Sześciokrotnie znalazł się w czołowej siódemce, stając przy tym na średnim stopniu podium podczas drugiego wyścigu w Niemczech. Zdobyte punkty uplasowały go na 12. miejscu.
Statystyki liczbowe.
System punktowy od 1969 do 1987:
System punktowy od 1988 do 1992:

</doc>
<doc id="2376695" url="https://pl.wikipedia.org/wiki?curid=2376695" title="Douglas (Wyoming)">
Douglas (Wyoming)

Douglas – miasto w Stanach Zjednoczonych, w stanie Wyoming, w hrabstwie Converse.

</doc>
<doc id="2376697" url="https://pl.wikipedia.org/wiki?curid=2376697" title="Parafia Świętego Jana Chrzciciela w Załężu">
Parafia Świętego Jana Chrzciciela w Załężu

Parafia św. Jana Chrzciciela w Załężu − parafia rzymskokatolicka znajdująca się w diecezji rzeszowskiej w dekanacie Dębowiec. Erygowana w 1326 roku.
Parafia ma zabytkowy kościół wybudowany w latach 1753–1760, po pożarze poprzedniego. Kościół jest orientowany, zbudowany z drewna modrzewiowego na murowanym fundamencie, konsekrowany przez przemyskiego biskupa pomocniczego Michała Sierakowskiego 7 października 1783. 
Nowy, murowany kościół parafialny w Załężu został zbudowany w latach 1989–2000, konsekrowany 10 września 2000 przez biskupa rzeszowskiego Kazimierza Górnego.
Parafia obejmuje Załęże oraz Wolę Dębowiecką z kościołem filialnym pw. Trójcy Świętej.

</doc>
<doc id="2376698" url="https://pl.wikipedia.org/wiki?curid=2376698" title="Arik Marshall">
Arik Marshall

Arik Marshall (ur. 13 lutego 1967 w Los Angeles) – amerykański gitarzysta, wokalista, autor tekstów, poeta, pisarz. Znany najlepiej z jednorazowego pobytu w zespole Red Hot Chili Peppers.
Red Hot Chili Peppers.
Współpracę z RHCP nawiązał w 1992 roku, zajmując miejsce Johna Frusciante, który źle znosił wielką sławę zespołu. Grał na festiwalu Lollapalooza w 1992 roku. Wystąpił w dwóch teledyskach do utworów „Breaking the Girl” i „If You Have to Ask”, choć nie uczestniczył w nagrywaniu jednej z nich. Marshall odebrał również wiele nagród za album zespołu „Blood Sugar Sex Magik”, w którym również nie miał większego wkładu. W 1993 Red Hot Chili Peppers poprosiło go o opuszczenie zespołu, ponieważ nie mogli połączyć się z gitarzystą podczas nagrywania nowego albumu. Na jego miejsce został przyjęty tymczasowo Jesse Tobias, którego po jakimś czasie zastąpił Dave Navarro.
Dalszy ciąg kariery.
Po opuszczeniu RHCP, Marshall dołączył do zespołu Macy Gray. Uczestniczył w tworzeniu albumów On How Life Is (1999) i The Trouble with Being Myself (2003). W 2010 r. wystąpił wraz z zespołem na koncercie charytatywnym dla Haiti.
Współpracował również z: Chaką Khan, The Prodigy, George’em Clintonem i Parliament Funkadelic, Ice Cube, Björk, Jodeci, Lisa Marie Presley, Soundgarden, Pearl Jam, Circle Jerks i Carlosem Santaną.
Marshall postanowił przejść na solową karierę i wydał cztery płyty: Memories of Amnesia (2001), Fantaseality (2003), Pleasures of the Funky (2005) i Heaven's Ghetto (2009).
Występy telewizyjne i filmowe.
Wystąpił wraz z zespołem Macy Gray w Saturday Night Live i Rosie O’Donnell. W 1992 wystąpił na MTV Video Music Awards, a w 1993 uczestniczył razem z zespołem Red Hot Chili Peppers na Grammy Awards.
Wziął udział w jednym z odcinków "The Simpsons", a także w filmie "Spider-Man" z 2002.
Napisał ścieżkę dźwiękową do filmu "Peace &amp; Quiet", za który wygrał Oscara.
Pojawił się jako gitarzysta na weselu w filmie Kac Vegas.

</doc>
<doc id="2376699" url="https://pl.wikipedia.org/wiki?curid=2376699" title="Gerhard Schulze-Pillot">
Gerhard Schulze-Pillot

Gerhard Schulze-Pillot (ur. 7 października 1872 w Berlinie, zm. 18 marca 1945 w Monachium) – profesor zwyczajny budowy maszyn i hydraulicznych maszyn przepływowych.
Absolwent wydziału budowy maszyn Politechniki Berlińskiej, w latach 1896-1897 pracował na uczelni jako asystent, później do 1904 w przemyśle jako konstruktor.
Od 1904 profesor zwyczajny budowy maszyn, turbin wodnych oraz gospodarki energetycznej i cieplnej na Politechnice Gdańskiej, w latach 1927-1928 rektor uczelni.
Od 1928 członek honorowy Niemieckiego Bractwa Studentów w Gdańsku.
Od 1929 doktor inżynier honoris causa Politechniki Stuttgarckiej.

</doc>
<doc id="2376700" url="https://pl.wikipedia.org/wiki?curid=2376700" title="Aadami">
Aadami

Aadami – wieś w Estonii, w prowincji Tartu, w gminie Haaslava.

</doc>
<doc id="2376702" url="https://pl.wikipedia.org/wiki?curid=2376702" title="Czartowskie Skały (Zawory)">
Czartowskie Skały (Zawory)

Czartowskie Skały (niem. "Teufels Berg", "Teufelstein") - skałki w południowo-zachodniej Polsce, w Sudetach Środkowych, w Górach Stołowych, w paśmie Zaworów.
Skałki położone są w północno-wschodniej części Zaworów, u podnóży wzniesienia Bieśnik.
Zbudowane są z piaskowców triasowych barwy czerwonej, na których zalegają górnokredowe piaskowce barwy żółtej i jasnoszarej.

</doc>
<doc id="2376703" url="https://pl.wikipedia.org/wiki?curid=2376703" title="Aardla">
Aardla

Aardla – wieś w Estonii, w prowincji Tartu, w gminie Haaslava.

</doc>
<doc id="2376704" url="https://pl.wikipedia.org/wiki?curid=2376704" title="Quasi-Park Narodowy Wybrzeża Okinawy">
Quasi-Park Narodowy Wybrzeża Okinawy

 – quasi-park narodowy na japońskiej wyspie Okinawa.
Park obejmuje teren zachodniego wybrzeża ("kaigan") wyspy Okinawa w prefekturze Okinawa. 
Park jest klasyfikowany jako chroniący krajobraz (kategoria V) według Międzynarodowej Unii Ochrony Przyrody.
Obszar ten został wyznaczony jako quasi-park narodowy 15 maja 1972. Podobnie jak wszystkie quasi-parki narodowe w Japonii, jest zarządzany przez samorząd lokalny prefektury.
W 2014 roku z części Okinawa Kaigan Kokutei Kōen utworzono Park Narodowy Archipelagu Kerama (慶良間諸島国立公園, "Kerama Shotō Kokuritsu Kōen" – quasi-park narodowy na japońskiej wyspie Okinawa), obejmujący obszar na wyspach Kerama i wokół nich. Jest to grupa małych wysp na Morzu Wschodniochińskim, usytuowana w odległości ok. 40 km na zachód od głównej wyspy Okinawa. Archipelag Kerama jest popularnym celem wakacyjnym ze względu na białe, piaszczyste plaże i czyste, błękitne wody idealne do nurkowania. Od stycznia do marca można tam obserwować wieloryby. Dwie największe wyspy to Tokashiki i Zamami. 
W 2016 roku ponownie pomniejszono częściowo Okinawa Kaigan Kokutei Kōen, tworząc w regionie Yanbaru, na północy wyspy Okinawa Park Narodowy Yanbaru (やんばる国立公園, "Yanbaru Kokuritsu Kōen"). Ten nowy park narodowy obejmuje 13 622 ha lądu ziemi i 3670 ha morza. Jest siedliskiem dla rodzimych gatunków, w tym dla zagrożonych ptaków z rodziny chruścieli ("Gallirallus okinawae") i dzięciołów ("Dendrocopos noguchii"). Występują tam różne rodzaje subtropikalnej roślinności, lasy namorzynowe i wapienne skały wyrzeźbione przez erozję fal morskich. 

</doc>
<doc id="2376705" url="https://pl.wikipedia.org/wiki?curid=2376705" title="Aardlapalu">
Aardlapalu

Aardlapalu – wieś w Estonii, w prowincji Tartu, w gminie Haaslava.

</doc>
<doc id="2376706" url="https://pl.wikipedia.org/wiki?curid=2376706" title="Divizia A (1985/1986)">
Divizia A (1985/1986)

Divizia A (1985/1986) – 68. sezon najwyższej klasy rozgrywkowej piłki nożnej w Rumunii. W rozgrywkach brało udział 18 zespołów, grając systemem kołowym. Tytuł obroniła drużyna Steaua Bukareszt. Tytuł króla strzelców zdobył Gheorghe Hagi, który w barwach klubu Sportul Studenţesc Bukareszt strzelił 31 goli.

</doc>
<doc id="2376707" url="https://pl.wikipedia.org/wiki?curid=2376707" title="Ditiki Achaja">
Ditiki Achaja

Ditiki Achaja (gr. Δήμος Δυτικής Αχαΐας, "Dimos Ditikis Achaias") – gmina w Grecji, w administracji zdecentralizowanej Peloponez, Grecja Zachodnia i Wyspy Jońskie, w regionie Grecja Zachodnia, w jednostce regionalnej Achaja. Siedzibą gminy jest Kato Achaja. W 2011 roku liczyła 25 916 mieszkańców. Powstała 1 stycznia 2011 roku w wyniku połączenia dotychczasowych gmin: Olenia, Mowri, Dimi i Larisos.

</doc>
<doc id="2376708" url="https://pl.wikipedia.org/wiki?curid=2376708" title="Erimantos">
Erimantos

Erimantos (gr. Δήμος Ερυμάνθου, "Dimos Erimantu") – gmina w Grecji, w administracji zdecentralizowanej Peloponez, Grecja Zachodnia i Wyspy Jońskie, w regionie Grecja Zachodnia, w jednostce regionalnej Achaja. Siedzibą gminy jest Chalandritsa. W 2011 roku liczyła 8877 mieszkańców. Powstała 1 stycznia 2011 roku w wyniku połączenia dotychczasowych gmin Tritea i Fares oraz wspólnot Kalentzi i Leondio.

</doc>
<doc id="2376709" url="https://pl.wikipedia.org/wiki?curid=2376709" title="Hermann Stremme">
Hermann Stremme

Hermann Stremme (ur. 17 maja 1879 w Krefeld, zm. 26 kwietnia 1961 w Berlinie) – profesor zwyczajny geologii i mineralogii.
Absolwent studiów z dziedziny chemii, geologii i mineralogii na uniwersytetach w Bonn i Berlinie. Od 1903 pracował jako asystent, w 1908 uzyskał habilitację, a od 1912 został profesorem nadzwyczajnym geologii i paleontologii na tym uniwersytecie.
W latach 1914-1945 profesor zwyczajny mineralogii i geologii na Politechnice Gdańskiej, a w latach 1928-1929 rektor uczelni.
Od 1946 pracował jako referent w niemieckim Zarządzie Rolnictwa i Lasów w Berlinie Wschodnim. Od 1947 był dyrektorem Instytutu Kartografii, a od 1950 pracował w Ministerstwie Rolnictwa i Lasów w Berlinie.

</doc>
<doc id="2376710" url="https://pl.wikipedia.org/wiki?curid=2376710" title="Anna Selina Storace">
Anna Selina Storace



</doc>
<doc id="2376711" url="https://pl.wikipedia.org/wiki?curid=2376711" title="Anna Storace">
Anna Storace



</doc>
<doc id="2376712" url="https://pl.wikipedia.org/wiki?curid=2376712" title="Kalawrita">
Kalawrita

Kalawrita (gr. Καλάβρυτα) – miejscowość w Grecji, w administracji zdecentralizowanej Peloponez, Grecja Zachodnia i Wyspy Jońskie, w regionie Grecja Zachodnia, w jednostce regionalnej Achaja. Siedziba gminy Kalawrita. W 2011 roku liczyła 1674 mieszkańców. Centrum sportów zimowych, z licznymi trasami i wyciągami. Atrakcją jest górska kolej wąskotorowa Diakopto-Kalawrita, z położonej nad Zatoką Koryncką miejscowości Diakopto, wiodąca do Kalawrity przez wąwozy (m.in. Wuraikos), urwiska oraz przystosowane do zwiedzania jaskinie. 
W miejscowości znajduje się cmentarz - miejsce pamięci mieszkańców pomordowanych przez Niemców dnia 13 grudnia 1943 roku.

</doc>
<doc id="2376713" url="https://pl.wikipedia.org/wiki?curid=2376713" title="Parafia Świętej Doroty w Harklowej">
Parafia Świętej Doroty w Harklowej

Parafia św. Doroty w Harklowej − parafia rzymskokatolicka z siedzibą w Harklowej, znajdująca się w diecezji rzeszowskiej w dekanacie Dębowiec. Erygowana została w 1365 roku.
Zasięg parafii.
Do parafii należą wierni z miejscowości: Harklowa, Głęboka, Kunowa oraz Grudna Kępska z kościołem filialnym pw. Ducha Świętego.

</doc>
<doc id="2376715" url="https://pl.wikipedia.org/wiki?curid=2376715" title="Mielna">
Mielna

Mielna (niem. "Műhlberg", "Műhl Berg") - szczyt o wysokości ok. 662 m n.p.m. w południowo-zachodniej Polsce, w Sudetach Środkowych, w Górach Stołowych, w paśmie Zaworów.
Góra położona jest w środkowej części Zaworów, na południowy wschód od wsi Łączna.
Tworzy niewielki grzbiecik o przebiegu południkowym.
Masyw zbudowany jest z górnokredowych piaskowców i mułowców. Podścielają je piaskowce triasowych barwy czerwonej, widoczne od wschodu, północy i zachodu.
Na południe od Mielnej przebiega granica z Czechami.

</doc>
<doc id="2376716" url="https://pl.wikipedia.org/wiki?curid=2376716" title="Ann Storace">
Ann Storace



</doc>
<doc id="2376717" url="https://pl.wikipedia.org/wiki?curid=2376717" title="Andrawida-Kilini">
Andrawida-Kilini

Andrawida-Kilini (gr. Δήμος Ανδραβίδας-Κυλλήνης, "Dimos Andrawidas-Kilinis") – gmina w Grecji, w administracji zdecentralizowanej Peloponez, Grecja Zachodnia i Wyspy Jońskie, w regionie Grecja Zachodnia, w jednostce regionalnej Elida. Siedzibą gminy jest Lechena, a siedzibą historyczną jest Warda. W 2011 roku liczyła 21 581 mieszkańców. Powstała 1 stycznia 2011 roku w wyniku połączenia dotychczasowych gmin: Lechena, Andrawida, Kastro-Kilini i Wuprasia.

</doc>
<doc id="2376719" url="https://pl.wikipedia.org/wiki?curid=2376719" title="Václav Čikl">
Václav Čikl

Václav Alois Čikl (ur. 13 stycznia 1900, zm. 4 września 1942 w Kobylisach) – czeski duchowny prawosławny, uczestnik ruchu oporu podczas II wojny światowej.
Ukończył gimnazjum cerkiewne w Litomyślu, święcenia kapłańskie otrzymał w Przerowie.. 31 stycznia 1938 r. został mianowany proboszczem soboru katedralnego Świętych Cyryla i Metodego w Pradze. Podczas okupacji przystąpił wraz z żoną Marią (1907–1942) do ruchu oporu. Na prośbę ks. Vladimíra Petřeka ukrywał w krypcie soboru czechosłowackich spadochroniarzy, którzy wzięli udział w zamachu na Reinharda Heydricha. Po odkryciu spadochroniarzy przez gestapo w efekcie zdrady Karela Čurdy i Viliama Gerika został w odwecie skazany wraz z biskupem Gorazdem II, ks. Vladimírem Petřekiem i przewodniczącym gminy parafialnej Janem Sonnevendem na karę śmierci i stracony w piątek, 4 września 1942 o godz. 14 na strzelnicy w Kobylisach. Jego żona Maria zginęła w 1942 w obozie koncentracyjnym Mauthausen-Gusen.

</doc>
<doc id="2376720" url="https://pl.wikipedia.org/wiki?curid=2376720" title="Quasi-Park Narodowy Amami Guntō">
Quasi-Park Narodowy Amami Guntō

 – quasi-park narodowy na Wyspach Amami na południe od Kiusiu, w Japonii.
Wyspy te należą do prefektury Kagoshima. Park ma obszar 78,61 km², jest klasyfikowany jako chroniący dziką przyrodę (kategoria Ib) według IUCN.
Celem założenia parku była ochrona środowiska naturalnego wysp wchodzących w skład tego niewielkiego archipelagu: Amami Ōshima, Kikai-jima, Toku-no-shima, Okierabu-jima, Yoron-jima. Wyspy te są zamieszkane przez rzadkie gatunki zwierząt: amamino-kuro-usagi ("Pentalagus furnessi"; czarny zając równin Amino), amami-toge-nezumi ("Tokudaia osimensis"; gatunek szczura), rurikakesu (sójka wspaniała "Garrulus lidthi"), akahige (słowik rudzikowy "Erithacus komadori" lub słowik czarnolicy "Erithacus akahige"), także węże i salamandry. 
Obszar ten został wyznaczony jako quasi-park narodowy 15 lutego 1974. Podobnie jak wszystkie quasi-parki narodowe w Japonii, jest zarządzany przez samorząd lokalny prefektury.

</doc>
<doc id="2376721" url="https://pl.wikipedia.org/wiki?curid=2376721" title="Andritsena-Krestena">
Andritsena-Krestena

Andritsena-Krestena (gr. Δήμος Ανδρίτσαινας-Κρεστένων, "Dimos Andritsenas-Krestenon") – gmina w Grecji, w administracji zdecentralizowanej Peloponez, Grecja Zachodnia i Wyspy Jońskie, w regionie Grecja Zachodnia, w jednostce regionalnej Elida. Siedzibą gminy jest Krestena, a siedzibą historyczną jest Andritsena. W 2011 roku liczyła 14 109 mieszkańców. Powstała 1 stycznia 2011 roku w wyniku połączenia dotychczasowych gmin: Skilunda, Andritsena i Alifira.

</doc>
<doc id="2376722" url="https://pl.wikipedia.org/wiki?curid=2376722" title="Elida (gmina)">
Elida (gmina)

Elida (gr. Δήμος Ήλιδας, "Dimos Ilidas") – gmina w Grecji, w administracji zdecentralizowanej Peloponez, Grecja Zachodnia i Wyspy Jońskie, w regionie Grecja Zachodnia, w jednostce regionalnej Elida. Siedzibą gminy jest Amaliada. W 2011 roku liczyła 32 219 mieszkańców. Powstała 1 stycznia 2011 roku w wyniku połączenia dotychczasowych gmin Amaliada i Pinia.

</doc>
<doc id="2376723" url="https://pl.wikipedia.org/wiki?curid=2376723" title="Pinios (gmina)">
Pinios (gmina)

Pinios (gr. Δήμος Πηνειού, "Dimos Piniu") – gmina w Grecji, w administracji zdecentralizowanej Peloponez, Grecja Zachodnia i Wyspy Jońskie, w regionie Grecja Zachodnia, w jednostce regionalnej Elida. Siedzibą gminy jest Gastuni. W 2011 roku liczyła 21 034 mieszkańców. Powstała 1 stycznia 2011 roku w wyniku połączenia dotychczasowych gmin: Gastuni, Wartolomio i Tragano.

</doc>
<doc id="2376724" url="https://pl.wikipedia.org/wiki?curid=2376724" title="Zacharo (gmina)">
Zacharo (gmina)

Zacharo (gr. Δήμος Ζαχάρως, "Dimos Zacharos") – gmina w Grecji, w administracji zdecentralizowanej Peloponez, Grecja Zachodnia i Wyspy Jońskie, w regionie Grecja Zachodnia, w jednostce regionalnej Elida. Siedzibą gminy jest Zacharo. W 2011 roku liczyła 8953 mieszkańców. Powstała 1 stycznia 2011 roku w wyniku połączenia dotychczasowych gmin Zacharo i Figalia.

</doc>
<doc id="2376725" url="https://pl.wikipedia.org/wiki?curid=2376725" title="Syntycha">
Syntycha



</doc>
<doc id="2376727" url="https://pl.wikipedia.org/wiki?curid=2376727" title="Wieland Herzfelde">
Wieland Herzfelde

Wieland Herzfelde (właściwie "Herzfeld"; ur. 11 kwietnia 1896 w Weggis w kantonie Lucerna, Szwajcaria, zm. 23 listopada 1988 w Berlinie Wschodnim) – niemiecki publicysta, autor i wydawca. Założył w roku 1916 wydawnictwo Malik-Verlag. Brat Johna Heartfielda.
Życiorys.
Urodził się jako trzecie z czworga dzieci pisarza Franza Helda (właściwie Herzfelda) I Alicji Stolzenberg. Od roku 1914 studiował w Berlinie germanistykę i medycynę. Od marca 1914 publikował pierwsze wiersze pod nazwiskiem Wieland Herzfelde. Po wybuchu I wojny światowej wstąpił do wojska jako ochotnik. Przeżycia na froncie skłoniły do wydawania wraz z bratem czasopisma pacyfistycznego „Neue Jugend” (Nowa młodzież) które jednak zostało zakazane przez władze.
W roku 1917 powstało wydawnictwo Malik-Verlag, specjalizujące się w publikacjach politycznych i awangardzie artystycznej, m.in. dadaizmem i popierało rewolucję radziecką. Jego brat Helmut Herzfeld, który przybrał pseudonim Johna Heartfielda zajął się strona graficzną wydawnictw.
Do przyjaciół Wielanda Herzfelde należeli m.in. Else Lasker-Schüler, George Grosz i Erwin Piscator.
31 grudnia 1918 Herzfelde wraz z Groszem i Heartfieldem przystąpili do założonej właśnie Komunistycznej Partii Niemiec.
W latach dwudziestych do wydawnictwa Malik doszła galeria sztuki i księgarnia. Wydawcy stawali przed sądem za obrazę armii – na wystawie znalazła się wykonana przez Rudolfa Schlichtera kukła żołnierza ze świńską głową.
Po przejęciu władzy przez Hitlera 1933 Herzfelde początkowo ukrywał się u przyjaciół, potem znalazł azyl w Pradze, gdzie wznowił działalność wydawnictwa. Ze względów formalnych siedzibę wydawnictwa przeniósł do Londynu, sam pozostał w Pradze. Wydawał niemiecką literaturę lewicową, w tym zebrane dzieła Bertolta Brechta oraz m.in. dzieła Ilii Erenburga.
Po zajęciu Czechosłowacji przez wojska hitlerowskie uciekł początkowo do Londynu, 1939 do Nowego Jorku. Dopiero w roku 1944 udało mu się założyć lewicowe wydawnictwo „Aurora” które przetrwało tylko dwa lata.
1949 powrócił do Niemiec, gdzie został powołany na profesora literatury na Uniwersytecie w Lipsku. Działał też jako pisarz i tłumacz.

</doc>
<doc id="2376728" url="https://pl.wikipedia.org/wiki?curid=2376728" title="Aktio-Wonitsa">
Aktio-Wonitsa

Aktio-Wonitsa (gr. Δήμος Ακτίου-Βόνιτσας, "Dimos Aktiu-Wonitsas") – gmina w Grecji, w administracji zdecentralizowanej Peloponez, Grecja Zachodnia i Wyspy Jońskie, w regionie Grecja Zachodnia, w jednostce regionalnej Etolia-Akarnania. Siedzibą gminy jest Wonitsa. W 2011 roku liczyła 17 370 mieszkańców. Powstała 1 stycznia 2011 roku w wyniku połączenia dotychczasowych gmin: Anaktorio, Paleros i Medeon.

</doc>
<doc id="2376732" url="https://pl.wikipedia.org/wiki?curid=2376732" title="Walter Żelazny">
Walter Żelazny

Walter Janusz Żelazny (ur. 8 sierpnia 1950 w Rzeszowie) – polski socjolog, doktor habilitowany nauk humanistycznych, nauczyciel akademicki Uniwersytetu w Białymstoku, były rektor Wyższej Szkoły Społeczno-Gospodarczej w Tyczynie.
Życiorys.
Ukończył językoznawstwo na Uniwersytecie Nancy II i studium doktoranckie z geografii społecznej na Uniwersytecie w Metzu. 23 lutego 1999 uzyskał stopień naukowy doktora nauk humanistycznych w zakresie socjologii (w specjalnościach: socjologia grup etnicznych i socjologia polityki) na Wydziale Nauk Społecznych Uniwersytetu Śląskiego w Katowicach, na podstawie pracy "Mniejszości narodowe Francji. Problemowa monografia socjologiczna". 12 grudnia 2005 uzyskał stopień doktora habilitowanego (w specjalności socjologia narodu) na Wydziale Nauk Społecznych Uniwersytetu im. Adama Mickiewicza w Poznaniu, na podstawie pracy "Etniczność – ład, konflikt, sprawiedliwość". Był profesorem na Wydziale Socjologiczno-Politologicznym Wyższej Szkoły Społeczno-Gospodarczej w Tyczynie, a także profesorem nadzwyczajnym w Katedrze Kulturoznawstwa i Filozofii Akademii Górniczo-Hutniczej w Krakowie oraz profesorem nadzwyczajnym w Katedrze Nauk Społecznych Wyższej Szkoły Informatyki i Zarządzania w Rzeszowie. W 2006 został rektorem Wyższej Szkoły Społeczno-Gospodarczej w Tyczynie. Z funkcji tej zrezygnował w lipcu 2007. Był profesorem nadzwyczajnym w Instytucie Socjologii na Wydziale Socjologiczno-Historycznym Uniwersytetu Rzeszowskiego. Obecnie profesor nadzwyczajny w Instytucie Socjologii na Wydziale Historyczno-Socjologicznym Uniwersytetu w Białymstoku.
W okresie PRL przez 15 lat był zarejestrowany jako współpracownik SB o pseudonimie „Janusz”.
W wyborach do Parlamentu Europejskiego w 2004 bez powodzenia startował jako bezpartyjny kandydat z listy Unii Wolności w okręgu podkarpackim. Później należał do powstałej w 2005 z przekształcenia UW Partii Demokratycznej – demokraci.pl. Od 2009 do 2012 zasiadał w radzie politycznej tego ugrupowania.

</doc>
<doc id="2376733" url="https://pl.wikipedia.org/wiki?curid=2376733" title="Amfilochia (gmina)">
Amfilochia (gmina)

Amfilochia (gr. Δήμος Αμφιλοχίας, "Dimos Amfilochias") – gmina w Grecji, w administracji zdecentralizowanej Peloponez, Grecja Zachodnia i Wyspy Jońskie, w regionie Grecja Zachodnia, w jednostce regionalnej Etolia-Akarnania. Siedzibą gminy jest Amfilochia. W 2011 roku liczyła 17 056 mieszkańców. Powstała 1 stycznia 2011 roku w wyniku połączenia dotychczasowych gmin: Amfilochia, Inachos i Menidi.

</doc>
<doc id="2376735" url="https://pl.wikipedia.org/wiki?curid=2376735" title="Ksiromero">
Ksiromero

Ksiromero (gr. Δήμος Ξηρομέρου, "Dimos Ksiromeru") – gmina w Grecji, w administracji zdecentralizowanej Peloponez, Grecja Zachodnia i Wyspy Jońskie, w regionie Grecja Zachodnia, w jednostce regionalnej Etolia-Akarnania. Siedzibą gminy jest Astakos. W 2011 roku liczyła 11 737 mieszkańców. Powstała 1 stycznia 2011 roku w wyniku połączenia dotychczasowych gmin: Astakos, Fities i Alizia.

</doc>
<doc id="2376736" url="https://pl.wikipedia.org/wiki?curid=2376736" title="Nafpaktia">
Nafpaktia

Nafpaktia (gr. Δήμος Ναυπακτίας, "Dimos Nafpaktias") – gmina w Grecji, w administracji zdecentralizowanej Peloponez, Grecja Zachodnia i Wyspy Jońskie, w regionie Grecja Zachodnia, w jednostce regionalnej Etolia-Akarnania. Siedzibą gminy jest Nafpaktos. W 2011 roku liczyła 27 800 mieszkańców. Powstała 1 stycznia 2011 roku w wyniku połączenia dotychczasowych gmin: Nafpaktos, Apodotia, Pilini, Platanos, Andirio i Chalkia.

</doc>
<doc id="2376737" url="https://pl.wikipedia.org/wiki?curid=2376737" title="Termo (gmina)">
Termo (gmina)

Termo (gr. Δήμος Θέρμου, "Dimos Termu") – gmina w Grecji, w administracji zdecentralizowanej Peloponez, Grecja Zachodnia i Wyspy Jońskie, w regionie Grecja Zachodnia, w jednostce regionalnej Etolia-Akarnania. Siedzibą gminy jest Termo. W 2011 roku liczyła 8242 mieszkańców.

</doc>
<doc id="2376738" url="https://pl.wikipedia.org/wiki?curid=2376738" title="Monster Energy">
Monster Energy

Monster Energy – napój energetyzujący produkowany przez Monster Beverage Corporation (dawniej firma nosiła nazwę Hansen Natural) od kwietnia 2002 roku. W Polsce sprzedaż napojów Monster Energy rozpoczęła się w lutym 2012 roku.
Rodzaje.
Istnieje ponad 130 rodzajów napoju, oferta różni się w zależności od kraju. W Polsce dostępnych jest osiem smaków Monster Energy, siedem smaków Monster Energy Ultra (wersji bez cukru), siedem smaków Monster Juiced (wersji z dodatkiem soków owocowych) i cztery smaki Monster Super Fuel (roztworu węglowodanowo-elektrolitowego). Okazjonalnie dostępne są również smaki limitowane. 
W Polsce dominującą pojemnością jest 500 ml, jednakże w sprzedaży są również puszki o pojemnościach 250 ml, 355 ml, 553 ml i 568 ml.
Skład.
Zawartość kofeiny w większości napojów energetycznych Monster wynosi ok. 10 mg/oz (33,81 mg/100 ml). Jak większości napojów tego typu, nie zaleca się napoju dzieciom, kobietom ciężarnym oraz ludziom wrażliwym na kofeinę.
Skład większości napojów jest podobny; składają się one z wody, cukru, regulatorów kwasowości (kwasu cytrynowego i cytrynianu sodu), dwutlenku węgla, tauryny (400–420 mg/100 ml), kofeiny (około 30–35 mg/100 ml), witamin (niacyny, kwasu pantotenowego, witaminy B6, ryboflawiny i witaminy B12); niektóre zawierają też inozytol, glukuronolakton, L-karnitynę, teobrominę, ekstrakty guarany, kwas askorbinowy, wyciąg z korzenia żeń-szenia (80 mg/100 ml). 

</doc>
<doc id="2376739" url="https://pl.wikipedia.org/wiki?curid=2376739" title="Dziób (góra)">
Dziób (góra)

Dziób (niem. "Spitzberg", "Spitz Berg") – dwuwierzchołkowy szczyt o wysokości ok. 693 i 686 m n.p.m. w południowo-zachodniej Polsce, w Sudetach Środkowych, w Górach Stołowych, w paśmie Zaworów.
Góra położona jest w północno-wschodniej części Zaworów. Tworzy krótki grzbiet o przebiegu południkowym, który na południu, poprzez Rogal łączy się z Mieroszowskimi Ścianami.
Masyw zbudowany jest z górnokredowych (cenoman) piaskowców i mułowców. Niższe partie zboczy od wschodu, północy i zachodu, zbudowane są z piaskowców arkozowych i szarogłazowych triasowych (pstry piaskowiec) barwy czerwonej. W północnej części, powyżej drogi z Mieroszowa do Chełmska przez Łączną, znajdują się naturalne odsłonięcia skalne czerwonych piaskowców triasowych nosząca nazwę Bliźniaczki. Pod oboma wierzchołkami od strony północnej oraz na wschodnich zboczach znajdują się niewielkie, opuszczone kamieniołomy piaskowców.
Cały masyw porośnięty lasem świerkowym, a właściwie monokulturą świerkową. Na północnym wierzchołku od strony wschodniej i południowej oraz w rejonie przełęczy między dwoma wierzchołkami, las został przetrzebiony kilka lat temu i obecnie zarasta młodymi świerkami i brzozami.

</doc>
<doc id="2376741" url="https://pl.wikipedia.org/wiki?curid=2376741" title="Alaküla (Tartu)">
Alaküla (Tartu)

Alaküla – wieś w Estonii, w prowincji Tartu, w gminie Haaslava.

</doc>
<doc id="2376743" url="https://pl.wikipedia.org/wiki?curid=2376743" title="Rogal (góra)">
Rogal (góra)

Rogal (niem. "Lāttig-Berg") – szczyt ok. 639 m n.p.m. w południowo-zachodniej Polsce, w Sudetach Środkowych, w Górach Stołowych, w paśmie Zaworów.
Góra położona jest w północno-wschodniej części Zaworów, w grzbiecie o przebiegu południkowym, który na południu łączy się z Mieroszowskimi Ścianami, a na północy z Dziobem.
Masyw zbudowany jest z górnokredowych (cenoman-turon) piaskowców i mułowców. Niższe partie zboczy od wschodu i zachodu zbudowane są z piaskowców arkozowych triasowych (pstry piaskowiec) barwy czerwonej z wkładkami iłołupków. U podnóża, z południowo-wschodniej strony, przy drodze z Mieroszowa do Zdoňova, znajduje się nieczynny kamieniołom czerwonych piaskowców triasowych.
Cały masyw porośnięty lasem świerkowym, a właściwie monokulturą świerkową z niewielkimi płatami buczyny.

</doc>
<doc id="2376747" url="https://pl.wikipedia.org/wiki?curid=2376747" title="Eberhard Buchwald">
Eberhard Buchwald

Eberhard Buchwald (ur. 16 lipca 1886 we Wrocławiu, zm. 14 sierpnia 1975 w Meklemburgii) – profesor fizyki teoretycznej.
Życiorys.
Był absolwentem fizyki na uniwersytetach w Breslau, Würzburgu, Bonn i Monachium. Doktorat zrobił na Królewskim Uniwersytecie w Breslau, gdzie następnie pełnił funkcję asystenta. Habilitował się w 1917, w 1921 został mianowany profesorem nadzwyczajnym, a w 1923 profesorem zwyczajnym. Objął katedrę fizyki teoretycznej w Wyższej Szkole Technicznej Wolnego Miasta Gdańska; w latach 1929–1930 był rektorem tej uczelni. Od października 1945 do 1954 pracował jako profesor zwyczajny na Uniwersytecie Friedricha Schillera w Jenie.
Od 1953 był członkiem Niemieckiej Akademii Przyrodników Leopoldina w Halle. W 1963 otrzymał doktorat honoris causa Uniwersytetu Eberharda i Karola w Tybindze.

</doc>
<doc id="2376748" url="https://pl.wikipedia.org/wiki?curid=2376748" title="Can’t Let You Go">
Can’t Let You Go

Can't Let You Go - singel amerykańskiego rapera Fabolousa, promujący album pt "Street Dreams". Gościnnie występują: piosenkarka Lil' Mo i Mike Shorey. Do utworu powstał teledysk.

</doc>
<doc id="2376749" url="https://pl.wikipedia.org/wiki?curid=2376749" title="Ente Nazionale Italiano di Unificazione">
Ente Nazionale Italiano di Unificazione

Ente Nazionale Italiano di Unificazione (UNI) - włoska Jednostka normalizacyjna, odpowiednik Polskiego Komitetu Normalizacyjnego (PKN). Publikuje standardy dla przemysłu, handlu i szkolnictwa wyższego, z wyjątkiem norm dla produktów elektrycznych i elektrotechnicznych, we Włoszech.
UNI reprezentuje Włochy w działaniach międzynarodowych komitetów standaryzacyjnych przy organizacji ISO (International Organization for Standardization) i CEN (Europejski Komitet Normalizacyjny).
Standaryzacja odbywa się wewnątrz UNI poprzez prace komisji technicznych i poza UNI przy udziale ekspertów z wielu instytucji branżowych.

</doc>
<doc id="2376750" url="https://pl.wikipedia.org/wiki?curid=2376750" title="Igevere">
Igevere

Igevere – wieś w Estonii, w prowincji Tartu, w gminie Haaslava.

</doc>
<doc id="2376751" url="https://pl.wikipedia.org/wiki?curid=2376751" title="Leopold Zoner">
Leopold Zoner

Leopold Zoner (ur. 5 listopada 1839 we Lwowie, zm. 24 września 1915 w Łodzi) – polski drukarz, wydawca, właściciel zakładu litograficzno-drukarskiego, wydawnictwa, księgarni oraz dziennikarz, wydawca dwóch gazet i działacz licznych towarzystw społecznych i zawodowych w XIX-wiecznej Łodzi.
Rodzina.
Syn pierwszego łódzkiego fotografa Dominika Zonera. Przybył ze Lwowa wraz z ojcem, który 15 czerwca 1861 założył w Łodzi pierwszy zakład fotograficzny przy ul. Konstantynowskiej (obecnie ul. Legionów) 3, potem przeniesiony na Rynek Nowego Miasta (obecnie Plac Wolności) 6.
Działalność zawodowa.
Sztuki drukarskiej uczył się w zakładzie litograficznym Jana Petersilgego (jedynej w Łodzi litografii, po likwidacji w 1864 litografii Feliksa Gotza). Postanowił się usamodzielnić, licząc w tej sytuacji na niemałe zamówienia.
W 1874 w oficynie domu przy ul. Konstantynowskiej 5 uruchomił dwie ręczne prasy litograficzne, dokupując po roku następną z 14 kamieniami litograficznymi. Drukował metodą litograficzną tak potrzebne druki akcydensowe. Rozbudował drukarnię, wynajmując nowe pomieszczenia na parterze właśnie wybudowanego budynku frontowego. Wystąpił o zezwolenie na wydawanie gazety i w 1881 uzyskał zezwolenie władz carskich na prowadzenie drukarni i wydawanie w języku niemieckim gazety „Lodzer Tageblatt” (”łódzki dziennik”). Ręczne maszyny litograficzne nie dawały możliwości drukowania gazety w dużym nakładzie, więc kupił w tym celu cylindrową „pośpieszną” maszynę drukarską (drugą w Łodzi, pierwszą taką maszynę zakupił 4 lata wcześniej Jan Petersilge, który wydawał gazetę „Lodzer Zeitung”, a wcześniej, od 1863 „Łódzkie Ogłoszenia – Łodźer Anzeiger”) i zainstalował ją już w nowym lokalu przy Rynku Nowego Miasta (obecnie plac Wolności) 6.
Pierwszy numer tej (konkurencyjnej w stosunku do „Lodzer Zeitung”) gazety „Lodzer Tageblatt” ukazał się 19 czerwca/1 lipca 1881. Gazeta od początku wychodziła sześć razy w tygodniu. Zamieszczane w niej były wiadomości z dziedziny handlu, przemysłu, aktualne kursy giełdy, ogłoszenia oraz fragmenty powieści i nowel. Nadał gazecie charakter wybitnie niemiecki, licząc na poczytność wśród Niemców, którzy byli zamożniejszą grupą narodowościową, o większych możliwościach i aspiracjach czytelniczych. Mimo zabiegów i starań o nowych czytelników nakłady „Lodzer Tageblatt” były zawsze niższe niż „Lodzer Zeitung” i nie przekraczały 1800 egzemplarzy. Oprócz drukowania wydawanej własnym nakładem gazety „Lodzer Tageblatt”, a w latach 1894–1914 także gazety urzędowej „Łodzinskij Listok”, drukował prace akcydensowe i dziełowe. Posiadał w odpowiedniej liczbie czcionki do drukowania w trzech językach: rosyjskim (który był wówczas językiem urzędowym w Królestwie Polskim w zaborze rosyjskim) oraz polskim i niemieckim.
W 1882 wydrukował dwie pierwsze popularne broszury: jedną z zakresu higieny w języku niemieckim "Wie wird und bleibt man gesund", drugą z zakresu gospodarstwa domowego w języku polskim "Nauka prasowania i glansowania bielizny" Hipolita Kierskiego.
W 1888 przy ul. Dzielnej 13 (obecnie ul. G. Narutowicza, budynek nie istnieje) zbudował frontowy dom mieszkalny dla swojej rodziny, a oficynę przeznaczył na zakład fotograficzny, drukarnię i wozownię. To tam przeniósł wszystkie swoje maszyny i urządzenia. Kolejne zwiększenie zapasu czcionek dało mu możliwości składania i drukowania pozycji dziełowych o większej objętości i w tym właśnie czasie wydrukował podręcznik do nauki języka niemieckiego – Karola Augusta "Hocha Deutsche Lesebuch für ein und mehrklassige Volksschulen", liczący 220 stron. Zatrudniał wówczas 15 pracowników.
Zajmował się również działalnością handlową nie związaną z drukarstwem i książkami, np. prowadził sprzedaż fortepianów w magazynie firmy „Herman Grossman”.
Dalszy rozwój zakładów przypada na lata 90. XIX w. – 8 października 1893 otworzył własną księgarnię sortymentową i skład nut przy ul. Piotrkowskiej 90 w świeżo ukończonym domu Theodora Steigerta (wkrótce przeniesioną na ul. Piotrkowską 108), w której sprzedawał również własne wydawnictwa, ale 4 czerwca 1899 sprzedał ją przybyłemu z Warszawy Franciszkowi Starczewskiemu.
W listopadzie 1893 otrzymał od Głównego Urzędu do spraw Prasy w Petersburgu zezwolenie na wydawanie kolejnej gazety, tym razem w języku rosyjskim „Lodzinskij Listok” („Gazeta Łódzka”). Wydawana była od stycznia 1894 dwa razy w tygodniu, przeznaczona głównie dla miejscowej administracji miała charakter półoficjalnego organu urzędowego. Obok artykułów o tematyce ogólnej zamieszczano tu zarządzenia władz miejskich. Nakład gazety wynosił w tym czasie około 1500 egzemplarzy. Oprócz zysków ze sprzedaży, wypłacano wydawnictwu z funduszy miejskich kwotę 300 rubli rocznie.
Rozpoczął także wydawanie i druk kalendarza formatu kieszonkowego w języku niemieckim "Illustrierter Haus- und Familien-Kalender", którego wyszły 3 kolejne roczniki za lata 1895, 1896, 1897 w nakładzie od 2000 do 7000 egzemplarzy.
W 1896 nabył od Karola Prussa dawne zakłady Rudolfa Luthera przy ulicy Zachodniej 39, składające się z litografii, drukarni i introligatorni. Przeniósł te zakłady na ulicę Piotrkowską 108, na teren posesji, w której posiadał księgarnię sortymentową, powiększając znacznie swoją firmę drukarsko-litograficzną.
Szczytowy rozwój zakładów przypadał na lata 1897–1899. Na ich wyposażeniu w tym czasie było 17 różnych maszyn. Duże maszyny litograficzne i drukarskie miały napęd parowy, co stanowiło znaczny postęp techniczny w stosunku do lat poprzednich. Ponadto zwiększył znacznie liczbę czcionek do składów dziełowych, ale i gazetowych. Zatrudniał w tym czasie 98 osób i pod tym względem przegonił znacząco zakłady Jana Petersilgego.
Dawny zakład przy ul. Dzielnej 13 służył głównie do druku gazet „Lodzer Tageblatt” i „Lodzinskij Listok”.
Nowo nabyte zakłady przeznaczył przede wszystkim do produkcji dziełowej i litograficznej. W nich ok. 1896 pracę podjął przybyły z Wiednia, po zapoznaniu się z tamtejszym drukarstwem, Zygmunt Terakowski, późniejszy dyrektor tego zakładu przejętego później (a właściwie kupionego w 1899) przez Roberta Resigera, zięcia Leopolda Zonera.
Zintensyfikował produkcję dziełową. Drukował beletrystykę w języku polskim, dostrzegł bowiem, że spora grupa czytelników w tym czasie pochodziła m.in. spośród polskich robotników, rzemieślników, personelu zatrudnionego w handlu i służby domowej, bez ukształtowanych potrzeb czytelniczych, do nich więc zaadresował swoje wydawnictwa – tanie powieści sensacyjne i przygodowe – i pozyskał czytelników.
Wydawane publikacje były dość zróżnicowane. Jedną z nich stanowiły zeszyty – obszerniejszą powieść rozdzielał na kilkanaście zeszytów, przeważnie 24 stronicowych. Każdy zeszyt miał barwną okładkę litograficzną, która go uatrakcyjniała. Jedną z pierwszych powieści zeszytowych był "Podrzutek, czyli krwawe tajemnice lasów Turyngii" wydany w 32 zeszytach w 1897, w nakładzie 2000 egzemplarzy i łącznej objętości 800 stron. Koszt całego tytułu wynosił 3 ruble 20 kopiejek, co stanowiłoby pokaźny wydatek, ale każdy zeszyt kosztował 10 kopiejek, co było kwotą niewielką. Z punktu widzenia wydawcy był to dobry interes.
Drugą formą wydawania beletrystyki była „Biblioteka Nowości” – głównie tłumaczone z języków obcych książki sensacyjne. Każda miała ok. 120 stron, a każdy tytuł kosztował 25 kopiejek. Jedną z pierwszych w tej serii była wydrukowana w 1898 powieść "Monaco i jaskinia gry" Rudolfa Bergnera, o objętości 117 stron. Były też różne broszury, a wśród nich "Śpiewy historyczne" J.U. Niemcewicza, "Koniec świata w dniu 13 listopada 1899 roku" Rudolfa Falba i inne. Drukował również podręczniki szkolne.
Była to wtedy typowa drukarnia nakładcza, poza akcydensami i prasą zostało wydrukowanych 116 wydawnictw o charakterze dziełowym. Część z nich w liczbie 37 to prace zlecone, reszta zaś stanowiła nakłady własne, od 1899 część nakładów firmował również jego syn Alfred Zoner (wydawnictwo przeniósł do Warszawy, gdzie w 1899 przy Smoczej 3, a od 1902 przy ulicy Chmielnej 26 prowadził wydawnictwo i zakład drukarsko-litograficzny zatrudniający 17 osób).
Do 1899 wykonał 80 druków zwartych. Drukarnia była drugą co do wielkości w Łodzi, zatrudniającą 98 pracowników na 17 maszynach.
W 1899 przeprowadził gruntowną reorganizację swoich dobrze rozbudowanych już zakładów. Sprzedał księgarnię sortymentową przy ulicy Piotrkowskiej 108. Zakłady przy ulicy Piotrkowskiej 108 przekazał (a właściwie też sprzedał) zięciowi Robertowi Resigerowi, a w swojej dyspozycji zostawił jedynie drukarnię przy ulicy Dzielnej, wyposażoną w 2 dwucylindrowe maszyny drukarskie i jedną maszynę dociskową z napędem nożnym i ograniczył się tylko do druku gazet: „Lodzer Tageblatt”, która w 1905 roku połączyła się z „Neue Lodzer Zeitung”, oraz „Lodzinskij Listok”, w którym w 1912 jako redaktor wydawnictwa zastąpił go Władysław Ulatowski. W ramach wolnych mocy produkcyjnych drukarnia wykonywała niewielkie serie innych druków, ale chyliła się już ku upadkowi. W 1905 pracowało 19 robotników wykonujących produkcję wartości 15 000 rubli, a w 1910 – 30 000 rubli.
W czasie I wojny światowej wkroczenie Niemców do Łodzi 6 grudnia 1914 spowodowało likwidację gazety „Lodzinskij Listok” i zamknięcie drukarni. Wkrótce, bo 24 września 1915, zmarł.
Pozazawodowa działalność społeczna.
Zajmował się działalnością społeczną, m.in. organizując straż ogniową – „(…) z inicjatywy działaczy obywatelskiego stowarzyszenia strzelców Leopolda Zonera i Roberta Wergau’a przystąpiono do stworzenia racjonalniejszej obrony przeciwpożarowej miasta. Zamierzali oni w końcu 1874 r. zorganizować z grona członków stowarzyszenia „strzelecką straż ogniową”. Próba nie powiodła się, ale myśl założenia ochotniczej straży pożarnej zaowocowała.”.
Był współorganizatorem Łódzkiej Ochotniczej Straży Ogniowej, na zebraniu założycielskim 16 września 1875 wybrano go do zarządu, a potem został komendantem (1901–1914).
W 1912 został zastępcą dyrektora Łódzkiego Towarzystwa Kredytowego.
Założył „Stowarzyszenie Niemieckich Właścicieli Nieruchomości” oraz w lipcu 1913 „Towarzystwo Pracy Społecznej”.
Był jednym z nestorów łódzkiego drukarstwa, jednym z najwszechstronniejszych przedsiębiorców i działaczy w Łodzi. Położył znaczne zasługi dla Łodzi, a szczególnie jej mieszkańców pochodzenia niemieckiego.
Jego syn Alfred Jan był księgarzem, redaktorem i wydawcą niemieckich gazet i w 1901 czasopisma „Świat”. Przy ul. Głównej (obecnie al. marsz. J. Piłsudskiego) 5 prowadził w 1927 firmę pośredniczącą w handlu maszynami i akcesoriami drukarskimi.

</doc>
<doc id="2376752" url="https://pl.wikipedia.org/wiki?curid=2376752" title="Quasi-Park Narodowy Nichinan Kaigan">
Quasi-Park Narodowy Nichinan Kaigan

 – quasi-park narodowy na Kiusiu, w Japonii.
Park obejmuje tereny usytuowane w prefekturach Miyazaki i Kagoshima, o łącznym obszarze 45,42 km².. Na terenie parku znajdują się m.in.: wyspa Ao-shima, przylądek Toi-misaki oraz chram shintō Udo-jingū.
Park jest klasyfikowany jako chroniący krajobraz (kategoria V) według IUCN.
Obszar ten został wyznaczony jako quasi-park narodowy 1 czerwca 1955. Podobnie jak wszystkie quasi-parki narodowe w Japonii, jest zarządzany przez samorząd lokalny prefektury.

</doc>
<doc id="2376753" url="https://pl.wikipedia.org/wiki?curid=2376753" title="Ignase">
Ignase

Ignase – wieś w Estonii, w prowincji Tartu, w gminie Haaslava.

</doc>
<doc id="2376754" url="https://pl.wikipedia.org/wiki?curid=2376754" title="Parafia św. Stanisława w Osobnicy">
Parafia św. Stanisława w Osobnicy

Parafia św. Stanisława w Osobnicy − parafia rzymskokatolicka znajdująca się w diecezji rzeszowskiej w dekanacie Dębowiec. 
Parafia została erygowana w 1348 roku. Pierwszy kościół wybudowano w roku 1350. Następny służył w latach 1512–1906. 
Obecny kościół parafialny powstał według planu architekta Teodora Talowskiego w stylu neogotyckim. Konsekrował go w lipcu 1906 r. biskup Józef Fischer, sufragan przemyski. Kościół jest trzynawowy z trzema neogotyckimi ołtarzami wykonanymi w stolarni lwowskiej. Wnętrze było dwukrotnie przemalowywane w latach 1927–1928 oraz 1970–1980.

</doc>
<doc id="2376755" url="https://pl.wikipedia.org/wiki?curid=2376755" title="Otto Lienau">
Otto Lienau

Otto Lienau (ur. 1 kwietnia 1877 w Berlinie, zm. 4 października 1945 w Neustadt/Holsztyn) – prof. zwycz. budowy okrętów i statyki konstrukcji statków.
Absolwent Politechniki Monachijskiej i Politechniki Berlińskiej, po studiach pracował w przemyśle stoczniowym.
Od 1909 roku pracował jako profesor zwyczajny praktycznej budowy okrętów i statyki konstrukcji statków na Politechnice Gdańskiej, w latach 1930–1931 był rektorem tej uczelni.
W 1929 roku otrzymał tytuł doktora inżyniera honoris causa Politechniki Berlińskiej.

</doc>
<doc id="2376756" url="https://pl.wikipedia.org/wiki?curid=2376756" title="Kitseküla">
Kitseküla

Kitseküla – wieś w Estonii, w prowincji Tartu, w gminie Haaslava.

</doc>
<doc id="2376757" url="https://pl.wikipedia.org/wiki?curid=2376757" title="Park leśny">
Park leśny

Park leśny – obszar lasu o dominującym drzewostanie w wieku powyżej 80 lat wraz ze strefą brzegową przystosowany do wypoczynku, położony w granicach administracyjnych miasta lub w jego strefie podmiejskiej, wyłączony spod Zarządu Lasów Państwowych.
Elementami programowymi parków leśnych są: urządzenia sportowe, place zabaw dla dzieci, polany piknikowe oraz wypoczynkowe, obiekty gastronomii, toalety.
Przykładami parków leśnych mogą być Park Młociński w Warszawie; Park Leśny Arkoński i Park Leśny Głębokie w Szczecinie.

</doc>
<doc id="2376758" url="https://pl.wikipedia.org/wiki?curid=2376758" title="Koke (wieś)">
Koke (wieś)

Koke – wieś w Estonii, w prowincji Tartu, w gminie Haaslava.

</doc>
<doc id="2376761" url="https://pl.wikipedia.org/wiki?curid=2376761" title="Kriimani">
Kriimani

Kriimani – wieś w Estonii, w prowincji Tartu, w gminie Haaslava.

</doc>
<doc id="2376763" url="https://pl.wikipedia.org/wiki?curid=2376763" title="Bart Palaszewski">
Bart Palaszewski

Bart Palaszewski, właśc. Bartłomiej Pałaszewski (ur. 30 maja 1983 w Warszawie) – pochodzący z Polski amerykański zawodnik mieszanych sztuk walki. Posiadacz czarnego pasa w brazylijskim jiu-jitsu.
Życiorys.
Palaszewski urodził się w Warszawie. Mieszkał w dzielnicy Bielany na osiedlu Chomiczówka. W wieku 13 lat wyemigrował razem z rodziną do Stanów Zjednoczonych. Palaszewski będąc już w USA nie był pewny, co chce robić w życiu. Szkolił się w zakresie fotografa, grafika komputerowego oraz w holdingu. Po obejrzeniu pierwszy raz w życiu gali MMA postanowił osobiście spróbować swoich sił w MMA jednak pierwsze cztery zawodowe walki przegrał.
Kariera MMA.
Zawodową karierę MMA rozpoczął w 2002 roku. Przez pierwsze cztery lata walczył na mniejszych amerykańskich galach MMA zdobywając m.in. mistrzostwo XFO wagi lekkiej. Tytuł stracił w 2005 na rzecz Claya Guidy.
International Fight League.
W latach 2006-2008 walczył dla amerykańskiej organizacji IFL będąc w drużynie Quad City Silverbacks prowadzonej przez Pata Mileticha. Stoczył w niej 12 pojedynków z czego 8 wygrał, a 4 przegrał, notując zwycięstwa nad zawodnikami UFC: Ivanem Menjivarem i Johnem Gundersonem. W 2006 wygrał dwukrotnie drużynowe mistrzostwo IFL z Quad City Silverbacks. W 2008 IFL zbankrutowało i zostało zamknięte. Jeszcze w tym samym roku związał się z czołową na świecie World Extreme Cagefighting.
World Extreme Cagefighting.
3 grudnia, 2008 roku zadebiutował na gali WEC w Las Vegas. Jego przeciwnikiem był były zawodnik UFC Alex Karalexis. Palaszewski wygrał w drugiej rundzie przez TKO. Za zwycięstwo nad Alexem Karalexisem otrzymał nagrodę za „nokaut wieczoru”. Kolejne dwa pojedynki przegrał, najpierw na WEC 39 z Ricardo Lamasem przez decyzję, następnie z Anthonym Njokuani przez TKO na WEC 40.
Po dwóch porażkach z rzędu Palaszewski stoczył jedną walkę poza WEC w organizacji XFO w której w przeszłości walczył. Palaszewski wygrał przez TKO w drugiej rundzie.
Powrócił do WEC na gali numer 45 w Las Vegas, przeciwko Anthony'emu Pettisowi z którym wygrał niejednogłośnie na punkty. Do końca roku wygrał jeszcze dwa pojedynki oraz jeden przegrał. W listopadzie 2010 poinformowano o zamknięciu WEC przez Zuffa (właściciela UFC) i przeniesieniu zawodników z ważnymi kontraktami po nowym roku do UFC - również i Palaszewskiego.
Ultimate Fighting Championship.
Palaszewski po przeniesieniu miał stoczyć swoją debiutancką walkę z Codym McKenzie na UFC 130, jednak McKenzie został wykluczony z pojedynku przez kontuzję, a na jego miejsce zestawiono Gleisona Tibau. Palaszewski ostatecznie nie wystąpił na gali 130 z powodu kontuzji, a nowym przeciwnikiem Gleisona Tibau został Rafaello Oliveira.
29 października 2011 roku stoczył przekładany debiutancki pojedynek w UFC z Tysonem Griffinem na UFC 137 w wadze piórkowej. Palaszewski wygrał przez nokaut w pierwszej rundzie oraz otrzymał bonus za „nokaut wieczoru”. 26 lutego 2012 roku na gali UFC 144 w Saitamie przegrał z Hatsu Hiokim na punkty
Po trzeciej z rzędu przegranej (z Colem Millerem) został zwolniony z UFC. W lutym 2014 zakończył karierę MMA.
Życie prywatne.
Bart oraz jego dziewczyna Jen pobrali się 15 listopada 2008 roku. Para ma córkę Natalie, która urodziła się w sierpniu 2007 roku.

</doc>
<doc id="2376764" url="https://pl.wikipedia.org/wiki?curid=2376764" title="Quasi-Park Narodowy Sobo-Katamuki">
Quasi-Park Narodowy Sobo-Katamuki

 – quasi-park narodowy na Kiusiu ("Kyūshū"), w Japonii.
Park obejmuje tereny usytuowane w prefekturach Miyazaki i Ōita, o łącznym obszarze 220 km².. Na terenie parku znajdują się góry: Sobo, Okue i Katamuki oraz wąwóz Takachiho.
Park jest klasyfikowany jako chroniący krajobraz (kategoria V) według IUCN.
Obszar ten został wyznaczony jako quasi-park narodowy 25 marca 1965. Podobnie jak wszystkie quasi-parki narodowe w Japonii, jest zarządzany przez samorząd lokalny prefektury.

</doc>
<doc id="2376767" url="https://pl.wikipedia.org/wiki?curid=2376767" title="Władysław Wścieklica">
Władysław Wścieklica

Władysław Wścieklica (ur. 3 grudnia 1855 w Miechowie, zm. 17 lutego 1929 w Łodzi) – polski przemysłowiec, właściciel drukarni w Łodzi.
Nauka, praca.
Po ukończeniu średniej szkoły technicznej, pracował jako buchalter. Inwestując w różne dziedziny łódzkiego przemysłu, w maju 1893 okazyjnie kupił zamkniętą drukarnię prasową, mieszczącą się w Pasażu Meyera 514c (obecnie ul. Stanisława Moniuszki 9) w której do 1892 drukowany był Dziennik Łódzki (najstarsza polska gazeta w Łodzi, zamknięta przez carską cenzurę 31 grudnia 1892). Część maszyn sprzedał J. Petersilgemu, a z pozostałych urządził własną drukarnię w marcu 1894 w nowym lokalu, przy ul. Cegielnianej 48 (obecnie ul. Stefana Jaracza 14). Zatrudnił w niej personel dawnej drukarni "Dziennika Łódzkiego" na czele z zarządzającym Stefanem Hykielem. Drukarnia przenosiła się: w 1895 tamże pod nr 53 (obecnie nr 17), w 1899 pod nr 55 (obecnie nr 19).
W 1901 drukarnia wyposażona była w trzy maszyny pospieszne z ręcznym napędem korbowym, jedną nożną i prasę litograficzną. Na wyposażeniu zecerni były czcionki do drukowania w trzech językach: rosyjskim (który był wówczas językiem urzędowym w Królestwie Polskim w zaborze rosyjskim), oraz polskim i niemieckim. W 1905 drukarnia uzyskiwała obroty w wysokości 20000 rubli zatrudniając 15, a dwa lata później 25 pracowników. W 1905 drukowała akcydensy i bilety tramwajowe z maszynową numeracją, znane jest także 80 druków zwartych tam tłoczonych, m.in. w 1896 wydrukowano tam pierwszy "Spis bibliograficzny druków łódzkich" M. Barucha. Drukowane były też kalendarze książkowe o znacznej objętości: "Łodzianin" (na lata 1894-1896) i "Czas" (na lata 1902-1904) oraz "Rocznik Łódzki" (1898).
Była to wówczas najnowocześniejsza drukarnia w Łodzi.
Sprawozdanie Starszego Inspektora Fabrycznego z 1913 informuje, że zatrudniała 15 osób, z których jedno było dzieckiem, a pięcioro – małoletnimi, w tym trzy to dziewczęta, oraz 9 dorosłych. Z papieru o wartości 6000 rubli wykonano druki, książki i formularze za 14000 rubli. W ciągu roku wypłacono 4700 rubli – robotnikom, a 1350 rubli zarządzającemu i buchalterowi. Na "inne" wydano 1300 rubli z czego wynikało, że zysk właściciela wynosił tylko 750 rubli, czyli mniej więcej tyle ile uposażenie zarządzającego drukarnią.
Maszyny były napędzane czterema silnikami elektrycznymi, każdy o mocy 5 KM.
Po wybuchu I wojny światowej Niemcy zajęli Łódź i na potrzeby wojenne przeprowadzali rekwizycje, w 1916 zarekwirowali część tych silników. Drukarnia zawężała zakres prac, chyliła się ku upadkowi i została zamknięta w końcu wojny (1918?). Około 1920 sprzedał drukarnię Lucjanowi Henrykowi Tarkowskiemu, który prowadził ją do 1934.. "Drukarnia Tarkowski Henryk Cegieln. 55" znajduje się w spisie "Drukarnie i Litografie" 1920..
Należał do znanych przemysłowców łódzkich, działał także w innych branżach.
Życie prywatne.
Jego żoną była Maria Magdalena Wścieklica z domu Raulin, z którą miał 5 dzieci: Jadwigę Krasuską (1883-1919) - żonę Eugeniusza Krasuskiego (1878-1944), a także córkę Halinę oraz synów: Mieczysława, Władysława i Bolesława.
Został pochowany na Starym Cmentarzu w Łodzi.
Współzałożyciel dziennika "Rozwój".
W 1897 był współzałożycielem dziennika "Rozwój" wydawanego w Łodzi od 1897 przez Wiktora Czajewskiego. "Wokół pisma zgromadzili się ludzie dobrej woli z miejscowej inteligencji, a wśród nich: Władysław Wścieklica (…), którzy na wniosek Michała Wołowskiego (dyrektora teatru) zobowiązali się w początkowym okresie bezinteresownie zasilać pismo swoimi pracami."
Pozazawodowa działalność społeczna.
Udzielał się społecznie. W 1892 był sekretarzem Sekcji Rzemieślniczej, w 1900 kasjerem towarzystwa kolonii letnich dla dzieci chrześcijan. Jako znawca zagadnień przemysłu bawełnianego był sekretarzem zarządu „Towarzystwa Popierania Przemysłu i Handlu". W 1903 był współzałożycielem Towarzystwa Teatralnego. Od 1908 pełnił funkcję sekretarza Stowarzyszenia Właścicieli Drukarń i Litografii w Łodzi.
Posiadał też zbiory dzieł sztuki, które eksponował na wystawach urządzanych w 1916 i w 1929.

</doc>
<doc id="2376768" url="https://pl.wikipedia.org/wiki?curid=2376768" title="Fritz Krischen">
Fritz Krischen

Fritz Krischen (ur. 26 grudnia 1881 w Kolonii, zm. 15 lipca 1949 w Lubece) – profesor zwyczajny historii budownictwa i historii sztuki.
Życiorys.
Absolwent wydziału architektury Politechniki Berlińskiej oraz wydziału archeologii Uniwersytetu Berlińskiego i Uniwersytetu w Greifswald, gdzie w 1911 obronił pracę doktorską.
W latach 1908-1915 pracował przy wykopaliskach dla berlińskich muzeów państwowych.
Od 1919 do 1924 profesor zwyczajny form starożytnej i średniowiecznej sztuki budowlanej na Politechnice Akwizgrańskiej, a od 1924 profesor zwyczajny historii budownictwa i historii sztuki na Politechnice Gdańskiej. W latach 1931-1932 rektor tej uczelni.
Od 1939 na przymusowej emeryturze.

</doc>
<doc id="2376769" url="https://pl.wikipedia.org/wiki?curid=2376769" title="Bogumiła Barańska">
Bogumiła Barańska



</doc>
<doc id="2376771" url="https://pl.wikipedia.org/wiki?curid=2376771" title="Kurepalu">
Kurepalu

Kurepalu – wieś w Estonii, w prowincji Tartu, w gminie Haaslava.

</doc>
<doc id="2376773" url="https://pl.wikipedia.org/wiki?curid=2376773" title="Złota Góra (Zawory)">
Złota Góra (Zawory)

Złota Góra (niem. "Goldberg", "Gold Berg") - szczyt o wysokości ok. 576 m n.p.m. w południowo-zachodniej Polsce, w Sudetach Środkowych, w Górach Stołowych, w paśmie Zaworów.
Góra położona jest w południowo-zachodniej części Zaworów, w krótkim grzbiecie o przebiegu równoległym do głównego pasma, w którym na południowym krańcu znajduje się Czerwona.
Masyw zbudowany jest z permskich piaskowców i mułowców barwy czerwonej.
Masyw zajęty jest przez łąki i pastwiska.

</doc>
<doc id="2376774" url="https://pl.wikipedia.org/wiki?curid=2376774" title="Polana Folwarczna">
Polana Folwarczna

Polana Folwarczna – polana w Beskidzie Wyspowym, znajdująca się na przełęczy pod Kobylicą (874 m) i na południowych jej stokach. Należy do miejscowości Lubomierz. Położona jest na wysokości około 850–880 m n.p.m. Nazwę polany podaje mapa Geoportalu. Na mapach turystycznych polana jest zaznaczana, ale nie podawana jest jej nazwa. Dawniej, gdy miejscowości na Podhalu były przeludnione, polana była intensywnie użytkowana rolniczo.
Jest to niewielka polana, w dolnej części częściowo zalesiona świerkami. Wiosną zakwita na niej śnieżyczka przebiśnieg, a także rzadkie w Beskidzie Wyspowym krokusy. Mimo niewielkich rozmiarów polana jest widokowa, gdyż znajduje się na grzbiecie. W jej najwyższej części znajduje się skrzyżowanie dwóch szlaków turystycznych. Z polany i przełęczy widoki na dolinę Mszanki oraz Beskid Wyspowy i Gorce. W kierunku od lewej strony widoczne są: Kudłoń, Turbacz, Turbaczyk, Obidowiec, Jaworzyna Ponicka, Maciejowa, Potaczkowa, Luboń Wielki i Szczebel. W dolnej części polany ma swoje źródła potok Wierzbienica.
Polana należy do wsi Łętowe w województwie małopolskim, w powiecie limanowskim, w gminie Mszana Dolna.

</doc>
<doc id="2376775" url="https://pl.wikipedia.org/wiki?curid=2376775" title="Organizacja normalizacyjna">
Organizacja normalizacyjna

Organizacja normalizacyjna – instytucja zajmująca się opracowywaniem, tłumaczeniem z innych wersji językowych, przyjmowaniem i rozpowszechnianiem norm oraz innych dokumentów normalizacyjnych.
Przedstawiciele narodowych organizacji normalizacyjnych biorą udział w opracowywaniu nowych norm przez międzynarodową organizację normalizacyjną ISO ("International Organization for Standardization") oraz Europejski Komitet Normalizacyjny CEN (fr. "Comité Européen de Normalisation").
W Polsce rolę narodowej organizacji normalizacyjnej pełni Polski Komitet Normalizacyjny (PKN).

</doc>
<doc id="2376777" url="https://pl.wikipedia.org/wiki?curid=2376777" title="Parafia Podwyższenia Krzyża Świętego i Najświętszej Maryi Panny Bolesnej w Łękach Strzyżowskich">
Parafia Podwyższenia Krzyża Świętego i Najświętszej Maryi Panny Bolesnej w Łękach Strzyżowskich

Parafia Podwyższenia Krzyża Świętego i Najświętszej Maryi Panny Bolesnej w Łękach Strzyżowskich – parafia rzymskokatolicka znajdująca się w diecezji rzeszowskiej w dekanacie Frysztak.
Erygowana w 1397, reerygowana w 1983 roku.
Terytorium parafii obejmuje Łęki Strzyżowskie, Pietruszą Wolę i Rzepnik. W Rzepniku jest kościół filialny pw. św. Teresy, dawna cerkiew greckokatolicka św. Paraskewy.

</doc>
<doc id="2376778" url="https://pl.wikipedia.org/wiki?curid=2376778" title="Philip Achille">
Philip Achille

Philip Achille – brytyjski muzyk specjalizujący się w grze na harmonijce chromatycznej.
Współtworzył ścieżkę dźwiękową do filmu "Wakacje Jasia Fasoli". Brał udział w Royal Variety Performance.

</doc>
<doc id="2376779" url="https://pl.wikipedia.org/wiki?curid=2376779" title="Kõivuküla">
Kõivuküla

Kõivuküla – wieś w Estonii, w prowincji Tartu, w gminie Haaslava.

</doc>
<doc id="2376781" url="https://pl.wikipedia.org/wiki?curid=2376781" title="Czerwona (Zawory)">
Czerwona (Zawory)

Czerwona (niem. "Rote Höhe") - szczyt ok. 565 m n.p.m. w południowo-zachodniej Polsce, w Sudetach Środkowych, w Górach Stołowych, w paśmie Zaworów.
Góra położona jest w południowo-zachodniej części Zaworów. Kończy od południa krótki grzbiet o przebiegu równoległym do głównego pasma, w którym na północy znajduje się Złota Góra.
Masyw zbudowany jest z permskich piaskowców i mułowców barwy czerwonej.
Masyw zajęty jest przez zagajniki, łąki i pastwiska.

</doc>
<doc id="2376784" url="https://pl.wikipedia.org/wiki?curid=2376784" title="Quasi-Park Narodowy Nippō Kaigan">
Quasi-Park Narodowy Nippō Kaigan

 – quasi-park narodowy na Kiusiu, w Japonii.
Park obejmuje tereny usytuowane w prefekturach Ōita i Miyazaki, o obszarze 85,16 km².. 
Park jest klasyfikowany jako chroniący krajobraz (kategoria V) według IUCN.
Obszar ten został wyznaczony jako quasi-park narodowy 15 lutego 1974. Podobnie jak wszystkie quasi-parki narodowe w Japonii, jest zarządzany przez samorząd lokalny prefektury.

</doc>
<doc id="2376786" url="https://pl.wikipedia.org/wiki?curid=2376786" title="Pécsi Vasutas SK">
Pécsi Vasutas SK

Pécsi Vasutas SK – węgierski klub sportowy z siedzibą w Peczu. W sezonie 2011/2012 sekcja piłkarska klubu uczestniczy w rozgrywkach 4. ligi.

</doc>
<doc id="2376788" url="https://pl.wikipedia.org/wiki?curid=2376788" title="Lange">
Lange

Lange – wieś w Estonii, w prowincji Tartu, w gminie Haaslava.

</doc>
<doc id="2376789" url="https://pl.wikipedia.org/wiki?curid=2376789" title="Quasi-Park Narodowy Kyūshū-chūō-sanchi">
Quasi-Park Narodowy Kyūshū-chūō-sanchi

 – quasi-park narodowy w centralnej części Kiusiu, w Japonii.
Park obejmuje tereny usytuowane w prefekturach Kumamoto i Miyazaki, o obszarze 270,96 km². Na terenie parku znajdują się mosty wiszące: Sendantodoro, Umenokitodoro i Aya-Teruha, wodospad Sendantodoro oraz tama Kamishiiba.
Park jest klasyfikowany jako chroniący krajobraz (kategoria V) według IUCN.
Obszar ten został wyznaczony jako quasi-park narodowy 15 lutego 1974. Podobnie jak wszystkie quasi-parki narodowe w Japonii, jest zarządzany przez samorząd lokalny prefektury.

</doc>
<doc id="2376790" url="https://pl.wikipedia.org/wiki?curid=2376790" title="Metsanurga (Haaslava)">
Metsanurga (Haaslava)

Metsanurga – wieś w Estonii, w prowincji Tartu, w gminie Haaslava.

</doc>
<doc id="2376791" url="https://pl.wikipedia.org/wiki?curid=2376791" title="Otto Heuser">
Otto Heuser

Otto Heuser (ur. 6 października 1896 w Wuppertalu-Oberbarmen, zm. 11 listopada 1965 w Unterpfaffenhofen k. Monachium) – profesor rolnictwa.
Absolwent studiów rolniczych na uniwersytetach w Bonn i Giessen. W 1919 r. uzyskał doktorat, w 1923 – habilitację w Wyższej Szkole Rolniczej w Berlinie. Tam pracował jako prywatny docent w dziedzinie rekultywacji bagien i technik upraw.
W latach 1925–1934 był profesorem zwyczajnym nauk rolniczych na Politechnice Gdańskiej, a w latach 1934–1935 pełnił funkcję jej rektora.
W latach 1934–1945 był również profesorem zwyczajnym ekonomiki rolnictwa na Politechnice Monachijskiej, a od 1950 do 1961 dyrektorem Instytutu Ekonomiki Niemieckiego Zakładu Badań Rolniczych w Brunszwiku-Völkenrode.

</doc>
<doc id="2376792" url="https://pl.wikipedia.org/wiki?curid=2376792" title="Kaczmary (rejon mościski)">
Kaczmary (rejon mościski)

Kaczmary (ukr. Качмарі) – wieś na Ukrainie, w rejonie mościskim obwodu lwowskiego.
Historia.
Dawniej przysiółek wsi Sokola w powiecie mościskim.

</doc>
<doc id="2376793" url="https://pl.wikipedia.org/wiki?curid=2376793" title="Dubinki (rejon mościski)">
Dubinki (rejon mościski)

Dubinki (ukr. Дубинки) – wieś na Ukrainie, na terenie obwodu lwowskiego, w rejonie mościskim. 

</doc>
<doc id="2376794" url="https://pl.wikipedia.org/wiki?curid=2376794" title="Mõra">
Mõra

Mõra – wieś w Estonii, w prowincji Tartu, w gminie Haaslava.

</doc>
<doc id="2376795" url="https://pl.wikipedia.org/wiki?curid=2376795" title="Robert Resiger">
Robert Resiger

Robert Resiger (ur. 4 maja 1861 w Łodzi, zm. 30 marca 1943 tamże) – polski chemik, właściciel drukarni w Łodzi, społecznik.
Nauka, studia.
Syn Johannesa (1827–1907) i Franciszki Heinzel (1816–1874), przyrodni brat jednego z największych łódzkich przemysłowców Juliusza J. Heinzla.
Ukończył Wyższą Szkołę Rzemieślniczą w Łodzi (była to wbrew nazwie średnia szkoła techniczna), a dzięki pomocy przyrodniego brata – wybitnego łódzkiego przemysłowca J. J. Heinzla studiował do 1884 chemię na Politechnice w Zurychu.
Działalność zawodowa.
W lutym 1892 wspólnie z M. Reicherem przystąpił do spółki w fabryce należącej do chemika Władysława Kłobukowskiego, położonej we wsi Rędziny koło Częstochowy. W lipcu przystąpił do budowy fabryki chemicznej w Pabianicach razem z Ludwikiem Schweikertem.
Był członkiem zarządu Towarzystwa Akcyjnego „Grand-Hotel”.
Po ślubie z Olgą Zoner wystąpił ze spółki i w lipcu 1899 przejął od teścia – Leopolda Zonera – jego drukarnię, czynną przy ul. Piotrkowskiej 108. Po kilku tygodniach – jako jego wspólnik, wydawca gazety, fachowiec i posiadacz kwoty 40 000 rubli – uzyskał 18 października 1899 koncesję na jej prowadzenie, którą formalnie zrealizował 19 grudnia 1899. Użytkował 5 maszyn litograficznych i 6 typograficznych oraz wiele pomocniczych, poruszanych przez silniki parowe o mocy 9 KM.
W lutym 1900 zatrudniał 102 robotników (w tym 43 mężczyzn i 14 kobiet oraz 45 dzieci). Starszemu Inspektorowi Fabrycznemu (SIF) zgłosił obrót w wysokości 60 000 rubli. Zwolnił zajmowany lokal, należący do L. Zonera, i wynajął na 5 lat od Wilhelma Prizera pomieszczenia przy ul. Nowo Spacerowej 39 (obecnie al. Kościuszki 83) za 4000 rubli rocznie. Według dotychczasowej literatury rozpoczął tam działalność 15 stycznia 1900, a według SIF – 7 kwietnia 1901. Firmą kierował Władysław Frankowski, drukując przy pomocy 97 pracowników książki, ilustracje i druki handlowe. W 1902 zakład zatrudniający 115 pracowników, mający 5 dużych oraz 6 małych maszyn litograficznych, 2 duże i 3 małe typograficzne, 2 gilotyny, 4 zszywarki i 2 maszyny do składu – poruszanych silnikiem o mocy 12 KM, należał do największych w Łodzi. Pracowało w nim w latach: 1903 – 120, w 1906 – 150 osób i w 1911 – 173 osoby. Natomiast według danych z "Księgi Adresowej Miasta Łodzi..." w 1905 zatrudniał 95, a w 1910 – 150 do 170 robotników.
Od maja 1904 do października 1910 firmę prowadził Zygmunt Terakowski, a po nim Edmund Roman, od listopada 1911 – Władysław Wcisło. Wartość produkcji w tych dwóch latach wynosiła odpowiednio 60 800 i 170 000 rubli. Protokoły SIF zawierają liczne dane z lat 1900–13 o wymiarze czasu pracy – od 7:00 do 12:00 i od 13:30 do 19:00 (od 1904 stopniowo ulegał on redukcji do 4 dni w tygodniu, a w 1907 do 6 godzin dziennie) i sumie płac, która wynosiła: w 1902 – 21 400 rubli dla 115 robotników, w 1903 – 25 900 rubli (127 osób), w 1904 – 26 400 rubli (136), w 1905 – 22 800 rubli (150), w 1908 – 39 000 rubli (150), w 1909 – 48 500 rubli (165), w 1910 – 54 000 rubli (175), w 1913 – 51 000 rubli (162). W 1908 zainstalowano napęd elektryczny z silnikiem o mocy 15 KM, a w 1911 – o mocy 35 KM. Wówczas też wzrosła liczba zamówień i czas pracy. Ponieważ minął kolejny pięcioletni okres dzierżawy lokalu, zamiast odnawiać dzierżawę, Resiger kupił 1 lutego 1910 dom, w którym mieściła się drukarnia. W październiku 1913 przyjął na wspólnika przemysłowca Oswalda O. Müllera.
Posiadał w Warszawie przedstawiciela w osobie J. Natanbluta.
W 1912 kupił komplet nowych czcionek w odlewni Hermanna Bertholda w Petersburgu. W miejscowej prasie reklamował wyroby introligatorskie swojej firmy i "nowy materiał do tek, portfeli, okładek ksiąg handlowych z nowoczesnych materiałów Dermotoidu i Libroidu produkowanych w zakładach L. Grohmanna w Łodzi, przewyższających znacznie skórę i płótna introligatorskie, gdyż nie dają się zmywać".
Do 1918 wydrukował łącznie 127 druków zwartych.
Wspólnie z Zygmuntem Terakowskim opracował "Podręcznik kalkulacyjny robót drukarskich, litograficznych, introligatorskich oraz materiałów cła wwozowego i transportu", który wydał drukiem w 1908, sprzedając każdy ze 100 egzemplarzy po 35 rubli.
Za wykonane towary firma otrzymała m.in. złote medale na wystawach: higienicznej w 1903 w Łodzi, wszechświatowej 1905 w Brukseli i gospodarczej 1908 w Rostowie.
Firmę zlikwidował w 1917, a jej upadek przyspieszyła rekwizycja maszyn przez Niemców w chwili, gdy przeżywała ona trudności wobec braku zamówień, oraz pożar w 1916 nieubezpieczonej drukarni przy al. Kościuszki 83. Straciwszy majątek, Resiger pracował jako ajent ubezpieczeniowy, a do 1939 dyrektor łódzkiego oddziału zakładu ubezpieczeń „Riunione Adriatica di Sicurtà” przy ul. Piotrkowskiej 136.
W 1937 mieszkał w Łodzi przy ul. Piotrkowskiej 129.
Działalność pozazawodowa społeczna.
Według przekazów rodzinnych nie lubił swojej pracy, lecz zajmował się działalnością społeczną. Był inicjatorem, sekretarzem i współzałożycielem Stowarzyszenia Właścicieli Drukarń założonego w 1907. Jako sportowiec założył w 1886 elitarne Łódzkie Towarzystwo Cyklistów, którego był prezesem przed Stanisławem Lorentzem i swym bratankiem J. T. Heinzlem. Dzięki jego staraniom powstał plac dla kolarzy przy ul. Przejazd 5/7 (obecnie ul. Tuwima) u zbiegu z ul. Dziką (obecnie ul. Sienkiewicza), a w zimie lodowisko.
W 1910 należał do założycieli, a potem był wieloletnim członkiem Łódzkiego Towarzystwa Entomologicznego.
Próbował swych sił jako malarz amator.
27 października 1896 ożenił się z Olgą Teodorą Zoner (ur. w 1874 w Łodzi, zm. w 1960 tamże), córką przemysłowca i właściciela drukarni Leopolda i Olgi z Waherów. Wnuczka, Maria Szczech-Obraniak (ur. 28 września 1934), mieszka w Łodzi, prawnik, żona inżyniera Mirosława Obraniaka.

</doc>
<doc id="2376796" url="https://pl.wikipedia.org/wiki?curid=2376796" title="Knihynice (rejon mościski)">
Knihynice (rejon mościski)

Knihynice (ukr. Княгиничі, "Kniahynyczi") – wieś na Ukrainie, na terenie obwodu lwowskiego, w rejonie mościskim.
Historia.
Wieś szlachecka Kniehynice, własność Stadnickich, położona była w 1589 roku w ziemi przemyskiej województwa ruskiego.
Pod koniec XIX w. według Słownika geograficznego Królestwa Polskiego: "wieś w powiecie rudeckim, 18 kilometrów na zachód od sądu powiatowego i urzędu pocztowego w Rudkach".

</doc>
<doc id="2376797" url="https://pl.wikipedia.org/wiki?curid=2376797" title="P/NEAT 4">
P/NEAT 4



</doc>
<doc id="2376799" url="https://pl.wikipedia.org/wiki?curid=2376799" title="Paluküla (Haaslava)">
Paluküla (Haaslava)

Paluküla – wieś w Estonii, w prowincji Tartu, w gminie Haaslava.

</doc>
<doc id="2376800" url="https://pl.wikipedia.org/wiki?curid=2376800" title="Gdzie byłeś, gdy zgasły światła?">
Gdzie byłeś, gdy zgasły światła?

Gdzie byłeś, gdy zgasły światła? (ang. "Where Were You When the Lights Went Out?") – amerykański film komediowy z 1968 roku na podstawie sztuki Claude’a Magniera.
Film nawiązuje do autentycznego zdarzenia, jakim była awaria prądu w Nowym Jorku wieczorem dnia, 9 listopada 1965 roku. W jej wyniku całe miasto pogrążyło się w ciemności.
Treść.
Film opowiada historię grupy ludzi, których losy splatają się w nocy z 9 na 10 listopada 1965 roku. Wzięta aktorka Margaret Garrison i jej mąż Peter udzielają wywiadu dziennikarce Lane. Margaret jest zmuszona ich opuścić, gdyż tego dnia ma zagrać ważną rolę. Jednak nieoczekiwana awaria prądu w całym mieście sprawa, że spektakl zostaje odwołany. Margaret wraca do domu i zastaje męża w łóżku z dziennikarką. Wściekła opuszcza mieszkanie i udaje się do swojego domu w Connecticut, by tam odpocząć. W tym samym czasie młody bankier, Waldo Zane, po dokonaniu rabunku w swojej firmie na Manhattanie ucieka także do Connecticut. Zmęczony całonocną wędrówką przez pogrążone w mroku miasto, włamuje się do domu Garrisonów by się przespać. W tym samym czasie w łóżku kładzie się spać równie zmęczona Margaret, nieświadoma jego obecności. Kiedy oboje budzą się rano nie są pewni, czy nie robili razem czegoś więcej. W tym samym czasie w domku zjawia się szukający żony Peter i zastaje ją w łóżku z mężczyzną...

</doc>
<doc id="2376801" url="https://pl.wikipedia.org/wiki?curid=2376801" title="Kłódka (obwód lwowski)">
Kłódka (obwód lwowski)

Kłódka (ukr. Колодка) – wieś na Ukrainie, na terenie obwodu lwowskiego, w rejonie mościskim. 

</doc>
<doc id="2376803" url="https://pl.wikipedia.org/wiki?curid=2376803" title="Vladimír Petřek">
Vladimír Petřek

Vladimír Petřek (ur. 19 sierpnia 1908, zm. 5 września 1942 w Kobylisach) – czeski duchowny prawosławny, doktor teologii, uczestnik ruchu oporu podczas II wojny światowej.
W 1924 został skierowany przez biskupa Gorazda II na studia teologiczne na Akademii Teologicznej w Sremskiej Karlovicy (ówczesna Jugosławia). Następnie kontynuował studia na Wydziale Teologicznym w Belgradzie, który ukończył w 1933. Po powrocie do Czechosłowacji odbył obowiązkową służbę wojskową w Kromieryżu. We wrześniu 1934 otrzymał święcenia kapłańskie i został skierowany przez biskupa Gorazda II do pracy duszpasterskiej w soboru katedralnego Świętych Cyryla i Metodego w Pradze. W 1937 złożył dysertację na Wydziale Teologii Husyckiej Uniwersytecie Karola w Pradze i uzyskał stopień doktora teologii. Od początku niemieckiej okupacji zaangażował się wspólnie z proboszczem parafii – Václavem Čiklem m.in. wydając fałszywe świadectwa chrztu Żydom, by chronić ich przed prześladowaniami. Ukrywali również m.in. znanego czeskiego polityka Přemysla Šámala.
W 1942 ukrywali z ks. Čiklem w krypcie soboru czechosłowackich spadochroniarzy, którzy wzięli udział w zamachu na Reinharda Heydricha. Po odkryciu spadochroniarzy przez gestapo w efekcie zdrady Karela Čurdy i Viliama Gerika został w odwecie skazany wraz z biskupem Gorazdem II, ks. Václavem Čiklem i przewodniczącym gminy parafialnej Janem Sonnevendem na karę śmierci i stracony w sobotę 5 września 1942 o godz. 12 na strzelnicy w Kobylisach.

</doc>
<doc id="2376804" url="https://pl.wikipedia.org/wiki?curid=2376804" title="Polscy Podróżnicy i Badacze (seria monet)">
Polscy Podróżnicy i Badacze (seria monet)

Seria "Polscy Podróżnicy i Badacze" obejmuje srebrne monety kolekcjonerskie oraz obiegowe okolicznościowe o nominale 2 złote ze stopu Nordic Gold. Narodowy Bank Polski zainaugurował tę serię w 1997 roku. Jej celem jest przedstawienie polskich naukowców-geografów.
Lista monet serii "Polscy Podróżnicy i Badacze".
Zarówno awers, jak i rewers monet srebrnych próby 925 jest zmienny. Stałymi elementami awersu jest orzeł, rok wprowadzenia monety do obiegu, nominał i napis "Rzeczpospolita Polska". Rewers przedstawia postać jednego z badaczy z listy poniżej.
Awers monet ze stopu CuAl5Zn5Sn1 (Nordic Gold) przedstawia orła, rok wprowadzenia do obiegu, nominał (2 złote) oraz napis "Rzeczpospolita Polska". Na rewersie z kolei przedstawieni są badacze z poniższej listy.

</doc>
<doc id="2376805" url="https://pl.wikipedia.org/wiki?curid=2376805" title="Parafia bł. Iwana Ziatyka w Toruniu">
Parafia bł. Iwana Ziatyka w Toruniu

Parafia pw. bł. ks. Iwana Ziatyka w Toruniu – parafia greckokatolicka obrządku bizantyjsko-ukraińskiego w Toruniu.
Historia.
Boska Liturgia w obrządku bizantyjsko-ukraińskim w Toruniu regularnie sprawowana jest od 2001 r. (chociaż pierwsze próby utworzenia parafii greckokatolickiej w Toruniu sięgają roku 1935). Początkowo miejscowa wspólnota grekokatolików działała w ramach Greckokatolickiego Duszpasterstwa Akademickiego parafii p.w. św. Jana Apostoła w Iławie. 
Dekret o powołaniu samodzielnej parafii wszedł w życie z dniem 16 sierpnia 2015 roku. Od 25 listopada 2020 r. parafia należy do Eparchii Olsztyńsko-Gdańskiej, dekanatu elbląskiego i swym zasięgiem obejmuje powiaty: Toruński, Brodnicki, Chełmiński, Golubsko-Dobrzyński, Rypiński i Wąbrzeźno. Pierwotnie wchodziła w skład Eparchii Przemysko-Warszawskiej i dodatkowo obejmowała powiat bydgoski. 
Parafia ze względu na zbyt małą liczbę wiernych nie posiada własnej świątyni. Gościnnie korzysta z kaplicy przy Parafii Rzymskokatolickiej pw. św. Maksymiliana Kolbego. Służba Boża sprawowana jest w każdą niedzielę.

</doc>
<doc id="2376813" url="https://pl.wikipedia.org/wiki?curid=2376813" title="Ernst Pohlhausen">
Ernst Pohlhausen

Ernst Pohlhausen (ur. 20 maja 1890 w Mittweida, zm. 4 marca 1964 w Kilonii) – niemiecki matematyk, profesor, rektor Politechniki Gdańskiej.
Życiorys.
Absolwent wydziału matematyki stosowanej Uniwersytetu w Getyndze, studia przerwane udziałem w I wojnie światowej ukończył w 1919r.
Pracował w przemyśle lotniczym. Od 1919 doktor (przewód na uniwersytecie w Getyndze), w 1921 habilitował się i pracował jako prywatny docent na uniwersytecie w Rostocku – gdzie w roku 1922 został mianowany na profesora nadzwyczajnego, a w 1925 – prof. zwyczajnego.
W latach 1926-1945 profesor zwyczajny na Politechnice Gdańskiej, a w latach 1934-1941 rektor tej uczelni. Od wiosny 1933 aktywny członek NSDAP, wrogo nastawiony do pracowników pochodzenia żydowskiego i do polskich studentów (w lutym 1939 doprowadził do ich usunięcia). W 1938 powołany przez Hermanna Göringa na członka Niemieckiej Akademii Lotnictwa. Po ustąpieniu ze stanowiska rektora został kuratorem wyższych uczelni w Okręgu Rzeszy Gdańsk-Prusy Zachodnie. Po 1945 pracował w Kilonii jako robotnik budowlany.

</doc>
<doc id="2376814" url="https://pl.wikipedia.org/wiki?curid=2376814" title="Gra godowa">
Gra godowa

Gra godowa (ang. "The Mating Game") – amerykańska komedia romantyczna z 1959 roku na podstawie powieści H.E. Batesa.
Fabuła.
Poborca podatkowy Lorenzo przyjeżdża na farmę Larkisów, by obliczyć ich zaległości podatkowe. Okazuje się, że urzędnik wpada w oko pięknej córcę państwa Larkisów – Mariette, która nie przebiera w środkach by go uwieść. Również pozostali członkowie rodziny traktują Lorentza z sympatią. Lorentzo, jako służbista, początkowo usiłuje się bronić przed uczuciem, ale w końcu sam zakochuje się w Marietcie. To jednak dopiero początek problemów.

</doc>
<doc id="2376815" url="https://pl.wikipedia.org/wiki?curid=2376815" title="Golden Glory">
Golden Glory

Golden Glory − holenderska grupa promotorska z siedzibą w Bredzie, zajmująca się organizowaniem gal sportów walki, managementem oraz szkoleniem zawodników kick-boxingu, boksu tajskiego i mieszanych sztuk walki (MMA). 
Została założona w 1999 roku i jest kierowana przez przedsiębiorców Baastiana "Basa" Boona, Rona Nyqvista oraz trenera Cora Hemmersa. Oprócz usług managerskich, Golden Glory oferuje zaplecze treningowe i pomoc szkoleniową. Posiada trzy placówki treningowe na terenie Holandii (Breda, Zuidlaren, Helmond), a także po jednej w Berlinie, Bukareszcie oraz w tajlandzkim kurorcie Pattaya. W 2011 roku głównymi trenerami byli: Cor Hemmers (kick-boxing, MMA), Dave Jonkers (kick-boxing), Martijn de Jong (MMA), Ramon Dekkers (boks tajski) i Fred Royers (boks tajski).
W Polsce blisko współpracuje i działa pod patronatem Teamu Golden Glory - Zuidlaren Dave Jonkers &amp; Semmy Schilt, Klub Ashihara Karate i Ju Jitsu w Darłowie prowadzony przez Dariusza Winiarskiego.
Do zawodników związanych (dawniej lub obecnie) z Golden Glory należą m.in.: Semmy Schilt, Alistair Overeem, Marloes Coenen, Stefan Leko, Siyar Bahadurzada, Gökhan Saki, Errol Zimmerman, Heath Herring, Rusłan Karajew, Siergiej Charitonow, Jon Olav Einemo i Gegard Mousasi.
W kontaktach zewnętrznych firma jest reprezentowana przede wszystkim przez Basa Boona, głównym inwestorem i zarządcą organizacji jest jednak Ron Nyqvist, który sprawuje te funkcje mimo przebywania w więzieniu. Nyqvist był w przeszłości członkiem zorganizowanej grupy przestępczej zajmującej się przemytem narkotyków. W 2001 roku dopuścił się morderstwa dwóch osób, za co został skazany na 20 lat pozbawienia wolności.
Latem 2011 roku doszło do konfliktu pomiędzy Golden Glory a spółką Zuffa Ltd., czyli właścicielami organizacji UFC i Strikeforce, w których walczyło kilku czołowych zawodników Golden Glory. Według prezydenta UFC, Dany White'a, źródłem sporu były nalegania Boona i jego współpracowników, aby honoraria za walki były wypłacane im, z pominięciem zawodników (co było korzystniejsze dla tych ostatnich ze względów podatkowych). Zuffa, która standardowo wypłaca gaże bezpośrednio zawodnikom, odmówiła, a także rozwiązała kontrakty z czterema zawodnikami Golden Glory: Alistairem Overeemem (mistrzem Strikeforce), Valentijnem Overeemem, Marloes Coenen (byłą mistrzynią Strikeforce) i Johnem Olavem Einemo.

</doc>
<doc id="2376816" url="https://pl.wikipedia.org/wiki?curid=2376816" title="Polski kontyngent policyjny">
Polski kontyngent policyjny

Polski kontyngent policyjny – wydzielona jednostka polskiej Policji, przeznaczona do udziału w akcji poza terytorium RP (misji pokojowej, operacji humanitarnej lub antyterrorystycznej, szkoleniu, przedsięwzięciu reprezentacyjnym) zgodnie z uchwałą Rady Ministrów, rozporządzeniem ministra właściwego do spraw wewnętrznych lub decyzją Komendanta Głównego Policji.
Historia.
Polska Policja została stosunkowo późno zaangażowana w misje pokojowe i humanitarne – w porównaniu z Siłami Zbrojnymi RP, bo dopiero od 1992, kiedy to do byłej Jugosławii została wysłana Polska Grupa Policyjna UNPROFOR. Od tamtej pory policjanci byli wysyłani głównie na misje prowadzone przez ONZ lub Unię Europejską (od 2003, czyli jeszcze przed dołączeniem Polski do UE), sporadycznie przez inne organizacje (OBWE i UZE).
Największą operacją zagraniczną polskiej Policji jest Polski Kontyngent Policyjny w Kosowie – służy w nim ok. 110 policjantów (ok. 5 ekspertów i 105 funkcjonariuszy Jednostki Specjalnej Polskiej Policji).
Podstawy prawne i nazewnictwo.
Przepisy regulujące działalność kontyngentów policyjnych zapisane są w rozdziale 10a znowelizowanej w 2001 (wcześniej kwestie prawne nie były w pełni uregulowane) "Ustawie z 6 kwietnia 1990 o Policji" (). Zgodnie z nią PKP powoływany jest drogą:
Uchwała, zarządzenie lub decyzja określa nazwę, przeznaczenie, liczebność, podległość oraz czas trwania kontyngentu.
Od II połowy lat 90. schemat nazwy PKP jest prawie zbieżny z tym od polskich kontyngentów wojskowych i wygląda następująco:
"Polski Kontyngent Policyjny (w) /nazwa sił lub operacji oraz ewentualnie nazwa organizacji dowodzącej misją/ w /nazwa państwa, państw lub rejonu operacji kontyngentu/".
Typy, podległość i rotacje.
Kontyngenty policyjne dzielą się na dwa typy:
W systemie krajowym podlegają one Komendantowi Głównemu Policji, natomiast w rejonie operacji szefowi misji.
Jedna zmiana kontyngentu policyjnego, w odróżnieniu od wojskowego, trwa z reguły rok (wyjątek stanowi Jednostka Specjalna Polskiej Policji PKP EULEX Kosovo, gdzie poszczególne zmiany trwały od 6 do 9 miesięcy).
Polska Policja w operacjach pokojowych.
Stan na czerwiec 2022. W części przypadków liczby przybliżone.
Polskie kontyngenty policyjne (zakończone).
UNPROFOR (Chorwacja).
Polska Grupa Policyjna w Siłach Ochronnych Organizacji Narodów Zjednoczonych
Rozpad Jugosławii w 1991 doprowadził do wybuchu wojny między armiami nowych państw a siłami serbskimi. Aby zapobiec eskalacji walk i uchronić ludność cywilną przed czystkami ONZ postanowiło utworzyć w lutym 1992 "Siły Ochronne ONZ (UNPROFOR)". Jednym z 12 zaproszonych do udziału w nich państw była Polska, która w marcu 1992 zaaprobowała prośbę i rozpoczęła formowanie pierwszego w historii polskiej policji kontyngentu. Odbywało się to w szybkim tempie - 27 marca do Belgradu drogą lotniczą przetransportowano zwiad grupy policyjnej (Mirosław Powalski i Witold Kieliszek), który następnie przewieziono na teren separatystycznej Republiki Serbskiej Krajiny, gdzie po dłuższym szkoleniu w Polsce dołączyła do nich reszta policjantów (jednakże stosowna uchwała Rady Ministrów została podpisana 11 maja - tą samą uchwałą powołano Polski Kontyngent Wojskowy w Chorwacji).
Do zadań policjantów należała: ochrona ludności cywilnej i pomocy humanitarnej, pomoc w bezkrwawym rozstrzyganiu sporów, nadzorowanie przestrzegania praw człowieka. Lecz wobec ograniczeń proceduralnych i braku chęci współpracy Serbów i Chorwatów z siłami ONZ, nie mogły być one w pełni podejmowane.
Misja Polskiej Grupy Policyjnej zakończyła się wraz z końcem mandatu UNPROFOR-u, czyli w 1995. Ogółem służyło w niej 92 policjantów.
UNGCI (Irak).
Po wojnie w Zatoce Perskiej i ustanowieniu stref zakazu lotów dla irackiego lotnictwa, partyzanci kurdyjscy wyparli wojska irackie z Kurdystanu, gdzie ustanowili własne władze. Abu umożliwić pomoc humanitarną dla tego rejonu, ONZ powołał do istnienia "Kontyngent Ochronny ONZ w Iraku" ("United Nations Guards Contingent in Iraq", UNGCI), mający zapewnić bezpieczeństwo pracownikom organizacji międzynarodowych. W 1995 Polska wysłała do Iraku kontyngent policyjny w liczebności 4 funkcjonariuszy.
Do zadań kontyngentu należała: ochrona pracowników i majątku ONZ i innych organizacji, patrolowanie rejonu irackiego Kurdystanu, monitorowanie przestrzegania embarga nałożonego na Irak, monitorowanie sytuacji w regionie.
Mimo swojego pokojowego charakteru, kontyngent był narażony na ataki ze strony bojówek irackich. W jednym z nich, przeprowadzonym 7 grudnia 1995, od wybuchu podłożonej przy drodze miny-pułapki zginął podinspektor Andrzej Kaczor oraz funkcjonariusz z Filipin.
UNMBIH (Bośnia i Hercegowina).
Polski Kontyngent Policyjny Misji Organizacji Narodów Zjednoczonych w Bośni i Hercegowinie
W grudniu 1995 wygasł mandat "Sił Ochronnych ONZ" (UNPROFOR) w Bośni i Hercegowinie. "Błękitne hełmy" zostały zastąpione przez "Siły Implementacyjne" (IFOR) NATO, natomiast do wsparcia policji ONZ utworzyła w 1996 "Misję ONZ w Bośni i Hercegowinie" (UNMBIH), składającą się z "Międzynarodowych Policyjnych Sił Zadaniowych" (IPTF) i Biura ONZ w Sarajewie. Do wsparcia IPTF Polska wysłała 30-osobowy kontyngent policyjny.
Do zadań funkcjonariuszy należały: obserwacja procesu wprowadzania porządku i systemu sprawiedliwości, szkolenia, doradztwo i nadzór nad bośniackimi służbami porządkowymi.
Po wygaśnięciu mandatu UNMIBH i IPTF, 1 stycznia 2003 ich miejsce zajęła "Misja Policyjna Unii Europejskiej w Bośni i Hercegowinie" (EUPM), w której także służyli polscy policjanci.
17 września 1997 w czasie pełnienia służby w Bośni i Hercegowinie zginął podkomisarz Andrzej Buler.
UNTAES (Chorwacja).
W listopadzie 1995 rząd chorwacki oraz serbskie władze autonomicznej republiki Wschodniej Slawonii, Baranji i Zachodniego Sremu podpisały układ, zgodnie z którym przekazywały te tereny pod administrację ONZ. Zgodnie z nim Rada Bezpieczeństwa ONZ ustanowiła "Tymczasową Administrację ONZ we Wschodniej Slawonii, Baranji i Zachodnim Sremie" ("United Nations Transitional Administration for Eastern Slavonia, Baranja and western Sirmium", UNTAES), mającą na celu przywrócenie tych terenów Chorwacji.
W kwietniu 1996 UNTAES został wsparty przez polski kontyngent policyjny, do którego zadań należało: zapewnieniu porządku prawnego w Slawonii, pomocy w szkoleniu i doradztwu tymczasowym miejscowym siłom policyjnym, zapewnieniu tymczasowego systemu karnego, monitorowaniu wykonywania warunków układu chorwacko-serbskiego.
Innymi siłami podległymi MSWiA, stacjonującymi wówczas w ramach sił UNTAES była wydzielona przez Grupę Reagowania Operacyjno-Manewrowego Polska Grupa Specjalna. 27 czerwca 1997 dokonała ona zatrzymania serbskiego zbrodniarza wojennego, Slavka Dokmanovica.
MAPE (Albania).
Kryzys albański, spowodowany krachem systemu bankowemu w styczniu 1997, doprowadził do anarchii i rebelii w tym kraju. Sytuacja stała się na tyle poważna, że Rada Bezpieczeństwa ONZ przyjęła Rezolucję 1101, która upoważniła dowodzone przez Włochy "Wielonarodowe Siły Ochronne" ("Multinational Protection Force", MPF) Unii Zachodnioeuropejskiej. W ich składzie została powołana "Wielonarodowa Doradcza Jednostka Policyjna" ("Multinational Police Advisory Element", MAPE). Siły te osiągnęły gotowość w maju 1997.
W tym czasie polski rząd zdecydował o wsparciu tych sił kontyngentem policyjnym. Do zadań polskich funkcjonariuszy (łącznie 10 przez okres pełnienia misji) należało doradztwo albańskiej policji w zakresie: dostarczania informacji albańskim funkcjonariuszom, porad dotyczących ochrony ludności cywilnych, przywracania porządku publicznego, pomocy w przygotowaniu wyborów powszechnych,
Misja, pierwotnie mająca trwać pół roku, została przedłużona w kwietniu 1998 - jej mandat ostatecznie wygasł w maju 2001.
Misja OBWE w Chorwacji.
Po zakończeniu wojny w Chorwacji, 1996 Stała Rada Organizacji Bezpieczeństwa i Współpracy w Europie zdecydowała o wysłaniu do tego kraju misji polowej w celu wsparcia miejscowych służb w odbudowie i przywróceniu funkcjonowania administracji. W 1998 mandat misji poszerzono o współpracę z "Policyjną Grupą Wsparcia ONZ" ("United Nations Civilian Police Support Group", UNPSG) w rejonie naddunajskim - w tym celu powołano "Police Monitoring Group" (UNPSG przejął mandat i terytorium po "Tymczasowej Administracji ONZ we Wschodniej Slawonii, Baranji i Zachodnim Sremie" ("United Nations Transitional Administration for Eastern Slavonia, Baranja and western Sirmium", UNTAES).
W tym samym roku Polska wsparła tę grupę niewielkim kontyngentem policyjnym (łącznie 2 funkcjonariuszy). Do jego zadań, jak i całej grupy obserwacyjnej należały: współpraca z siłami ONZ - UNPSG, monitorowanie sytuacji po chorwackiej stronie Dunaju, doradztwo miejscowym chorwackim siłom i służbom bezpieczeństwa oraz wymiaru sprawiedliwości w przywracani administracji i ładu na podległym im terytorium.
UNMOT (Tadżykistan).
W 1992, po szeregu antyrządowych demonstracji, komunistyczne władze Tadżykistanu użyły wojska do stłumienia protestów, co rozpoczęło wojnę domową w tym kraju. Dwa lata później, pod auspicjami ONZ, obie strony konfliktu podpisały porozumienie pokojowe, które jednak zostało zerwane i walki trwały do 1997.
W grudniu 1994 Rada Bezpieczeństwa ONZ powołała "Misję Obserwacyjną ONZ w Tadżykistanie" (UNMOT). Do jej zadań należało: monitorowanie przestrzegania zawieszenia broni z 1994 i układu pokojowego z 1997, wsparcie misji Specjalnego Wysłannika Sekretarza Generalnego, zapewnienie pomocy humanitarnej, wsparcie tworzenia tadżyckich służb policyjnych i sprawiedliwości.
Od kwietnia 1995 w skład UNMOT wchodziła grupa polskich obserwatorów wojskowych (jeden z nich, płk Ryszard Szewczyk, zginął w zamachu przeprowadzonym 20 lipca 1998). W 1998 dołączyli do nich polscy policjanci (łącznie 2).
UNMIK (Kosowo).
Polski Kontyngent Policyjny Tymczasowej Misji Administracyjnej Organizacji Narodów Zjednoczonych Kosowie
W rezultacie wojny w Kosowie, administrację nad tą serbską prowincją przejęła utworzona w czerwcu 1999 "Tymczasowa Administracja ONZ w Kosowie" (UNMIK), składająca się z pionu cywilnego, obserwatorów wojskowych i sił policyjnych, podzielonych na: policję cywilną (CIVPOL), jednostki specjalne policji (SPU, następnie FPU) i policję graniczną ("Border Police").
Na mocy uchwały Rady Ministrów nr 15/1999, do CIVPOL-u dołączyło 10 polskich ekspertów policyjnych. Do ich zadań należało:
W przeciwieństwie do innych misji eksperckich, polscy funkcjonariusze są uzbrojeni i posiadają prawo wykonywania czynności policyjnych w zastępstwie miejscowej Policji (). Ich służba trwa rok z możliwością przedłużenia.
W październiku 2000 do Kosowa została wysłana Jednostka Specjalna Polskiej Policji (JSPP), składająca się również z policjantów z oddziałów antyterrorystycznych. Została zakwaterowana w leżącej w drugim co do wielkości mieście Kosowa – Prizrenie. Liczyła ok. 115 policjantów, ich służba (trwająca 12 miesięcy) obejmowała:
Struktura jednostki przedstawiała się następująco:
Decyzją kierownictwa UNMIK, w kwietniu 2001 JSPP została przeniesiona do Kosowskiej Mitrowicy, gdzie, w wyniku podziału miasta na część serbską i albańską, sytuacja jest trudniejsza i wymaga zwiększonych sił do tłumienia zamieszek na tle etnicznym. Podczas służby JSPP największe miały miejsce m.in.
EUPM (Bośnia i Hercegowina).
Polski Kontyngent Policyjny Misji Policyjnej Unii Europejskiej w Bośni i Hercegowinie
Po wygaśnięciu mandatu UNMIBH i IPTF, 1 stycznia 2003 ich miejsce zajęła "Misja Policyjna Unii Europejskiej w Bośni i Hercegowinie" (EUPM). Wcześniej, bo 27 listopada 2002 polski rząd podjął decyzję o powołaniu kontyngentu do tej misji, liczącego 12 policjantów - oficjalnie rozpoczęli oni służbę 6 stycznia 2003 - jednak stosowna umowa RP z Unią Europejską, dotycząca ich udziału w misji została sporządzona dopiero 24 lutego 2003 (). Ich głównym celem było wspieranie i doradztwo rozproszonym, niejednolitym i niewyszkolonym służbom porządkowym Bośni i Hercegowiny.
Kontyngent zakończył służbę po III zmianach, 31 grudnia 2005. Jednak przedłużenie EUPM spowodowało, że Uchwałą nr 231/2002 Rady Ministrów z 4 kwietnia 2006 kontyngent reaktywowano, tym razem w 7-osobowym składzie. Zadania pozostały niezmienne, a polscy policjanci wykonywali je w następujących miejscowościach:
W 2009, po kolejnej restrukturyzacji i redukcji EUPM, także polski kontyngent policyjny uległ zmniejszeniu. Liczył on 3 funkcjonariuszy stacjonujących w Banja Luce, Sarajewie i Tuzli jako doradcy kryminalni. W grudniu 2011 z powodu następnej redukcji EUPM polscy policjanci zakończyli służbę w Bośni i Hercegowinie.
UNOMIG (Gruzja).
Polski Kontyngent Policyjny w Misji Pokojowej Obserwatorów ONZ w Gruzji
W 2003 roku mandat monitorującej gruzińsko-abchaskie zawieszenie broni "Misji Obserwacyjnenj Narodów Zjednoczonych w Gruzji (UNOMIG)" (służyli w niej także polscy obserwatorzy wojskowi) został rozszerzony o monitorowanie umożliwiania powrotu uchodźcom, w związku z czym powołana została 20-osobowa grupa policyjna. Do udziału w niej została poproszona Polska - rząd zdecydował o utworzeniu kontyngentu policyjnego o sile 1 funkcjonariusza (był to wówczas najmniejszy polski kontyngent policyjny).
W 2005 Polska została poproszona przez ONZ o zwiększenie kontyngentu do co najmniej 2 policjantów. Rząd przychylił się do prośby, zwiększając przy tym maksymalną ilość funkcjonariuszy do 10, aby w późniejszym czasie Policja mogła elastyczniej reagować w sytuacjach kryzysowych. W czerwcu 2009, po rosyjskim wecie, UNOMIG został rozwiązany, czyli tym samym policjanci wrócili do Polski.
Głównym zadaniem policjantów było szkolenie lokalnych służb porządkowych. Oficer w gruzińskim Zugdidi był doradcą kierownictwa miejscowej policji oraz oficerem kontaktowym z komendą regionalną oraz miejską. Natomiast funkcjonariusz w abchaskim Gali był oficerem kontaktowym w tamtejszej milicji.
UNMIL (Liberia).
Polski Kontyngent Policyjny w Misji Pokojowej Organizacji Narodów Zjednoczonych w Republice Liberii
W 2003, po wojnie domowej, rząd Liberii i Ludowy Związek na Rzecz Demokracji zawarły porozumienie pokojowe. Jednocześnie zwróciły się do ONZ o wysłanie sił pokojowych, które ustanowiono we wrześniu 2003 jako "Misję Narodów Zjednoczonych w Liberii" (UNMIL).
Polska wsparła UNMIL dwoma obserwatorami wojskowymi i Polskim Kontyngentem Policyjnym, składającym się z 3 funkcjonariuszy. Wykonywanie zadań rozpoczęli w styczniu 2004, a polegały one na doradztwie, asyście i szkoleniu Liberyjskiej Policji Narodowej (LNP). Polacy pełnili trwającą każdorazowo rok służbę na różnych stanowiskach. Dotychczas były to m.in. stanowiska: doradcy jednostki antyterrorystycznej LNP - Emergency Responce Unit (ERU LNP), szefa zespołu analizy kryminalnej, szefa grupy dochodzeniowo-śledczej, szefa doradców policji ds. zabezpieczenia imprez masowych i bezpieczeństwa placówek dyplomatycznych, szefa szkolenia kadry dowódczej oddziałów prewencji, pracownika działu personalnego, instruktora szkolenia wstępnego. Funkcjonariusze nie byli uzbrojeni. Ze względu na warunki nosili wojskowe mundury wz. 93 w wersji pustynnej. Ze względu na wypełnienie przez UNMIL zakładanych w mandacie misji zadań do 30 marca 2018 został zakończony proces wycofywania sił pokojowych ONZ. Oznaczało to jednocześnie wycofanie Polskiego Kontyngentu Policyjnego w Liberii.
W 2005 kontyngent poniósł poważną stratę – 6 stycznia (czyli kilkanaście dni przed powrotem do Polski), wskutek malarii zmarł jego dowódca, podinsp. Bogdan Laskowski (był on pierwszym i jedynym dowódcą polskiego kontyngentu na misji pokojowej, który poniósł śmierć podczas służby).
EUPOL Proxima (Macedonia).
Polski Kontyngent Policyjny Misji Policyjnej Unii Europejskiej w Byłej Jugosłowiańskiej Republice Macedonii
W grudniu 2003 zakończyła się Misja Pokojowa UE "Concordia" w Macedonii, lecz Unia Europejska zdecydowała o kontynuowaniu działań podtrzymujących porządek w tym państwie, używając policjantów tworzących "EUPOL Proxima" zamiast żołnierzy. W gronie państw zaangażowanych była też Polska, która wcześniej współprowadziła operacje NATO jako Polski Kontyngent Wojskowy w Macedonii.
Na mocy Uchwały Rady Ministrów nr 28/2004 z 24 lutego 2004, na przełomie lutego i marca został wysłany w rejon misji kontyngent policyjny (łącznie 3 funkcjonariuszy, tak jak podczas innych misji eksperckich - nieuzbrojonych). Do jego zadań należało: doradztwo i szkolenie policji macedońskiej, pomoc w zwalczaniu przestępczości zorganizowanej, pomoc w ochronie granic, promocja europejskich standardów policyjnych.
15 grudnia 2005, po upływie przewidzianego czasu misji, "EUPOL Proxima" została zakończona i zastąpiona przez "Europejski Policyjny Zespół Doradczy (EUPAT)", w którym Polska nie wzięła udziału.
Wsparcie Irackich Sił Policyjnych (Jordania).
Polski Kontyngent Policyjny dla wsparcia Irackich Sił Policyjnych w Republice Iraku
Po inwazji na Irak w marcu 2003 Amerykanie i ich koalicjanci rozpoczęli stabilizację kraju, polegającą m.in. na wyszkoleniu odpowiedniej ilości funkcjonariuszy i żołnierzy irackich sił bezpieczeństwa. Odbywała się ona w Iraku, państwach koalicji i ościennych, w tym i Jordanii, w Międzynarodowym Ośrodku Szkolenia Policji w Ammanie.
Na mocy uchwały Rady Ministrów z 15 marca 2004, 31 marca 10 polskich policjantów dołączyło do szkolących tam funkcjonariuszy z Europy i Stanów Zjednoczonych (znamienny jest fakt, że był to jedyny polski kontyngent policyjny nieposiadający mandatu żadnej organizacji międzynarodowej). Ich zadania obejmowały wykłady i ćwiczenia z zakresu: taktyki i techniki interwencji, służby prewencyjnej, służby kryminalnej, ruchu drogowego, itp.
Polacy nie byli uzbrojeni, więc nie mogli prowadzić innych działań, np. operacyjnych. Szkolenie zakończyli w marcu 2005, po upływie przeznaczonego czasu użycia (1 roku) - rząd w sierpniu 2004 zdecydował o kontynuacji pierwotnie półrocznej misji o kolejne 6 miesięcy. Łącznie polscy policjanci przeszkolili około 10 000 irackich funkcjonariuszy.
Kontyngent, z faktu bycia niepodporządkowanym żadnym siłom pokojowym lub organizacji międzynarodowym, finansowany był jedynie z polskich funduszy.
Wsparcie Misji Unii Afrykańskiej (Sudan).
Polski Kontyngent Policyjny Unii Europejskiej wspierający misję Unii Afrykańskiej w Sudanie
W celu zakończenia konfliktu w Darfurze, Unia Afrykańska, przy późniejszej zgodzie Rady Bezpieczeństwa ONZ, w lipcu 2004 rozpoczęła misję pokojową (AMIS). Jednak składała się ze zbyt małej ilości żołnierzy, ponadto w niewystarczającym stopniu wyszkolonych, dlatego UA skierowała prośbę do NATO i UE o wsparcie szkoleniowe i logistyczne.
Obie organizację odpowiedziały pozytywnie i rozpoczęły operacje wsparcia. 1 września 2005 o dołączeniu do nich, a konkretnie do misji Unii Europejskiej, zdecydowała Polska, ustanawiając utworzenie polskiego kontyngentu policyjnego o sile 1 funkcjonariusza - pełniącego funkcję doradcy szefa misji unijnej. Zgodnie z zarządzeniem Ministra Spraw Wewnętrznych i Administracji, 4 września policjant wyleciał z Warszawy do Brukseli, skąd 7 września przybył do Addis Abeby i 9 września był już w Chartumie, gdzie rozpoczął misję. Polegała ona na: pomocy w tworzeniu sił porządku publicznego, odbudowie zaufania społecznego, pomocy humanitarnej. Zakończył ją w 2006.
EUPOL Afganistan.
Polski Kontyngent Policyjny Misji Policyjnej Unii Europejskiej w Islamskiej Republice Afganistanu
Po obaleniu Talibów i wkroczeniu sił międzynarodowych do Afganistanu, rozpoczął się proces stabilizacji i odbudowy tego kraju. Jednym z prowadzonych w ramach tego działań była odbudowa policji afgańskiej przez kilka wielonarodowych misji (NATO - NTM-A i ISAF, GPPO), w tym i przez ustanowioną w maju 2007 "Misję Policyjną Unii Europejskiej w Afganistanie (EUPOL Afghanistan)", do której w styczniu 2008 dołączyła Polska.
Polski wkład w EUPOL zwiększał się stopniowo - w styczniu misję rozpoczął pierwszy policjant (podinsp. Ludwik Maćkowiak), jednocześnie dowódca kontyngentu (który mógł liczyć do 5 policjantów). Miesiąc później do Afganistanu trafił drugi funkcjonariusz, w marcu kolejny. I zmiana, podobnie jak następne trwała rok.
Polacy stacjonowali w północnym sektorze odpowiedzialności sił NATO, które zapewniają im ochronę. Początkowo byli przydzieleni do komendy w Mazar-i Szarif, później zostali przeniesieni do Czaghczaran (z czasem do kontyngentu dołączył 4 funkcjonariusz, pracujący w dowództwie EUPOL w Kabulu). Ich głównym zadaniem było doradzanie i szkolenie miejscowych policjantów w zakresie: działalności prewencyjnej, zwalczania przestępczości kryminalnej, szkolenia funkcjonariuszy. Ze względu na charakter służby Polacy nie byli uzbrojeni, ponadto wyposażeni byli w wojskowe mundury wz.93 w wersji pustynnej, dostosowane do standardów policyjnych (np. odmienne od żołnierskich pagony i naramienniki).
Specjalna Misja Obserwacyjna OBWE na Ukrainie.
Oprócz kontyngentu w ramach EUMM na Ukrainę skierowani zostali także policjanci do Specjalnej Misji Obserwacyjnej OBWE, oddelegowani do pełnienia zadań służbowych poza Policją poza granicami kraju. Dotychczas byli to (stan na listopad 2019):
Polskie kontyngent policyjne (aktualne).
EUMM Gruzja.
Polski Kontyngent Policyjny Misji Obserwacyjnej Unii Europejskiej w Gruzji
Po wybuchu wojny gruzińsko-rosyjskiej Unia Europejska podjęła starania o zakończenie konfliktu. 12 sierpnia 2008 przy udziale prezydenta Francji walczące strony przyjęły porozumienie pokojowe, które zaczęło obowiązywać 16 sierpnia. Miesiąc później, 15 września na mocy decyzji Rady Europejskiej utworzono "Misję Obserwacyjną UE w Gruzji" ("European Union Monitoring Misson in Georgia", EUMM Georgia), mającą monitorować zawieszenie broni.
Polska, już wcześniej zaangażowana w działania na rzecz zakończenia wojny, wsparła EUMM Polskim Zespołem Obserwacyjnym (PZO). W jego skład weszli żołnierze i policjanci, pierwszy raz współpracujący ze sobą w takim stopniu podczas misji pokojowej lub stabilizacyjnej. 24 września 2008 Rada Ministrów wydała uchwałę o utworzeniu Polskiego Kontyngent Policyjnego.
Zakres zadań polskich policjantów obejmuje: monitorowanie i normalizacja sytuacji, zbieranie i analizę informacji na temat wycofywania i dyslokacji wojsk gruzińskich i rosyjskich, mediację pomiędzy stronami konfliktu, pomoc uchodźcom, współpracę z misjami OBWE i ONZ (UNOMIG).
EULEX Kosowo.
Polski Kontyngent Policyjny Misji Unii Europejskiej w zakresie praworządności w Kosowie
W grudniu 2008, na mocy decyzji z 4 lutego 2008, unijna misja EULEX Kosowo osiągnęła zdolność operacyjną i przejęła część kompetencji UNMIK, m.in. w sferze policyjnej. W związku z tym PKP Kosowo przeszedł pod zwierzchnictwo EULEX-u, nie zmieniając przy tym zakresu zadań. Jednostkę Specjalną Polskiej Policji przeniesiono z Kosowskiej Mitrowicy do koszar KFOR w Prisztinie, gdzie wraz z włoskimi karabinierami tworzyła jedną jednostkę, w razie konieczności wysyłaną do różnych części Kosowa.
Od 2012, w związku z reformami w strukturze EULEX, jednostka ponownie stacjonuje w Mitrowicy, a służba w niej trwa około 9 miesięcy (wcześniejsze zmiany trwały od 6 do 9 miesięcy). Struktura obejmuje trzy plutony bojowe oraz jeden pluton logistyczny - łącznie 105 funkcjonariuszy. Z uwagi na obserwowane w ostatnich latach ostudzenie napięć na tle etnicznym, jej zadania ograniczają się w głównej mierze do służb patrolowych w rejonie północnego Kosowa, obecności w rejonie Kosowsko-Serbskich przejść granicznych (tzw. Gate 1 i Gate 31) oraz wsparcie działań lokalnej policji w konwojach oraz zatrzymaniach w związku z postępowaniami prowadzonymi przez Międzynarodowy Trybunał Karny. 
Polski Kontyngent Policyjny EULEX Kosowo liczy ok. 110 osób na terenie misji - 105 w JSPP i ok. 5 ekspertów, do zadań których należy monitorowanie przestrzegania prawa przez organy, instytucje i władze Kosowa oraz doradzanie lokalnym służbom policyjnym, przy zachowaniu funkcji wykonawczych.
Od 2019 roku funkcję Zastępcy Szefa Misji EULEX Kosowo pełni insp. Cezary Luba.
EUAM Ukraina.
Polski Kontyngent Policyjny Misji Doradczej Unii Europejskiej na rzecz reformy cywilnego sektora bezpieczeństwa w Ukrainie
W wyniku protestów społecznych na przełomie 2013/2014 prezydent i rząd ukraiński zostały zmuszone do dymisji i władzę na Ukrainie przejęły ugrupowania opozycyjne, którym szerokiego wsparcia udzieliły m.in. państwa Unii Europejskiej. Jednym z rezultatów rewolucji była też rosyjska agresja, skutkująca aneksją Krymu i rozpoczęciem konfliktu zbrojnego na wschodzie Ukrainy. Jednym z działań unijnych zmierzających do wsparcia władz ukraińskich było utworzenie w 2014 misji doradczej w celu przeprowadzenia reformy i szkolenia cywilnych struktur bezpieczeństwa.
W maju 2015 Rada Ministrów podjęła decyzję o wydzieleniu do misji polskiego kontyngentu policyjnego w składzie do maksymalnie 10 funkcjonariuszy Policji. Do jego zadań należy: wsparcie planowania i procesu wdrażania reformy służb bezpieczeństwa wewnętrznego, doradztwo na różnych szczeblach struktur bezpieczeństwa wewnętrznego.
UNMISS Sudan Południowy.
Polski Kontyngent Policyjny Misji Narodów Zjednoczonych w Republice Sudanu Południowego
W 2018 roku Prezydent RP, Andrzej Duda w siedzibie ONZ w Nowym Jorku zapowiedział zwiększenie udziału Polskiej Policji w misjach pokojowych Narodów Zjednoczonych. Wyrazem tej deklaracji była Uchwała nr 61/2019 Rady Ministrów z dnia 8 lipca 2019 roku w sprawie utworzenia kontyngentu policyjnego wydzielonego do udziału w Misji Narodów Zjednoczonych w Republice Sudanu Południowego.
W kwietniu 2022 roku pierwsza trójka policjantów została delegowana do Dżuby na okres 12 miesięcy. Do ich zadań należy między innymi ochrona ludności cywilnej przed przemocą fizyczną, monitorowanie przestrzegania praw człowieka oraz zapewnienie warunków umożliwiających dostarczanie i dystrybucję pomocy humanitarnej.

</doc>
<doc id="2376817" url="https://pl.wikipedia.org/wiki?curid=2376817" title="Polska Grupa Policyjna">
Polska Grupa Policyjna



</doc>
<doc id="2376821" url="https://pl.wikipedia.org/wiki?curid=2376821" title="Hyochang Stadium">
Hyochang Stadium

Hyochang Stadium – wielofunkcyjny stadion w Seulu, stolicy Korei Południowej. Obiekt może pomieścić 18 000 widzów. Stadion był areną piłkarskiego Pucharu Azji 1960. Rozegrano na nim wszystkie spotkania turnieju.

</doc>
<doc id="2376823" url="https://pl.wikipedia.org/wiki?curid=2376823" title="Wajinden">
Wajinden



</doc>
<doc id="2376824" url="https://pl.wikipedia.org/wiki?curid=2376824" title="Worenzhuan">
Worenzhuan



</doc>
<doc id="2376825" url="https://pl.wikipedia.org/wiki?curid=2376825" title="247P/LINEAR">
247P/LINEAR

247P/LINEAR – kometa krótkookresowa, należąca do rodziny Jowisza.
Odkrycie.
Kometa została odkryta 5 listopada 2002 w ramach programu obserwacyjnego LINEAR.
Orbita komety i właściwości fizyczne.
Orbita komety 247P/LINEAR ma kształt elipsy o mimośrodzie 0,62. Jej peryhelium znajduje się w odległości 1,50 j.a., aphelium zaś 6,49 j.a. od Słońca. Jej okres obiegu wokół Słońca wynosi 7,99 roku, nachylenie do ekliptyki to wartość 13,73°.
Jądro tej komety ma rozmiary maks. kilku km.

</doc>
<doc id="2376827" url="https://pl.wikipedia.org/wiki?curid=2376827" title="Skoki do wody na Letnich Igrzyskach Olimpijskich 1956">
Skoki do wody na Letnich Igrzyskach Olimpijskich 1956

Wyniki zawodów w skokach do wody, które zostały rozegrane podczas Letnich Igrzysk Olimpijskich 1956 w Melbourne. Rywalizacja odbywała się w dniach 30 listopada – 7 grudnia. Wzięło w niej udział 59 skoczków, w tym 27 kobiet i 33 mężczyzn z 16 krajów.

</doc>
<doc id="2376830" url="https://pl.wikipedia.org/wiki?curid=2376830" title="Gang, który nie umiał strzelać">
Gang, który nie umiał strzelać

Gang, który nie umiał strzelać (ang. "The Gang That Couldn't Shoot Straight") – amerykański film komediowy z 1971 roku. Zrealizowany na podstawie powieści Jimmy'ego Breslina.

</doc>
<doc id="2376832" url="https://pl.wikipedia.org/wiki?curid=2376832" title="Egon Martyrer">
Egon Martyrer

Egon Martyrer (ur. 25 lutego 1906 w Seehausen, zm. 15 listopada 1975 w Hanowerze) – profesor zwyczajny budowy maszyn i hydraulicznych maszyn przepływowych.
Absolwent wydziału budowy maszyn Politechniki Hanowerskiej, później pracował jako asystent na Politechnice Akwizgrańskiej, gdzie w 1932 uzyskał tytuł doktora inżyniera.
W latach 1932-1938 pracował w przemyśle, a od 1938 do 1945 pracował jako profesor zwyczajny budowy maszyn i maszyn przepływowych Wyższej Szkoły Rzeszy w Gdańsku ("Reichshochschule Danzig"). W latach 1941–1945 był ostatnim rektorem tej uczelni przed jej przekształceniem w dzisiejszą Politechnikę Gdańską.
W latach 1945-1949 ponownie pracował w przemyśle, a od 1949 został profesorem zwyczajnym budowy maszyn i hydraulicznych maszyn przepływowych na Politechnice Hanowerskiej. W latach 1959–1960 był tam rektorem.
W 1971 roku został wyróżniony Medalem Karmarscha przyznawanym przez hanowerskie gremium akademickie.

</doc>
<doc id="2376833" url="https://pl.wikipedia.org/wiki?curid=2376833" title="Mistrzostwa Europy Juniorów w Pływaniu 2010">
Mistrzostwa Europy Juniorów w Pływaniu 2010

37. Mistrzostwa Europy Juniorów w Pływaniu pod patronatem Europejskiej Federacji Pływackiej (LEN) odbyły się w dniach 7 lipca – 18 lipca 2010 roku w Helsinkach.
Stolica Finlandii była gospodarzem mistrzostw po raz pierwszy.
Arena mistrzostw.
Główną areną mistrzostw w 2010 roku była Mäkelänrinne Swimming Centre w Helsinkach. Tam odbywały się konkurencje pływackie i skoki do wody. Pływanie synchroniczne było rozgrywane w Tampere w Tampere Swimming Centre.
Pływanie.
Uczestnicy.
W Mistrzostwach Europy juniorów w pływaniu 2010 uczestniczyło 521 zawodników z 39 państw.

</doc>
<doc id="2376834" url="https://pl.wikipedia.org/wiki?curid=2376834" title="Japoński folklor">
Japoński folklor

Folklor w Japonii był pod wpływem shintō i buddyzmu, czyli dwóch głównych religii kraju. Rezultatem tych powiązań są m.in. liczne opowieści i legendy, które w sposób humorystyczny, dziwaczny lub przerażający opisują postacie, sytuacje i zjawiska. Bohaterami tych przypowieści są także nadnaturalne istoty różnego rodzaju. Poczynając od świętych, jak bosatsu (bodhisattwy) i kami (bogowie i czczone duchy), poprzez yūrei (duchy), smoki i zwierzęta o nadprzyrodzonych mocach, jak kitsune (lis), tanuki (jenot), mujina (borsuk), bakeneko (zmiennokształtny kot) i baku (tapir), również obiekty sakralne i opętane przedmioty, a kończąc na yōkai (potworach, diabłach, straszydłach, widmach, zjawach), jak oni, kappa czy tengu. 
Japońskie opowieści folklorystyczne można podzielić na kilka kategorii: "mukashi-banashi", opowieści o dawnych czasach; "namida-banashi", smutne historie; "obake-banashi", opowieści o duchach; "ongaeshi-banashi", historie o wdzięczności; "tonchi-banashi", dowcipy; "warai-banashi", zabawne historie oraz "yokubari-banashi", opowieści o chciwości.
Niektóre znane japońskie bajki ludowe i legendy:
Japoński folklor był pod wpływem literatury zagranicznej, jak również animizmatycznych religii. Niektóre historie ze starożytnych Indii miały wpływ na kształtowanie się japońskich opowieści. Indyjskie historie zostały znacznie zmodyfikowane i dostosowane w taki sposób, aby trafiać do zwykłych ludzi w Japonii.
Opowieści z japońskiego folkloru zostały zarówno pod wpływem sanskrytu Itihasy Ramajana, jak i chińskiej klasycznej Wędrówki na Zachód. Wiele opowieści wzięło swój początek z buddyjskiej dżataki.
W dawnych czasach podróżowali po kraju gawędziarze (kami-shibai no ojisan), którzy opowiadali historie, ilustrując je rysunkami na kartach. Pokazy te nazywano kami-shibai (dosł. papierowy teatr).

</doc>
<doc id="2376840" url="https://pl.wikipedia.org/wiki?curid=2376840" title="Csepel (dzielnica)">
Csepel (dzielnica)

Csepel – dwudziesta pierwsza dzielnica stolicy Węgier, Budapesztu.
Nazwa i położenie.
Dzielnica Csepel znajduje się w południowej części miasta. Jest w całości położona na wyspie o tej samej nazwie – Csepel.
Historia.
Wyspa Csepel stała się ważnym ośrodkiem po migracji Węgrów do Panonii na początku X wieku we wczesnym okresie panowania Árpádów. Wyspa pozostała lubianym miejscem królów węgierskich w średniowieczu. Od 1484 roku Csepel stanowił prezent ślubny dla przyszłych królowych węgierskich. W XVI wieku Turcy osmańscy całkowicie zniszczyli istniejące także w północnej części wyspy wioski i posiadłości królewskie. Pod koniec XVI wieku na wyspie osiedlili się serbscy uchodźcy z okupowanej przez Turcję Serbii. Na początku XVIII wieku książę Eugeniusz Sabaudzki, będący wówczas właścicielem wyspy, ponownie założył osadę, w której osiedlili się niemieccy i austriaccy koloniści. Stała się niezależną gminą w 1742 roku. Pierwsze duże osiedle znajdowało się w okolicy dzisiejszego Szabadkikötő. Osada została całkowicie zniszczona przez wielką powódź z 1838 roku. Nową osadę zbudowano na wyżej położonych terenach wyspy – dzisiejsze Ófalu (pol. „Stara Wieś”). Miasto liczyło 9462 osób, według spisu z 1910 r. (skład etniczny: 84% Węgrów i 18% Niemców).
1 stycznia 1950 roku północna część wyspy Csepel została włączona w skład miasta Budapeszt, jako jedna z dzielnic miasta.
Komunikacja.
Mimo położenia na wyspie, dzielnica jest dobrze skomunikowana z resztą miasta. Most Gubacsi łączy Csepel z peszteńską dzielnicą Pesterzsébet, a most na ulicy Szabadkikötő út łączy Csepel z dzielnicą Ferencváros. Z centrum miasta dzielnicę łączy także most kolejowy, po którym kursuje kolej Csepel HÉV, dojeżdżająca aż do Nagykörút.
Sport.
W dzielnicy Csepel mieści się siedziba klubu piłkarskiego Csepel FC.

</doc>
<doc id="2376842" url="https://pl.wikipedia.org/wiki?curid=2376842" title="Sabu i magiczny pierścień">
Sabu i magiczny pierścień

Sabu i magiczny pierścień (ang. "Sabu and the Magic Ring") – amerykański czarno-biały film przygodowy z 1957 roku.
Fabuła.
Główny bohater Sabu, mieszka w królestwie Samukan, gdzie opiekuje się słoniem kalifa. Któregoś dnia chłopak znajduje magiczny pierścień. Pocierając go, przywołuje dżina imieniem Ubal, który potrafi spełnić każde życzenie. Cenna rzecz staje się źródłem problemów Sabu. Minister kalifa i pewien mag chcą go mu odebrać. Zbieg okoliczności sprawia, że Sabu traci pierścień. Wkrótce okazuje się, że połknęła go gęś. 

</doc>
<doc id="2376844" url="https://pl.wikipedia.org/wiki?curid=2376844" title="MFO">
MFO

Multinational Force &amp; Observers (MFO) "(Wielonarodowe Siły i Obserwatorzy, Międzynarodowe Siły Obserwacyjne)" – międzynarodowe siły pokojowe na Półwyspie Synaj, nadzorujące strefę graniczną między Izraelem a Egiptem. Działają od 1982, a obecnie (2020) liczą ok. 1100-1200 żołnierzy i pracowników cywilnych z 13 państw. Jest to jedna z niewielu misji pokojowych nieprowadzonych przez ONZ, NATO, Unię Europejską lub Afrykańską, nie posiada nawet mandatu Rady Bezpieczeństwa ONZ.
Geneza.
W marcu 1979 Izrael i Egipt podpisały traktat pokojowy, na mocy którego Siły Obronne Izraela opuściły Półwysep Synaj. Jednocześnie oba państwa zgodziły się na obsadzenie znajdującej się na terenie Egiptu strefy zdemilitaryzowanej wojskami i obserwatorami ONZ ("United Nations Force &amp; Observers"), lecz Rada Bezpieczeństwa ONZ (RB) nie przedłużyła mandatu dotychczasowym siłom pokojowym - UNEF II ("United Nations Emergency Force II") i musiały one zostać wycofane.
Stany Zjednoczone obawiały się, że niestabilna sytuacja w Egipcie może doprowadzić do ponownej wojny. Dlatego część obowiązków UNEF II przejęła amerykańska misja wojskowa na Synaju ("United States Sinai Field Mission"), jednak posiadając skromne siły i środki nie była w stanie obsadzić strefy buforowej, więc decyzją prezydenta Cartera rozpoczęto przygotowywanie międzynarodowych sił pokojowych i obserwacyjnych. Początkowo miały być one autoryzowane przez ONZ - po przedstawieniu sprawy na forum RB została ona zawetowana przez delegację radziecką.
Zmusiło to władze USA do samodzielnego utworzenia Wielonarodowych Sił i Obserwatorów (MFO), które zostały ustanowione 3 sierpnia 1981 protokołem do traktatu pokojowego. Następnie rozpoczęto budowę niezbędnej infrastruktury i szukanie państw chętnych do wsparcia MFO – jako pierwsze zgodziły się Fidżi, Kolumbia i Urugwaj, potem dyskutowano z członkami Wspólnot Europejskich (dołączyły Francja, Holandia i Włochy, finansowo wsparły Niemcy Zachodnie), brytyjskiej Wspólnoty Narodów (dołączyły Australia, Nowa Zelandia i Wielka Brytania) oraz Norwegią. Do marca 1982 MFO były już skompletowane i 25 kwietnia oficjalnie rozpoczęły działalność.
Zadania.
Do zadań MFO należy:
Strefa kontrolowana przez MFO wynika z postanowień aneksu do traktatu pokojowego z 1979. Na jego mocy Półwysep Synaj podzielono na 4 strefy:
Powyższy podział obowiązywał do 2016 roku: po restrukturyzacji sił 3 bataliony zostały zastąpione dwoma, ponadto wcześniej, w związku z rozwojem rebelii islamskiej na Synaju, zezwolono na wkroczenie do strefy A i B większych sił egipskich.
Wycofanie USA z MFO.
Na przestrzeni lat wielokrotnie podejmowano dyskusje lub bezpośrednie kroki prowadzące do wycofania sił zbrojnych USA z MFO: rezultem pierwszych propozycji w latach 90. była redukcja amerykańskiego personelu z 998 w 1991 do 917 osób w 1999. W 2002 amerykańską obecność w MFO zakwestionował sekretarz obrony Stanów Zjednoczonych Donald Rumsfeld, argumentując to ustabilizowaniem stosunków izraelsko-egipskich i zaangażowaniem wojskowym USA w Afganistanie, Uzbekistanie i na Filipinach. Podjęto decyzje o jedynie dalszych redukcjach – do 687 osób. Kolejne propozycje padały w 2007 i 2015: rebelia islamska stwarzała realne zagrożenie dla bezpieczeństwa żołnierzy amerykańskich, ostatecznie ograniczono się do restrukturyzacji MFO w 2016 i zmniejszenia Task Force "Sinai" z 678 do 454 osób.
Na mocy "National Defense Strategy" z 2018 Stany Zjednoczone zrewidowały politykę zagraniczną, zmierzając do zakończenia wieloletnich wojen (m.in. w Iraku i Afganistanie) i operacji innych niż wojna (m.in. MFO i KFOR). 26 lutego 2020 Departament Obrony poinformował o planach znaczącego zmniejszenia amerykańskiego kontyngentu na Synaju w 2020 i całkowitego wycofania do końca 2021.
Struktura organizacyjna.
Przez pierwsze 33 lata funkcjonowania struktura organizacyjna była stosunkowo stabilna, zmiany zachodziły w przypadku wycofywania lub dołączania poszczególnych kontyngentów. W 2016 roku nastąpiła restrukturyzacja MFO i dotychczasowe trzy bataliony piechoty zastąpiono dwoma i jednostki batalionu wsparcia podporządkowano bezpośrednio Dowództwu Sił.
Zmiany w strukturze organizacyjnej MFO w latach od 1982 roku:
Dowódcy.
Podobnie jak w przypadku misji pokojowych ONZ, na czele MFO stoi osoba cywilna – Dyrektor Generalny ("Director General"), odpowiednik oenzetowskiego Specjalnego Przedstawiciela Sekretarza Generalnego. Jest to stanowisko zarezerwowane dla Amerykanina.
Tak jak w innych misjach pokojowych i stabilizacyjnych, głównodowodzącym wojskowym jest Dowódca Sił ("Force Commander"), którym zostaje generał wytypowany przez jedno z państw wystawiających kontyngent. Szefem sztabu jest dowódca Task Force "Sinai".

</doc>
<doc id="2376846" url="https://pl.wikipedia.org/wiki?curid=2376846" title="Parafia św. Anny w Niewodnej">
Parafia św. Anny w Niewodnej

Parafia św. Anny w Niewodnej – parafia rzymskokatolicka z siedzibą w Niewodnej, znajdująca się w diecezji rzeszowskiej w dekanacie Frysztak.
Parafia w Niewodnej erygowana została dekretem w 1373 roku. Pierwszy kościół drewniany (wzmiankowany w 1595 roku) został odbudowany w 1672 roku i przetrwał do początku XX wieku. Obecny kościół został wybudowany w latach 1921-1925 i konsekrowany w roku 1926. Kościół jest murowany z kamienia i cegły, w stylu gotycko - romańskim. Ma trzy nawy, wieżę i sygnaturkę, prezbiterium, kaplicę, zakrystię i dwie kruchty boczne. Kościół jest wpisany do rejestru zabytków ze względu na elementy barokowe z XVII i XVIII wieku (ołtarze, ambona chrzcielnica, balustrada chóru), pochodzące z wyposażenia dawnego kościoła drewnianego oraz elementy neogotyckie z pocz. XX wieku. Zabytkowe wyposażenie jest sukcesywnie restaurowane.
Zasięg parafii.
Na początku istnienia obejmowała swym zasięgiem wiernych ze wsi: Niewodna, Szufnarowa, Jazowa, Wiśniowa, Różanka. Obecnie obejmuje jedynie wiernych z Niewodnej i część Wiśniowej.

</doc>
<doc id="2376847" url="https://pl.wikipedia.org/wiki?curid=2376847" title="CTL Kargo">
CTL Kargo

CTL Kargo Sp. z o.o. – polski przewoźnik kolejowy.
Przedsiębiorstwo powstało w 2001 roku na bazie Zakładu Transportu Kolejowego Zakładów Chemicznych Police, który obsługiwał bocznicę kolejową w Policach. Pierwotnie przedsiębiorstwo nosiło nazwę Kargo Transport Kolejowy Sp. z o.o.. W 2005 roku zostało przejęte przez grupę kapitałową CTL Logistics i zmieniło nazwę na obecnie obowiązującą.
Przedsiębiorstwo specjalizuje się w przewozach materiałów niebezpiecznych dla przemysłu chemicznego. Swoją działalność koncentruje w aglomeracji szczecińskiej. Jest operatorem bocznic kolejowych przy zakładach azotowych w Policach i w porcie morskim w Szczecinie.

</doc>
<doc id="2376848" url="https://pl.wikipedia.org/wiki?curid=2376848" title="Csepel (dzielnica Budapesztu)">
Csepel (dzielnica Budapesztu)



</doc>
<doc id="2376849" url="https://pl.wikipedia.org/wiki?curid=2376849" title="Khashaba Dadasaheb Jadhav">
Khashaba Dadasaheb Jadhav

Khashaba Dadasaheb Jadhav (ur. 15 listopada 1926 w Goleshwa, zm. 14 sierpnia 1984) – indyjski zapaśnik. Brązowy medalista olimpijski z Helsinek.
Walczył w stylu wolnym, w kategorii muszej (do 52 kilogramów) i koguciej (do 57 kilogramów). Brał udział w dwóch igrzyskach (IO 48, IO 52). W 1952 odniósł największy sukces w karierze, zdobywając brąz w wadze koguciej. Cztery lata wcześniej zajął szóste miejsce. Po kolejny medal w konkurencji indywidualnej dla Indii sięgnął Leander Paes w 1996.
Pokonał Berta Harrisa z Australii i Amerykanina Billy'ego Jernigana i przegrał z Irańczykiem Mansourem Raisim.
Wygrał z Adrienem Poliquinem z Kanady, Meksykaninem Leonardem Basurto i Niemcem Ferdinandem Schmitzem. Przegrał z zawodnikiem radzieckim Raszidem Mamedbekowem i Japończykiem Shohachim Ishiim.
W roku 2000 został laureatem nagrody Arjuna Award.

</doc>
<doc id="2376850" url="https://pl.wikipedia.org/wiki?curid=2376850" title="Zieleniec (teren zieleni)">
Zieleniec (teren zieleni)

Zieleniec – ogólnomiejski, w miarę zwarty przestrzennie teren zieleni o niedużej powierzchni (na ogół do 2 ha) i funkcjach reprezentacyjno-wypoczynkowych. Nie należy mylić zieleńców ze skwerami lub pasami ochronnej zieleni komunikacyjnej.
Zieleniec – stosunkowo niewielka powierzchnia zieleni, najczęściej o wielkości od kilkuset do kilku tysięcy metrów kwadratowych, przylegająca do placów i ulic lub stanowiąca otoczenie budynków i pomników. Drogi zieleńca służą do komunikacji pieszej i jednocześnie umożliwiają przechodniom krótki wypoczynek.
Zieleniec – zbiór obiektów przeznaczonych do krótkiego wypoczynku, spacerów i ozdoby, na ogół o niewielkiej powierzchni (do 2 ha).

</doc>
<doc id="2376851" url="https://pl.wikipedia.org/wiki?curid=2376851" title="Urwista (Zawory)">
Urwista (Zawory)

Urwista (niem. "Flegel Berg", "Flegelberg") – szczyt o wysokości ok. 567 m n.p.m. w południowo-zachodniej Polsce, w Sudetach Środkowych, w Górach Stołowych, w paśmie Zaworów.
Góra położona jest na południowo-zachodnim krańcu polskiej części Zaworów, nad centrum Okrzeszyna.
Zbudowana jest z permskich piaskowców i mułowców barwy czerwonej oraz porfirów (trachitów) i melafirów (trachybazaltów).
Masyw w większości porośnięty jest lasem świerkowym.

</doc>
<doc id="2376852" url="https://pl.wikipedia.org/wiki?curid=2376852" title="Open Mine">
Open Mine

Open Mine – czasopismo holdingu przemysłowego New World Resources Plc., zarejestrowanego w Londynie i z siedzibą w Holandii, które ukazuje się kwartalnie w trzech wersjach językowych – angielskiej, czeskiej i polskiej. Czasopismo porusza tematykę eksploatacji węgla kamiennego i produkcji koksu, zawiera też istotne informacje na temat działalności New World Resources i jej spółek zależnych: OKD, OKK Koksovny i NWR Karbonia.
Open Mine ukazuje się w formie drukowanej i elektronicznej od 2009 roku. Jego redaktorem naczelnym jest Tomáš Píša, a redaktorem prowadzącym Marek Síbrt, który należy również do zespołu redakcyjnego tygodnika „Horník“ ("Górnik"), wydawanego przez spółkę węglową OKD. 
Linki zewnętrzne.
Open Mine – Polskie wydanie http://www.newworldresources.eu/nwrplc/pl/mediapl/openminepl/

</doc>
<doc id="2376853" url="https://pl.wikipedia.org/wiki?curid=2376853" title="Multinational Force &amp; Observers">
Multinational Force &amp; Observers



</doc>
<doc id="2376859" url="https://pl.wikipedia.org/wiki?curid=2376859" title="Parafia św. Kazimierza w Przybówce">
Parafia św. Kazimierza w Przybówce

Parafia św. Kazimierza w Przybówce – parafia rzymskokatolicka znajdująca się w diecezji rzeszowskiej w dekanacie Frysztak.
Parafia została erygowana dekretem biskupa rzeszowskiego Kazimierza Górnego w dniu 22 września 2002 roku.

</doc>
<doc id="2376860" url="https://pl.wikipedia.org/wiki?curid=2376860" title="Trolejbusy w Rimini">
Trolejbusy w Rimini

Trolejbusy w Rimini − znane również jako linia trolejbusowa Rimini–Riccione to system komunikacji trolejbusowej łączący włoskie miasto Rimini z sąsiadującym nadmorskim kurortem Riccione. 
Trolejbusy w mieście uruchomiono 1 lipca 1939; w 2021 roku zainstalowano drugą linię Metromare. Obecnie sieć liczy 22 km.
Linie.
W Rimini i Riccione istnieje jedna linie trolejbusowa:
Tabor.
Od 2010 w eksploatacji znajduje się 6 trolejbusów Van Hool AG 300T, które są oznaczone nr od 6500 do 6505. Wcześniej eksploatowano trolejbusy Volvo B59-59/ Mauri/ Ansaldo z lat 1975−1977.

</doc>
<doc id="2376862" url="https://pl.wikipedia.org/wiki?curid=2376862" title="Paul Lamb">
Paul Lamb

Paul Lamb (ur. w 1955 w Blyth w hrabstwie Northumberland w Wielkiej Brytanii) – harmonijkarz bluesowy, lider grupy Paul Lamb &amp; The King Snakes.
Swoją karierę rozpoczął w wieku 15 lat. W wieku 20 lat reprezentował swoją ojczyznę na World Harmonica Championships. W 1989 założył zespół "Smokestack Lightning", który przekształcał się kolejno w "Barfly" oraz w "Blues Burglars". Ten ostatni wydał swoją pierwszą płytę zatytułowaną "Breaking In" w 1986. Jego kolejnym zespołem był założony po przeprowadzce do Londynu "Paul Lamb Blues Band", który w końcu przerodził się w "Paul Lamb &amp; King Snakes".

</doc>
<doc id="2376863" url="https://pl.wikipedia.org/wiki?curid=2376863" title="Port lotniczy Ad-Dali">
Port lotniczy Ad-Dali

Port lotniczy Ad-Dali – krajowy port lotniczy położony w mieście Ad-Dali, w Jemenie.

</doc>
<doc id="2376864" url="https://pl.wikipedia.org/wiki?curid=2376864" title="Port lotniczy Kiszn">
Port lotniczy Kiszn

Port lotniczy Kiszn – krajowy port lotniczy położony w mieście Kiszn, w Jemenie.

</doc>
<doc id="2376865" url="https://pl.wikipedia.org/wiki?curid=2376865" title="NWR Karbonia">
NWR Karbonia

NWR Karbonia S.A. – spółka specjalizująca się między innymi w wydobyciu węgla kamiennego i innych kopalin towarzyszących oraz w pracach geologiczno-poszukiwawczych, należąca do międzynarodowego holdingu przemysłowego New World Resources Plc. Spółka nadzoruje prace nad dwoma projektami w południowej Polsce – "Dębieńsko" i "Morcinek". W 2008 otrzymała 50-letnią koncesję na wydobycie węgla ze złoża "Dębieńsko 1”, a w 2010 przygotowała wniosek o poprawkę do tejże koncesji. Dokumentacja geologiczna dotycząca projektu "Morcinek" zostanie sporządzona do końca 2011 r.
NWR Karbonia Sp. z o.o. powstała 22 czerwca 1999 r. 28 lutego 2011 r. Spółka zmieniła swój status prawny, stając się Spółką Akcyjną. Prezesem Spółki od listopada 2008 r. jest Ján Fabián, a jego zastępcą i dyrektorem wykonawczym jest Jerzy Wacław Klinowski.

</doc>
<doc id="2376866" url="https://pl.wikipedia.org/wiki?curid=2376866" title="Kispest">
Kispest

Kispest – dziewiętnasta dzielnica stolicy Węgier, Budapesztu.
Nazwa i położenie.
Dzielnica Kispest znajduje się w peszteńskiej części miasta, na południowy wschód od centrum Budapesztu. Miasto Kispest zostało założone w 1871 roku na obszarach wiejskich jako mała wioska przy granicach miasta Budapeszt, w związku z czym został nazwany Kispest (pol. „Mały Pest”).
Historia.
1 stycznia 1950 miasto Kispest zostało włączone w skład miasta Budapeszt – tzw. Wielkiego Budapesztu, jako jedna z dzielnic miasta.
Osiedla.
W skład dzielnicy Kispest wchodzą osiedla:
Komunikacja.
Dzielnica jest dobrze skomunikowana z resztą miasta. Z centrum miasta dzielnicę łączy linia M3 budapeszteńskiego metra - stacje Köbánya-Kispest oraz Határ út znajdują się w granicach dzielnicy.
Sport.
W dzielnicy Kispest mieści się siedziba utytułowanego klubu piłkarskiego Budapest Honvéd SE (Kispesti AC).

</doc>
<doc id="2376867" url="https://pl.wikipedia.org/wiki?curid=2376867" title="Divizia A (1986/1987)">
Divizia A (1986/1987)

Divizia A (1986/1987) – 69. sezon najwyższej klasy rozgrywkowej piłki nożnej w Rumunii. W rozgrywkach brało udział 18 zespołów, grając systemem kołowym. Tytuł obroniła drużyna Steaua Bukareszt. Tytuł króla strzelców zdobył Rodion Cămătaru, który w barwach klubu Dinamo Bukareszt strzelił 44 gole.

</doc>
<doc id="2376868" url="https://pl.wikipedia.org/wiki?curid=2376868" title="Parafia św. Jana Chrzciciela w Pstrągówce">
Parafia św. Jana Chrzciciela w Pstrągówce

Parafia św. Jana Chrzciciela w Pstrągówce – parafia rzymskokatolicka znajdująca się w diecezji rzeszowskiej w dekanacie Frysztak.
Parafia erygowana została dekretem biskupa w 1959 roku.

</doc>
<doc id="2376869" url="https://pl.wikipedia.org/wiki?curid=2376869" title="Port lotniczy Barat">
Port lotniczy Barat

Port lotniczy Barat – krajowy port lotniczy położony w mieście Barat, w Jemenie.

</doc>
<doc id="2376870" url="https://pl.wikipedia.org/wiki?curid=2376870" title="Port lotniczy Mukajras">
Port lotniczy Mukajras

Port lotniczy Mukajras – krajowy port lotniczy położony w mieście Mukajras, w Jemenie.

</doc>
<doc id="2376871" url="https://pl.wikipedia.org/wiki?curid=2376871" title="Port lotniczy Majfaa">
Port lotniczy Majfaa

Port lotniczy Majfaa – krajowy port lotniczy położony w mieście Majfaa, w Jemenie.

</doc>
<doc id="2376872" url="https://pl.wikipedia.org/wiki?curid=2376872" title="Port lotniczy Wadi Ajn">
Port lotniczy Wadi Ajn

Port lotniczy Wadi Ajn – krajowy port lotniczy położony w mieście Wadi Ajn, w Jemenie.

</doc>
<doc id="2376876" url="https://pl.wikipedia.org/wiki?curid=2376876" title="Kamiyonanayo">
Kamiyonanayo

W mitologii japońskiej, to siedem pokoleń kami, które pojawiło się po powstaniu Nieba i Ziemi.
Według Kojiki, bóstwa te pojawiły się po Kotoamatsukami. Pierwsze dwie generacje były hitorigami, a następne pięć powstało z damsko-męskich par kami: męskich bóstw oraz ich sióstr, które były jednocześnie żonami. W sumie Kamiyonanayo według tej kroniki składa się z 12 bóstw
W przeciwieństwie do kroniki Nihon-shoki wskazuje, że grupa ta powstała pierwsza po stworzeniu wszechświata. Stwierdza również, że pierwsze trzy pokolenia bóstw były hitorigami i że inne pokolenia bóstw były parami płci przeciwnej. Wreszcie Nihon-shoki używa innej pisowni nazw wszystkich bóstw.
Ostatnie pokolenie zostało uformowane przez Izanagi i Izanami, którzy byli parą, która była odpowiedzialna za stworzenie Archipelagu Japońskiego (Kuniumi) i była źródłem innych bóstw (Kamiumi).

</doc>
<doc id="2376877" url="https://pl.wikipedia.org/wiki?curid=2376877" title="Port lotniczy Bhojpur">
Port lotniczy Bhojpur

Port lotniczy Bhojpur – port lotniczy położony w Bhojpurze w Nepalu.

</doc>
<doc id="2376879" url="https://pl.wikipedia.org/wiki?curid=2376879" title="Päkste">
Päkste

Päkste – wieś w Estonii, w prowincji Tartu, w gminie Haaslava.

</doc>
<doc id="2376880" url="https://pl.wikipedia.org/wiki?curid=2376880" title="Port lotniczy Chaurjhari">
Port lotniczy Chaurjhari

Port lotniczy Chaurjhari – port lotniczy położony w Chaurjhari w Nepalu.

</doc>
<doc id="2376881" url="https://pl.wikipedia.org/wiki?curid=2376881" title="Żegluga Wisła – Bałtyk">
Żegluga Wisła – Bałtyk

Towarzystwo „Żegluga Wisła – Bałtyk” − przedsiębiorstwo armatorskie istniejące w latach 1926-1928, zajmujące się transportem węgla z portu w Tczewie do krajów skandynawskich.
Po I wojnie światowej kopalnie Zagłębia Dąbrowskiego zostały odcięte od niemieckiego rynku zbytu. Trudności pogłębiły się po reformie walutowej w 1924 i polsko-niemieckiej wojnie celnej w 1925. Zwiększono wtedy eksport węgla do Skandynawii. Ponieważ Polska nie posiadała jeszcze portu morskiego, korzystano z portu w Tczewie, do transportu używając lichtug ciągniętych przez holowniki, co pozwalało na wejście na płytką Wisłę. 
Towarzystwo „Żegluga Wisła – Bałtyk” zarejestrowano jako spółkę z ograniczoną odpowiedzialnością 21 czerwca 1926 roku. Głównymi udziałowcami były kopalnie z Zagłębia Dąbrowskiego, udziałowcem był ponadto inż. Teodozy Nosowicz – właściciel terenów przeładunkowych i pierwszy dyrektor. Prezesem zarządu był inż. Stanisław Gadomski.
18 marca 1926 wysłano z Tczewa do Kopenhagi pierwsze lichtugi z 1300 ton węgla, wydzierżawione od hamburskiego Bugsier-, Reederei- und Bergungs AG. W tym roku w Tczewie przeładowano ponad 230 000 ton węgla, z czego 55 000 ton na lichtugi morskie, a resztę na mniejsze statki dostarczające go do Gdańska. W listopadzie 1926 firma zakupiła od Bugsier-, Reederei- und Bergungs AG 14 własnych pełnomorskich lichtug i sześć holowników ("Orkan", "Górnik", "Krakus", "Rybak", "Sambor", "Tyran"). W tym miesiącu też spółka przekształciła się w spółkę akcyjną. 12 grudnia 1926 nastąpiło podniesienie polskiej bandery na pierwszych lichtugach ("Antek" i "Felek").
Początkowe wyniki ekonomiczne były dobre, ale konkurencja ze strony innych przewoźników (Żegluga Polska oraz Polskarob) operujących z szybko rozwijającego się portu w Gdyni, przeszkody stawiane przez władze celne w Gdańsku, a także zatonięcie w dniu 1 listopada 1927 roku holownika "Górnik" (wraz z 9 spośród 10 członków jego załogi) spowodowały duże straty. Ostatecznym utrudnieniem stał się niski stan wody w Wiśle w lipcu 1928 i pod koniec tego miesiąca spółka zaprzestała działalności. Jeden holownik ("Krakus") i pięć lichtug sprzedano Marynarce Wojennej (służyły jako krypy minowe KM 1, KM 2, KM 3 oraz krypy ropowe KR 4 i KR 5), pozostałe jednostki trafiły do armatorów zagranicznych. Część taboru odsprzedano z powrotem Bugsier-, Reederei- und Bergungs AG, ze stratą.

</doc>
<doc id="2376883" url="https://pl.wikipedia.org/wiki?curid=2376883" title="Port lotniczy Tribhuvannagar">
Port lotniczy Tribhuvannagar

Port lotniczy Tribhuvannagar – port lotniczy położony w Tulsipurze w Nepalu.

</doc>
<doc id="2376884" url="https://pl.wikipedia.org/wiki?curid=2376884" title="Stasiówka (polana)">
Stasiówka (polana)

Stasiówka – polana w Beskidzie Wyspowym, znajdująca się przy czarnym szlaku turystycznym z Lubomierza na Przełęcz pod Kobylicą. Nazwę polany podaje mapa Geoportalu. Na mapach turystycznych polana jest zaznaczana, w przewodnikach wzmiankowana, ale nie podawana jest jej nazwa. Jest to duża polana o nieregularnym kształcie, położona w źródliskowej części Surmów Potoku, na wschodnich stokach Cyrkowej Góry oraz zachodnich stokach Kobylicy w masywie Jasienia.
Dawniej, gdy miejscowości na Podhalu były przeludnione, polana była intensywnie użytkowana rolniczo. Obecnie już nie jest użytkowana rolniczo. Na polanie znajduje się jeden niszczejący szałas pasterski oraz pojedynczy dom letniskowy. Z polany widoki na Gorce.
Polana należy do wsi Lubomierz w województwie małopolskim, w powiecie limanowskim, w gminie Mszana Dolna. Plano-wane jest utworzenie na polanie Stasiówka użytku ekologicznego, chroniącego stanowisko rzadko występującego w Beskidzie Wyspowym krokusa.

</doc>
<doc id="2376885" url="https://pl.wikipedia.org/wiki?curid=2376885" title="Tõõraste">
Tõõraste

Tõõraste – wieś w Estonii, w prowincji Tartu, w gminie Haaslava.
Znajduje się tu stacja kolejowa Reola, położona na linii Tartu – Koidula.

</doc>
<doc id="2376887" url="https://pl.wikipedia.org/wiki?curid=2376887" title="Jeździec imieniem śmierć">
Jeździec imieniem śmierć

Jeździec imieniem śmierć () – rosyjski dramat historyczny z 2004 w reżyserii Karena Szachnazarowa, na motywach wspomnień Borysa Sawinkowa.
Fabuła filmu.
Akcja filmu rozgrywa się w Rosji w początkach XX wieku. W kilku miastach dochodzi do zamachów na wysokich urzędników państwowych, które przeprowadza „Organizacja bojowa”, kierowana przez Żorża Briena. Głównym celem zamachowców jest wielki książę Sergiusz Aleksandrowicz. Zakochana w Żorżu Erna przygotowuje ładunki bombowe, dopóki nie zginie wskutek wybuchu jednego z nich. Pozostali członkowie organizacji, przerażeni skutkami zamachów stopniowo od niej odchodzą albo giną w walce z policją. Pozostaje Żorż, ogarnięty obsesją zamachu na księcia.

</doc>
<doc id="2376888" url="https://pl.wikipedia.org/wiki?curid=2376888" title="Port lotniczy Dhangadhi">
Port lotniczy Dhangadhi

Port lotniczy Dhangadhi – port lotniczy położony w Dhangadhi w Nepalu.

</doc>
<doc id="2376889" url="https://pl.wikipedia.org/wiki?curid=2376889" title="Stadion Shahida Shiroudiego">
Stadion Shahida Shiroudiego

Stadion Shahida Shiroudiego (do 1979 roku Stadion Amjadieh) – wielofunkcyjny stadion w stolicy Iranu, Teheranie. Obiekt może pomieścić 30 000 widzów. Został otwarty w 1942 roku. Nosi imię Shahida Alego Akbara Shiroudiego, irańskiego pilota wojskowego. Obiekt gościł wszystkie spotkania piłkarskiego Pucharu Azji w 1968 roku oraz młodzieżowych Mistrzostw Azji w roku 2000.

</doc>
<doc id="2376890" url="https://pl.wikipedia.org/wiki?curid=2376890" title="Uniküla (Haaslava)">
Uniküla (Haaslava)

Uniküla – wieś w Estonii, w prowincji Tartu, w gminie Haaslava.

</doc>
<doc id="2376891" url="https://pl.wikipedia.org/wiki?curid=2376891" title="Alexander Kanoldt">
Alexander Kanoldt

Alexander Kanoldt (ur. 29 września 1881 w Karlsruhe, zm. 24 stycznia 1939 w Berlinie) – niemiecki malarz i pedagog.
Życiorys.
Studiował 1906-1909 na Akademii Sztuk Pięknych w Karlsruhe u Ernsta Schurtha i Friedricha Fehra. Zaprzyjaźnił się z malarzem Adolfem Erbslöhem, z którym oraz z Wassilym Kandinskim, Alexejem von Jawlenskim, Gabrielą Münter oraz Marianną von Werefkin założył 1909 w Monachium „Neue Künstlervereinigung München” (Nowe Zrzeszenie Artystów w Monachium) z którego 1911 wyłoniła się redakcja Błękitnego Jeźdźca.
Podczas I wojny światowej służył w stopniu oficera.
Po wojnie pod wpływem Georga Schrimpfa tworzył w magicznej odmianie Nowej Rzeczowości. W roku 1925 uczestniczył z wielką liczbą dzieł w wystawie „Nowej Rzeczowości” w Mannheim.
W latach 1925–1931 był profesorem Państwowej Akademii Sztuki i Rzemiosła Artystycznego we Wrocławiu.
W roku 1932 został członkiem NSDAP i w roku 1933 został powołany na profesora Wyższej Szkoły Sztuki w Berlinie i na senatora Pruskiej Akademii Sztuki. Nie uchroniło go to od zaliczenia jego twórczości do „sztuki zdegenerowanej” i konfiskaty jego dzieł ze zbiorów muzealnych. W roku 1936 zrzekł się profesury ze względów zdrowotnych.

</doc>
<doc id="2376892" url="https://pl.wikipedia.org/wiki?curid=2376892" title="Tylko dla twoich oczu (zbiór opowiadań)">
Tylko dla twoich oczu (zbiór opowiadań)

Tylko dla twoich oczu (ang. "For your eyes only") – zbiór opowiadań Iana Fleminga z 1960 roku o przygodach Jamesa Bonda.
Zawartość zbioru.
Tytuły polskie za pierwszym polskim wydaniem całego tomu ("Tylko dla Twoich oczu", Przedsiębiorstwo Wydawnicze Rzeczpospolita SA, 2008). Opowiadanie "Ściśle tajne" ukazało się wcześniej po polsku pod tytułami: "Tylko dla Twoich oczu" i "Tylko dla Twojej wiadomości"

</doc>
<doc id="2376893" url="https://pl.wikipedia.org/wiki?curid=2376893" title="Haaslava">
Haaslava

Haaslava – wieś w Estonii, w prowincji Tartu, w gminie Haaslava.

</doc>
<doc id="2376897" url="https://pl.wikipedia.org/wiki?curid=2376897" title="Shenzhen FC">
Shenzhen FC

Shenzhen Football Club () – chiński klub piłkarski z siedzibą w Shenzhen.
Historia.
Shenzhen FC został założony 26 stycznia 1994. Nowy klub w 1994 zadebiutował rozgrywkach trzeciej ligi chińskiej. Klub szybko awansował do chińskiej ekstraklasy w 1995. Pobyt w najwyższej klasie rozgrywkowej trwał tylko jeden sezon. Po roku przerwy klub powrócił do I ligi i występuje w niej do chwili obecnej. Największe sukcesy klub osiągnął w 2004, kiedy to zdobył mistrzostwo Chin i dotarł do finału Pucharu Chin. Rok później klub ponownie wystąpił w finale Pucharu Chin. Klub kilkakrotnie zmieniał nazwę. W 2015 powrócił do pierwotnej nazwy.

</doc>
<doc id="2376898" url="https://pl.wikipedia.org/wiki?curid=2376898" title="Tylko dla Twoich oczu">
Tylko dla Twoich oczu



</doc>
<doc id="2376899" url="https://pl.wikipedia.org/wiki?curid=2376899" title="Kobylica (Beskid Wyspowy)">
Kobylica (Beskid Wyspowy)



</doc>
<doc id="2376900" url="https://pl.wikipedia.org/wiki?curid=2376900" title="Port lotniczy Dolpa">
Port lotniczy Dolpa

Port lotniczy Dolpa – port lotniczy położony w dystrykcie Dolpa w Nepalu.

</doc>
<doc id="2376901" url="https://pl.wikipedia.org/wiki?curid=2376901" title="Shenzhen Asia Travel">
Shenzhen Asia Travel



</doc>
<doc id="2376904" url="https://pl.wikipedia.org/wiki?curid=2376904" title="Shenzhen Feiyada">
Shenzhen Feiyada



</doc>
<doc id="2376905" url="https://pl.wikipedia.org/wiki?curid=2376905" title="Shenzhen Ping'an">
Shenzhen Ping'an



</doc>
<doc id="2376906" url="https://pl.wikipedia.org/wiki?curid=2376906" title="Congratulations">
Congratulations

Congratulations – drugi studyjny album amerykańskiej grupy MGMT, wydany 13 kwietnia 2010.

</doc>
<doc id="2376907" url="https://pl.wikipedia.org/wiki?curid=2376907" title="Shenzhen Jianlibao">
Shenzhen Jianlibao



</doc>
<doc id="2376908" url="https://pl.wikipedia.org/wiki?curid=2376908" title="Shenzhen Kingway">
Shenzhen Kingway



</doc>
<doc id="2376909" url="https://pl.wikipedia.org/wiki?curid=2376909" title="Royal Variety Performance">
Royal Variety Performance

Royal Variety Performance – gala organizowana co roku w Wielkiej Brytanii, której gośćmi honorowymi są najważniejsi członkowie rodziny królewskiej. Organizatorem wydarzenia jest organizacja charytatywna Entertainment Artistes' Benevolent Fund.
Po raz pierwszy pokazy zorganizowano 1 lipca 1912 pod nazwą Royal Command Performance w Palace Theatre w Londynie w obecności króla Jerzego V i królowej Marii. Zgodnie z decyzją króla, od tej pory gala organizowana jest co roku, a dochody z niej przekazywane są Entertainment Artistes' Benevolent Fund (wówczas Variety Artistes' Benevolent Fund).
Gala jest transmitowana naprzemiennie przez BBC i ITV.

</doc>
<doc id="2376911" url="https://pl.wikipedia.org/wiki?curid=2376911" title="Shenzhen Shangqingyin">
Shenzhen Shangqingyin



</doc>
<doc id="2376912" url="https://pl.wikipedia.org/wiki?curid=2376912" title="Ośmiorniczka (zbiór opowiadań)">
Ośmiorniczka (zbiór opowiadań)

Ośmiorniczka (ang. "Octopussy" albo "Octopussy and The Living Daylights") – zbiór opowiadań Iana Fleminga z 1966 roku o przygodach Jamesa Bonda.
Zawartość zbioru.
Tytuły polskie za pierwszym polskim wydaniem całego tomu ("Ośmiorniczka", Przedsiębiorstwo Wydawnicze Rzeczpospolita SA, 2008). Opowiadanie "Ośmiorniczka" ukazało się wcześniej po polsku pod tytułami: "Ośmiornica" i "Ośmiornisia".

</doc>
<doc id="2376913" url="https://pl.wikipedia.org/wiki?curid=2376913" title="Port lotniczy Janakpur">
Port lotniczy Janakpur

Port lotniczy Janakpur – port lotniczy położony w Janakpurze w Nepalu.

</doc>
<doc id="2376917" url="https://pl.wikipedia.org/wiki?curid=2376917" title="Jakub I de Goyon de Matignon">
Jakub I de Goyon de Matignon



</doc>
<doc id="2376920" url="https://pl.wikipedia.org/wiki?curid=2376920" title="Nat Geo Music">
Nat Geo Music

Nat Geo Music – anglojęzyczna muzyczna stacja telewizyjna produkowana przez FOX International Channels. Nat Geo Music przemawia dźwiękami i rytmami całego świata. Kanał daje możliwość poznania różnorodności, skupiając pasjonatów kultury i muzyki. Wideoklipy, filmy krótkometrażowe oraz dokumentalne prezentują piosenki i utwory w inspirującym kontekście.
W Polsce kanał dostępny był w latach 2008-2011 w nielicznych sieciach kablowych. Został wycofany z powodu niskiej oglądalności i ograniczonej dystrybucji. Kanał nadaje nadal na innych rynkach europejskich.

</doc>
<doc id="2376921" url="https://pl.wikipedia.org/wiki?curid=2376921" title="Royal Command Performance">
Royal Command Performance



</doc>
<doc id="2376922" url="https://pl.wikipedia.org/wiki?curid=2376922" title="Port lotniczy Mokpo">
Port lotniczy Mokpo

Port lotniczy Mokpo (IATA: MPK, ICAO: RKJM) – port lotniczy położony w mieście Mokpo, w Korei Południowej.

</doc>
<doc id="2376923" url="https://pl.wikipedia.org/wiki?curid=2376923" title="Alexander Parkes">
Alexander Parkes

Alexander Parkes (ur. 29 grudnia 1813 w Birmingham, zm. 29 czerwca 1890 w Dulwich) – brytyjski metalurg oraz wynalazca. Stworzył celuloid, pierwsze tworzywo sztuczne uzyskane przez człowieka.
Życiorys.
Syn wytwórcy mosiężnych kłódek. Terminował w zakładzie Messenger and Sons zajmujących się produkcją wyrobów z mosiądzu w Birmingham, a następnie rozpoczął pracę w firmie braci George i Henry’ego Elkingtonów, którzy opatentowali proces elektroplaterowania. Parkes pracował tam w oddziale odlewniczym, a jego uwaga wkrótce skupiła się na procesie elektrycznego platerowania. Pierwszy patent o numerze 8905 uzyskany w 1841 roku dotyczył metody elektroplaterowania delikatnych dzieł sztuki. Jej ulepszona metoda pokrywania kruchych i delikatnych przedmiotów, takich jak kwiaty została opatentowana w 1843 roku. Patent zawierał opis elektroplaterowania obiektów, uprzednio zanurzonych w roztworze fosforu, w dwusiarczku węgla, a następnie zanurzania ich w roztworze azotanu srebra. Platerowaną srebrem pajęczynę, uzyskaną za pomocą tej metody, zaprezentowano księciu Albertowi podczas wizyty w zakładzie Elkingtonów w 1844 roku.
Parkes posiadał 66 patentów na procesy i produkty głównie związane z elektroplaterowaniem oraz uzyskiwaniem tworzyw sztucznych.
Życie prywatne.
Alexander Parkes urodził się przy ulicy Suffolk w Birmingham. Był czwartym synem Jamesa Mearsa Parkesa oraz jego żony Kerenhappuch Childs. Parkes był dwukrotnie żonaty. Z pierwszego małżeństwa z Jane Henshall Moore (1817–50), miał czterech synów i dwie córki (krykiecista Howard Parkes był jego wnukiem), zaś z drugiego małżeństwa z Mary Ann Roderick (1835–1919), czterech synów i siedem córek. Z najstarszym z synów z drugiego małżeństwa, Alexandrem Parkesem jr., prezentował wiele oryginalnych zastosowań parkesiny w Muzeum Nauki w Londynie w 1937.
Młodszy brat Parkesa – Henry (1824–1909), z zawodu chemik, ożenił się z Fanny Roderick (1837–97), siostrą drugiej żony Alexandra. Asystował mu w eksperymentach, ich współpraca trwała ponad 50 lat.

</doc>
<doc id="2376924" url="https://pl.wikipedia.org/wiki?curid=2376924" title="Carey Bell">
Carey Bell

Carey Bell Harrington (ur. 14 listopada 1936 w Macon, zm. 6 maja 2007 w Chicago) – amerykański muzyk specjalizujący się w grze na harmonijce diatonicznej, jeden z najważniejszych przedstawicieli bluesa chicagowskiego.
Bell początkowo pragnął grać na saksofonie, jednak jego dziadek kupił mu znacznie tańszą harmonijkę. W wieku 13 lat muzyk zaczął zawodowo występować ze swoim ojcem chrzestnym. 12 września 1956 obaj przeprowadzili się do Chicago, aby ułatwić młodemu muzykowi dalszy rozwój. Wkrótce dwudziestolatek zaprzyjaźnił się z Little Walterem, który udzielał mu rad dotyczących gry. Bell pobierał lekcje u Sonny'ego Boya Williamsona II oaz Big Walter Hortona. W latach 70. wstąpił w szeregi Chicago Blues All-Stars.
Carey Bell zmarł na atak serca 6 maja 2007.
Dyskografia.
Carey Bell nagrał następujące albumy:

</doc>
<doc id="2376925" url="https://pl.wikipedia.org/wiki?curid=2376925" title="Khashaba Jhadav">
Khashaba Jhadav



</doc>
<doc id="2376926" url="https://pl.wikipedia.org/wiki?curid=2376926" title="Kunwar Digvijay Singh">
Kunwar Digvijay Singh



</doc>
<doc id="2376928" url="https://pl.wikipedia.org/wiki?curid=2376928" title="Port lotniczy Pohang">
Port lotniczy Pohang

Port lotniczy Pohang (IATA: KPO, ICAO: RKTH) – port lotniczy położony w mieście Pohang, w Korei Południowej.

</doc>
<doc id="2376929" url="https://pl.wikipedia.org/wiki?curid=2376929" title="Artefakt (kompresji)">
Artefakt (kompresji)



</doc>
<doc id="2376930" url="https://pl.wikipedia.org/wiki?curid=2376930" title="Stulatek">
Stulatek

Stulatek – osoba, która osiągnęła wiek 100 lat. Znacznie rzadziej zdarzają się przypadki superstulatków, czyli osób, które dożyły 110 lat. Szacuje się, że do tego wieku dożywa 1 na 1000 stulatków. Najstarszym człowiekiem w historii, którego wiek został dostatecznie udokumentowany, była Jeanne Calment, w chwili śmierci mająca 122 lata i 164 dni.
Obecna liczba stulatków na świecie.
Szacuje się, że na świecie żyje ok. 455 tys. stulatków, a do 2050 roku ich liczba może przekroczyć nawet milion.
Obecnie krajem z największą liczbą osób, które przekroczyły 100 rok życia, są Stany Zjednoczone, gdzie żyje 53 364 stulatków (dane z 2010 roku). Wysoka statystyka jest głównie wynikiem dużej populacji tego kraju.
Na drugim miejscu pod względem liczby stulatków znajduje się Japonia, gdzie mieszka 51 376 osób, które osiągnęły sto lat (dane z 2012). W Japonii rozpoczęto badania stulatków w 1963, gdy żyły tam jedynie 153 osoby powyżej tego wieku. Do 1998 liczba stulatków w Japonii wzrosła do ponad 10 tysięcy. W 2003 było ich już 20 tysięcy, a w 2009 – 40 tysięcy. Uważa się, że do 2050 liczba stulatków może wzrosnąć w Japonii do 272 tysięcy.
W Polsce w 2018 (dane z 10 lipca) żyło 4388 osób, które ukończyły sto lat życia; wśród nich było 3345 kobiet i 1043 mężczyzn.

</doc>
<doc id="2376931" url="https://pl.wikipedia.org/wiki?curid=2376931" title="Brice de Nice – nicejski ślizg">
Brice de Nice – nicejski ślizg

 
Brice de Nice – nicejski ślizg (tytuł oryg. "Brice de Nice") – francuski film komediowy z 2005 roku w reżyserii Jamesa Hutha.
Opis fabuły.
Brice Agostini mieszka w Nicei. Religią blisko 30-letniego mężczyzny jest surfing. Czeka, żeby podsumować na swojej wielkiej, jedynej fali... w Nicei. Na Morzu Śródziemnym nie ma jednak odpowiednich fal. Wysiaduje więc z deską na plaży. Gdy jednak jego ojciec trafia do więzienia, wysycha źródło dochodów syna milionera.
Obsada.
i inni

</doc>
<doc id="2376932" url="https://pl.wikipedia.org/wiki?curid=2376932" title="Port lotniczy Sokcho">
Port lotniczy Sokcho

Port lotniczy Sokcho (IATA: SHO, ICAO: RKND) – port lotniczy położony w mieście Sokcho, w Korei Południowej.

</doc>
<doc id="2376934" url="https://pl.wikipedia.org/wiki?curid=2376934" title="Port lotniczy Ulsan">
Port lotniczy Ulsan

Port lotniczy Ulsan (IATA: USN, ICAO: RKPU) – port lotniczy położony w mieście Ulsan, w Korei Południowej.

</doc>
<doc id="2376935" url="https://pl.wikipedia.org/wiki?curid=2376935" title="Port lotniczy Wonju">
Port lotniczy Wonju

Port lotniczy Wonju (IATA: WJU, ICAO: RKNW) – port lotniczy położony w mieście Wonju, w Korei Południowej.

</doc>
<doc id="2376937" url="https://pl.wikipedia.org/wiki?curid=2376937" title="Herb województwa rawskiego">
Herb województwa rawskiego

Herb województwa rawskiego – herb ziemski, symbol województwa rawskiego wchodzącego w skład Korony Królestwa Polskiego.
Blazonowanie.
W polu czerwonym orzeł czarny, na którego piersiach literą R złota.
Opis.
Herb województwa rawskiego był prawie taki sam, jak herb województwa płockiego, różniąc się od niego jedynie umieszczoną majuskułą. Na czerwonej tarczy herbowej umieszczony był wizerunek czarnego orła bez korony z rozpostartymi skrzydłami i złotym orężem. Na jego piersi umieszczona była złota litera „R”.
Historia.
W okresie rozbicia dzielnicowego książęta mazowieccy, w tym płoccy i rawscy posługiwali się wizerunkiem piastowskiego srebrnego (białego) orła na czerwonym tle, bez korony ze złotym dziobem i szponami. Herb województwa rawskiego, podobnie jak płockiego i mazowieckiego ostatecznie wykształcił się w XVI wieku, po całkowitej inkorporacji Mazowsza do Korony. Pojawiła się wówczas potrzeba rozróżnienia herbów tych trzech województw. Podstawą ich opracowania był wygląd herbu używanego przez książąt mazowieckich. W przypadku województwa mazowieckiego pozostał on niezmienny, zaś w herbach pozostałych dwóch województw zmieniono kolor orła na czarny i dodano inicjały „R” – rawskiemu i „P” – płockiemu.
Najstarszy znany opis herbu województwa rawskiego pochodzi z "Kroniki wszytkiego świata" wydanej w 1551 roku, w której opisano wszystkie chorągwie ziemskie uczestniczące w pogrzebie Zygmunta Starego w 1548 roku:
Herb województwa rawskiego zasadniczo nie zmienił się, aż do upadku Rzeczypospolitej i II rozbioru Polski, kiedy to województwo rawskie przestało "de facto" istnieć.
Późniejsze użycie herbu województwa rawskiego.
W późniejszym czasie dawny herb województwa wykorzystywano do tworzenia herbów nowych jednostek administracyjnych. W XIX wieku były to herby województwa i guberni mazowieckiej, a następnie guberni warszawskiej (do 1866 roku).
Rówież współczesne herby nawiązują do herbu województwa rawskiego. Bezpośrednim odwołaniem jest herb powiatu rawskiego ustanowiony w 2003 roku. Wizerunek czarnego orła bez korony z literą R znajduje się również w herbie województwa łódzkiego, a także powiatu zgierskiego i gostynińskiego.

</doc>
<doc id="2376939" url="https://pl.wikipedia.org/wiki?curid=2376939" title="Próba Schiffa">
Próba Schiffa

Próba Schiffa – reakcja chemiczna stosowana do jakościowego wykrywania aldehydów oraz cukrów redukujących. W próbie stosuje się odczynnik Schiffa, czyli wodny roztwór fuksyny nasycony dwutlenkiem siarki (), który przy pozytywnym wyniku próby zmienia barwę z bezbarwnej lub bladożółtej na czerwonofioletową. Nazwa próby pochodzi od jej odkrywcy, Hugo Schiffa, który opublikował informacje o reakcji w 1866 roku.
Mechanizm.
W dawniejszych publikacjach mechanizm próby tłumaczono wstępnym wytworzeniem bezbarwnego związku trisulfonowego, zawierającego sulfonowany centralny atom trytylowy (o hybrydyzacji sp3) oraz dwie grupy sulfonamidowe, . Do grup tych przyłączać się miały dwie cząsteczki aldehydu tworząc układ , z jednoczesnym oderwaniem reszty sulfonowej od atomu centralnego i odtworzeniem barwnego związku z układem sprzężonych wiązań wielokrotnych:
Późniejsze badania wskazały, że wstępnemu sulfonowaniu ulega jedynie centralny atom węgla (odbarwienie fuksyny). Po dodaniu aldehydu reaguje z nim jedna lub dwie grupy aminowe dając iminy (), które następnie są stabilizowane przez addycję z wytworzeniem układu . Związek ten w końcowym etapie oddysocjowuje grupę sulfonową z atomu centralnego z wytworzeniem barwnego kationu trytyliowego:

</doc>
<doc id="2376940" url="https://pl.wikipedia.org/wiki?curid=2376940" title="Port lotniczy Yecheon">
Port lotniczy Yecheon

Port lotniczy Yecheon (IATA: YEC, ICAO: RKTY) – port lotniczy położony w mieście Yecheon, w Korei Południowej.

</doc>
<doc id="2376942" url="https://pl.wikipedia.org/wiki?curid=2376942" title="Puchar Finlandii w piłce nożnej">
Puchar Finlandii w piłce nożnej

Puchar Finlandii w piłce nożnej (, ) – cykliczne rozgrywki piłkarskie o charakterze pucharu krajowego w Finlandii. Organizowane co sezon przez Fiński Związek Piłki Nożnej (SPL) i przeznaczone są dla krajowych klubów piłkarskich. Najważniejsze po Veikkausliidze piłkarskie rozgrywki w kraju. Triumfator danej edycji Pucharu zyskuje prawo reprezentowania swego kraju w następnej edycji Ligi Konferencji Europy.
Historia.
W 1955 roku rozpoczęły się pierwsze rozgrywki o Puchar Finlandii. Zwyciężył klub FC Haka. W sezonie 2016/17 i 2017/18 rozgrywki były prowadzone systemem jesień-wiosna. W celach marketingowych obecnie nazywają się "Respect Suomen Cup", a wcześniej w latach 1989-1992 "Kansallis cup" i 1993-1999 "Veikkaajan Suomen Cup".
Format.
Format rozgrywek był wiele razy zmieniany. W rozgrywkach uczestniczą 314 klubów występujących w Mistrzostwach Finlandii. Rozgrywany jest systemem wiosna-jesień, tzn. pierwsze rundy są rozgrywane wiosną, finał natomiast na jesieni tego samego roku. Po raz pierwszy od 2016 roku turniej 2022 zostanie rozegrany jako tradycyjny turniej pucharowy bez fazy grupowej. Obecnie wszystkie rywalizacje od rundy wstępnej do finału rozgrywane są w jednym meczu. Zwycięzca kwalifikuje się do dalszych gier, a pokonany odpada z rywalizacji. W wypadku kiedy w regulaminowym czasie gry padł remis zarządza się dogrywkę, a jeśli i ona nie przyniosła rozstrzygnięcia, to dyktowane są rzuty karne. Od sezonu 2022 rozgrywki składają się z 10 etapów: rundy wstępnej eliminacyjnej, rundy pierwszej, rundy drugiej, rundy trzeciej, rundy czwartej, 1/16 finału, 1/8 finału, ćwierćfinałów, półfinałów i finału. Mecz finałowy rozgrywany jest na różnych obiektach, choć zazwyczaj był to stadion Olimpijski w Helsinkach.
Zwycięzcy i finaliści.
Uwagi:
Statystyki.
Klasyfikacja według klubów.
W dotychczasowej historii oficjalnych rozgrywek o Puchar Finlandii na podium oficjalnie stawało w sumie 40 drużyn. Liderem klasyfikacji jest HJK, który zdobył 16 Pucharów.
Stan na 31.12.2022.
Klasyfikacja według miast.
Siedziby klubów: Stan na 31.12.2022.

</doc>
<doc id="2376945" url="https://pl.wikipedia.org/wiki?curid=2376945" title="Pepe Oriola">
Pepe Oriola

Josep „Pepe” Oriola Vila (ur. 9 lipca 1994 w Barcelonie) – hiszpański kierowca wyścigowy. Obecnie jeździ w zespole Tuenti Racing Team w World Touring Car Championship będąc jednocześnie najmłodszym kierowcą w historii tej serii.
Kariera.
Pepe Oriola swoją karierę wyścigową rozpoczął w 2004 w kartingu. Jeździł w różnych seriach kartingowych aż do 2008 włącznie. W 2009 zadebiutował w ostatniej rundzie sezonu serii SEAT León Supercopa Spain i od razu finiszował na podium. W 2010 zaliczył pełny sezon startów w hiszpańskiej Supercopie, a także w SEAT León Eurocup w zespole Monlau Competición. Swoje pierwsze zwycięstwo odniósł w drugim wyścigu na Brands Hatch w Eurocupie, a kolejne dwa w ostatniej rundzie sezonu na torze Circuit Ricardo Tormo koło Walencji. W klasyfikacji końcowej Eurocupu zajął 4 miejsce z dorobkiem 37 punktów, a Supercopę ukończył na 5 pozycji z 78 punktami na koncie. W 2011 przeniósł się do serii World Touring Car Championship i został najmłodszym kierowcą w jej historii mając w chwili debiutu w Wyścigu Brazylii 20 marca 16 lat, 8 miesięcy i 11 dni. W 2011 wystartował również w European Touring Car Cup składającej się z jednej rundy na torze Salzburgring. W pierwszym wyścigu zajął 2 miejsce, a w drugim odniósł zwycięstwo i został tym samym wicemistrzem tej serii z jednym punktem straty do Fabrizio Giovanardiego.

</doc>
<doc id="2376947" url="https://pl.wikipedia.org/wiki?curid=2376947" title="Port lotniczy Yeosu">
Port lotniczy Yeosu

Port lotniczy Yeosu (IATA: RSU, ICAO: RKJY) – port lotniczy położony w mieście Yeosu, w Korei Południowej.

</doc>
<doc id="2376951" url="https://pl.wikipedia.org/wiki?curid=2376951" title="Gabas">
Gabas

Gabas – rzeka w południowo-zachodniej Francji o długości 117 km i powierzchni dorzecza 300 km², lewy dopływ rzeki Adour. Gabas stanowi połączenie potoków Gabastou i Honrède, wypływa z płaskowyżu Ger na północy Lourdes. Przepływa przez departament Landy. Wpada do rzeki Adour w miejscowości Toulouzette. W górnym biegu rzeki zbudowano tamę ze zbiornikiem retencyjnym o maksymalnej pojemności 20 mln m³.
Główne dopływy.
lewe: Petit Bas, Laudon.
prawe: Bayle, Bas, Lescoû.
Ważniejsze miejscowości.
Arrien, Boueilh-Boueilho-Lasque, Carrère, Claracq, Coublucq, Escoubès, Eslourenties-Daban, Espéchède, Gabaston, Gardères, Garlède-Mondebat, Lalonquette, Lourenties, Luquet, Miossens-Lanusse, Poursiugues-Boucoue, Riupeyrous, Sedzère, Saint-Laurent-Bretagne, Sévignacq, Arboucave, Coudures, Eyres-Moncube, Lacajunte, Philondenx, Pimbo, Saint-Sever, Samadet.

</doc>
<doc id="2376953" url="https://pl.wikipedia.org/wiki?curid=2376953" title="Port lotniczy Gangneung">
Port lotniczy Gangneung

Port lotniczy Gangneung (IATA: KAG, ICAO: RKNN) – wojskowy port lotniczy położony w mieście Gangneung, w Korei Południowej.

</doc>
<doc id="2376954" url="https://pl.wikipedia.org/wiki?curid=2376954" title="Lista odcinków serialu Pora na hit!">
Lista odcinków serialu Pora na hit!

Lista odcinków amerykańskiego sitcomu "Pora na hit!", który w Polsce emitowany jest przez teleTOON+.

</doc>
<doc id="2376955" url="https://pl.wikipedia.org/wiki?curid=2376955" title="Puchar Malty w piłce nożnej">
Puchar Malty w piłce nożnej

Puchar Malty w piłce nożnej (), inna nazwa Puchar FA () – cykliczne rozgrywki piłkarskie o charakterze pucharu krajowego na Malcie. Organizowane co sezon przez Maltański Związek Piłki Nożnej (MFA) i przeznaczone są dla krajowych klubów piłkarskich. Najważniejsze po Premier League piłkarskie rozgrywki w kraju. Triumfator danej edycji Pucharu zyskuje prawo reprezentowania swego kraju w następnej edycji Ligi Konferencji Europy.
Historia.
W sezonie 1934/35 rozpoczęły się pierwsze rozgrywki o Puchar Malty. Zwyciężył klub Sliema Wanderers. Przed obecnymi rozgrywkami pod egidą MFA od roku 1899 zorganizowano różne turnieje pucharowe ("Soldiers Cup", "Daily Malta Chronicle Cup", "National Cup", "Mile End Cup", "Gaelic Cup", "Cousis Shield", "Empire Sports Ground Cup"). W 1932 po raz pierwszy organizowano "MFA Cup", ale po remisie 1:1 w pierwszym meczu finałowym Valletta zrezygnowała z powtórki finału z Sliema Wanderers. Trofeum FA było darem angielskiego FA w 1933 roku. Było to po meczu pomiędzy Anglią i Włochami, rozegranym w Rzymie w maju 1933 roku, do którego przybyło wielu probrytyjskich kibiców z Malty, by wesprzeć stronę angielską. W dowód uznania FA podarował srebrne trofeum do rozegrania na wzór Pucharu FA. Te zawody są teraz rozgrywane na zasadzie pucharowej pomiędzy wszystkimi klubami w ramach Maltańskiego Związku Piłki Nożnej i Związku Piłki Nożnej Gozo. W latach 1941-1944 rozgrywki zostały zawieszone z powodu II wojny światowej. W sezonach 2019/20 i 2020/21 rozgrywek nie dokończono z powodu pandemii COVID-19.
Format.
Format rozgrywek był wiele razy zmieniany. W rozgrywkach uczestniczą 46 klubów występujących w Mistrzostwach Malty. Obecnie wszystkie rywalizacje od rundy wstępnej do finału rozgrywane są w jednym meczu. Zwycięzca kwalifikuje się do dalszych gier, a pokonany odpada z rywalizacji. W wypadku kiedy w regulaminowym czasie gry padł remis zarządza się dogrywkę, a jeśli i ona nie przyniosła rozstrzygnięcia, to dyktowane są rzuty karne. Od sezonu 2020/21 rozgrywki składają się z 6 etapów: rundy wstępnej eliminacyjnej, 1/16 finału, 1/8 finału, ćwierćfinałów, półfinałów i finału. Mecz finałowy rozgrywany jest na National Stadium w Ta’ Qali.
Zwycięzcy i finaliści.
Uwagi:
Statystyki.
Klasyfikacja według klubów.
W dotychczasowej historii oficjalnych rozgrywek o Puchar Malty na podium oficjalnie stawało w sumie 16 drużyn. Liderem klasyfikacji jest Sliema Wanderers i Floriana, które zdobyły 21 Pucharów.

</doc>
<doc id="2376958" url="https://pl.wikipedia.org/wiki?curid=2376958" title="Yun Yat">
Yun Yat

Yun Yat (ur. 1934, zm. w czerwcu 1997) – kambodżańska polityk, jeden z czołowych funkcjonariuszy reżimu Czerwonych Khmerów.
Była nauczycielką w liceum Sisowatha i żoną jednego z wpływowych kadrowców czerwonokhmerskich, Son Sena. Sama również wchodziła w skład Komitetu Centralnego KPK. W rządzie Demokratycznej Kampuczei pełniła funkcje ministra kultury, edukacji i propagandy (1975–1977) oraz ministra informacji.
Została zamordowana wraz z mężem z rozkazu Pol Pota.

</doc>
<doc id="2376966" url="https://pl.wikipedia.org/wiki?curid=2376966" title="Aniela Menkes">
Aniela Menkes

Aniela Menkes (ur. 19 lutego 1897 w Łodzi, zm. 1941 we Lwowie) – polska artystka współczesna, malarka, graficzka, podejmowała też projekty dekoracji teatralnych. Związana z przedwojennym, artystycznym środowiskiem łódzkim. Od 1932 r. pozostała w silnym kręgu oddziaływania twórczości i osobowości Władysława Strzemińskiego. Cały niemal dorobek twórczy artystki zaginął w czasach II wojny światowej. Menkes zginęła w 1941 wraz z całą rodziną, rozstrzelana prawdopodobnie w publicznej egzekucji.
Życiorys.
Urodziła się w Łodzi, w rodzinie kupieckiej. Ojciec – Dawid (lub Daniel) Łęczycki, matka – Eugenia Rozental.
Od 1918 r. studiowała malarstwo w warszawskiej Szkole Sztuk Pięknych pod kierunkiem Stanisława Lentza, Miłosza Kotarbińskiego i Wojciecha Kossaka. Prawdopodobnie w 1921 r. przerwała studia. W tym samym roku wyszła za mąż za Zygmunta Menkesa (1895-1941) – adwokata. Miała z nim dwie córki – bliźniaczki Janinę i Alicję (ur. 5 września 1922). Menkesowie mieszkali w Łodzi przy ul. G. Narutowicza 35.
Od 1932 do 1939 aktywnie uczestniczyła w życiu artystycznego środowiska Łodzi, skupionego wokół nowo powstałego Zrzeszenia Artystów Plastyków (później Związku Zawodowego Polskich Artystów Plastyków). Była także członkiem komisji weryfikacyjnej Związku. Brała udział w wystawach Związku organizowanych przez Instytut Propagandy Sztuki w Łodzi, Warszawie, Krakowie i Lwowie. W 1932 na wystawie Związku pokazała 6 prac olejnych – 5 martwych natur i kompozycję "Robotnik".
W 1933, jako dojrzała artystka, brała udział w wystawie Grupy Plastyków Nowoczesnych w Łodzi i Warszawie, zorganizowanej przez artystów grupy „a.r.”, w tym Władysława Strzemińskiego. Była to pierwsza na szeroką skalę prezentacja sztuki awangardowej w Polsce. W 1937 podróżowała do Paryża, gdzie brała udział w Wystawie Światowej.
W 1939 dwa obrazy Anieli Menkes prezentowane były na wystawie „Martwa natura w malarstwie polskim” w Warszawie. Mieczysław Wallis określił je jako „coś pośredniego między martwą naturą, a kompozycją”. W tym samym roku, w momencie wybuchu II wojny światowej, artystka wraz z rodziną przedostała się do Lwowa, gdzie w czasach władzy radzieckiej brała udział w życiu artystycznym. Wystawiała głównie grafikę we Lwowie, Kijowie i Moskwie.
Działalność w piśmie „Forma”.
Od 1933 Aniela Menkes stała się współzałożycielką i członkiem komitetu redakcyjnego (w latach 1933–1938) pisma „Forma”, organu łódzkiego ZZPAP, prowadzonego do 1936 przez Karola Hillera, następnie Stefana Wegnera. W skład redakcji wchodzili także Władysław Strzemiński, Jerzy Krause i Katarzyna Kobro. Do 1939 roku wydano sześć numerów pisma, a siódmy został tuż przed rozpowszechnieniem skonfiskowany przez gestapo w mieszkaniu Wegnera. Menkes publikowała w „Formie” komentarze do reprodukcji swoich prac (1934 nr 2, 1935 nr 3, 1936 nr 4), a także artykuły: "O krytykach" (1933 nr 1), "Zagadnienia malarstwa w wieku XIX" (1936 nr 5) oraz esej "El Greco" (1938 nr 6). Artystka była współautorką „Formy” do końca jej istnienia.
Styl i tematyka prac.
Aniela Menkes malowała techniką olejną na płótnie martwe natury, portrety, pejzaże, pejzaże przemysłowe ("Elektrownia," 1932), sceny figuralne ("Robotnik," 1932) i kompozycje abstrakcyjne. Pod wpływem Strzemińskiego i grupy „a.r.” jej malarstwo przeszło ewolucję od koloryzmu poprzez kubizm syntetyczny do kompozycji niemal abstrakcyjnych. Obrazy Anieli Menkes cechowało ujmowanie kompozycji w jednym planie, duży zmysł dekoracyjny i wąska gama barwna, ograniczona do brązów, beżów i szarości. Artystka uprawiała także grafikę (w czasie wojny prawie wyłącznie). Stosowała akwafortę, suchą igłę, litografię i heliografię. Tematyka prac graficznych Menkes nie odbiegała od tematyki podejmowanej w malarstwie ("Lunapark", 1933, "Stacja elektryczna", 1940, "Uliczka we Lwowie", 1940, "Elektryczny przystanek", 1940, "Dym", 1940).
Próby scenograficzne.
Menkes wykonywała też projekty scenograficzne. W 1938 zaprojektowała dekoracje do "Księcia Niezłomnego" Juliusza Słowackiego i "Głodu" Leonida Andriejewa.
Zachowane prace.
Większość prac Anieli Menkes zaginęła podczas II wojny światowej. Nieliczne dzieła zachowały się do dziś w kolekcjach prywatnych oraz w zbiorach Muzeum Sztuki w Łodzi (m.in. "Kompozycja", 1933, nr inwentaryzacyjny MS/SN/M/D/99, "Martwa natura", 1936, nr inwentaryzacyjny MS/SN/M/986, "Martwa natura", 1936, numer inwentaryzacyjny MS/SN/M/985).

</doc>
<doc id="2376968" url="https://pl.wikipedia.org/wiki?curid=2376968" title="Mistrzostwa Europy w Koszykówce Mężczyzn 2011 (eliminacje)/Baraż o awans do ME 2011">
Mistrzostwa Europy w Koszykówce Mężczyzn 2011 (eliminacje)/Baraż o awans do ME 2011

W barażu o awans do ME w Koszykówce 2011 grają:

</doc>
<doc id="2376969" url="https://pl.wikipedia.org/wiki?curid=2376969" title="Little Walter">
Little Walter

Little Walter (ur. 1 maja 1930 w Marksville, zm. 15 lutego 1968 w Chicago), właśc. Marion Walter Jacobs – amerykański muzyk specjalizujący się w grze na harmonijce diatonicznej, jeden z najważniejszych przedstawicieli bluesa chicagowskiego. Został wprowadzony do Blues Hall of Fame już w roku jej powstania, tj. w 1980, a w 2008 znalazł się w Rock and Roll Hall of Fame.
Dyskografia.
"źródło":

</doc>
<doc id="2376970" url="https://pl.wikipedia.org/wiki?curid=2376970" title="Divizia A (1987/1988)">
Divizia A (1987/1988)

Divizia A (1987/1988) – 70. sezon najwyższej klasy rozgrywkowej piłki nożnej w Rumunii. W rozgrywkach brało udział 18 zespołów, grając systemem kołowym. Tytuł obroniła drużyna Steaua Bukareszt. Tytuł króla strzelców zdobył Victor Pițurcă, który w barwach klubu Steaua Bukareszt strzelił 34 gole.

</doc>
<doc id="2376971" url="https://pl.wikipedia.org/wiki?curid=2376971" title="Parafia Narodzenia Najświętszej Maryi Panny i św. Antoniego w Majdanie Leśniowskim">
Parafia Narodzenia Najświętszej Maryi Panny i św. Antoniego w Majdanie Leśniowskim

Parafia Narodzenia Najświętszej Maryi Panny i św. Antoniego w Majdanie Leśniowskim – parafia Kościoła Polskokatolickiego w RP, położona w dekanacie lubelsko-chełmskim diecezji warszawskiej. Msze św. celebrowane są w niedzielę i święta o 9:00 i 10:30.
Parafia polskokatolicka w Majdanie Leśniowskim została założona w 1928 z inicjatywy ks. Czesława Skibińskiego, który pierwsze nabożeństwa w języku polskim odprawiał przy ołtarzu polowym. W pierwszych miesiącach działalności duszpasterza wspierali działacze ruchu ludowego i chłopskiego, a także rzemieślnicy. Niedługo później parafianie przystąpili do budowy drewnianego kościoła, którego proboszczem został ks. Zygmunt Ancerewicz. W latach 1934–1976 proboszczem parafii był ks. Stanisław Banasiak, który przez dekady animował życie duchowe i społeczne w wiosce, był także inicjatorem powstania nowego, murowanego kościoła parafialnego, znajdującego się w centrum miejscowości. 5 września 2010 w parafii gościł bp prof. dr hab. Wiktor Wysoczański, który dokonał kanonicznej wizytacji oraz udzielił młodzieży sakramentu bierzmowania. Obecnie parafia jest najliczniejszą wspólnotą wyznaniową swojego dekanatu, od 1987 kieruje nią ks. Jacenty Sołtys.

</doc>
<doc id="2376972" url="https://pl.wikipedia.org/wiki?curid=2376972" title="Drugi rząd Umara Karamiego">
Drugi rząd Umara Karamiego

Drugi rząd Omara Karamiego – rząd Republiki Libańskiej od października 2004 do kwietnia 2005.
Powstanie.
20 października 2004 roku Rafik Hariri ogłosił dymisję swojego gabinetu. 21 października Omar Karami został mianowany po raz drugi premierem Libanu. 26 października sformował rząd, liczący 30 członków, w tym dwie kobiety.
Upadek.
14 lutego 2005 roku Rafik Hariri zginął w zamachu bombowym, co doprowadziło do gwałtownych protestów społecznych, które przerodziły się w tzw. cedrową rewolucję. W wyniku masowych, antysyryjskich protestów Omar Karami, uważany za sojusznika Syrii, musiał podać się do dymisji 28 lutego tego samego roku. Mimo że prezydent Emile Lahoud ponownie desygnował Omara Karamiego na prezesa rady ministrów, nie udało mu się sformować nowego rządu. 19 kwietnia nowym premierem został Nażib Mikati.

</doc>
<doc id="2376974" url="https://pl.wikipedia.org/wiki?curid=2376974" title="Divizia A (1988/1989)">
Divizia A (1988/1989)

Divizia A (1988/1989) – 71. sezon najwyższej klasy rozgrywkowej piłki nożnej w Rumunii. W rozgrywkach brało udział 18 zespołów, grając systemem kołowym. Tytuł obroniła drużyna Steaua Bukareszt. Tytuł króla strzelców zdobył Dorin Mateuţ, który w barwach klubu Dinamo Bukareszt strzelił 43 gole.

</doc>
<doc id="2376975" url="https://pl.wikipedia.org/wiki?curid=2376975" title="Maria Alvarado Cardozo">
Maria Alvarado Cardozo

Maria Alvarado Cardozo, również Maria od św. Józefa, właśc. hiszp. "Laura Evangelista Alvarado Cardozo" (ur. 25 kwietnia 1875 w Choroni w Wenezueli, zm. 2 kwietnia 1967 w Maracay) – dziewica, współzałożycielka Zgromadzenia Sióstr Augustianek Najświętszego Serca Jezusa (A.R.V.), błogosławiona Kościoła rzymskokatolickiego.
Życiorys.
8 grudnia 1888 roku przystąpiła do Komunii Świętej. Rozpoczęła studia w rodzinnym mieście, później przeniosła się wraz z rodziną do Ottawy. Tam też założyła pierwszy szpital córek św. Augustyna.
Po narodowej rewolucji w 1898 roku, w wyniku której prezydentem Wenezueli został Cipriano Castro, i po trzęsieniu ziemi, które nawiedziło w tym czasie kraj – wiele budowli (w tym świątynie) legło w gruzach, a liczba osób bezdomnych wzrosła. Zrodziła się potrzeba stworzenia azylu dla ubogich i chorych oraz osieroconych dzieci. Do pieczy nad odbudową kościołów i szpitali został wyznaczony Ojciec Vicente Lopez Aveledo.
W tym samym czasie do kraju wróciła Laura i rozpoczęła pracę jako wolontariuszka w szpitalu. Wraz z Lopezem Aveledo, i innymi młodymi współzałożycielami, założyła instytut zakonny Sióstr Augustianek Najświętszego Serca Jezusa. Zakon otrzymał osobowość prawną 17 listopada 1934 roku a 21 maja 1950 został włączony do augustianów. Przez papieża został zatwierdzony 15 listopada 1952 roku. Matka Maria Alvarado Cardozo była jego przełożoną ponad 50 lat.
Zmarła w wieku 92 lat w opinii świętości.
Jej proces beatyfikacyjny rozpoczął się w 1978 roku. W 1994 roku jej ciało przeniesiono do szklanego sarkofagu.
Została beatyfikowana przez papieża Jana Pawła II w dniu 7 maja 1995 roku.

</doc>
<doc id="2376976" url="https://pl.wikipedia.org/wiki?curid=2376976" title="Cirque de Gavarnie">
Cirque de Gavarnie

Cirque de Gavarnie – cyrk lodowcowy położony w środkowych Pirenejach, w Parku Narodowym Pirenejów, blisko miejscowości Gavarnie w departamencie Pireneje Wysokie. Cyrk ma średnicę około 6 kilometrów. Otaczają go liczne szczyty, m.in. Astazou, Pico Marboré czy Pic du Taillon. Najbardziej charakterystycznymi punktami na obszarze karu są przełęcz Brèche de Roland oraz Wodospad Gavarnie.

</doc>
<doc id="2376977" url="https://pl.wikipedia.org/wiki?curid=2376977" title="SMS Premium">
SMS Premium



</doc>
<doc id="2376978" url="https://pl.wikipedia.org/wiki?curid=2376978" title="Makoto Tamada">
Makoto Tamada

 – japoński motocyklista.
Kariera.
Początki.
Pierwszym istotnym sukcesem Makoto w karierze było zdobycie tytułu mistrzowskiego w zawodach minibike, w kategorii 250 cm³. Następnie awansował do głównych mistrzostw Japonii w tej klasie. Najlepiej spisał się w roku 1998, kiedy to zmagania zakończył na 4. miejscu. W sezonie 1999 przeniósł się do japońskich mistrzostw Superbike. Trzy lata później został wicemistrzem serii. W tym samym sezonie wystartował również w 8-godzinnym wyścigu na torze Suzuka, gdzie zajął 4. lokatę. Po zakończeniu roku 2002, w którym rywalizację ukończył na 4. miejscu oraz został sklasyfikowany na 2. pozycji w Suzuka 8h, Japończyk zaprzestał startów w swoim kraju.
MotoGP.
W najwyższej kategorii MotoGP Tamada zadebiutował w 2003 roku, podpisując kontrakt z włoską ekipą Pramac Honda. W trakcie zmagań dziewięciokrotnie znalazł się w czołowej dziesiątce, raz przy tym meldując się na najniższym stopniu podium (w GP Brazylii). Podczas kwalifikacji do GP Pacyfiku zakwalifikował się na bardzo wysokiej drugiej pozycji. W wyścigu został jednak zdyskwalifikowany. Zdobyte punkty sklasyfikowały go na 11. lokacie.
W kolejnym sezonie Makoto reprezentował ekipę Camel Honda. Jako jedyny z jeźdźców japońskiej marki korzystał z opon Bridgestone, gdyż odpowiadały one jego stylowi jazdy. Będąc partnerem Włocha Maxa Biaggi, Japończyk trzykrotnie stanął na podium, z czego dwukrotnie na najwyższym stopniu. Sukces odniósł na torze w Brazylii (gdzie uzyskał również najszybsze okrążenie) oraz w Portugalii, w której wywalczył tzw. hat-tricka (pole position, najszybsze okrążenie oraz zwycięstwo). Podczas GP Czech Tamada także startował z pierwszej lokaty, jednakże w wyścigu musiał uznać Hiszpana Sete Gibernau. Na przestrzeni całego sezonu spisywał się jednak słabiej od Biaggiego, ostatecznie plasując się trzy pozycję niżej, na 6. miejscu.
W roku 2005 Tamada przeniósł się do zespołu Konica Minolta, która również korzystała z maszyn Hondy. W wyniku złamania nadgarstka po GP Hiszpanii, Makoto opuścił trzy kolejne wyścigi. Powrócił na rundę we Francji, gdzie podobnie jak w Jerez uplasował się na ósmym miejscu. W dalszej fazie sezonu jeszcze ośmiokrotnie zameldował się w pierwszej dziesiątce, po raz trzeci w karierze stając na podium w GP Japonii, gdzie uzyskał trzecią pozycję. Uzyskane punkty pozwoliły mu zająć tak jak przed dwoma laty 11. pozycję. Dzięki trzeciemu miejscu na Suzuce, w ogólnej punktacji japońskich mistrzostw został sklasyfikowany na 11. lokacie.
W drugim sezonie współpracy Japończyk dziewięciokrotnie zmieścił się w czołowej dziesiątce, z czego cztery razy w pierwszej siódemce. Najlepszą pozycję odnotował podczas GP Portugalii, który zakończył na piątej lokacie. W klasyfikacji generalnej zajął 12. miejsce. Oprócz w 8-godzinnych zmaganiach na torze Suzuka uplasował się na 5. pozycji.
Rok 2007 był ostatnim dla Tamady w tej serii. Współpracując z ekipą Dunlop Yamaha Tech3, w zaledwie dwóch wyścigach znalazł się w pierwszej dziesiątce, zajmując podczas GP Francji i USA odpowiednio dziewiątą i ósmą pozycję. Skromny dorobek punktowy usadowił go na 18. lokacie, która była najniższą z zawodników występujących w pełnym sezonie.
WSBK.
Za sprawą tzw. "dzikiej karty", Japończyk wystartował w jednej z rund World Superbike, na japońskim torze Sugo. Dosiadając motocykl Hondy, spisał się znakomicie, zajmując drugą i pierwszą pozycję. W drugim wyścigu uzyskał również najszybsze okrążenie. Dzięki zebranym punktom, w klasyfikacji generalnej znalazł się na 18. miejscu.
Siedem lat później Makoto zaliczył pierwszy pełny sezon w tej serii. Na motocyklu Kawasaki zaledwie osiem razy dojechał w czołowej piętnastce. Najlepszą pozycję uzyskał w pierwszym starcie w Holandii, gdzie zajął ósmą lokatę. Uzyskane punkty sklasyfikowały go na 20. pozycji. Warto dodać, iż uzbierał mniej punktów, niż podczas jednej rundy w 2001 roku.
W sezonie 2009 Tamada stanął na starcie dziewięciu eliminacji (w innych zastąpił go Australijczyk Broc Parkes). Wyniki na Kawasaki odbiegały jednak od oczekiwań. Japończyk nie ukończył pięciu wyścigów, a w sześciu nawet nie wystartował. W pozostałych siedmiu podejściach zaledwie dwa razy znalazł się w czołowej piętnastce, kończąc zmagania w pierwszym wyścigu w Hiszpanii oraz Czechach odpowiednio na czternastym oraz dziesiątym miejscu. W klasyfikacji generalnej uplasował się na 27. lokacie.

</doc>
<doc id="2376980" url="https://pl.wikipedia.org/wiki?curid=2376980" title="Mistrzostwa Świata U-20 w Piłce Nożnej 2013">
Mistrzostwa Świata U-20 w Piłce Nożnej 2013

Mistrzostwa Świata do lat 20 w Piłce Nożnej 2013 – dziewiętnasty turniej Mistrzostw Świata U-20, który odbył się w Turcji w czerwcu i lipcu 2013 roku.
Wybór gospodarza.
Wyboru gospodarza turnieju dokonano 17 stycznia 2011 roku. Do walki o organizację turnieju przystąpiły trzy kraje: Turcja, Uzbekistan i Zjednoczone Emiraty Arabskie, spośród których jedynie Zjednoczone Emiraty Arabskie gościły już wcześniej Mistrzostwa Świata U-20 (w 2003 roku). Początkowo czwartym kandydatem na organizatora było Zimbabwe, lecz ostatecznie zrezygnowało z ubiegania się o organizację mistrzostw.
Kwalifikacje.
Do mistrzostw świata U-20 z eliminacji zakwalifikują się 23 drużyny. Turcja jako gospodarz turnieju udział w rozgrywkach ma już zagwarantowany.
Losowanie.
Losowanie grup turnieju finałowego odbyło się 25 marca 2013 roku w hotelu Grand Tarabya w Stambule. 12 lutego 2013 FIFA ogłosiła zasady jakie będą panowały podczas losowania. 24 drużyny zostały podzielone na 4 koszyki:
Podstawową zasadą było uniknięcie umieszczenia dwóch krajów z tej samej konfederacji w jednej grupie, poza grupą A, gdzie znalazły się dwa kraje z UEFA.
Ponieważ na czas losowania nieznane były wyniki Mistrzostw Afryki U-20 2013, 30 marca 2013 w Oranie, Algieria odbyło się dodatkowe losowanie, podczas którego przydzielono afrykańskie zespoły z miejsc 2, 3 i 4 do poszczególnych grup.
Sędziowie.
13 maja 2013 FIFA ogłosiła 23 trójki sędziowskie na turniej finałowy.
Faza grupowa.
Gdy drużyny mają tyle samo punktów, o kolejności w tabeli decyduje:
O kolejności drużyn z trzecich miejsc decyduje:
Grupa D.
O kolejności miejsc Grecji i Paragwaju zadecydowało losowanie.
Drużyny z trzecich miejsc.
Ranking drużyn, które zajęły trzecie miejsce w grupie. Cztery najlepsze awansują do fazy pucharowej.
Faza pucharowa.
Jeśli w meczu fazy pucharowej po czasie regulaminowym wynik będzie remisowy, gra się dogrywkę, która składa się z dwóch części po 15 minut. Jeśli ona nie wyłoni zwycięzcy, rozgrywa się konkurs rzutów karnych aż do wyłonienia zwycięzcy. Wyjątkiem jest mecz o trzecie miejsce, w którym w razie remisu nie będzie dogrywki, a od razu rozegrane zostaną rzuty karne.
Finał.
 
MISTRZ ŚWIATA U-20 2013
FRANCJA 1 TYTUŁ MISTRZA ŚWIATA U-20
Strzelcy.
Gole samobójcze

</doc>
<doc id="2376983" url="https://pl.wikipedia.org/wiki?curid=2376983" title="Aleksander Kraśniański">
Aleksander Kraśniański

Aleksander Kraśniański (ur. 5 maja 1900 w Łodzi, zm. 7 stycznia 1929 w Zakopanem) – polski poeta, dziennikarz.
Młodość, studia.
Był synem Adama, komiwojażera z Winnicy na Podolu, i Adeli Hazins. Wcześnie osierocony przez ojca, wychowywał się pod opieką matki i siostry, Marii Sztyllerowej, nauczycielki w Szkole Powszechnej nr 115 w Łodzi. 
Uczył się w Gimnazjum Zgromadzenia Kupców m. Łodzi. 
""W świecie szkolnym Kraśniański zajął czołowe miejsce. Nieskory do suchej nauki, nieciekawy trudnych zagadek trygonometrycznych zabłysnął śród kolegów i nauczycieli z talentu poetyckiego, któremu wróżono świetny rozwój. Ulubieniec dyrektora Klossa, z różnych stron zachęcany do pracy nad sobą, otoczony gronem kolegów, darzonych celującymi stopniami za wypracowania z literatury, pisane przez Olka, rósł w przyjaznym klimacie; zalecany jako korepetytor dla młodszych uczniów, zarabiał lekcjami, których nie brakowało, i tak walczył z niedostatkiem" ".
Jako dobrze zapowiadający się poeta był proszony np. o przygotowanie utworów na szkolne akademie. W 1916 r. z okazji rocznicy uchwalenia Konstytucji 3 Maja wygłosił wiersz "Pieśni Polskie".
Powołany do wojska w 1920 (podczas wojny polsko-bolszewickiej), przez kilka miesięcy służył w formacji ochrony kolei na Froncie Północno-Wschodnim. Po skończeniu wojny wrócił do przerwanej nauki w Gimnazjum Zgromadzenia Kupców m. Łodzi i zdał maturę w 1921. Po maturze rozpoczął studia na Wydziale Prawa Uniwersytetu Warszawskiego ale ich nie ukończył. 
""W tych warunkach normalne studia uniwersyteckie napotykały na nie lada trudności. Kraśniański, zapisany na Wydział Prawa w Warszawie, przez pewien czas pracuje w stołecznej PKO, dla braku mieszkań ulokowany w Milanówku (…")".
Twórczość poetycka.
Debiutował w dodatku literackim "Nowego Kuriera Łódzkiego" (1915), cztery wiersze zamieścił w jednodniówce harcerzy "Czuwaj!" (Łódź 1917, tam na s. 20–21 zamieścił parafrazę "Pierwszej brygady" pt. "Raduje się serce..."), publikował na łamach "Gazety Łódzkiej" (1917), "Dziennika Łódzkiego" (1919), "Republiki" (1925), "Głosu Polskiego" (1929). 
Pośmiertnie, nakładem Syndykatu Dziennikarzy Łódzkich, ukazał się wybór jego poezji "Wiolonczele i księżyc", z przedmową przyjaciela poety Mieczysława Brauna (1937).
Działalność dziennikarska.
Wchodził w skład komitetu redakcyjnego (z Henrykiem Stefanem Płochockim i Mieczysławem Braunem) efemerycznego pisma "Tańczący Ogień" wydawanego w Łodzi w 1919. Za uzbierane przez przyjaciół pieniądze ukazał się wtedy jedyny numer tego pierwszego w Łodzi czasopisma literackiego „Tańczący Ogień”. Do składu redakcji prócz Kraśniańskiego (…) należało jeszcze kilku zapaleńców".
Brak mieszkania i dostatecznych środków na utrzymanie spowodował powrót do Łodzi "Po roku porzuca posadę w PKO i wraca do Łodzi". 
Eksternistycznie kontynuował studia. Podjął pracę dziennikarską w "Expressie Wieczornym Ilustrowanym", gdzie zamieszczał felietony i sprawozdania sądowe. Współpracował z "Tygodnikiem Łódzkim" (1922–1923) i z satyrycznym tygodnikiem "Wolna Myśl. Wolne Żarty", drukując pod pseudonimem "Pierrot" liryki i erotyki niepozbawione talentu poetyckiego. W 1927 został redaktorem naczelnym tygodnika "Uśmiech", był również współpracownikiem redakcji Wojewódzkiej Informacji Dziennikarskiej i członkiem Syndykatu Dziennikarzy w Łodzi. 
W wierszach swoich czasem opisywał miasto rodzinne. "Wiersze (...) widziane z perspektywy Szarej Łodzi - tytuł jednego z jego wierszy".
Choroba i śmierć.
Ciężko chory na gruźlicę wyjechał do Zakopanego i tam zmarł 7 stycznia 1929."Prawdziwym poetą - niestety również młodo zmarłym jest Aleksander Kraśniański - zmarł w Zakopanem na suchoty, licząc koło 30 lat życia". "Na cmentarzu zakopiańskim w obliczu gór można odnaleźć zapadły grób Aleksandra Kraśniańskiego".
Żoną Kraśniańskiego była Anna z Cukierwarów (ur. 1905).

</doc>
<doc id="2376985" url="https://pl.wikipedia.org/wiki?curid=2376985" title="Roger Donaldson">
Roger Donaldson

Roger Donaldson (ur. 15 listopada 1945 w Ballarat) – australijski reżyser i producent filmowy mieszkający na stałe w Nowej Zelandii.
Życiorys.
Urodzony w Australii Donaldson wyemigrował w 1965 do Nowej Zelandii; gdzie pracował początkowo jako geolog i fotograf. Później związał się z przemysłem filmowym pracując przy realizacji reklam telewizyjnych oraz filmów dokumentalnych. Jako reżyser zadebiutował w 1977 filmem "Śpiące psy" z udziałem takich gwiazd jak Sam Neill i Warren Oates. Film był pierwszym zrealizowanym w Nowej Zelandii, który trafił do kin w USA. Prawdziwy rozgłos przyniósł mu jednak dopiero zrealizowany w 1984 "Bunt na Bounty", będący remakem filmów Franka Lloyda z 1935 i Lewisa Milestone'a z 1962.
Donaldson doczekał się nawet za niego nominacji do Złotej Palmy na Festiwalu Filmowym w Cannes. Od tego czasu wyreżyserował kilkanaście filmów z udziałem największych gwiazd amerykańskiego kina.
Jego syn Chris (ur. 1975) reprezentował Nową Zelandię w biegu na 100 m na Olimpiadach w 1996 i 2000.

</doc>
<doc id="2376987" url="https://pl.wikipedia.org/wiki?curid=2376987" title="Billy Branch">
Billy Branch

Billy Branch (3 października 1951 w Chicago), właśc. William Earl Branch – amerykański muzyk bluesowy specjalizujący się w grze na harmonijce diatonicznej.
W 1975 stał się członkiem zespołu Chicago Blues All-Stars. Niedługo później założył swój własny zespół, "The Sons of the Blues", w którego składzie grało wielu synów znanych bluesmanów i z którym występuje do dziś.

</doc>
<doc id="2376988" url="https://pl.wikipedia.org/wiki?curid=2376988" title="William Earl Branch">
William Earl Branch



</doc>
<doc id="2376989" url="https://pl.wikipedia.org/wiki?curid=2376989" title="Marion Walter Jacobs">
Marion Walter Jacobs



</doc>
<doc id="2376990" url="https://pl.wikipedia.org/wiki?curid=2376990" title="Port lotniczy Letterkenny">
Port lotniczy Letterkenny

Port lotniczy Letterkenny (kod IATA: LTR, kod ICAO: EILT) – prywatny port lotniczy położony w Letterkenny, w hrabstwie Donegal, w Irlandii.

</doc>
<doc id="2376991" url="https://pl.wikipedia.org/wiki?curid=2376991" title="Štadión na Sihoti">
Štadión na Sihoti

Štadión na Sihoti – wielozadaniowy stadion w słowackim Trenczynie, najczęściej używany przez tamtejszą drużynę piłki nożnej FK AS Trenčín. Mieści 4 300 osób. W 2005 roku został wyposażony w sztuczną murawę.

</doc>
<doc id="2376992" url="https://pl.wikipedia.org/wiki?curid=2376992" title="Adolf Opálka">
Adolf Opálka

Adolf Opálka (ur. 4 stycznia 1915 w Rešicach, zm. 18 czerwca 1942 w Pradze) – czeski spadochroniarz, dowódca operacji Out Distance.
Życiorys.
Jego ojciec Viktor Jarolím (1882-1942) był młynarzem. Adolf nosił nazwisko swojej matki – Anežki, która zostawiła syna pod opieką swoich rodziców i wyszła za mąż za kowala z pobliskiej miejscowości Rokytná, z którym miała dwie córki. Adolfa wychowywali dziadkowie, a po ich śmierci siostra matki, która pozostała niezamężna. Ukończył szkołę podstawową w Rešicach, następnie kontynuował naukę w szkole w miejscowości Rouchovany, gdzie kształcił się na mechanika samochodowego. Po wypadku opuścił szkołę i rozpoczął naukę w Akademii Handlowej w Brnie. Maturę zdał w 1936 roku, a w wakacje wybrał się na wyprawę rowerową do Jugosławii. W październiku 1936 rozpoczął służbę wojskową w pułku piechoty w Brnie i ukończył szkołę dla kandydatów na oficerów. W 1937 roku został przyjęty do Akademii Wojskowej w Hranicach. W tym samym roku w stopniu porucznika piechoty został przydzielony do 2 pułku górskiego w Rużomberku, gdzie przeszedł mobilizację. 1 lutego 1938 został awansowany na stopień podporucznika.
26 czerwca 1939 wraz z kuzynem Františkiem Pospíšilem oraz Robertem Klecandą udał się do Polski, gdzie trafił do obozu w Bronowicach Małych. Na pokładzie MS Chrobry trafił do Francji, skąd przez Paryż i Marsylię udał się do Oranu, gdzie wstąpił do Legii Cudzoziemskiej stacjonującej w Sidi Bu-l-Abbas. Stamtąd został przeniesiony do 11 pułku strzelców senegalskich i znów trafił do Oranu. Po powrocie do Francji udał się do Agde, gdzie stacjonowały oddziały armii czechosłowackiej i został przydzielony w charakterze dowódcy do 5 kompanii 3 pułku piechoty. Pułk nie został do końca sformowany i nie wziął udziału w walkach z Niemcami. Po upadku Francji przedostał się do Anglii.
19 września 1941 odbył szkolenie w Szkocji, a w październiku – kurs spadochroniarski w bazie Ringway. Wkrótce potem otrzymał przydział jako dowódca operacji Out Distance. 25 października 1941 awansował do stopnia porucznika.
28 marca 1942 o godz. 2:00 z fałszywymi dokumentami na nazwisko Adolf Král został zrzucony na spadochronie na teren Protektoratu Czech i Moraw wraz z pozostałymi członkami swojej grupy: Ivanem Kolaříkem i Karelem Čurdą. Z powodu błędu nawigatora spadochroniarze nie wylądowali w zaplanowanym miejscu, lecz w pobliżu miejscowości Ořechov (okres Jihlava), tracąc również większość wyposażenia, gdyż nie udało im się odnaleźć jednego z dwóch spadochronów z ładunkiem. Z tego powodu, jak również ze względu na fakt, iż podczas lądowania Kolařík zgubił sfałszowany dokument tożsamości, Opálka podjął decyzję o rozdzieleniu się i rozpoczęciu działania przez poszczególnych członków grupy na własną rękę z założeniem, iż skontaktują się za pomocą umówionego ogłoszenia w gazecie "Národní politika". Pozostawili też na miejscu ukryty racon, który został później znaleziony przez żandarmów przeszukujących miejsce lądowania desantu.
Opálka podczas lądowania odniósł obrażenia, dlatego udał się do ciotki do rodzinnych Rešic, by leczyć zranioną nogę, a następnie dotarł poprzez Lázně Bělohrad do Pragi. Uzyskał adres Alfréda Bartoša z grupy Silver-A, z którym się spotkał i został skierowany do stolicy by pomóc w przygotowaniu zamachu na Reinharda Heydricha. Rozpoczął także przygotowanie do realizacji zadania swojego zespołu – naprowadzenia bombowców na fabrykę Škoda w Pilźnie. Opálka zameldował stratę raconu i zaproponował nakierowanie za pomocą sygnałów świetlnych. Akcja wymagała udziału Gabčíka, Kubiša, Valčíka, Opálki i Čurdy oraz pomocy ruchu oporu z Pragi. 25 kwietnia 1942 zostało przeprowadzone nieudane bombardowanie – wybrano noc z soboty na niedzielę, by zminimalizować ewentualne straty wśród cywilnych czeskich pracowników zakładu. Mimo wysiłku konspiratorów i załóg samolotów bomby spadły poza fabryką.
Po zamachu na Reinharda Heydricha z własnej woli dołączył do grupy spadochroniarzy ukrywających się w krypcie soboru Świętych Cyryla i Metodego w Pradze, by podtrzymać ich na duchu i objąć dowództwo. 18 czerwca 1942 grupa została wykryta przez nazistów w efekcie zdrady Karela Čurdy i Viliama Gerika. W nierównej walce z ponad 800 funkcjonariuszami SS i Gestapo po wyczerpaniu się amunicji popełnił samobójstwo wraz z podkomendnymi: wykonawcami zamachu na Reinharda Heydricha – kpt. Jozefem Gabčíkiem, kpt. Janem Kubišem oraz kpt. Josefem Valčíkiem, por. Josefem Bublíkiem, por. Janem Hrubým i por. Jaroslavem Švarcem.
Pośmiertnie został awansowany do stopnia kapitana (12 września 1945), kapitana sztabowego (1 grudnia 1945), majora, wreszcie pułkownika (2002).

</doc>
<doc id="2376993" url="https://pl.wikipedia.org/wiki?curid=2376993" title="Parafia św. Maksymiliana Marii Kolbego w Stępinie">
Parafia św. Maksymiliana Marii Kolbego w Stępinie

Parafia św. Maksymiliana Marii Kolbego w Stępinie – parafia rzymskokatolicka znajdująca się w diecezji rzeszowskiej w dekanacie Frysztak.
Parafia erygowana została dekretem biskupa w 1983 roku.

</doc>
<doc id="2376994" url="https://pl.wikipedia.org/wiki?curid=2376994" title="Ferencvárosi TC w europejskich pucharach">
Ferencvárosi TC w europejskich pucharach

Występy w europejskich pucharach węgierskiego klubu piłkarskiego Ferencvárosi TC.
Zestawienie spotkań pucharowych.
Nie uwzględnia meczów europejskich pucharów organizowanych przed 1960 rokiem.
Statystyki.
Bilans meczów.
Stan statystyk na 22 maja 2018

</doc>
<doc id="2376995" url="https://pl.wikipedia.org/wiki?curid=2376995" title="Port lotniczy Dillon’s Bay">
Port lotniczy Dillon’s Bay

Port lotniczy Dillon’s Bay (IATA: DLY, ICAO: NVVD) – port lotniczy położony na wyspie Eromango (Vanuatu).

</doc>
<doc id="2376998" url="https://pl.wikipedia.org/wiki?curid=2376998" title="Parafia św. Jana Kantego w Ustrobnej">
Parafia św. Jana Kantego w Ustrobnej

Parafia św. Jana Kantego w Ustrobnej – parafia rzymskokatolicka znajdująca się w diecezji rzeszowskiej w dekanacie Frysztak.
Kościół parafialny zbudowano w stylu neogotyckim w latach 1860–1877 według projektu Teofila Żebrawskiego. Parafia została erygowana w 1895. Kościół konsekrował biskup Józef Sebastian Pelczar w dniu 23 maja 1903. W czasie II wojny światowej kościół został zniszczony w 60%, po wojnie odbudowany, a w ostatnich latach poddany renowacji. W ołtarzu głównym znajduje się rzeźbiona grupa Pasji z przełomu XIX i XX wieku, między innymi krucyfiks wykonany w Monachium, rzeźba Matki Boskiej i św. Jana Ewangelisty wykonane przez krakowskiego rzeźbiarza Franciszka Wyspiańskiego.
Terytorium parafii obejmuje Ustrobną, Bratkówkę oraz Bajdy, gdzie znajduje się kaplica pw. św. Królowej Jadwigi. Księgi parafialne prowadzone są od 1882 roku.

</doc>
<doc id="2376999" url="https://pl.wikipedia.org/wiki?curid=2376999" title="Port lotniczy Futuna">
Port lotniczy Futuna

Port lotniczy Futuna (IATA: FTA, ICAO: NVVF) – port lotniczy położony na wyspie Futuna (Vanuatu).

</doc>
<doc id="2377001" url="https://pl.wikipedia.org/wiki?curid=2377001" title="Frontiera">
Frontiera

Frontiera – pierwszy wspólny album Haliny Benedyk i Marco Antonelliego, wydany 13 maja 2011 nakładem wydawnictwa MTJ. 
Album zawiera 14 premierowych utworów duetu, a singlem promującym płytę został utwór „Frontiera”, który na Festiwalu w Sopocie w 1984 roku zajął 3. miejsce. Bonusem dołączonym do albumu jest nakręcony do singla teledysk.
Lista utworów.
Opracowano na podstawie materiału źródłowego.

</doc>
<doc id="2377002" url="https://pl.wikipedia.org/wiki?curid=2377002" title="Port lotniczy Gaua">
Port lotniczy Gaua

Port lotniczy Gaua (IATA: ZGU, ICAO: NVSQ) – port lotniczy położony na wyspie Gaua (Vanuatu).

</doc>
<doc id="2377004" url="https://pl.wikipedia.org/wiki?curid=2377004" title="Port lotniczy Ipota">
Port lotniczy Ipota

Port lotniczy Ipota (IATA: IPA, ICAO: NVVI) – port lotniczy położony na wyspie Eromango (Vanuatu).

</doc>
<doc id="2377005" url="https://pl.wikipedia.org/wiki?curid=2377005" title="Stal 18/10">
Stal 18/10



</doc>
<doc id="2377006" url="https://pl.wikipedia.org/wiki?curid=2377006" title="Józef Grodzicki">
Józef Grodzicki

Józef Grodzicki (ur. ok. 1849 koło Rawy Mazowieckiej, zm. 23.09.1939 w Radomiu, syn Ludwika i Aleksandry z Zalewskich) – polski fotograf, właściciel zakładu fotograficznego w Radomiu, współwłaściciel zakładów w Kielcach i Łodzi, autor albumów zdjęć krajoznawczych. 
Życiorys.
Był wspólnikiem Bronisława Wilkoszewskiego (ur. 1847 w Szczekocinach, zm. 1901 w Łodzi) fotografa, który w 1888 założył swój najważniejszy zakład fotograficzny w Łodzi w Willi „Trianon” przy Pasażu Meyera 5 (obecnie ul. S. Moniuszki) i prowadził do swojej śmierci. 
Na początku drogi życiowej obrał karierę wojskowego. Służył jako huzar Lejb-Gwardii Grodzieńskiego Pułku Cesarzowej. Po przejściu kampanii tureckiej rezygnuje z zawodu wojskowego. Jednak nawiązane w Petersburgu i Warszawie stosunki spożytkował w następnych latach w pracach społecznych dla miasta Radomia. 
W 1877 wspólnie z Bronisławem Wiloszewskim rozpoczął pracę w zawodzie fotografa w Kielcach. Oficjalna nazwa atelier brzmiała: „Zakład fotograficzny warszawski Wilkoszewski i Grodzicki”. Zakład mieścił się przy ul. Dużej - obecnie Jana Pawła II. 
Od 1880 roku Józef Grodzicki na stałe osiadł w Radomiu, gdzie otworzył własny zakład fotograficzny. Pierwsze atelier mieściło się w budynku „Hotelu Rzymskiego” przy ul. Lubelskiej - obecnie Stefana Żeromskiego 15. W roku 1885 Józef Grodzicki otrzymał najwyższą nagrodę na wystawie Rolniczo-Przemysłowej w Warszawie. W 1885 Józef Grodzicki za zestaw prac wysłanych na wystawę w Chicago otrzymał złoty medal. W tym samym roku zakładał zakład fotograficzny w Radomiu przy ul. Lubelskiej 47 - obecnie Stefana Żeromskiego. 
W 1889 Józef Grodzicki wręczył szachowi perskiemu fotogramy, które wykonał w czasie polowania odbytego w Puszczy Nadpilickiej i w Spale, w zamian za co szach udekorował fotografa orderem „Lwa i Słońca” V klasy. W 1890 Józef Grodzicki założył „Zakład Drukarski i Litograficzny”, który w 1894 przeniósł na ul. Lubelską 49 - obecnie Stefana Żeromskiego. W 1891 Józef Grodzicki wręczył królowi serbskiemu Aleksanderowi wracającemu z Petersburga zbiór fotografii własnego autorstwa. W 1891 został Członkiem Kasy Przemysłowców. W 1892 został Członkiem Zgromadzenia Drukarzy Warszawskich. W 1893 został Członkiem Komitetu Nadzorczego Czytelni Bezpłatnej Rzemieślników i Niezamożnych w Radomiu. W 1896 autor i wydawca albumu fotograficznego poświęconego hucie w Klimkiewiczowie oraz prac robotników wielkoprzemysłowych (Ostrowiec, Starachowice) na zamówienie polskich przemysłowców. W 1899 Józef Grodzicki przebywał w Paryżu, gdzie zapoznawał się z nowinkami technicznymi w dziedzinie drukarstwa i zakupił nowoczesne maszyny, dzięki czemu jego zakład drukarski i litograficzny stał się najlepszym przedsiębiorstwem tego typu w całej guberni. W 1899 Józef Grodzicki uhonorowany został złotym medalem na wystawie Rolniczo-Przemysłowej w Radomiu. W 1903 objął funkcję Prezesa Komitetu Nadzorczego Towarzystwa Kredytowego Miejskiego w Radomiu. 
Od kwietnia 1894 do połowy 1895 był formalnym właścicielem przedsiębiorstwa pod firmą "B. Wilkoszewski" prawdopodobnie wówczas, kiedy jej właściciel znajdował się pod nadzorem policji w związku z wystawieniem w prowadzonym zakładzie patriotycznych rycin z widokiem alegorii "Polonia" i "Konstytucja 3 Maja". Kancelaria rządu gubernialnego w Piotrkowie Trybunalskim zawiadomiła 11 kwietnia 1894 policmajstra m. Łodzi, że nie widzi przeszkód aby były wykonywane zdjęcia z winietami dotychczas stosowanymi przez firmę B. Wilkoszewskiego, na których będzie umieszczany nad jego nazwiskiem napis stempelkiem tuszowym "J. Grodzicki dawniej...". Do dziś w zbiorach fotograficznych muzeów zachowała się pewna ilość tak ostemplowanych winiet ale też fotografie z prawdopodobnie później stosowaną winietką z drukowanym napisem: "J. Grodzicki, dawniej B. Wilkoszewski w Łodzi. Willa Trianon Pasaż Meyera. Zakład fotograficzny". Na jednym z kilku zdjęć zachowanych z tą winietką, znajduje się data 18 czerwca 1895 pod dedykacją napisaną piórem. 
Był przyjacielem i wspólnikiem B. Wilkoszewskiego. W Kielcach prowadzili przedsiębiorstwo pod firmą "Zakład warszawski Wilkoszewski i Grodzicki" czynną od 2 września 1878 do marca 1881, kiedy J. Grodzicki wyjechał do Radomia zakładając tam zakład istniejący do około 1920. Jego prace w Radomiu, sygnowane były umieszczonymi z tyłu zdjęć, napisem: "J. Grodzicki, fotograf nagrodzony podarkiem jego Cesarskiej Mości - Radom, ulica Lubelska, dom własny" oraz wymienionymi nagrodami: "Petersburg 1891","Chicago 1894". Wydał w Radomiu 5 albumów i liczne karty pocztowe z widokami miasta. 
Stosował analogiczne jak B. Wilkoszewski w Łodzi formy reklamy, podobne wydawnictwa i uzupełnianie dochodów np. prowadzeniem dodatkowo drukarni.
Wysokie kwalifikacje zatrudnionych drukarzy i litografów pozwoliły zdobyć dla drukarni Józefa Grodzickiego stałe zamówienia. Wydawał m.in.: Wiadomości Guberni Radomskiej. Publikacje książkowe i wydania broszurowe ks. Jana Wiśniewskiego. „Krótka historia budowy Nowego Kościoła w Radomiu” – W. Silnickiego (1910). „Dzienniki Urzędowe Komisariatu Ludowego na Powiat Radomski (1919) i wiele innych.
Zasługą Józefa Grodzickiego było uruchomienie w Radomiu w latach 1905–1907 pierwszego w guberni kina „Czary” (później kino „Hel”). „W pamięci ówczesnych kinomanów zapisał się jako: (…) sympatyczny i wytworny starszy Pan, który w chwilach dobrego humoru częstował cukierkami (służącymi jednocześnie jako bilety wstępu) z absolutną bezinteresownością i szarmancją…”. „(…) Bo czyż cukierki jako bilety wstępu nie były wspaniałym pomysłem na przyciągnięcie widza do kina?. Czary najwyraźniej umiały czarować…” /Miesięcznik Prowincjonalny Nr 1-2 (76-77)/
Zmarł w dniu 23 września 1939. Pochowany został na miejscowym cmentarzu w Radomiu przy ulicy Limanowskiego.
Józef Grodzicki – pozostał w pamięci mieszkańców Radomia jako pionier radomskiej kinematografii, fotograf, drukarz oraz aktywny uczestnik życia społecznego swojego miasta.

</doc>
<doc id="2377007" url="https://pl.wikipedia.org/wiki?curid=2377007" title="Port lotniczy Malekoula">
Port lotniczy Malekoula

Port lotniczy Malekoula (IATA: LPM, ICAO: NVSL) – port lotniczy położony na wyspie Malekoula (Vanuatu).

</doc>
<doc id="2377011" url="https://pl.wikipedia.org/wiki?curid=2377011" title="Port lotniczy Lamen Bay">
Port lotniczy Lamen Bay

Port lotniczy Lamen Bay (IATA: LNB, ICAO: NVSM) – port lotniczy położony na wyspie Epi (Vanuatu).

</doc>
<doc id="2377014" url="https://pl.wikipedia.org/wiki?curid=2377014" title="Grande Cascade de Gavarnie">
Grande Cascade de Gavarnie

Grande Cascade de Gavarnie – wodospad na rzece Gave de Pau, na obszarze cyrku lodowcowego Cirque de Gavarnie. Administracyjnie położony jest w południowo-zachodniej Francji, w departamencie Pireneje Wysokie, w pobliżu miejscowości Gavarnie. Jego całkowita wysokość wynosi 422 metry. Jest najwyższym wodospadem we Francji i jednym z najwyższych w Europie.

</doc>
<doc id="2377015" url="https://pl.wikipedia.org/wiki?curid=2377015" title="Władysław Grabowski (fotograf)">
Władysław Grabowski (fotograf)

Władysław Grabowski (ur. 15 października 1894 w Łodzi, zm. 26 listopada 1979 tamże) – polski fotograf, właściciel zakładu fotograficznego czynnego od 1920 do 1940 w Łodzi przy ul. J. Kilińskiego 146. 
Nauka, praca zawodowa, udział w wojnach.
Po otrzymaniu matury, uczył się fotografii w Wiedniu i Krakowie. 
W czasie I wojny światowej walczył w Legionach w „Kompanii Śmierci”. Do Łodzi przybył około 1918. Brał udział w wojnie 1920 i został ranny w rękę. 
Po rekonwalescencji wrócił do Łodzi i tu otworzył zakład fotograficzny. Zdobył ok. 1921 rzemieślnicze uprawnienia czeladnicze fotograficzne, a 10 maja 1937 uzyskał uprawnienia mistrzowskie wydane przez Izbę Rzemieślniczą w Łodzi. Na walnym zebraniu członków 16 lipca 1934 w Łodzi został wybrany Starszym Cechu Fotografów Województwa Łódzkiego. Położył znaczne zasługi dla Cechu, będąc jedynym fotografem integrującym skłócone i nieaktywne środowisko. Na walnym zebraniu 14 marca 1939 złożył rezygnację z tej funkcji.
Równocześnie z firmowaniem zakładu fotograficznego (zakładem zatrudniającym około 7 osób kierowała żona Helena, prowadząca też własną firmę) pracował w straży pożarnej. 
Uprawiał kolarstwo w Towarzystwie Sportowym „Aurora”. 
W II wojnie światowej w 1939 pomimo kalectwa, wstąpił do wojska. Zakład przejął jego uczeń – Waldemar Rode, Niemiec, prowadził go przez całą wojnę przenosząc jeszcze w 1939 do pobliskiego obszerniejszego lokalu przy ul. J. Kilińskiego 151. 
Po zakończeniu działań wojennych aresztowany przez Niemców i zesłany do obozu koncentracyjnego Auschwitz, uciekł z transportu i zamieszkał wraz z żoną w Warszawie, gdzie pracował w straży pożarnej i sprzedawał materiały fotograficzne.
W lutym 1945 powrócił do Łodzi, objął swój dawny zakład, który wkrótce, po rozwodzie, zostawił drugiej żonie, a sam otworzył nowy zakład fotograficzny przy ul. Piotrkowskiej 182. Uczył także fotografii w istniejącym od 1946 Technikum Fotograficznym i na Wydziale Budownictwa Politechniki Łódzkiej. 
Osiągnięcia edytorskie i autorskie w fotografii.
Zbierał materiały do historii fotografii, miał obszerny fachowy księgozbiór, cenny zbiór migawek, obiektywów i aparatów.
Prawdopodobnie wykonał, liczącą około 1000 zdjęć, dokumentację „Zjednoczonych Zakładów Scheibler i Grohman”. Jego częścią był album „United Industral Works K. Scheibler &amp; L. Grohmann. Etablissements Industriels Société Anonym Lodz Poland – Pologne”. 
W dwudziestoleciu międzywojennym wykonał ponad 150 zdjęć najważniejszych budynków użyteczności publicznej w Łodzi.
Jego autorstwa są zdjęcia w albumie z 145 pocztówkowymi fotografiami obiektów miasta z lat 1930–1939 wydanym w 1939. 

</doc>
<doc id="2377017" url="https://pl.wikipedia.org/wiki?curid=2377017" title="TFF 1. Lig">
TFF 1. Lig

1. Lig (również Bank Asya 1. Lig zgodnie z warunkami umowy sponsorskiej) to drugi poziom rozgrywek ligowych mężczyzn w Turcji. Liga powstała podczas reorganizacji II ligi w 2001 roku, przed tym czasem była to 2. Lig. Z początku liga liczyła 20 drużyn, rok później związek postanowił zmniejszyć liczbę drużyn do 18. W sezonie 2007/2008 zmieniono nazwę ligi na TFF First League. Rok później sponsorem zostało tureckie TeleKom i zmieniono nazwę na Türk Telekom Lig. Przed sezonem w 2005 roku na awans do Süper Lig mogły liczyć trzy najlepsze zespoły zaś trzy najgorsze zostały degradowane do 2. Lig. Od 2005 roku do 2008/09 awansowały już tylko dwa najlepsze zespoły, zaś kolejne cztery walczyły o awans w fazie play-off.

</doc>
<doc id="2377018" url="https://pl.wikipedia.org/wiki?curid=2377018" title="Port lotniczy Lonorore">
Port lotniczy Lonorore

Port lotniczy Lonorore (IATA: LNE, ICAO: NVSO) – port lotniczy położony na wyspie Pentecost (Vanuatu).

</doc>
<doc id="2377021" url="https://pl.wikipedia.org/wiki?curid=2377021" title="II liga turecka w piłce nożnej">
II liga turecka w piłce nożnej



</doc>
<doc id="2377023" url="https://pl.wikipedia.org/wiki?curid=2377023" title="Port lotniczy Olpoi">
Port lotniczy Olpoi

Port lotniczy Olpoi (IATA: OLJ, ICAO: NVSZ) – port lotniczy położony na wyspie Espiritu Santo (Vanuatu).

</doc>
<doc id="2377024" url="https://pl.wikipedia.org/wiki?curid=2377024" title="Tofaş Doğan">
Tofaş Doğan

Tofaş Doğan – samochód produkowany w latach 1985-2001 przez turecką firmę Tofaş. Doğan był produkowany na bazie Fiata 131. Początkowo występował z jednym silnikiem - benzynowym motorem 1.6 S o mocy 96 KM. W roku 1995 wycofano ten silnik i zamieniono go na również benzynowy motor 1.6 lecz o mocy 86 KM. Trzy lata później wprowadzono dwie benzynowe jednostki napędowe, także o pojemności 1.6 litra, ale mocach 83 i 96 KM oraz oznaczeniach kolejno "i SLX" i "i I.E". Silniki te zastąpiły motor 1.6/85 KM. Napęd przekazywany był poprzez 5-biegową manualną skrzynię biegów na oś tylnej.

</doc>
<doc id="2377028" url="https://pl.wikipedia.org/wiki?curid=2377028" title="Port lotniczy Ailinglaplap">
Port lotniczy Ailinglaplap

Port lotniczy Ailinglaplap (IATA: AIP) – port lotniczy zlokalizowany na atolu Ailinglapalap (Wyspy Marshalla).

</doc>
<doc id="2377029" url="https://pl.wikipedia.org/wiki?curid=2377029" title="Tofas Dogan">
Tofas Dogan

 #REDIRECT Tofaş Doğan

</doc>
<doc id="2377031" url="https://pl.wikipedia.org/wiki?curid=2377031" title="Port lotniczy Woja">
Port lotniczy Woja

Port lotniczy Woja (IATA: WJA) – port lotniczy zlokalizowany na atolu Ailinglapalap (Wyspy Marshalla).

</doc>
<doc id="2377032" url="https://pl.wikipedia.org/wiki?curid=2377032" title="Quasi-Park Narodowy Kiusiu Chūō Sanchi">
Quasi-Park Narodowy Kiusiu Chūō Sanchi



</doc>
<doc id="2377034" url="https://pl.wikipedia.org/wiki?curid=2377034" title="Port lotniczy Ine">
Port lotniczy Ine

Port lotniczy Ine (IATA: IMI) – port lotniczy zlokalizowany na atolu Arno (Wyspy Marshalla).

</doc>
<doc id="2377035" url="https://pl.wikipedia.org/wiki?curid=2377035" title="Roman Borkenhagen">
Roman Borkenhagen

Roman Karol Borkenhagen (ur. 22 stycznia 1880 w Nakwasach, zm. 8 sierpnia 1952 w Łodzi) – właściciel zakładu chemigraficznego w Łodzi, wytwarzającego w latach 1908-1945 klisze drukarskie do większości gazet łódzkich i druków "łódzkich".
Syn młynarza, Edwarda i Anny z Millerów, kawaler.
Z technikami drukarskimi zapoznał się w zakładach Roberta Resigera. Najnowsze zasady trawienia chemigraficznych klisz drukarskich (kreskowych i siatkowych w cynku) poznał w 1907 we Frankfurcie nad Menem. Po powrocie do Łodzi, na podstawie złożonego 6 lipca 1908 podania o założenie zakładu cynkograficznego uzyskał 25 września 1908 zezwolenie, i otworzył pracownię w miejscu zamieszkania przy ul. Brzezińskiej 24 (obecnie ul. Wojska Polskiego).
""Brak konkurencji w zakresie tej specjalności zapewnił (…) łatwy i korzystny start oraz dobre warunki rozwojowe".".
Po I wojnie światowej przeniósł firmę do własnego domu przy ul. Piotrkowskiej 100 ("Klisz reklamowych wyrób. Borkenhagen Roman Piotrkowska 100".), a potem pod nr 102a.
Był to największy tego typu zakład w Łodzi do 1945, dostarczający klisze do większości drukarń i wydawnictw łódzkich i pozałódzkich. Według prasowej reklamy z 1937 "wykonywał barwne klisze na offset i litografie do reklam gazetowych, cenników, prospektów oraz fotografie, rysunki i projekty reklamowe".
Klisze w jego firmie cechowano ozdobnym monogramem z liter RBŁ "w cienkiej fantazyjnej obwódce w negatywie, zwykle u dołu w ciemnych partiach kliszy. Wszystkie klisze w tym czasie były nabijane na sezonowane klocki drewna bukowego. Zakład cieszył się solidną opinią".
Do około 1950 w piwnicach jego domu miały znajdować się tysiące zachowanych klisz.
W 1916 pełnił funkcje biegłego sądowego w sprawach o fałszerstwa miejskich pieniędzy zastępczych.
Był wykonawcą klisz cynkowych, użytych w procesie druku banknotów dla getta łódzkiego, a także był poproszony o wydanie opinii w sprawie rzekomego sfałszowania gettowego banknotu o nominale 20 marek. Ów banknot nie posiadał zabezpieczenia w postaci znaku wodnego.

</doc>
<doc id="2377041" url="https://pl.wikipedia.org/wiki?curid=2377041" title="Ashburton">
Ashburton



</doc>
<doc id="2377043" url="https://pl.wikipedia.org/wiki?curid=2377043" title="Tichon (Klitin)">
Tichon (Klitin)

Tichon, imię świeckie Pawieł Klitin (ur. w 1835, zm. 5 grudnia 1896) – rosyjski biskup prawosławny.
Był synem kapłana prawosławnego pracującego w eparchii smoleńskiej i wiaziemskiej. W Smoleńsku ukończył seminarium duchowne. 13 sierpnia 1862, po dwuletnim nowicjacie, złożył wieczyste śluby mnisze. 26 września tego samego roku został hierodiakonem, zaś 22 października - na hieromnicha. W 1863 podjął wyższe studia teologiczne w Petersburskiej Akademii Duchownej, które ukończył w 1867. Został następnie zatrudniony w Kazańskiej Akademii Duchownej jako wykładowca Pisma Świętego. W 1870 uzyskał tytuł naukowy magistra teologii.
19 kwietnia 1875 otrzymał godność archimandryty i został rektorem seminarium duchownego w Samarze. Od 1882 był przełożonym monasteru Jeleckiego w Czernihowie. Po trzech latach został przeniesiony do Monasteru Domnickiego, zaś w 1888 - do monasteru Przemienienia Pańskiego w Nowogrodzie Siewierskim.
26 kwietnia 1892 miała miejsce jego chirotonia na biskupa muromskiego, wikariusza eparchii włodzimierskiej i suzdalskiej. W 1895 został biskupem priłuckim, wikariuszem eparchii połtawskiej. Rok później został wyznaczony do objęcia katedry orenburskiej i uralskiej, lecz zmarł w drodze do nowej siedziby w grudniu 1896.
Autor tekstów o tematyce teologicznej.

</doc>
<doc id="2377044" url="https://pl.wikipedia.org/wiki?curid=2377044" title="Parafia św. Wawrzyńca w Czerniejowie">
Parafia św. Wawrzyńca w Czerniejowie

Parafia św. Wawrzyńca – parafia rzymskokatolicka położona na terenie gminy Jabłonna w województwie lubelskim. 
Parafia została erygowana w 1612. Początkowo Czerniejów należał do parafii Krężnica Jara (XVI w.). Na początku XVII w. wybudowano świątynię.
W skład parafii wchodzą miejscowości: Czerniejów, Czerniejów-Kolonia, Głuszczyzna, Skrzynice-Kolonia, Skrzynice Pierwsze, Skrzynice Drugie.
Kościół wpisany jest na listę zabytków NID A/62 z 1 lipca 1957 i cmentarz przykościelny z 26 listopada 1966.

</doc>
<doc id="2377045" url="https://pl.wikipedia.org/wiki?curid=2377045" title="Rolando Garbey">
Rolando Garbey

Rolando Garbey Garbey (ur. 19 listopada 1947 w Santiago de Cuba) – kubański bokser kategorii lekkośredniej, dwukrotny medalista olimpijski oraz mistrz świata.
Podczas igrzysk panamerykańskich w 1967 w Winnipeg zdobył złoty medal w wadze lekkośredniej.
Na letnich igrzyskach olimpijskich w 1968 w Meksyku w tej samej kategorii zdobył srebrny medal, przegrywając w finale z obrońcą tytułu Borisem Łagutinem ze Związku Radzieckiego. Na igrzyskach panamerykańskich w 1971 w Cali ponownie zdobył złoty medal w wadze lekkośredniej.
Na letnich igrzyskach olimpijskich w 1972 w Monachium Garbey odpadł w ćwierćfinale wagi lekkośredniej po porażce z Wiesławem Rudkowskim. Na pierwszych mistrzostwach świata w 1974 w Hawanie zwyciężył w tej wadze, pokonując w finale Alfredo Lemusa z Wenezueli. po raz trzeci zdobył złoty medal na igrzyskach panamerykańskich w 1975 w Meksyku.
Na swych trzecich letnich igrzyskach olimpijskich w 1976 w Montrealu Garbey wywalczył brązowy medal w wadze lekkośredniej, przegrywając w półfinale z Tadiją Kačarem z Jugosławii. Wkrótce potem zakończył karierę.

</doc>
<doc id="2377047" url="https://pl.wikipedia.org/wiki?curid=2377047" title="Jan Małachowski (unicki biskup chełmski)">
Jan Małachowski (unicki biskup chełmski)

Jan Małachowski (zm. 1693) – duchowny greckokatolicki, absolwent Kolegium św. Atanazego w Rzymie (1664–1665), archimandryta żydyczyński. Ordynariusz eparchii przemyskiej (1671–1691) i chełmskiej (od 1691). Zdaniem o. Kaspra Niesieckiego, pieczętował się herbem Prus II.

</doc>
<doc id="2377048" url="https://pl.wikipedia.org/wiki?curid=2377048" title="Franciszek Heide">
Franciszek Heide



</doc>
<doc id="2377050" url="https://pl.wikipedia.org/wiki?curid=2377050" title="Pilbara">
Pilbara

Pilbara – region w Australii, w północnej części stanu Australia Zachodnia, leżący nad Oceanem Indyjskim, pomiędzy rzekami De Grey i Ashburton. Dla potrzeb statystycznych region zdefiniowany jest jako obejmujący cztery jednostki administracyjne: Ashburton, East Pilbara, Port Hedland oraz Roebourne. Powierzchnia regionu wynosi ok. 510 000 km², a liczba ludności 42 411 (2001).
W regionie znajdują się liczne złoża, m.in. złota, cyny, miedzi, talku, manganu, magnezu, srebra, berylu i kolumbitu.

</doc>
<doc id="2377053" url="https://pl.wikipedia.org/wiki?curid=2377053" title="Onufry Szumlański">
Onufry Szumlański

Onufry Szumlański (zm. 30 kwietnia 1762 roku we wsi Walawy) – duchowny greckokatolicki, początkowo wojskowy. Brat Andrzeja, starosty buczniowskiego i Iwana, cześnika podolskiego. W latach 1740-1746 koadiutor eparchii przemyskiej, po śmierci biskupa Hieronima Ustrzyckiego biskup ordynariusz. Współautor petycji do papieża Benedykta XIV w sprawie wykluczenia z obrządku greckokatolickiego wszystkich, co przeszli na obrządek łaciński. Papież wydał w tym temacie bullę «Allatae sunt».

</doc>
<doc id="2377058" url="https://pl.wikipedia.org/wiki?curid=2377058" title="Piłka siatkowa na Letniej Uniwersjadzie 2011 – turniej mężczyzn">
Piłka siatkowa na Letniej Uniwersjadzie 2011 – turniej mężczyzn

Turniej mężczyzn w piłce siatkowej na Letniej Uniwersjadzie 2011 odbył się w dniach 12–22 sierpnia. Startowało w nim 21 zespołów podzielonych na cztery grupy. Dwie najlepsze drużyny z każdej z grup awansowały do fazy pucharowej. Tytułu sprzed dwóch lat bronili Rosjanie.
Faza grupowa.
Grupa A.
Tabela
Grupa B.
Tabela
Grupa C.
Tabela
Grupa D.
Tabela

</doc>
<doc id="2377061" url="https://pl.wikipedia.org/wiki?curid=2377061" title="FC Antibes">
FC Antibes

Football Club Antibes Juan-les-Pins – francuski klub piłkarski z siedzibą w Antibes.
Historia.
FC Antibes został założony 1912 jako Olympique d’Antibes. W 1932 uzyskał status zawodowy i przystąpił do premierowego sezonu ligi francuskiej. W premierowym sezonie Antibes wygrało w grupie B Première Division. Jednak w wyniku oskarżeń o korupcję nie zostało dopuszczone do finałowego meczu ze zwycięzcą grupy A Olympique Lillois. Po tym wydarzeniu klub zmienił nazwę na Football Club d’Antibes. FC Antibes występowało we francuskiej ekstraklasie przez 7 lat, do spadku w 1939.
Po spadku klub zmienił nazwę na obecną Olympique d’Antibes Juan-les-Pins. W 1947 klub spadł z Division 2 i stracił status zawodowy. Klub szybko staczał się w piłkarskiej hierarchii i już 1949 trafił do V ligi. W V lidze klub występował do 1968. W 1966 klub połączył się z dwoma innymi klubami Esperance Antibes i US Antiboise. Przez następną dekadę klub występował głównie w IV lidze (dwukrotnie spadając do V ligi). W 1981 klub awansował do III ligi i występował w niej do 1986. Wkrótce klub wrócił ponownie do V ligi, w której występował do 1996, kiedy to został administracyjnie przesunięty do VIII ligi ("Promotion d’Honneur").
W 1998 Antibes awansowało do VII ("Division Honneur Régionale"), a w 2002 do VI ligi ("Division Honneur Méditerranée"). Pobyt w VI lidze trwał tylko sezon, po którym Antibes administracyjnie został zdegradowany do VIII ligi. W 2011 klub wygrał rozgrywki "Promotion d’Honneur" i awansował do "Division Honneur Régionale".

</doc>
<doc id="2377062" url="https://pl.wikipedia.org/wiki?curid=2377062" title="Gliniarz z Memphis">
Gliniarz z Memphis

Gliniarz z Memphis (ang. "Memphis Beat", 2010–2011) – amerykański serial komediowy nadawany przez amerykańską stację TNT od 22 czerwca 2010 roku. W Polsce serial jest nadawany od 5 września 2011 roku na kanale TV Puls. Wyprodukowany został przez Warner Horizon Television.
Opis fabuły.
Serial koncentruje się wokół detektywa Dwighta Hendricksa (Jason Lee), który prócz matki kocha także, swoje miasto, bluesa oraz Elvisa Presleya; siebie nazywając "opiekunem Memphis" Jego beztroskie podejście do pracy bardzo irytuje nową szefową Tanya Rice (Alfre Woodard).

</doc>
<doc id="2377067" url="https://pl.wikipedia.org/wiki?curid=2377067" title="Port lotniczy Tinak">
Port lotniczy Tinak

Port lotniczy Tinak (IATA: TIC) – port lotniczy zlokalizowany na atolu Arno (Wyspy Marshalla).

</doc>
<doc id="2377068" url="https://pl.wikipedia.org/wiki?curid=2377068" title="USS Atlanta (CL-51)">
USS Atlanta (CL-51)

USS Atlanta (CL-51) – amerykański krążownik przeciwlotniczy z okresu II wojny światowej, wiodący okręt typu "Atlanta". Wcielony do służby w US Navy pod koniec 1941 roku, wziął udział w akcjach na Pacyfiku: bitwach pod Midway oraz koło wschodnich Wysp Salomona. Został zatopiony podczas pierwszej bitwy koło Guadalcanalu, 13 listopada 1942 roku.
Projektowanie i budowa.
Zamówienie na budowę pierwszego okrętu nowej dla US Navy klasy: krążowników przeciwlotniczych (o koncepcji wzorowanej na brytyjskim typie "Dido"), według projektu biura Gibbs &amp; Cox, złożono w stoczni Federal Shipbuilding and Drydock Co. w Kearny w stanie New Jersey 25 kwietnia 1939 roku. Stępka została położona 22 kwietnia roku następnego. Uroczystość wodowania odbyła się 6 września 1941 roku, a matką chrzestną została pisarka Margaret Mitchell, autorka powieści "Przeminęło z wiatrem". Okręt otrzymał nazwę „Atlanta” jako trzeci w historii US Navy. Oficjalnie został przejęty przez marynarkę 24 grudnia 1941 roku w New York Navy Yard i do połowy marca 1942 roku przechodził próby morskie. Dowódcą krążownika został mianowany komandor Samuel P. Jenkins. Na czas prób wszedł w skład 10. Dywizjonu Krążowników (Cruiser Division 10) jako jego okręt flagowy.
Opis konstrukcji.
„Atlanta” miała gładkopokładowy kadłub o silnie wzniesionej części dziobowej, pokładem opadającym ku śródokręciu i lekko wzniesionym ku rufie. Jej wyporność standardowa wynosiła 6718 długich ton (ts), pełna 8340 ts, długość całkowita 165,05 m (161,55 na konstrukcyjnej linii wodnej), szerokość maksymalna 16,2 m, zaś średnie zanurzenie 6,25 m. Siłownia krążownika składała się z dwóch zespołów turbin parowych koncernu Westinghouse o łącznej projektowanej mocy 75 000 shp, poruszające za pośrednictwem przekładni redukcyjnych De Laval dwie trójłopatowe śruby, a zasilane w parę przez zespół czterech kotłów wodnorurkowych Babcock &amp; Wilcox o ciśnieniu roboczym 46 atm. Projektowana prędkość wynosiła 32,5 węzła, na próbach „Atlanta” osiągnęła 33,67 węzła przy mocy 78 985 shp i wyporności 7404 ts. Zapas 1360 ts paliwa płynnego miał zapewnić zasięg 8500 mil morskich przy prędkości ekonomicznej 15 węzłów, w praktyce wojennej wynosił on 7530 mil przy 15 węzłach i 5630 mil przy 20 węzłach i 1578 ts paliwa.
Główne uzbrojenie składało się z szesnastu dział uniwersalnych Mk 12 L/38 kal. 127 mm (5 cali), umieszczonych w ośmiu poruszanych elektrycznie wieżach Mk 32. Były one zainstalowane po trzy na dziobie i rufie, w układzie schodkowym, oraz po jednej na burcie, w tylnej części śródokręcia. Salwa burtowa „Atlanty” i siostrzanych jednostek, złożona z 14 pocisków 5-calowych, była najpotężniejszą salwą przeciwlotniczą spośród wszystkich okrętów US Navy w II wojnie światowej. Uzupełniały ją trzy czterolufowe stanowiska dział przeciwlotniczych Mk 22 kal. 28 mm, z których dwa zainstalowano na skrzydłach mostka, zaś trzecie na nadbudówce rufowej, przed pierwszą rufową wieżą artyleryjską; oraz osiem dział automatycznych Oerlikon kal. 20 mm. W związku z szybką utratą okrętu nie zrealizowano projektu przezbrojenia go w działa Boforsa kal. 40 mm. Ponadto krążownik posiadał dwie poczwórne wyrzutnie torpedowe kal. 533 mm, bez możliwości zabierania torped zapasowych, oraz wyposażenie do zwalczania okrętów podwodnych: sonar typu QC, dwie rufowe zrzutnie na pięć bomb głębinowych i sześć miotaczy granatów przeciw okrętom podwodnym.
Do kierowania ogniem dział 5-calowych służyły dwa dalocelowniki Mk 37, współpracujące z radarem artyleryjskim Mk 4, pozwalające na jednoczesne naprowadzanie armat na dwa cele powietrzne lecące z prędkością do 500 km/h. Artyleria małokalibrowa była kierowana przy pomocy systemów Mk 51.
„Atlanta” posiadała lekkie opancerzenie najważniejszych elementów konstrukcji, w tym urządzeń napędowych, komór amunicyjnych oraz stanowiska dowodzenia. Wieże artyleryjskie i ich mechanizmy były chronione pancerzem grubości 31 mm.
Projektowana załoga liczyła 26 oficerów oraz 523 podoficerów i marynarzy.
Służba operacyjna.
Pierwsze działania.
Po naprawie wykrytych podczas prób usterek, 5 kwietnia „Atlanta” opuściła Nowy Jork i po osiemnastu dniach rejsu przez Kanał Panamski dotarła do bazy Pearl Harbor, w drodze poszukując śladów ewentualnej działalności Japończyków na Clipperton. 10 maja wypłynęła do Noumei na Nowej Kaledonii, wraz z niszczycielem „McCall” eskortując okręt amunicyjny „Rainier” i tankowiec „Kaskaskia”. Po zakończeniu zadania krążownik został włączony w skład TF 16 admirała Williama F. Halseya, z którym 26 maja powrócił do Pearl Harbor.
Dwa dni później zespół admirała Halseya opuścił bazę, kierując się w stronę Midway. Podczas bitwy pod Midway w dniach 4–7 czerwca 1942 roku „Atlanta” znajdowała się w bezpośredniej osłonie lotniskowca „Hornet”. Po zwycięstwie, powróciła do bazy w Pearl Harbor 13 czerwca. Do końca miesiąca uczestniczyła w ćwiczeniach artyleryjskich w rejonie Hawajów, by pomiędzy 1 a 2 lipca zostać zadokowana dla oczyszczenia i pomalowania dna. Po powtórnym osiągnięciu gotowości bojowej 6 lipca, powróciła do ćwiczeń artyleryjskich.
Bitwa koło wschodnich Wysp Salomona.
15 lipca krążownik, ponownie w składzie TF 16, wypłynął z Pearl Harbor, przez Nukuʻalofa na wyspach Tonga, w kierunku Wysp Salomona. 29 lipca, w ostatniej fazie przygotowań do desantu na Guadalcanal, został włączony do dużego zespołu floty TF 61, dowodzonego przez wiceadmirała Franka J. Fletchera, którego lotniskowce wspierały desant Amerykanów w dniach 7–9 sierpnia.
Postępy wojsk amerykańskich w walkach na Guadalcanalu wywołały szybką reakcję Japończyków. 19 sierpnia 1942 roku wysłali oni z Rabaulu konwój z około 1500 żołnierzami, osłaniany przez zespół wiceadmirała Nishizo Tsukahary: lotniskowiec „Ryūjō”, ciężki krążownik „Tone” i mniejsze jednostki. Za nimi podążały japońskie siły główne wiceadmirała Chūichi Nagumo, z lotniskowcami „Shōkaku” i „Zuikaku”. 24 września doszło do bitwy powietrzno-morskiej, znanej jako bitwa koło wschodnich Wysp Salomona. W jej trakcie „Atlanta” osłaniała lotniskowiec „Enterprise”. Podczas odpierania popołudniowego ataku japońskich bombowców nurkujących, gdy „Enterprise” został uszkodzony trzema bezpośrednimi trafieniami i kolejnymi eksplozjami w pobliżu burt, artylerzyści krążownika zgłosili zestrzelenie pięciu samolotów przeciwnika. Był to właściwy chrzest bojowy załogi „Atlanty”. W wygranej przez Amerykanów bitwie Japończycy stracili lotniskowiec „Ryūjō” i niszczyciel „Mutsuki”, zaś konwój został rozproszony i nie dotarł na Guadalcanal.
25 sierpnia, po odesłaniu uszkodzonego „Enterprise” na remont do Pearl Harbor, „Atlanta” została włączona do osłony lotniskowca „Saratoga” w zespole TF 11 (od 30 sierpnia przemianowanym na TF 61). 31 sierpnia „Saratoga” została storpedowana przez japoński okręt podwodny I-26 i „Atlanta” została oddelegowana do jej ochrony podczas holowania przez krążownik „Minneapolis” na wyspy Tonga, gdzie zespół dopłynął 6 września. Po krótkim postoju, wykorzystanym na uzupełnienie zapasów i odpoczynek załogi, 15 września „Atlanta” wypłynęła do Noumei w eskorcie okrętu amunicyjnego „Lassen” i transportowca samolotów „Hammondsport”. Konwój dotarł do miejsca przeznaczenia cztery dni później, 21 września krążownik wypłynął stamtąd jako część zespołu TF 66.4, zaś 23 września został dołączony do zespołu TF 17. Już następnego dnia został, wraz z dwoma niszczycielami, wysłany w eskorcie pancernika „Washington” z powrotem na Tonga. Po krótkim (26 września – 7 października) pobycie na wyspach, wypłynął z tymi samymi okrętami w kierunku Guadalcanalu, w drodze ochraniając płynące tam transportowce. 15 października zawinął po paliwo i zaopatrzenie na Espiritu Santo, po czym dołączył do tworzonego wokół pancernika „Washington” zespołu TF 64, dowodzonego przez kontradmirała Willisa A. Lee.
Podczas bitwy koło wysp Santa Cruz 26 października 1942 roku „Atlanta” wraz z całym TF 64 operowała za ofensywnymi zespołami lotniskowców amerykańskich, nie biorąc bezpośredniego udziału w przegranym starciu. Następnego dnia zespół został nieskutecznie zaatakowany przez japoński okręt podwodny I-15. 28 października „Atlanta” została okrętem flagowym kontradmirała Normana Scotta, dowódcy nowo sformowanego TF 64.2. 30 października, w eskorcie czterech niszczycieli, przeprowadziła bombardowanie japońskich pozycji na Guadalcanalu, by następnego dnia po południu zawinąć na Espiritu Santo. Kolejnym zadaniem krążownika była osłona trzech transportowców płynących na Guadalcanal. 11 listopada, podczas ich rozładunku na przylądku Lunga ("Lunga Point"), zespół został zaatakowany przez japońskie bombowce nurkujące, ale skuteczna zapora ogniowa eskorty pozwoliła uniknąć bezpośrednich trafień. 12 listopada, wciąż pozostając w rejonie Lunga jako część TG 67.4, dowodzonego przez kontradmirała Daniela J. Callaghana na „San Francisco”, artylerzyści „Atlanty” brali udział w odpieraniu kolejnych japońskich nalotów, zgłaszając zestrzelenie dwóch maszyn przeciwnika.
Pierwsza bitwa koło Guadalcanalu.
Tego samego dnia wieczorem Amerykanie otrzymali wiadomość o wykryciu zbliżającego się do Guadalcanalu japońskiego zespołu floty: pancerników „Hiei” i „Kirishima” oraz lekkiego krążownika „Nagara” w eskorcie niszczycieli. Wobec uszkodzenia pod Santa Cruz USS „Enterprise” (CV-6) – jedynego w tym czasie amerykańskiego lotniskowca na Pacyfiku – który był wówczas naprawiany w Numei, i zbyt dużego dystansu dzielącego własne okręty liniowe od rejonu przyszłego starcia, mogli im przeciwstawić jedynie dwa krążowniki ciężkie: „San Francisco” oraz „Portland”, trzy lekkie: „Helenę”, „Atlantę” oraz „Juneau” (dwa ostatnie z działami kal. 127 mm) i osiem niszczycieli. Zadaniem Amerykanów było niedopuszczenie, za wszelką cenę, do ponownego zbombardowania przez Japończyków lotniska Henderson Field na Guadalcanalu.
Nocna bitwa, znana jako pierwsza bitwa koło Guadalcanalu (lub pod Guadalcanalem), rozpoczęła się nocą z 12 na 13 listopada, krótko przed 2.00, w cieśninie pomiędzy wysepką Savo a brzegami Guadalcanalu. Już po kilku minutach walki „Atlanta” została trafiona torpedą z japońskiego niszczyciela i kilkunastoma pociskami ciężkiej artylerii pancernika „Hiei”. Eksplozja zniszczyła przednią kotłownię i maszynownię, wkrótce zalana została tylna kotłownia, co pozbawiło okręt energii elektrycznej, a w efekcie sterowności. Bezwładny krążownik został ostrzelany przez japońskie okręty, przede wszystkim „Nagarę” i niszczyciele, a w zamieszaniu nocnej bitwy także przez „San Francisco”. Na pomoście zginął kontradmirał Scott i większość członków jego sztabu. Historycy nie są pewni, komu przypisać odpowiedzialność za ich śmierć: artylerzystom japońskim czy amerykańskim.
W bitwie Amerykanie odnieśli operacyjny sukces: nie dopuścili do zbombardowania pozycji wojsk lądowych na Guadalcanalu, zatopili pancernik „Hiei” i dwa japońskie niszczyciele. Ceną za to była utrata czterech niszczycieli oraz krążowników „Juneau” i „Atlanta”, poważne uszkodzenia obu ciężkich krążowników oraz śmierć 1439 marynarzy, w tym admirałów Callaghana i Scotta. „Atlanta” została co prawda wzięta rankiem 13 listopada na hol, ale ekipom ratowniczym nie udało się powstrzymać napływu wody do kadłuba. W związku z tym dowódca okrętu, komandor Jenkins, wydał rozkaz jego opuszczenia. Po 20.00 zdetonowano wewnątrz kadłuba ładunek wybuchowy, który spowodował jego zatonięcie około 3 mile morskie na zachód od Lunga Point. Straty wśród załogi wyniosły 172 zabitych i zaginionych oraz 79 rannych. Większość rozbitków została przewieziona na brzeg Guadalcanalu, gdzie znaleźli schronienie w zabudowaniach wokół Henderson Field i następnej nocy przeżyli bombardowanie lotniska przez japońskie krążowniki ciężkie.
Krążownik został oficjalnie skreślony z listy floty 13 stycznia 1943 roku. W trakcie swej służby otrzymał pięć odznaczeń bojowych ("Battle Stars"), zaś za swoją ostatnią bitwę został wyróżniony Presidential Unit Citation. Komandor Jenkins za prowadzenie okrętu został odznaczony Navy Cross. Przebieg bitwy i utrata okrętu stała się przedmiotem dochodzenia marynarki, bowiem znaczną odpowiedzialność za ciężkie straty amerykańskie, ponoszą amerykańscy admirałowie, którzy nie ustrzegli się w jej trakcie poważnych błędów.
Nazwę „Atlanta” otrzymał wkrótce nowy krążownik lekki (CL-104), należący do typu "Cleveland". Także jego matką chrzestną została Margaret Mitchell.

</doc>
<doc id="2377069" url="https://pl.wikipedia.org/wiki?curid=2377069" title="Port lotniczy Bikini">
Port lotniczy Bikini

Port lotniczy Bikini (IATA: BII) – port lotniczy zlokalizowany na atolu Bikini (Wyspy Marshalla).

</doc>
<doc id="2377074" url="https://pl.wikipedia.org/wiki?curid=2377074" title="Kościół św. Franciszka w Melbourne">
Kościół św. Franciszka w Melbourne

Kościół św. Franciszka – najstarsza świątynia katolicka na terenie Melbourne oraz w całym stanie Wiktoria. Znajduje się przy skrzyżowaniu Lonsdale Street i Elizabeth Street. Jest jednym z trzech zachowanych budynków w centrum Melbourne, które zostały wybudowane przed „gorączką złota” z 1851 r. Siedziba parafii i dekanatu centralno-zachodniego.
Historia.
Kamień węgielny pod kościół został położony 4 października 1841 r., w dniu wspomnienia św. Franciszka z Asyżu, co zdecydowało o patronacie świątyni. Świątynia została erygowana przez, pierwszego kapłana rzymskokatolickiego w Dystrykcie Port Phillip, ks. Patricka Geoghegana. W 1847 r. kościół zaczął pełnić funkcję katedry nowo utworzonej diecezji Melbourne, tu też miał miejsce ingres bpa Jamesa Goolda. Faktycznie funkcję siedziby biskupa odebrano kościołowi w 1868 r. po wybudowaniu w Melbourne właściwej katedry, pod wezwaniem św. Patryka, choć oficjalnie pełnił ją do roku 1897.

</doc>
<doc id="2377075" url="https://pl.wikipedia.org/wiki?curid=2377075" title="Port lotniczy Jabat">
Port lotniczy Jabat

Port lotniczy Jabat (IATA: JAT) – port lotniczy zlokalizowany na atolu Jabwot (Wyspy Marshalla).

</doc>
<doc id="2377077" url="https://pl.wikipedia.org/wiki?curid=2377077" title="Port lotniczy Ebadon">
Port lotniczy Ebadon

Port lotniczy Ebadon (IATA: EBN) – port lotniczy zlokalizowany na atolu Kwajalein (Wyspy Marshalla).

</doc>
<doc id="2377083" url="https://pl.wikipedia.org/wiki?curid=2377083" title="Port lotniczy Airok">
Port lotniczy Airok

Port lotniczy Airok (IATA: AIC) – port lotniczy zlokalizowany na atolu Ailinglapalap (Wyspy Marshalla).

</doc>
<doc id="2377085" url="https://pl.wikipedia.org/wiki?curid=2377085" title="Sydir Twerdochlib">
Sydir Twerdochlib

Sydir Antonowycz Twerdochlib (, ur. 9 maja 1886 w Brzeżanach, zm. 15 października 1922 w ) – ukraiński poeta, tłumacz i polityk.
Życiorys.
Studiował na Uniwersytecie Lwowskim i na Uniwersytecie Wiedeńskim, później pracował jako nauczyciel we Lwowie. Należał do modernistycznego ruchu artystycznego "Mołoda Muza". Pierwsze wiersze Twerdochliba ukazały się w magazynach "Swit" (1906), "Bukowina", "Rozwaga" i innych.
Opublikował osobny zbiór wierszy "W swiczadi plesa" (1908). Napisał także nowele "Neskinczenyj archytwir" i inne. Poezję Twerdochliba przepełniała melancholia i tęsknota za pięknem. Przekłady: na język niemiecki - "Hajdamacy" T. Szewczenki, na polski – wiersze Szewczenki, O. Ołesia, nowele M. Jackowa i innych. Na język ukraiński - "Ojciec zadżumionych", "W Szwajcarii" J. Słowackiego i inne.
Twerdochlib drukował także w polskich czasopismach.
W 1920 roku stanął na czele Ukraińskiej Partii Włościańskiej (tzw. chliboroby), która stała na stanowisku uznania polskiej władzy nad Galicją Wschodnią i zadeklarowała udział w rozpisanych na listopad 1922 wyborach do Sejmu, w sytuacji bojkotu wyborów ogłoszonego przez wszystkie znaczące ukraińskie partie polityczne Galicji. Twerdochlib kandydował z listy wyborczej UPW na posła do Sejmu RP. Złamanie bojkotu wyborów doprowadziło do wydania na niego wyroku śmierci przez Ukraińską Organizację Wojskową. Twerdochlib został zastrzelony w czasie kampanii wyborczej, 15 października 1922 roku na stacji kolejowej Sapieżanka k. Kamionki Strumiłowej. Partia w wyniku wyborów uzyskała pięć mandatów poselskich.
Został pochowany na Cmentarzu Łyczakowskim we Lwowie (pole 76). Jego przyjaciel, rzeźbiarz Zygmunt Kurczyński zamierzał wykonać dla niego monumentalny nagrobek z symbolicznymi posągami, jednak wdowa po poecie zrezygnowała z tego pomysłu i zamówiła zwykły nagrobek.

</doc>
<doc id="2377086" url="https://pl.wikipedia.org/wiki?curid=2377086" title="Abundancja izotopu">
Abundancja izotopu

Abundancja izotopu, abundancja naturalna (, w skrócie NA), także obfitość występowania izotopu – procentowa zawartość danego izotopu pierwiastka w pierwiastku naturalnie występującym.
Dla przykładu izotopy wodoru mają następujące abundancje:
Pomimo zapisanego sumowania abundancji protu i deuteru do 100% (skończona dokładność podania tych wartości) w przyrodzie występują ślady niestabilnego trytu, tworzonego w atmosferze podczas oddziaływania promieniowania kosmicznego z gazami atmosferycznymi oraz „resztki” wodoru-3 (czas połowicznego zaniku trytu to 12 lat) powstałego w czasie prób jądrowych.
Innym przykładem może być uran, posiadający trzy naturalnie występujące izotopy: 238U, 235U i 234U. Ich abundancje naturalne wynoszą odpowiednio 99,2745%, 0,72% i 0,0055%. Oznacza to, że analizując 100 000 atomów uranu, średnio znajdziemy w nich 99 275 atomów uranu-238, 720 atomów uranu-235 i nie więcej niż 5 lub 6 atomów uranu-234. Abundancje te wynikają z czasów połowicznego zaniku podanych izotopów uranu: dla 238U jest on równy 4,47 mld lat, dla 235U 704 mln lat zaś dla 234U 245 500 lat. Zatem w przypadku uranu najbardziej abundantnym izotopem jest najtrwalszy, najmniej występującym – najmniej trwały.
Jednak nie jest to reguła: naturalne abundancje mogą być dyktowane przez różne czynniki, jak na przykład przez:
Wartość abundancji zależy głównie od procesów tworzenia się pierwiastków we Wszechświecie oraz trwałości poszczególnych nuklidów. Praktycznie nie zależy od warunków geologicznych i geograficznych, z wyjątkiem przypadku pierwiastków lekkich w których efekty izotopowe mogą prowadzić do powstawania różnic obfitości danego izotopu pierwiastka w różnych tworach geologicznych i astronomicznych.
Ze względu na te same własności chemiczne różnych izotopów tego samego pierwiastka oraz niewielkich różnic ich masy głównym źródłem informacji o abundancjach izotopów jest spektrometria mas lub metody jądrowe.

</doc>
<doc id="2377087" url="https://pl.wikipedia.org/wiki?curid=2377087" title="Aglomeracja wałbrzyska">
Aglomeracja wałbrzyska

Aglomeracja wałbrzyska (aglomeracja sudecka) – aglomeracja w południowo-zachodniej Polsce, w województwie dolnośląskim, obejmujące ośrodek ponadregionalny Wałbrzych oraz okoliczne zurbanizowane gminy w powiecie wałbrzyskim i świdnickim. Aglomeracja skupia obecnie 23 jednostki samorządu terytorialnego.
W zależności od koncepcji i przyjętych kryteriów delimitacji obszarów liczba ludności zamieszkującej aglomerację wynosi od około 0,24 mln do 0,5 mln osób. 
Jednostki samorządu terytorialnego zaliczane do aglomeracji wałbrzyskiej:
W 2013 aglomeracja powiększyła się o 7 gmin: Świdnica - gmina miejska i wiejska, Jaworzyna Śląska, Strzegom, Żarów, Dobromierz i Marcinowice.
Koncepcje aglomeracji wałbrzyskiej.
Aglomeracja wałbrzyska według P. Swianiewicza i U. Klimskiej (2002).
W 2005 r. Paweł Swianiewicz oraz Urszula Klimska wyznaczyli obszar aglomeracji wałbrzyskiej obejmującej Wałbrzych oraz 11 gmin. Obszar ten w 2002 r. zamieszkiwało 251 tys. osób. Przy wyznaczaniu aglomeracji przeprowadzono delimitację obszarów przyległych, uwzględniając saldo migracji w latach 1998–2002, gęstość zaludnienia (w 2002 r.), współczynnik zatrudnienia związany z natężeniem dojazdów.
Według tej koncepcji obszar aglomeracji wałbrzyskiej obejmuje powierzchnię 917,37 km², który w 2010 r. zamieszkiwało 244,1 tys. osób.
Aglomeracja sudecka według J. Paryska.
W 2008 r. Jerzy Parysek przedstawił, że trzonem „aglomeracji sudeckiej” jest Wałbrzych, a w skład aglomeracji zaliczyć należy kiedyś silnie ze sobą powiązane: Szczawno-Zdrój, Świebodzice, Boguszów-Gorce, Walim, Kamienną Górę, Mieroszów, Świdnicę, Dzierżoniów, Bielawę, Pieszyce, Nową Rudę i inne mniejsze miejscowości. Według jego opracowania obszar aglomeracji zamieszkiwało 0,5 mln osób.
Obszar funkcjonalny Wałbrzycha według ESPON.
Według programu ESPON obszar funkcjonalny Wałbrzycha (FUA, ang. "Functional Urban Area") w 2002 r. zamieszkiwało 248 tys. osób. Publikacja podaje jedynie liczbę mieszkańców aglomeracji, nie przedstawiając zarazem jego zakresu obszarowego.
Współpraca samorządów.
Od 1991 r. istnieje Wałbrzyski Związek Wodociągów i Kanalizacji z siedzibą w Wałbrzychu, do którego należą samorządy: m. Boguszów-Gorce, gm. Czarny Bór, gm. Głuszyca, m. Jedlina-Zdrój, gm. Marciszów, gm. Stare Bogaczowice, m. Szczawno-Zdrój, m. Świebodzice, gm. Walim, m. Wałbrzych. Związek międzygminny przyjął sobie za zadanie zaopatrzenie w wodę, odbiór i oczyszczanie ścieków na terenie gmin członkowskich.
Do gmin położonych wokół Wałbrzycha dociera komunikacja miejska, organizowana w imieniu gmin przez Zarząd Dróg, Komunikacji i Utrzymania Miasta w Wałbrzychu.

</doc>
<doc id="2377089" url="https://pl.wikipedia.org/wiki?curid=2377089" title="Port lotniczy Makin">
Port lotniczy Makin

Port lotniczy Makin (ICAO: MTK, ICAO: NGMN) – port lotniczy położony na atolu Makin, w Kiribati.

</doc>
<doc id="2377091" url="https://pl.wikipedia.org/wiki?curid=2377091" title="Port lotniczy Marakei">
Port lotniczy Marakei

Port lotniczy Marakei (ICAO: MZK, ICAO: NGMK) – port lotniczy położony na atolu Marakei, w Kiribati.

</doc>
<doc id="2377092" url="https://pl.wikipedia.org/wiki?curid=2377092" title="Jan Bojankowski">
Jan Bojankowski

Jan Feliks Antoni Bojankowski (ur. 24 czerwca 1832 w Grójcu, zm. 11 września 1870 w Łodzi) – polski architekt, pierwszy, od 1864 architekt miejski Łodzi. 
Nauka i praca zawodowa.
W 1852 ukończył gimnazjum realne w Warszawie, a w 1856 Szkołę Sztuk Pięknych w Warszawie na Oddziale Architektury. W 1858 uzyskał patent budowniczego I klasy co pozwoliło mu pracować przy budowie kościoła w Łukszach, a następnie, po 1860, przy kolei warszawsko-terespolskiej.
19 lutego 1864 (według K. Stefańskiego) został budowniczym miejskim w Łodzi, lecz nominację uzyskał dopiero w 1866 po złożonym rok wcześniej egzaminie i otrzymaniu uprawnień budowniczego II klasy. 
Projektował liczne budynki przemysłowe i domy mieszkalne, obowiązki służbowe obejmowały też zadania inżynieryjne i porządkowe.
Posiadał tak znaczny zakres tych obowiązków, że zarówno on jak i jego następcy do 1914 (Hilary Majewski czy Franciszek Chełmiński) ze względu na brak czasu, mieli małe możliwości w ramach służbowych zajęć realizowania planów budowlanych. Dlatego niezwykle trudno jest określić jego właściwy dorobek twórczy. Nie jest pewne, które budowle stawiał według własnych planów, a których wznoszenie jedynie nadzorował w ramach obowiązków służbowych.
Zmarł przedwcześnie, nim miasto weszło w okres najbardziej intensywnego rozwoju. .
Dorobek twórczy.
Największą z zachowanych znanych jego budowli jest 
a z mniejszych obiektów 

</doc>
<doc id="2377094" url="https://pl.wikipedia.org/wiki?curid=2377094" title="Port lotniczy Nikunau">
Port lotniczy Nikunau

Port lotniczy Nikunau (ICAO: NIG, ICAO: NGNU) – port lotniczy położony na atolu Nikunau, w Kiribati.

</doc>
<doc id="2377095" url="https://pl.wikipedia.org/wiki?curid=2377095" title="George Smith (muzyk)">
George Smith (muzyk)

George „Harmonica” Smith (ur. 22 kwietnia 1924 w Helenie, zm. 2 października 1983 w Los Angeles) – amerykański bluesman specjalizujący się w grze na harmonijce chromatycznej.
Dyskografia.
"źródło":

</doc>
<doc id="2377096" url="https://pl.wikipedia.org/wiki?curid=2377096" title="Mały Nikobar">
Mały Nikobar

Mały Nikobar – jedna z wysp archipelagu Nikobary, drugą pod względem powierzchni w archipelagu. Wchodzi w skład terytorium związkowego Andamany i Nikobary. 
Powierzchnia wyspy wynosi 157 km². Najwyższy punkt leży na wysokości 435 m n.p.m. W 2001 roku wyspę zamieszkiwały zaledwie 432 osoby.

</doc>
<doc id="2377098" url="https://pl.wikipedia.org/wiki?curid=2377098" title="Port lotniczy Nonouti">
Port lotniczy Nonouti

Port lotniczy Nonouti (ICAO: NON, ICAO: NGTO) – port lotniczy położony na atolu Nonouti, w Kiribati.

</doc>
<doc id="2377099" url="https://pl.wikipedia.org/wiki?curid=2377099" title="Instytut Ochrony Przyrody Polskiej Akademii Nauk">
Instytut Ochrony Przyrody Polskiej Akademii Nauk

Instytut Ochrony Przyrody Polskiej Akademii Nauk – instytut naukowy Polskiej Akademii Nauk z siedzibą w Krakowie.
Historia.
W 1953 roku został powołany Zakład Ochrony Przyrody PAN – wyspecjalizowana, samodzielna placówka naukowa działająca na rzecz ochrony przyrody. Organizatorem i pierwszym kierownikiem Zakładu był prof. Władysław Szafer. W 1978 roku placówkę przemianowano na Zakład Ochrony Przyrody i Zasobów Naturalnych PAN, a w 1993 roku Zakład został przekształcony, decyzją Prezydium PAN, a potem Prezesa Rady Ministrów, w Instytut Ochrony Przyrody PAN.
Struktura.
Instytut dzieli się na sześć zakładów. Są to:
Wydawnictwa.
Instytut wydaje kilka czasopism, m.in. "Chrońmy Przyrodę Ojczystą", "Nature Conservation" i "Studia Naturae".

</doc>
<doc id="2377100" url="https://pl.wikipedia.org/wiki?curid=2377100" title="Mistrzostwa Europy U-19 w Piłce Nożnej 2012">
Mistrzostwa Europy U-19 w Piłce Nożnej 2012

Mistrzostwa Europy U-19 w Piłce Nożnej 2012 – 28 edycja Mistrzostw Europy do lat 19, które były rozegrane w Estonii w lipcu (3–15) 2012 roku. W turnieju mogli uczestniczyć zawodnicy, którzy urodzili się po 1 stycznia 1993. Tytuł zdobyty przed rokiem, w Rumunii obroniła reprezentacja Hiszpanii.

</doc>
<doc id="2377102" url="https://pl.wikipedia.org/wiki?curid=2377102" title="Port lotniczy Onotoa">
Port lotniczy Onotoa

Port lotniczy Onotoa (ICAO: OOT, ICAO: NGON) – port lotniczy położony na atolu Onotoa, w Kiribati.

</doc>
<doc id="2377103" url="https://pl.wikipedia.org/wiki?curid=2377103" title="Konjaku Monogatari">
Konjaku Monogatari



</doc>
<doc id="2377105" url="https://pl.wikipedia.org/wiki?curid=2377105" title="Aglomeracja sudecka">
Aglomeracja sudecka



</doc>
<doc id="2377106" url="https://pl.wikipedia.org/wiki?curid=2377106" title="Port lotniczy Tabiteuea Południowa">
Port lotniczy Tabiteuea Południowa

Port lotniczy Tabiteuea Południowa (ICAO: TSU, ICAO: NGTS) – port lotniczy położony na atolu Tabiteuea, w Kiribati.

</doc>
<doc id="2377108" url="https://pl.wikipedia.org/wiki?curid=2377108" title="Larry Adler">
Larry Adler

Larry Adler (ur. 10 lutego 1914 w Baltimore, zm. 6 sierpnia 2001 w Londynie), właśc. Lawrence Cecil Adler – amerykański muzyk jazzowy, wirtuoz harmonijki chromatycznej oraz aktor filmowy.
Życiorys.
Urodził się w żydowskiej rodzinie, która przybyła do Baltimore z Rosji. Swoją zawodową karierę rozpoczął w wieku 14 lat, kiedy to po zwycięstwie w międzystanowych zawodach przeprowadził się do Nowego Jorku. Tam początkowo zabawiał swoją grą publiczność podczas antraktów na występach Rudy'ego Vallée.
Jego kariera rozkręciła się na dobre po pełnym improwizacji wykonaniu Bolero w hollywoodzkim kinie Grauman's Chinese Theater do filmu "Roman Scandals" Eddiego Cantora. Zdobywszy uznanie w światku filmowym, zagrał w kilku filmach. Wykonywał m.in. "Błękitną rapsodię" w duecie z George’em Gershwinem, a w 1938 nagrał płytę z Django Reinhardtem. Drugą połowę swego życia spędził w Londynie.
Dyskografia.
Zestawienie oparte na informacjach portalu muzycznego allmusic.com:
Filmografia.
W trakcie swej 70-letniej kariery ekranowej występował w niemal 110 filmach fabularnych, serialach telewizyjnych oraz filmach dokumentalnych, grając głównie samego siebie, a także komponując muzykę do nich lub wykonując ją na harmonijce ustnej.

</doc>
<doc id="2377109" url="https://pl.wikipedia.org/wiki?curid=2377109" title="Lawrence Cecil Adler">
Lawrence Cecil Adler



</doc>
<doc id="2377110" url="https://pl.wikipedia.org/wiki?curid=2377110" title="Szlomo Berliński">
Szlomo Berliński

Szlomo Berliński (ur. 1894 w Kielcach, zm. 1962 w Tel Awiwie) – żydowski prozaik i poeta pochodzenia polskiego, tworzący w języku jidysz.
Młodość, praca.
Urodził się w Kielcach w rodzinie robotniczej. We wczesnej młodości przybył do Łodzi.
Miał ciężkie warunki materialne, pracował przy ręcznym wyrobie czapek. Mieszkał na Bałutach w Łodzi, przy Bałuckim Rynku 12.
Twórczość.
Dużo pisał, w języku jidysz. "„Pod koniec XIX w. przeważająca część zamieszkałych w Łodzi Żydów mówiła językiem jidysz, zaś osobliwością owych czasów było, iż większość członków łódzkiej społeczności żydowskiej nie znała języka polskiego, ba, nie wychodziła poza obszar tradycyjnie zasiedlony przez Żydów – Stare Miasto” […] „Z każdym rokiem wzrastało zapotrzebowanie na tanią i pożyteczną książkę w jidysz"”.
Pierwsze jego nowele, jakie wydrukowały łódzkie dzienniki w języku jidysz miały doskonałe recenzje i spopularyzowały jego nazwisko w żydowskich kołach literackich Łodzi. W swoich utworach nie eksponował szczególnie lewicowych poglądów. Z biegiem czasu drukował także w warszawskich dziennikach „Hajnt” i „Unzer Ekspres”.
Jego sława dotarła do słynnego w świecie pisarza żydowskiego Szaloma Asza, który odwiedził młodego pisarza w jego mieszkaniu na Bałutach. Asz, wzruszony jego niewydanymi utworami, przekazał mu pieniądze na pokrycie kosztów wydania książki. Tom poezji pod tytułem "Cwiszn cwaj gasn" ("Między dwiema ulicami") został szybko wykupiony, co skłoniło wydawcę do druku drugiego wydania.
Życie podczas wojny i po wojnie.
Po wybuchu II wojny światowej i opanowaniu Łodzi przez Niemców uciekł do Białegostoku, zajętego przez Związek Radziecki. Wkrótce zaczął publikować w sowieckich czasopismach literackich (w języku jidysz), a oficjalne wydawnictwo „Emes” wydało zbiór jego poezji.
Po napaści Niemców na Związek Radziecki w 1941 ewakuował się do Azji Środkowej, gdzie przeżył wojnę.
W 1945 wrócił do Łodzi i nadal publikował swoje utwory na łamach nowo powstałej po wojnie prasy żydowskiej.
Ale jeszcze w 1945 nielegalnie przekroczył granicę niemiecką i dotarł do amerykańskiej strefy okupacyjnej. Żył w obozach dla uchodźców. Pisał, a nawet wydawał tomiki poezji. W 1950 przybył do Izraela. Tam opublikował swoje wspomnienia w języku hebrajskim.
Zmarł w Izraelu, w Tel Awiwie w 1964.

</doc>
<doc id="2377111" url="https://pl.wikipedia.org/wiki?curid=2377111" title="Przedłużanie życia">
Przedłużanie życia

Przedłużanie życia – hamowanie lub odwracanie procesu starzenia się, aby wydłużyć zarówno maksymalną długość życia, jak i oczekiwane dalsze jego trwanie. Część badaczy oraz osób zainteresowanych przedłużeniem własnego życia uważa, że przyszłe osiągnięcia naukowe w dziedzinie regeneracji tkanek (za pomocą komórek macierzystych, naprawy molekularnej) oraz wymiany narządów (dzięki ksenotransplantacjom) pozwolą ludziom na nieograniczoną długość życia i całkowite odmłodzenie i wyleczenie. Przedłużaniem życia zajmuje się gerontologia eksperymentalna (inaczej gerontologia biomedyczna).
Przeciętna i maksymalna długość życia.
W procesie starzenia organizm akumuluje uszkodzenia makromolekuł, komórek i organów. Maksymalna długość życia ludzi wynosi około 120 lat, a myszy (najczęściej używanych do doświadczeń nad starzeniem się), około 4 lata. Rozbieżności genetyczne między ludźmi a myszami powodujące taką różnicę mogą polegać na skuteczności naprawy DNA, rodzajach i jakości enzymów przeciwutleniaczy oraz innego tempa wytwarzania rodników.
Przeciętna długość życia w populacji jest zaniżana przez umieralność niemowląt i dzieci, które są często związane z chorobami zakaźnymi i problemami żywieniowymi. W dalszych latach życia czynnikami tymi są choroby i wypadki. Przedłużenie oczekiwanej długości życia można osiągnąć dzięki diecie, ćwiczeniom fizycznym i zdrowemu stylowi życia.
Teoretycznie można by wydłużyć długość życia, zmniejszając tempo uszkodzeń związanych ze starzeniem się, okresowo wymieniając uszkodzone tkanki, metodami nanobiotechnologicznymi.
Obecne strategie zapobiegania starzeniu się.
Dieta i suplementy.
Wiele zaleceń sprowadza się do diety i stosowania suplementów jako sposobów na wydłużenie życia, chociaż niewiele z nich zostało poddanych systematycznym testom pod kątem długowieczności. Diety promowane przez zwolenników przedłużania życia bywają sprzeczne, np. dieta paleolityczna i ograniczanie kalorii. Co do stosowania diety niskokalorycznej na naczelnych wyniki są niejednoznaczne. Eksperymenty na rezusach przeprowadzone przez National Institute on Aging nie wykazały przedłużania życia przez dietę niskokaloryczną, natomiast podobne eksperymenty przeprowadzone na University of Wisconsin-Madison wykazały wydłużenie ich życia.
Wolnorodnikowa teoria starzenia się utrzymuje, że suplementy przeciwutleniaczy (witamina C, witamina E, koenzym Q, kwas liponowy, karnozyna, acetylocysteina) mogą przedłużać ludzkie życie. Jednak wyniki wielu testów klinicznych wskazują, że suplementy β-karotenu i wysokie dawki witaminy E zwiększają śmiertelność. Inne substancje mające przedłużać życie to oksytocyna, insulina, ludzka gonadotropina kosmówkowa (hCG) i erytropoetyna (EPO). Resweratrol to stymulant sirtuiny, która wydaje się przedłużać życie prostych organizmów, między innymi nicieni, oraz krótko żyjących ryb.
Zaobserwowano, że niektóre suplementy, w tym selen i cynk przedłużały życie szczurów i myszy, jednak nie udowodniono tej zależności u ludzi, zauważono za to istotne efekty toksyczności. Metformina może też wydłużać życie myszy.
Leki.
U nicieni przedłużenie życia, podobne jakie daje dieta, wywołał antydepresant mianseryna (Tolvon). Nicienie odżywiały się normalnie i były dobrze odżywione. Hipoteza mówi, że dzięki mianserinie organizm jest oszukiwany i wydaje mu się, że jest na diecie.
Szczurom podawano Fuleren C60, który przedłużył im życie dwukrotnie.
Terapia hormonalna.
W zapobieganiu starzenia się propagowane są terapie hormonalne. Niektóre z nich były krytykowane jako potencjalnie niebezpieczne dla pacjenta i niewykazujące spodziewanych efektów, np. przez American Medical Association.
Niedawne badania kliniczne wykazały, że terapia niskimi dawkami hormonu wzrostu u dorosłych z niedoborami tego hormonu zmienia budowę ciała: następuje przyrost masy mięśniowej, ubywa tłuszczu, wzrasta gęstość kości i siła mięśni, poprawiają się parametry układu krążenia (np. maleje ilość cholesterolu LDL) i poprawia się ogólna jakość życia, bez skutków ubocznych. Zastosowanie hormonu wzrostu jako terapii przeciw starzeniu się opiera się o badania na zwierzętach. Wczesne rezultaty wskazywały, że suplementacja myszy hormonami wzrostu zwiększała przeciętną oczekiwaną długość życia. Kolejne doświadczenia na zwierzętach wykazały, że hormon wzrostu może ogólnie działać jako czynnik skracający maksymalną długość życia; zmodyfikowane genetycznie myszy bez receptora hormonu wzrostu żyły szczególnie długo. Ponadto modele myszy bez czynnika wzrostu opartego na insulinie także żyły wyjątkowo długo i miały niski poziom hormonu wzrostu.
Obiecujące odkrycia.
Stwierdzono, że białko SIRT6 pełni ważną funkcję w naprawianiu DNA, co może być ważne w powstrzymaniu starzenia na poziomie komórkowym. Vera Gorbunova stwierdziła, że „nadekspresja białka SIRT6 wydłuża życie myszy”.
Proponowane strategie przedłużania życia.
Nanotechnologia.
Przyszłe postępy nanomedycyny mogą przedłużać życie poprzez naprawę procesów uważanych za odpowiedzialne za starzenie się. Raymond Kurzweil, futurolog i transhumanista, uważa, że zaawansowane medyczne nanoroboty mogą całkowicie zniwelować efekty starzenia się do roku 2030.
Klonowanie i zastępowanie części ciała.
Część zwolenników przedłużania życia jest zdania, że klonowanie i badania nad komórkami macierzystymi mogą doprowadzić do wytworzenia komórek, części ciała lub nawet całych ciał (klonowanie ludzi), będących identycznymi kopiami pacjenta. W 2008 Departament Obrony Stanów Zjednoczonych rozpoczął program badawczy nad możliwościami wyhodowania części ciała ludzkiego na myszach. Złożone struktury biologiczne, jak stawy i kończyny ssaków, nie zostały jak na razie skopiowane. W połowie XX w. prowadzono eksperymenty nad przeszczepami mózgów psów i małp, jednak nie powiodły się z powodu odrzucania przeszczepów przez organizm i niemożliwości przywrócenia połączeń nerwowych. W 2006 możliwe stało się wszczepianie pęcherzy moczowych wyhodowanych z komórek pacjentów, co okazało się skuteczną terapią chorób pęcherza. Zwolennicy zastępowania części ciała sądzą, że odpowiednie biotechnologie rozwiną się w tym kierunku szybciej, niż inne technologie mające prowadzić do przedłużania życia.
Użycie ludzkich komórek macierzystych, szczególnie zarodkowych, budzi kontrowersje. Zastrzeżenia biorą się zwykle z interpretacji nauk religijnych lub przekonań etycznych. Zwolennicy badań nad komórkami macierzystymi wskazują, że komórki są cały czas naturalnie tworzone i niszczone z różnych powodów. Użycie komórek macierzystych pobranych z pępowiny lub z ciała osoby dorosłej nie powinno budzić kontrowersji.
Podobne kontrowersje budzi klonowanie. Część jego zwolenników rozważa tworzenie „pustych” ciał bez świadomości, w celu przeszczepów mózgu.
Krionika.
Dla krioników (zwolenników krioprezerwacji ciała ludzkiego), przechowanie ciała w niskiej temperaturze po śmierci może być „ambulansem” do przyszłości, kiedy to zaawansowana technologia medyczna pozwoli na resuscytację i naprawę uszkodzeń, których dziś medycyna nie jest w stanie wyleczyć. Temperatura krioniczna zapobiegnie rozkładowi ciała na wiele lat, dając medycynie czas na znalezienie leków na wiele chorób, odmłodzenie ciała i odwrócenie uszkodzeń spowodowanych procesem krioprezerwacji.
Krionicy uważają, że śmierć w sensie prawnym nie jest prawdziwą śmiercią, ponieważ zatrzymanie akcji serca i oddychania, które są podstawowymi symptomami umierania, mają miejsce na długo przed śmiercią komórek i tkanek ciała. Nawet w temperaturze pokojowej śmierć komórek może zająć kilka godzin lub nawet dni. Mimo że uszkodzenia neurologiczne zaczynają się 4–6 minut po zatrzymaniu akcji serca, nieodwracalne uszkodzenia pojawiają się dopiero po kilku godzinach. Krionicy przekonują, że szybkie ochłodzenie i wsparcie krążeniowo-oddechowe (nie "resuscytacja") natychmiast po stwierdzeniu zgonu może zapobiec śmierci komórek i zachować je na długo w niezmienionym stanie w temperaturze ciekłego azotu (–196 °C). Ludzie, a zwłaszcza dzieci, przeżywali nawet do godziny bez bicia serca, jeśli (w wyniku wypadku) byli zanurzeni w lodowato zimnej wodzie. W jednym przypadku powrót do całkowitego zdrowia nastąpił po spędzeniu 45 minut pod wodą. W celu usprawnienia szybkiej prezerwacji komórek i tkanek, krionicy organizują się w zespoły czuwające przy łóżku osoby umierającej, aby natychmiast po stwierdzeniu zgonu przez lekarza rozpocząć wsparcie krążeniowo-oddechowe i ochładzanie ciała.
Żadnego ssaka poddanego krioprezerwacji nie udało się jeszcze przywrócić do życia, chociaż prowadzone doświadczenia ochładzania do temperatur kilku stopni powyżej zera i wypompowywania krwi, po czym wpompowania z powrotem i ogrzania (prowadzone przez Jerry’ego Leafa), zakończyły się sukcesem. Witryfikacja nerki królika, ochłodzenie do temperatury krionicznej, a następnie ogrzanie i przeszczepienie królikowi, także się powiodło. Część naukowców popiera ideę krioniki, opierając się na przewidywanych możliwościach przyszłej nauki i osobliwości technologicznej. W 2004 firma 21st Century Medicine otrzymała grant w wysokości $900 000 od Narodowych Instytutów Zdrowia na opracowanie rozwiązań umożliwiających sprawniejsze przeszczepy serca u ludzi.
Strategies for Engineered Negligible Senescence.
Kolejną postulowaną technologią mającą przedłużyć życie jest kombinacja istniejących i przyszłych technologii biochemicznych i genetycznych. Jedno z takich ujęć, "Strategies for Engineered Negligible Senescence" (SENS) autorstwa biogerontologa Aubreya de Greya, wśród siedmiu punktów strategicznych wymienia walkę z rakiem, terapię komórkową, dodanie nowych enzymów do ciała ludzkiego i przeniesienie mitochondrialnego DNA do jądra komórkowego. Nie ma dowodów naukowych za tym podejściem, bywa też nazywane pseudonaukowym ze względu na powoływanie się na nieistniejące jeszcze techniki.
Modyfikacja genetyczna.
Terapia genowa, w której sztuczne geny zintegrowane są z organizmem w celu zastąpienia zmutowanych lub uszkodzonych genów, to kolejna strategia przyszłości mająca zaradzić starzeniu się. Wprowadzenie enzymu katalazy do mitochondrium zaowocowało 20% wzrostem długości życia myszy transgenicznych i poprawą stanu zdrowia myszy zainfekowanych wirusem AAV.
Oszukiwanie genów.
W książce "Samolubny gen" Richard Dawkins przedstawia oszukiwanie genów jako sposób na przedłużenie życia; gen ma „myśleć”, że ciało jest młode. Dawkins powołuje się tu na ideę, której autorem był Peter Medawar. Nasze ciała składają się z genów, które są aktywowane na przestrzeni naszego życia; niektóre w młodości, inne, kiedy jesteśmy starsi. Przypuszczalnie dzieje się to za sprawą czynników środowiskowych (czym zajmuje się epigenetyka), a zmiany wywołane aktywacją tych genów mogą mieć skutki śmiertelne. Jest statystycznie pewne, że im jesteśmy starsi, tym więcej posiadamy śmiertelnych genów, które aktywują się na starość, a nie w młodości. Wobec tego, aby przedłużyć życie, powinniśmy móc zapobiec włączaniu się tych genów, poprzez „zidetyfikowanie zmian w wewnętrznym środowisku chemicznym ciała zachodzących w trakcie starzenia się... i symulowanie zewnętrznych cech chemicznych młodego ciała” („identifying changes in the internal chemical environment of a body that take place during aging... and by simulating the superficial chemical properties of a young body”).
Historia przedłużania życia i ruchu na rzecz przedłużania życia.
W 1970 w wyniku działań Denhama Harmana, twórcy wolnorodnikowej teorii starzenia się, powstała American Aging Association. Harman chciał stworzyć organizację biogerontologów, badającą i szerzącą wśród zainteresowanych naukowców informacje na temat przedłużania życia ludzkiego.
W 1976 futurolodzy Joel Kurtzman i Philip Gordon napisali książkę "No More Dying. The Conquest Of Aging And The Extension Of Human Life" (), będącą pierwszą popularną pozycją na temat przedłużania ludzkiego życia. W konsekwencji Kurtzman został zaproszony do rozmów w House Select Committee on Aging, pod przewodnictwem Claude Pepper z Florydy, na temat wpływu przedłużania życia na system ubezpieczeń społecznych.
W 1980 Saul Kent wydał książkę "The Life Extension Revolution" () i założył firmę non-profit produkującą odżywki i witaminy i prowadzącą badania, Life Extension Foundation. Life Extension Foundation wydaje dwumiesięcznik "Life Extension Magazine". Wydana w 1982 książka "Life Extension: A Practical Scientific Approach" () autorstwa Durka Pearsona i Sandy Shaw spopularyzowała hasło „life extension”.
W 1983 Roy Walford, zwolennik przedłużania życia i gerontolog, wydał popularną książkę pt. "Maximum Lifespan". W 1988 Walford i jego student Richard Weindruch podsumowali ich badania nad możliwościami diety ograniczającej kalorie w kierunku wydłużenia życia gryzoni w książce "The Retardation of Aging and Disease by Dietary Restriction" (). Od czasów prac Clive’a McCaya w latach 30. XX w. wiadomo było, że ograniczenie kalorii może wydłużyć życie gryzoni. Jednak to Walford i Weindruch szczegółowo opisali to zjawisko pod względem naukowym. Walford stosował własną dietę na sobie samym. Spodziewał się dożyć 120 lat (wydał książkę "The 120 Year Diet"), jednak zmarł w wieku 79 lat z powodu komplikacji związanych ze stwardnieniem zanikowym bocznym.
Pieniądze wygenerowane przez non-profit Life Extension Foundation pozwoliły Saulowi Kentowi sfinansować Alcor Life Extension Foundation, jedną z największych na świecie organizacji krionicznych. Ruch krioniczny zapoczątkowała w 1962 książka Roberta Ettingera, "The Prospect of Immortality" (Perspektywa nieśmiertelności). W latach 60. Saul Kent był współzałożycielem Cryonics Society of New York. Alcor stał się szeroko znany w 2002, kiedy rodzina poddanej krioprezerwacji gwiazdy futbolu, Teda Williamsa, na drodze sądowej ustalała, czy ted Williams życzył sobie być poddany krioprezerwacji, czy nie.
Prawne nieporozumienia między amerykańską Agencją Żywności i Leków (FDA) i Life Extension Foundation doprowadziły do procesów sądowych i zajęcia mienia. W 1991 Saul Kent i Bill Faloon, kluczowi ludzie fundacji, zostali aresztowani. LEF oskarżyła FDA o „powtarzanie Holocaustu” i „zachowywanie się jak gestapo”, poprzez nakładanie ograniczeń co do sposobów marketingu produktów żywieniowych.
W 1992 powołano American Academy of Anti-Aging Medicine (A4M), aby wydzielić specjalność medyczną zapobiegania starzeniu się z ogólnej geriatrii i być miejscem pracy dla lekarzy nią zainteresowanych. Jednak American Board of Medical Specialties nie uznaje ani medycyny zapobiegającej starzeniu się, ani celów A4M’s.
Etyka i polityka przedłużania życia.
Leon Kass, przewodniczący amerykańskiej President’s Council on Bioethics w latach 2001–2005, wyrażał wątpliwość, czy potencjalne nasilenie problemów przeludnienia nie czyni przedłużania życia nieetycznym. Sprzeciwia się przedłużaniu życia, mówiąc:
John Harris, były redaktor naczelny "Journal of Medical Ethics", uważa, że dopóki życie jest warte życia, zdaniem samej osoby zainteresowanej, mamy silny moralny imperatyw ratowania życia, a wobec tego rozwijać terapie przedłużające życie i oferować je tym, którzy tego pragną.
Transhumanistyczny filozof Nick Bostrom jest zdania, że wszelkie postępy technologiczne w przedłużaniu życia muszą być dostępne dla każdego, a nie dla uprzywilejowanej mniejszości. W przypowieści zatytułowanej "The Fable of the Dragon-Tyrant" („Bajka o smoku tyranie”) Bostrom przedstawia śmierć jako smoka żądającego ofiar z ludzi. Po długiej debacie między tymi, którzy uważają smoka za część życia, a tymi, którzy uważają, że można i trzeba go zniszczyć, smok zostaje w końcu zabity. Bostrom uważa, że brak działań politycznych doprowadził do wielu niepotrzebnych śmierci.
Starzenie się jako choroba.
Część naukowców kwestionuje traktowanie starzenia się jako choroby. Leonard Hayflick, który udowodnił, że fibroblasty są ograniczone do około 50 podziałów komórek, uważa, że starzenie się jest nieuniknioną konsekwencją entropii. Hayflick i inny biogerontolog, Jay Olshansky, oraz Bruce Carnes zdecydowanie skrytykowali przemysł produktów mających zapobiegać starzeniu za według nich bogacenie się na sprzedaży suplementów o nieudowodnionym działaniu.
Większość organizacji medycznych i pracowników służby zdrowia nie uważa starzenia się za chorobę. David Sinclair mówi: "Nie uważam starzenia się za chorobę, tylko za zbiór dość przewidywalnych chorób spowodowanych pogarszaniem się stanu ciała". Jako dwa główne argumenty przedstawia się, że starzenie się jest zarówno nieuniknione, jak i powszechne, podczas gdy choroby takie nie są. Nie każdy się z tym zgadza. Harry R. Moody, dyrektor działu Academic Affairs w American Association of Retired Persons (Amerykańskie Stowarzyszenie Emerytów), zauważa, że to, co nazywamy normą i chorobą, bardzo zależy od kontekstu historycznego. David Gems, Assistant Director w Institute of Healthy Ageing (Instytut Zdrowego Starzenia się), twierdzi, że starzenie się powinno być uważane za chorobę. W odpowiedzi na argument powszechności starzenia się David Gems mówi, że jest to błędne podejście tak samo jak nieuważanie rasy basenji za psy, ponieważ nie szczekają. Ze względu na powszechność starzenia się nazywa je „szczególnym rodzajem choroby”. W 1954 Robert M. Perlman ukuł na opisanie starzenia się terminy "aging syndrome" (zespół starzenia się) i "disease complex" (zespół chorobowy).
Dyskusja nad ujęciem starzenia się jako choroby lub nie ma ważne implikacje. Mogłaby działać jako stymulator dla firm farmaceutycznych pracujących nad terapiami przedłużającymi życie. Mogłaby też doprowadzić do ostrzejszych regulacji ze strony FDA. Obecnie w Stanach Zjednoczonych zapobieganie starzeniu się jest traktowane jako medycyna kosmetyczna, dla której przepisy są łagodniejsze niż dla leków.

</doc>
<doc id="2377112" url="https://pl.wikipedia.org/wiki?curid=2377112" title="Port lotniczy Canton">
Port lotniczy Canton

Port lotniczy Canton (ICAO: CIS, ICAO: PCIS) – port lotniczy położony na atolu Kanton, w Kiribati.

</doc>
<doc id="2377113" url="https://pl.wikipedia.org/wiki?curid=2377113" title="Port lotniczy Tabuaeran">
Port lotniczy Tabuaeran

Port lotniczy Tabuaeran (ICAO: TNV, ICAO: PLFA) – port lotniczy położony na atolu Tabuaeran, w Kiribati.

</doc>
<doc id="2377116" url="https://pl.wikipedia.org/wiki?curid=2377116" title="Icchak Berliner">
Icchak Berliner

Icchak Berliner (ur. 1889 w Łodzi, zm. 1957 w Meksyku) – polski pisarz, poeta, prozaik żydowskiego pochodzenia; krawiec.
Urodził się w Łodzi. Z zawodu był krawcem i z tego się utrzymywał. Mieszkał w ubogiej dzielnicy Starego Miasta w Łodzi.
Debiutował w 1919 w łódzkim czasopiśmie literackim „Sfeld”. Jego późniejsze utwory poetyckie wywierały duży wpływ na styl i formę ówczesnej poezji żydowskiej pisanej w języku jidysz. „Pod koniec XIX w. przeważająca część zamieszkałych w Łodzi Żydów mówiła językiem jidysz, zaś osobliwością owych czasów było, iż większość członków łódzkiej społeczności żydowskiej nie znała języka polskiego, ba, nie wychodziła poza obszar tradycyjnie zasiedlony przez Żydów – Stare Miasto” (…) Z każdym rokiem wzrastało zapotrzebowanie na tanią i pożyteczną książkę w jidysz”.
Publikował w warszawskim czasopiśmie „Wegn”, nowojorskich „Yom-Tow Bleter” i „Cukunft”, w chicagowskim „Literarisze Zamlung”, brukselskim „Belgisze bleter”, telawiwskim „Di Goldene Kejt” i innych.
W 1922 wyemigrował z Łodzi do Meksyku. Tam publikował przeważnie w miejscowych czasopismach i w zbiorowych tomikach poezji.
W Meksyku w 1927 wydał pierwszy w tym kraju zbiór poezji w języku jidysz. W Meksyku także opublikował w języku jidysz książki: "Sztotjun pałacn" ("Miasto pałaców") (1936), "Ad mataj" ("Jak długo jeszcze") (1941), "Sztił zol zajn" ("Niechaj zapadnie cisza") (1948), "Gezangjun mencz" ("Pieśń człowieka") (1954). Działał jako redaktor w kilku czasopismach w języku jidysz.
Działał w żydowskiej meksykańskiej grupie „Jugent”. W konkursie czasopisma „Der Weg” za najlepsze opowiadanie w języku jidysz ogłoszonym w Meksyku w 1931 otrzymał nagrodę. Nagrodzony też został w 1955 za tom poezji "Gezang fun mencz".
Zmarł w Meksyku..

</doc>
<doc id="2377117" url="https://pl.wikipedia.org/wiki?curid=2377117" title="Ivan Martinka">
Ivan Martinka

Ivan Martinka (ur. 4 kwietnia 1972 w Bratysławie) - słowacki aktor teatralny, filmowy i telewizyjny. W Polsce znany głównie jako Tomasz Uhorczyk z filmu Agnieszki Holland i Kasi Adamik "Janosik. Prawdziwa historia" (2009).
Życiorys.
W 1992 wystąpił w Paryżu w luźnej adaptacji scenicznej prozy Daniela Heviera "O Ufíku" ("O Ufíkovi"). W 1994 w Mediolanie współpracował z kolońskim teatrem pantomimy Milana Sládka grając w sztuce "Fantasie Varieté". Przez dwa sezony był członkiem Państwowego Teatru Lalkowego w Bratysławie.
W 1995 ukończył studia na Wydziale Lalkarskim Wyższej Szkole Sztuk Muzycznych (VŠMU) w Bratysławie.

</doc>
<doc id="2377121" url="https://pl.wikipedia.org/wiki?curid=2377121" title="Uranizm">
Uranizm



</doc>
<doc id="2377123" url="https://pl.wikipedia.org/wiki?curid=2377123" title="Edward Etler">
Edward Etler

Edward Etler vel Kataw Zar (ur. 29 grudnia 1931 jako Edward Grossbaum w Warszawie) – polski reżyser i dziennikarz żydowskiego pochodzenia.
W czasie okupacji niemieckiej przebywał w warszawskim getcie. Później ukrywał się poza gettem. Reżyser i scenarzysta filmów dokumentalnych i fabularnych. Absolwent Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi. W 1968 roku wyemigrował z Polski do Izraela.
Współpraca z Krzysztofem Komedą.
Autorem muzyki do kilku jego filmów z lat 60. był Krzysztof Komeda. W 2008 r. wydawnictwo PowerBros wydało płytę "Krzysztof Komeda – Soundtracks From Janusz Morgenstern and Edward Etler Movies".
Dziennikarstwo.
Pod pseudonimem Kataw Zar, korespondent tygodnika „Najwyższy Czas!”, a wcześniej tygodnika „Przegląd” i miesięcznika „Zły”.
Poruszane tematy.
W swoich felietonach w „NCz!” w prześmiewczym stylu opisuje wydarzenia polityczne i społeczne w Izraelu, szczególnie te negatywne: korupcję i nieudolność polityków, stosunek do mniejszości arabskiej i zaniedbanie (zdaniem autora) przez Izrael ocalałych z Holocaustu.
Styl.
Charakterystycznymi elementami stylu Katawa Zara jest ironia, ostrość sformułowań, używanie zwrotów w języku hebrajskim i jidysz. Dodatkowo przez jego artykuły przewijają się pewne słowa-klucze, którymi autor podkreśla swój negatywny i (auto)ironiczny stosunek do opisywanych tematów, m.in.
Kontrowersje.
W 2005 roku znalazł się (jako ETLER-GROSBAUM EDWARD) na tzw. Liście Wildsteina.
W 2007 roku został oskarżony przez naukowców z Instytutu Nauk Prawnych PAN w raporcie przygotowanym na zlecenie MSWiA o „używanie pogardliwych określeń o charakterze antysemickim”.

</doc>
<doc id="2377125" url="https://pl.wikipedia.org/wiki?curid=2377125" title="Papirus 84">
Papirus 84

Papirus 84 (według numeracji Gregory-Aland), oznaczany symbolem formula_1 – grecki rękopis Nowego Testamentu, spisany w formie kodeksu na papirusie. Paleograficznie datowany jest na VI wiek. Zawiera fragmenty Ewangelii Marka oraz Jana.
Opis.
Zachowały się fragmenty Ewangelii Marka (2,2-5.8-9; 6,30-31.33-34.36-37.39-41) oraz Ewangelii Jana (5,5; 17,3.7-8).
Tekst.
Tekst grecki kodeksu reprezentuje aleksandryjską tradycję tekstualną z naleciałościami tekstu bizantyjskiego. Kurt Aland zaklasyfikował go do kategorii III, zaznaczając przy tym, że zawiera nieco z V kategorii).
Historia.
Tekst rękopisu nie został dotąd opublikowany. Aland umieścił go na liście rękopisów Nowego Testamentu, w grupie papirusów, dając mu numer 84.
Rękopis datowany jest przez INTF na VI wiek.
Nie jest cytowany w krytycznych wydaniach Nowego Testamentu (NA27, UBS4).
Obecnie przechowywany jest w bibliotece Katholieke Universiteit Leuven (P. A. M. Khirbet Mird 4, 11, 26, 27) w Leuven.

</doc>
<doc id="2377133" url="https://pl.wikipedia.org/wiki?curid=2377133" title="Chrysophyllum claraense">
Chrysophyllum claraense

Chrysophyllum claraense – gatunek drzew należących do rodziny sączyńcowatych. Gatunek uznawany jest za podgatunek "C.oliviforme". Występuje na Kubie.

</doc>
<doc id="2377137" url="https://pl.wikipedia.org/wiki?curid=2377137" title="Wieżowce w Polsce">
Wieżowce w Polsce



</doc>
<doc id="2377142" url="https://pl.wikipedia.org/wiki?curid=2377142" title="Chrysophyllum durifructum">
Chrysophyllum durifructum

Chrysophyllum durifructum – gatunek drzew należących do rodziny sączyńcowatych. Występuje na terenie Brazylii.

</doc>
<doc id="2377147" url="https://pl.wikipedia.org/wiki?curid=2377147" title="Václav Jiráček">
Václav Jiráček

Václav Jiráček (ur. 28 września 1978 roku w Pradze) – czeski aktor i scenarzysta telewizyjny i filmowy.

</doc>
<doc id="2377152" url="https://pl.wikipedia.org/wiki?curid=2377152" title="Chrysophyllum euryphyllum">
Chrysophyllum euryphyllum

Chrysophyllum euryphyllum – gatunek drzew należących do rodziny sączyńcowatych. Występuje na terenie Kolumbii.

</doc>
<doc id="2377154" url="https://pl.wikipedia.org/wiki?curid=2377154" title="Papirus 85">
Papirus 85

Papirus 85 (według numeracji Gregory-Aland), oznaczany symbolem formula_1 – grecki rękopis Nowego Testamentu, spisany w formie kodeksu na papirusie. Paleograficznie datowany jest na IV/V wiek. Zawiera fragmenty Apokalipsy świętego Jana.
Opis.
Zachowały się tylko fragmenty Apokalipsy świętego Jana (9,19-10,2.5-9).
Tekst.
Tekst grecki kodeksu reprezentuje aleksandryjską tradycję tekstualną. Kurt Aland zaklasyfikował go do kategorii II.
Historia.
Tekst rękopisu opublikowany został przez J. Schwartz w 1969 roku. Aland umieścił go na liście rękopisów Nowego Testamentu, w grupie papirusów, dając mu numer 85.
Rękopis datowany jest przez INTF na IV lub V wiek.
Jest cytowany w krytycznych wydaniach Nowego Testamentu (NA27, UBS4).
Obecnie przechowywany jest w bibliotece Uniwersytetu w Strasburgu (P. Gr. 1028).

</doc>
<doc id="2377155" url="https://pl.wikipedia.org/wiki?curid=2377155" title="Bichwa">
Bichwa



</doc>
<doc id="2377157" url="https://pl.wikipedia.org/wiki?curid=2377157" title="Chrysophyllum flexuosum">
Chrysophyllum flexuosum

Chrysophyllum flexuosum – gatunek drzew należących do rodziny sączyńcowatych. Występuje na terenie głównie na Madagaskarze, a także w Brazylii.

</doc>
<doc id="2377158" url="https://pl.wikipedia.org/wiki?curid=2377158" title="Hrabstwo Emanuel">
Hrabstwo Emanuel

Hrabstwo Emanuel (ang. "Emanuel County") – hrabstwo w stanie Georgia w Stanach Zjednoczonych.
Geografia.
Według spisu z 2000 roku obszar całkowity hrabstwa obejmuje powierzchnię 690,33 mil2 (1787,95 km2), z czego 685,79 mil2 (1776,19 km2) stanowią lądy, a 4,54 mil2 (14,97 km2) stanowią wody. Według szacunków United States Census Bureau w roku 2010 miało 22 598 mieszkańców. Jego siedzibą administracyjną jest Swainsboro.

</doc>
<doc id="2377159" url="https://pl.wikipedia.org/wiki?curid=2377159" title="Anna Aloysia Esterle">
Anna Aloysia Esterle

Anna Aloysia Maximiliane von Lamberg, hrabina Esterle (zm. 28 czerwca 1738 we Wrocławiu) – hrabianka austriacka, córka grafa Kaspara Friedricha von Lamberg-Kunstadt, jedna z wielu kochanek króla polskiego i elektora saskiego Augusta II Mocnego.
Życiorys.
Pochodzenie.
Anna Aloysia von Lamberg pochodziła ze znanego austriackiego rodu arystokratycznego, którego początki sięgają XII wieku. Była jedyną córką grafa Kaspara Friedricha von Lamberg-Kunstadt, szambelana cesarza Leopolda I Habsburga, z jego pierwszego małżeństwa z Franciscą Theresią Hiserle von Chodau. Najprawdopodobniej grafówna nosiła imiona Anna Aloysia Maximiliane, jednak w historiografii występuje również jako Maximiliana Anna Ludovica oraz Joanna Teresa. Anna Aloysia miała dwoje rodzeństwa. Brat Karl Friederich był panem na Stockern i Amerang, zaś przyrodnia siostra Maria Francisca, pochodząca z drugiego małżeństwa Kaspara, poślubiła Franza Antona von Weissenwolff. Córka cesarskiego szambelana wcześnie straciła obydwoje rodziców. Francisca Theresia zmarła w marcu 1684, a jej mąż Kaspar przeżył ją o zaledwie dwa lata. Około 1695 Anna Aloysia wyszła za mąż za czeskiego grafa Franza Michaela Hiserle von Chodau (Esterle), znacznie starszego od siebie krewnego matki grafówny.
Związek z Augustem II Mocnym.
Latem 1696 na balu organizowanym przez syna cesarza Leopolda I, króla Niemiec Józefa I Habsburga grafowa Esterle poznała elektora saskiego Fryderyka Augusta I i wkrótce została jego oficjalną metresą. Według przekazu "La Saxe Galante" Karla Ludwiga von Pöllnitza, gdy mąż Esterle dowiedział się o jej zdradzie, Fryderyk August zawarł z nim umowę, na mocy której graf miał otrzymywać 20 tysięcy rocznej pensji oraz uznać za swoje ewentualne potomstwo Anny i elektora. 26 listopada 1696 Anna Aloysia przybyła wraz ze swoim kochankiem do Drezna. Gdy 27 czerwca 1697 Fryderyk August I został wybrany królem Polski w wolnej elekcji jako August II, Esterle towarzyszyła mu w podróży do Polski i uczestniczyła w uroczystościach koronacyjnych 15 września 1697 w katedrze na Wawelu. 19 stycznia 1698 brała z kolei udział w organizowanym przez królewiczów Aleksandra Benedykta i Konstantego Władysława Sobieskich wielkim balu w pałacu w Wilanowie, poprzedzającym uroczysty wjazd Augusta II do Warszawy.
Anna Aloysia Esterle zarówno w Polsce, jak i w Saksonii była powszechnie krytykowana za swoją wyniosłość i próżność. Gdy 11 sierpnia 1698 urodziła królowi nieślubnego syna zmarłego wkrótce po urodzeniu, szydzono z przedwczesnej śmierci dziecka w "Lamencie nad śmiercią Esterli syna". Jej wpływy na królewskim dworze sprawiły jednak, że o względy grafowej zabiegało wielu przedstawicieli ówczesnej magnaterii polskiej i saskiej, między innymi saski poseł w Prusach Jakub Henryk Flemming. Związek Esterle z Augustem II zakończył się, gdy hrabina nawiązała romans z polskim magnatem Januszem Antonim Wiśniowieckim. Monarcha rozkazał jej wówczas w ciągu doby opuścić Warszawę i udać się za granicę. Według "La Saxe Galante", król wysłał gońców za Esterle w celu pozbawienia jej klejnotów, które niegdyś otrzymała od władcy. Anna Aloysia miała oddać im pustą szkatułkę, a swój majątek przekazała włoskiemu muzykantowi, który wywiózł go do Gdańska. Po rozstaniu z Augustem II Mocnym grafowa zamieszkała we Wrocławiu, zaś najprawdopodobniej w 1700 rozwiodła się z mężem Franzem Michaelem.
Romans z Aleksandrem Benedyktem Sobieskim.
W 1702 podczas pobytu w Oławie hrabina Esterle związała się z królewiczem Aleksandrem Benedyktem Sobieskim, synem poprzednika Augusta II Mocnego na tronie polskim Jana III Sobieskiego. Romans Anny z Aleksandrem wzbudzał powszechną krytykę, w szczególności ze strony matki Sobieskiego Marii Kazimiery, którą oburzał związek syna z "kobietą po królu". Plotkowano, iż Esterle udzieliła braciom Sobieskim pożyczki w wysokości stu tysięcy talarów, otrzymanych ze sprzedaży klejnotów od Augusta II. Pieniądze te miały wspomóc Sobieskich w pozbawieniu elektora Saksonii korony polskiej. Intryga braci zakończyła się jednak porażką, zaś po kilku latach związek Anny Esterle z królewiczem rozpadł się.
Dalsze losy.
Drugim mężem Anny Aloysii został Gustav Hanibal von Oppersdorff, pochodzący ze śląskiego rodu arystokratycznego. W 1725 hrabina von Oppersdorff zakupiła działkę we Wrocławiu, na której zleciła budowę pałacu (tzw. Pałac Oppersdorfów we Wrocławiu), który zachował się do czasów współczesnych. Zmarła 28 czerwca 1738 we Wrocławiu. Drugi mąż grafowej przeżył ją o sześć lat. Zmarł 29 grudnia 1744 w Kostelec nad Orlicí.

</doc>
<doc id="2377162" url="https://pl.wikipedia.org/wiki?curid=2377162" title="Chrysophyllum hirsutum">
Chrysophyllum hirsutum

Chrysophyllum hirsutum – gatunek drzew należących do rodziny sączyńcowatych. Występuje w Ameryce Środkowej, głównie w Panamie.

</doc>
<doc id="2377163" url="https://pl.wikipedia.org/wiki?curid=2377163" title="Eparchia włodzimierska">
Eparchia włodzimierska

Eparchia włodzimierska – jedna z eparchii Rosyjskiego Kościoła Prawosławnego, z siedzibą we Włodzimierzu. Jej obecnym ordynariuszem jest metropolita włodzimierski i suzdalski Tichon (Jemieljanow), zaś funkcję katedry pełni sobór Zaśnięcia Matki Bożej we Włodzimierzu.
Rys historyczny.
Według różnych źródeł została erygowana w 1213, 1214 lub 1215. Została wyodrębniona z eparchii rostowskiej na prośbę wielkiego księcia Jurija Władimirowicza II. Siedzibą biskupów był początkowo Suzdal. W 1239 administratura została zlikwidowana; w 1274 ponownie zaczęto mianować biskupów włodzimierskich. W 1299 eparchia została zlikwidowana w związku z przeniesieniem siedziby prawosławnych metropolitów kijowskich do Włodzimierza, z inicjatywy metropolity Maksyma. W 1330 metropolita Piotr II przeniósł swoją rezydencję do Moskwy, w następstwie czego ponownie powołano eparchię suzdalską. Istniała ona do połowy XVIII w. W 1744 powołano eparchię włodzimierską i jaropołską. W 1788 do jej terytorium włączono obszar dawnej eparchii perejasławskiej. Od 1583 eparchia posiadała status arcybiskupstwa, zaś od 1682 – metropolii.
Od 1944 granice administratury pokrywały się z terytorium obwodu włodzimierskiego. W 2013 Święty Synod Rosyjskiego Kościoła Prawosławnego wydzielił z niej dwie nowe administratury – eparchię muromską oraz eparchię aleksandrowską.
Obecna sytuacja.
Według danych z 2021 eparchia włodzimierska i suzdalska prowadziła 187 parafii zgrupowanych w 11 dekanatach. Są one obsługiwane przez 202 duchownych eparchialnych i 21 hieromnichów. Łączna liczba czynnych cerkwi eparchii wynosi 324. Na jej terenie działały ponadto następujące klasztory:

</doc>
<doc id="2377164" url="https://pl.wikipedia.org/wiki?curid=2377164" title="Che gelida manina">
Che gelida manina

Che gelida manina – tenorowa aria z I aktu opery "Cyganeria" Giacoma Pucciniego, do której libretto napisali Luigi Illica i Giuseppe Giacosa. Arię wykonuje Rodolfo, postać portretująca przedstawiciela paryskiej bohemy. Pierwszym wykonawcą tej partii (oraz arii) podczas światowej prapremiery "Cyganerii" 1 lutego 1896 roku był Evan Gorga. Aria jest jednym z najbardziej znanych utworów z tej opery i zajęła stałe miejsce w kanonie tenorowego repertuaru.
W trakcie arii Rodolfo wyznaje Mimì, że jest biednym poetę marzącym o lepszym życiu. Na koniec prosi ją, aby powiedziała coś o sobie.
Kontekst.
Gdy przyjaciele Rodolfa udają się do kawiarenki Momus, ten jeszcze przez chwilę zostaje, by dokończyć artykuł do gazety. Odwiedza go jednak niespodziewanie młoda sąsiadka Łucja nazywana przez znajomych Mimì. Ta prosi go, by zapalił jej świecę. Wychodząc okazuje się, że zgubiła klucz od swego pokoju, a nagły podmuch wiatru gasi świece jej i Rodolfa. Młodzi szukają klucza na podłodze po omacku. Rodolfo szybko go odnajduje, dotyka jednak niby przypadkiem zmarzniętej ręki Mimì. Chłód ręki dziewczyny to punkt odniesienia i początek zwierzeń Rodolfa w arii, jak również początek ich miłości.
Utwór rozpoczyna się melorecytującym „Che gelida manina”, jednak szybko przechodzi w pełnoprawną arię. W utworze Rodolfo mówi Mimì, że jest poetą – „Chi son? Sono un poeta”, opowiada o swojej doli poety żyjącego w beztroskiej biedzie, o swoich snach. Następnie przyznaje, że ukradła mu serce, a kończy pytając ją o jej życie. W odpowiedzi Mimì śpiewa swoją arię „Sì, mi chiamano Mimì”, a akt kończy się duetem „O soave fanciulla”, w którym zdają sobie sprawę, że zakochali się w sobie.
Muzyka.
Aria ma nowatorską strukturę stworzoną przez Pucciniego: składa się z trzech muzycznie odrębnych części, którym brakuje balansu tonalnego, ale tworzą spójną całość. Część początkowa jest łagodna i stonowana, część druga (zaczynająca się od „Chi son? Sono un poeta”) jest wyraźnie żywsza, odważniejsza, ma bardziej zróżnicowaną dynamikę i zawiera motyw dla Rodolfa. Część trzecia zaczynająca się od „Talor dal mio forziere”, jest na powrót spokojniejsza i daje początek dla motywu miłości używanego później w operze.
W rękopisie partytury opery, początek arii ze wstępem zostały pierwotnie napisane w C-dur, a nie Des-dur, co jest powszechnie używane podczas wystawień opery. Aria bywa jednak obniżana o pół tonu dla wykonawców, którym trudno jest zaśpiewać kulminacyjne „wysokie C”. Zdaniem Arthura Groosa celem autora w pierwotnej wersji było ułatwienie wykonania arii. Groos zauważa także, że pierwotnie akt I zaczyna się i kończy w C-dur co pokrywa się z arią. Z drugiej strony wersja poprawiona na Des-dur może wskazywać na odniesienie do końca opery także napisanego w tej tonacji i odwołanie do ostatniej sceny kochanków.
Nagrania.
Cyganeria to jedna z najpopularniejszych oper, a „Che gelida manina”, będąca najbardziej znaną arią tenorową z tej opery, jest w konsekwencji jedną z najczęściej nagrywanych arii przez tenorów. W latach 1900-1980 prawie 500 tenorów nagrało tę arię w co najmniej siedmiu różnych językach. Opera miała swoją prapremierę w Turynie w 1896 roku z rolą Rodolfa w wykonaniu Evana Gorgi, chociaż Gorga miał trudności z wysoką tessiturą i tonacja musiała zostać dla niego obniżona. Podczas prapremiery aria doczekała się bisu, jednak sama opera nie przypadła krytykom do gustu. Według anegdoty, Enrico Caruso, wtedy młody śpiewak zdobywający popularność miał zagrać postać Rudolfa w Livorno. Wydawca Pucciniego, Giulio Ricordi zakontraktował wszystkich śpiewaków oprócz niego; jego zdaniem odtwórca głównej roli powinien mieć większe doświadczenie. Caruso, chcąc zostać obsadzonym, zaśpiewał arię dla Pucciniego, który skomentował to słowami: „Kto cię do mnie przysłał, Bóg?”.
Pierwsze nagrania arii zostały zarejestrowane kilka lat po premierze (Enrico Caruso w 1906). Beniamino Gigli wykonał tę arię w filmie Ave Maria (1936). Aria była jedną z kilku zapisanych przez Mario Lanzę w jego pierwszych nagraniach w 1949 roku; jego nagranie „Che gelida manina” zdobyło „Operatic Recording of the Year” przyznawane przez National Record Critics Association, a później zostało włączone do historycznych nagrań RCA's Hall of Fame. Pierwsze znane nagranie Luciano Pavarottiego miało miejsce w 1961 roku podczas jego profesjonalnego debiutu w Teatro Municipale w Reggio Emilia, a następnie nagrał ją w 1963 roku w Londynie na jego pierwszym wydawnictwie z recitalem operowym. Wielokrotnie wykonania Pavarottiego zostały zarejestrowanych przy okazji całych spektakli jak i recitali (La Scala 1979, studyjne nagranie z 1973 roku pod dyrekcją Herberta von Karajana). Zdaniem Pavarottiego niskie dźwięki arii wymagają od tenora jego całej siły do wydobycia czystych dźwięków, które wypełnią całą salę.
Libretto.
&lt;poem lang="it" style="float:left;"&gt;
Che gelida manina,
se la lasci riscaldar.
Cercar che giova?
Al buio non si trova.
Ma per fortuna
é una notte di luna,
e qui la luna
l'abbiamo vicina.
Aspetti, signorina,
le dirò con due parole
chi son, chi son, e che faccio,
come vivo. Vuole?
Chi son? Chi son? Sono un poeta.
Che cosa faccio? Scrivo.
E come vivo? Vivo.
In povertà mia lieta
scialo da gran signore
rime ed inni d'amore.
Per sogni e per chimere
e per castelli in aria,
l'anima ho milionaria.
Talor dal mio forziere
ruban tutti i gioelli
due ladri, gli occhi belli.
V'entrar con voi pur ora,
ed i miei sogni usati
e i bei sogni miei,
tosto si dileguar!
Ma il furto non m'accora,
poiché, poiché v'ha preso stanza
la dolce speranza!
Or che mi conoscete,
parlate voi, deh!
Parlate. Chi siete?
Vi piaccia dir!&lt;/poem&gt;

</doc>
<doc id="2377166" url="https://pl.wikipedia.org/wiki?curid=2377166" title="United Sikkim FC">
United Sikkim FC

United Sikkim FC - indyjski klub piłkarski z siedzibą w Gangtoku.
Historia.
Klub United Sikkim F.C. założony został w 2008 przez Zarząd piłki nożnej w Sikkimie. Do 2010 roku zespół występował w amatorskich ligach w północno-wschodnich Indiach. Od 2011 roku zespół występuje w I-League, czyli w drugiej najlepszej lidze piłkarskiej tego kraju. Mimo że występuje w niższej klasie rozgrywkowej, klub pozyskał dwóch reprezentantów Indii: Baichunga Bhutię i z Shankara Mahadevana.

</doc>
<doc id="2377167" url="https://pl.wikipedia.org/wiki?curid=2377167" title="Chrysophyllum imperiale">
Chrysophyllum imperiale

Chrysophyllum imperiale – gatunek drzew należących do rodziny sączyńcowatych. Występuje w Ameryce Południowej, w Brazylii.

</doc>
<doc id="2377168" url="https://pl.wikipedia.org/wiki?curid=2377168" title="Big Walter Horton">
Big Walter Horton

Big Walter Horton (ur. 6 kwietnia 1917 w Horn Lake, zm. 8 grudnia 1981 w Chicago), znany także jako Shakey Walter Horton – amerykański bluesman specjalizujący się w grze na harmonijce diatonicznej.

</doc>
<doc id="2377169" url="https://pl.wikipedia.org/wiki?curid=2377169" title="Shakey Walter Horton">
Shakey Walter Horton



</doc>
<doc id="2377170" url="https://pl.wikipedia.org/wiki?curid=2377170" title="Khieu Thirith">
Khieu Thirith

Khieu Thirith, po ślubie Ieng Thirith (ur. 12 marca 1932, zm. 22 sierpnia 2015) – kambodżańska polityk, jedna z czołowych funkcjonariuszek reżimu Czerwonych Khmerów; siostra Khieu Ponnary.
Absolwentka liceum Sisowatha, studiowała literaturę angielską na Uniwersytecie Paryskim. Latem 1951 poślubiła, poznanego jeszcze w Phnom Penh Ienga Sary'ego. Po powrocie do kraju została nauczycielką w liceum Norodoma. Pracowała również dla radia Hanoi, zajmując się redakcją audycji w języku khmerskim.
W rządzie Demokratycznej Kampuczy pełniła funkcję ministra spraw socjalnych. Przewodniczyła również Komitetowi Czerwonego Krzyża. 12 listopada 2007 została aresztowana i oskarżona o zbrodnie przeciwko ludzkości. W sierpniu 2012 wyłączona z procesu z powodów zdrowotnych (demencja).

</doc>
<doc id="2377171" url="https://pl.wikipedia.org/wiki?curid=2377171" title="Papirus 88">
Papirus 88

Papirus 88 (według numeracji Gregory-Aland), oznaczany symbolem formula_1 – grecki rękopis Nowego Testamentu, spisany w formie kodeksu na papirusie. Paleograficznie datowany jest na IV wiek. Zawiera fragmenty Ewangelii Marka.
Opis.
Zachowały się tylko fragmenty Ewangelii Marka (2,1-26).
Tekst.
Tekst grecki kodeksu reprezentuje aleksandryjską tradycję tekstualną. Kurt Aland zaklasyfikował go do kategorii III.
Historia.
Tekst rękopisu opublikowany został przez S. Daris w 1972 roku. Aland umieścił go na liście rękopisów Nowego Testamentu, w grupie papirusów, dając mu numer 88.
Rękopis datowany jest przez INTF na IV wiek.
Jest cytowany w krytycznych wydaniach Nowego Testamentu (NA27, UBS4).
Obecnie przechowywany jest w bibliotece Katolickiego Uniwersytetu Najświętszego Serca w Mediolanie (P. Med. Inv. no. 69.24).

</doc>
<doc id="2377172" url="https://pl.wikipedia.org/wiki?curid=2377172" title="Kuniumi">
Kuniumi

 – w mitologii japońskiej tradycyjna i legendarna historia powstania Archipelagu Japońskiego opowiedziana w Kojiki i Nihon-shoki. Zgodnie z tą legendą po stworzeniu Nieba i Ziemi bogowie Izanami i Izanagi otrzymali zadanie utworzenia wielu wysp, które stały się Japonią.
Historia stworzenia.
Według Kojiki.
Po powstaniu Nieba i Ziemi grunt był jeszcze miękką papką. Bogowie Kotoamatsukami, którzy powstali po tym wydarzeniu, dyskutowali o losie Ziemi. Postanowili przekazać najmłodszej boskiej parze, Izanagiemu i Izanami, możliwość ukształtowania Ziemi. Dali im w tym celu naginatę (rodzaj włóczni z szerokim ostrzem) nazywaną Ama-no-nuboko (lub Ame-no-nuboko; bezcenna niebiańska włócznia), wysadzaną szlachetnymi kamieniami. Boska para udała się do mostu pomiędzy niebem a ziemią nazywanego i zaczęła chaotycznie mieszać masę za pomocą włóczni. Kiedy krople słonej wody spadły z końcówki włóczni, utworzyli oni pierwszą wyspę, Onogoro (Onogoro-shima). Po stworzeniu tej wyspy bogowie zstąpili z nieba i spontanicznie wybudowali "niebiański słup" (filar, kolumnę) zwany Ame-no-mihashira.
Później, według Kojiki, odbyła się następująca rozmowa:
Wtedy Izanagi zaproponował, aby obie strony zrobiły okrążenie wokół kolumny Ame-no-mihashira w przeciwnych kierunkach, Izanami w prawo i Izanagi w lewo, wtedy spotkają się. Jednak, gdy spotkali się po drugiej stronie słupka, Izanami zaczęła mówić pierwsza: „Och, rzeczywiście jesteś piękny i młody”, a Izanagi odpowiedział: „Ach, jesteś najpiękniejsza i młoda”, a następnie skarcił Izanami mówiąc: „To źle, gdy żona zaczyna mówić pierwsza”.
Mimo sprzeczki odbyli stosunek płciowy, którego owocem był , umieszczony w trzcinowej łodzi płynącej z prądem, stał się później japońskim bogiem Ebisu. Potem stworzyli . Hiruko i Ahashima nie byli podobni do swych rodziców. Komentarze wskazują, że obaj byli kalekami i nie zostali uznani jako dzieci.
Izanagi i Izanami wiedząc, że spłodzili źle uformowane dzieci, postanowili zasięgnąć opinii pierwotnych bogów w Takamagahara (Wysoka Równina Niebios, Przestwór Wysokich Niebios). Bogowie poprzez wróżby ustalili, że przyczyną problemu jest to, że kobieta odezwała się pierwsza podczas ceremonii. Tak więc para wróciła do Onogoro-shima i okrążyła filar ponownie. Tym razem Izanagi zaczął mówić pierwszy, a po zakończeniu ceremonii zaczęli rozmnażać się na ziemi.
Narodziny wysp.
Według legendy, osiem dużych wysp Japonii powstało po prokreacji Izanagi i Izanami. Kolejność tworzenia tych wysp była następująca:
Tradycyjnie wyspy te znane są jako Ōyashima (dosł. osiem dużych wysp) i jako całość tworzą obecną Japonię. Hokkaidō i wyspy Ryukyu nie są w micie wymienione, gdyż nie były znane w czasie tworzenia Kojiki.
Dodatkowo, Izanagi i Izanami tworzą jeszcze sześć wysp:
Według Nihon-shoki.
Wersja ta różni się tym, że Izanagi i Izanami sami zgłosili się do konsolidacji Ziemi. Oprócz tego te dwa bóstwa są opisane jako bóg "yang" i bogini "yin" pod wpływem idei yin i yang. Reszta historii jest identyczna poza tym, że nie pojawiają się "wyróżnione bóstwa niebiańskie" (Koto-ama-tsu-kami), ani nie wspomniane jest, iż ostatnie sześć mniejszych wysp powstało w wyniku działania Izanagiego i Izanami.

</doc>
<doc id="2377173" url="https://pl.wikipedia.org/wiki?curid=2377173" title="Chrysophyllum inornatum">
Chrysophyllum inornatum

Chrysophyllum inornatum – gatunek drzew należących do rodziny sączyńcowatych. Występuje w Ameryce Południowej, w Brazylii.

</doc>
<doc id="2377175" url="https://pl.wikipedia.org/wiki?curid=2377175" title="USS Quincy (CA-39)">
USS Quincy (CA-39)

USS Quincy (CA-39) – amerykański krążownik ciężki z okresu II wojny światowej, należący do typu "New Orleans". W składzie US Navy od 1936 roku, służył zarówno na Pacyfiku jak i Oceanie Atlantyckim, odbył również kilka rejsów zagranicznych. Po wybuchu wojny prowadził Patrole Neutralności na Atlantyku. Od czerwca 1942 roku ponownie na Pacyfiku, wziął udział w walkach o Guadalcanal. Zatonął 9 sierpnia 1942 roku, w trakcie nocnej bitwy koło wyspy Savo, wraz z 370 członkami załogi.
Projektowanie i budowa.
USS „Quincy” był szóstym z serii siedmiu krążowników ciężkich typu "New Orleans", zaprojektowanych w 1930 roku, z uwzględnieniem doświadczeń eksploatacji wcześniejszych jednostek tej klasy. Miały one odmienną sylwetkę, inny typ pomostu bojowego, wyposażenie lotnicze ulokowane za kominami, nie pomiędzy nimi, oraz lepiej zaplanowany rozkład pancerza. Dwa ostatnie okręty typu: „Quincy” i „Vincennes” zostały dodatkowo przeprojektowane, głównie dla uzyskania oszczędności tonażowych pod przewidywane przyszłe modyfikacje.
Stępkę pod CA-39 położono w stoczni koncernu Bethlehem Steel w Quincy w stanie Massachusetts 15 listopada 1933 roku. Uroczystość wodowania odbyła się 16 czerwca 1935 roku, zaś matką chrzestną okrętu została Catherine Lovering Morgan, żona bankiera Henry’ego S. Morgana i córka byłego Sekretarza Marynarki, Charlesa Francisa Adamsa, potomkini pułkownika Johna Quincy’ego, na cześć którego otrzymało swą nazwę miasto w Massachusetts.
Podczas prac wyposażeniowych na jednostce wybuchł pożar, który spowodował zniszczenia w instalacjach elektrycznych. Ich naprawy kosztowały około 100 tys. ówczesnych dolarów i opóźniły wejście okrętu do linii. Kolejną przyczyną opóźnień były odkryte wady materiałowe w przekładniach redukcyjnych, które musiały być wymienione. Ostatecznie „Quincy” został wcielony do US Navy w Bostonie, 9 czerwca 1936 roku. Jego pierwszym dowódcą został mianowany komandor William F. Amsden, weteran I wojny światowej.
Opis konstrukcji.
„Quincy” miał kadłub z uskokiem za drugim kominem, za którym ulokowano całość wyposażenia lotniczego. Jego długość całkowita wynosiła 179,22 m (176,18 m na konstrukcyjnej linii wodnej), szerokość maksymalna 18,82 m, zaś średnie zanurzenie 6,93 m. Projektowana wyporność standardowa była określona na 9375 długich ton (ts), nie są znane rzeczywiste wartości wyporności okrętu. Napęd stanowiły cztery turbiny parowe Westinghouse, o łącznej projektowanej mocy 107 000 shp, umieszczone w dwóch przedziałach maszynowni. Parę o ciśnieniu 32 atm i temperaturze 342 °C dostarczało osiem kotłów Babcock &amp; Wilcox, ustawionych po dwa w czterech kotłowniach. Turbiny napędzały za pośrednictwem przekładni mechanicznych cztery wały z trójłopatowymi śrubami. Miały one zapewniać prędkość maksymalną 32,75 węzła i takie wartości były uzyskiwane na próbach morskich. Projektowany zasięg przy maksymalnym zapasie 2160 ts paliwa płynnego i prędkości ekonomicznej 15 węzłów wynosił 10 000 mil morskich, rzeczywisty w warunkach wojennych około 7600 mil morskich. Instalacja elektryczna zasilana była przez cztery turbogeneratory o mocy po 250 kW. W odróżnieniu od wcześniejszych jednostek typu, „Quincy” miał zainstalowane dwa awaryjne generatory wysokoprężne, o mocy po 600 kW. Krążownik posiadał pojedynczy ster.
Główne uzbrojenie artyleryjskie stanowiło dziewięć dział Mk 12 L/55 kal. 203 mm, umieszczone po trzy na wspólnych łożach w wieżach artyleryjskich, dwóch w superpozycji na dziobie, trzeciej na rufie. Każda z wież miała masę 254 ton. Zapas amunicji wynosił po 150 pocisków na lufę. Artyleria średnia składała się z ośmiu pojedynczych półautomatycznych armat uniwersalnych Mk 10 L/25 kal. 127 mm, ustawionych po cztery na stanowiskach na burtach na śródokręciu. Początkowe lekkie uzbrojenie przeciwlotnicze stanowiło osiem wielkokalibrowych karabinów maszynowych kal. 12,7 mm, w latach 1940–1942 zastąpionych czterema zespołami poczwórnych dział automatycznych kal. 28 mm oraz dwunastoma Oerlikonami kal. 20 mm. System kierowania ogniem stanowiły dwa dalocelowniki Mk 31 dla artylerii głównej i dwa Mk 33 dla armat uniwersalnych.
Opancerzenie okrętu składało się z pasa burtowego o grubości maksymalnej 127 mm, chroniącego przedziały siłowni, zamkniętych poprzecznymi grodziami grubości do 76 mm, pasów wewnętrznego pancerza komór amunicyjnych o grubości do 119 mm oraz 29 mm pokładu pancernego, pogrubionego do 63 mm w rejonie komór amunicyjnych. Wieże artyleryjskie miały pancerz grubości 203 mm od czoła, 38 mm na bokach i z tyłu oraz 70 mm stropu, barbety miały grubość 127 mm. Bojowe stanowisko dowodzenia było chronione 127 mm płytami pancernymi.
Wyposażenie lotnicze stanowiły cztery wodnosamoloty Curtiss SOC Seagull stacjonujące w nadbudówce hangarowej, zintegrowanej z zapasowym stanowiskiem dowodzenia w tylnej części śródokręcia. Były one wystrzeliwane z dwóch obrotowych katapult zainstalowanych bezpośrednio przed hangarem, za drugim kominem.
Według etatów pokojowych załoga liczyła 51 oficerów oraz 700 podoficerów i marynarzy. W warunkach wojennych, wraz z instalacją dodatkowego uzbrojenia przeciwlotniczego, wzrosła i w dniu zatopienia liczyła ponad 800 osób.
Służba operacyjna.
Lata przedwojenne.
W swój dziewiczy rejs „Quincy” wypłynął z Norfolk 17 lipca 1936 roku, kierując się przez Ocean Atlantycki do brytyjskiego Gravesend, by następnie przez Cieśninę Gibraltarską przepłynąć na Morze Śródziemne. Reprezentował tam banderę amerykańską w obliczu nasilającej się wojny domowej w Hiszpanii. Odwiedził między innymi Motril, Malagę i Palma de Mallorca. Na jego pokładzie znalazło schronienie 490 uchodźców, których przewieziono do Marsylii i Villefranche. 27 września obowiązki wspierania amerykańskich interesów w regionie przejął lekki krążownik „Raleigh”. Po powrocie do Stanów Zjednoczonych, 5 października 1936 roku „Quincy” został odstawiony do stoczni w Bostonie, gdzie przeprowadzono reperację wykrytych podczas rejsu uszkodzeń i usterek.
Po zakończeniu prób morskich wiosną następnego roku, 12 kwietnia okręt wypłynął z Bostonu, przez Kanał Panamski na Ocean Spokojny. 10 maja dotarł do bazy w Pearl Harbor. Wszedł w skład 7. Dywizjonu Krążowników ("Cruiser Division 7") Floty Pacyfiku, bazującego w San Pedro. Od grudnia 1937 roku nowym dowódcą został komandor Paul Henry Bastedo. W marcu i kwietniu 1938 roku krążownik brał udział w ćwiczeniach artyleryjskich "Fleet Problem XIX", na wodach wokół Hawajów. W styczniu 1939 roku został ponownie wysłany przez Kanał Panamski na Ocean Atlantycki. W lutym brał udział w ćwiczeniach "Fleet Problem XX" na Morzu Karaibskim. Po ich zakończeniu, wraz z dwoma jednostkami 7. Dywizjonu: flagowym „San Francisco” oraz „Tuscaloosą”, pod dowództwem admirała Husbanda E. Kimmela, popłynął w rejs do portów Ameryki Południowej, gdzie ich obecność miała wzmocnić wpływy amerykańskie. Pomiędzy 26 kwietnia a 6 czerwca 1939 roku zespół odwiedził La Guairę, Rio de Janeiro, Montevideo, Buenos Aires, Valparaíso i Callao, w drodze przepływając Cieśninę Magellana.
Gdy we wrześniu 1939 roku w Europie wybuchła wojna, US Navy powołała tzw. Patrole Neutralności na Atlantyku. W ich ramach „Quincy”, wraz z „Vincennes”, od września do grudnia pełniły służbę u wschodniego wybrzeża i w basenie Morza Karaibskiego. Po krótkim dokowaniu w Norfolk i pod nowym dowódcą, komandorem Williamsem C. Wickhamem, krążownik odbył próby i szkolenia, po czym w maju przeszedł do bazy Guantanamo na Kubie. 1 czerwca wypłynął w swój kolejny rejs do Ameryki Południowej. Odwiedził Rio de Janeiro i Montevideo, gdzie dołączyła doń „Wichita”. Następnie obydwa okręty zawijały do Rio Grande do Sul, Rio de Janeiro, Bahii, Santos i Pernambuco w Brazylii, ponownie do Montevideo, Buenos Aires i jeszcze raz do Rio de Janeiro. Pod koniec września 1940 roku powróciły na wody amerykańskie. Po krótkim pobycie w stoczni „Quincy” wziął udział w szeregu ćwiczeń i manewrów na Morzu Karaibskim.
Od końca kwietnia 1941 roku krążownik brał udział w eskorcie transatlantyckich konwojów, którą, pomimo formalnej neutralności Stanów Zjednoczonych, podjęła US Navy. W lipcu nowym dowódcą okrętu został komandor Charlton E. Battle jr. Podczas swych rejsów po Atlantyku do grudnia 1941 roku nie miał okazji do kontaktu z nieprzyjacielem. 7 grudnia, w dniu ataku na Pearl Harbor, „Quincy”, w składzie amerykańskiego zespołu floty z lotniskowcem „Ranger”, towarzyszył brytyjskiemu konwojowi WS-12X w drodze przez Kapsztad do Singapuru.
Pierwsze miesiące wojny.
Po doprowadzeniu konwoju WS-12X do Kapsztadu, 20 grudnia 1941 roku okręty US Navy, w tym „Quincy”, wyruszyły w drogę powrotną do Stanów Zjednoczonych. W styczniu krążownik wszedł w skład TF 15, utworzonego wokół pancernika „Texas”. Jego zadaniem była ochrona pierwszego konwoju z wojskami amerykańskimi, zmierzającymi do Europy. Po jego szczęśliwym doprowadzeniu do Irlandii Północnej, okręt zawinął na Islandię, następnie odbył patrol przeciw niemieckim rajderom w Cieśninie Duńskiej. 14 marca został odwołany do Stanów Zjednoczonych, gdzie powrócił wraz z TF 32, z pancernikiem „New York”, przy okazji eskortując konwój na Trynidad. 25 marca został odstawiony do New York Navy Yard na remont, połączony z dozbrojeniem, trwający do końca maja. W jego trakcie, 20 maja 1942 roku, nowym dowódcą został komandor Samuel N. Moore.
Po zakończeniu remontu i krótkim postoju w Norfolk, 5 czerwca „Quincy” popłynął przez Kanał Panamski na Pacyfik. Do San Diego dotarł 19 czerwca, stając się częścią TF 18 jako okręt flagowy kontradmirała Normana R. Scotta. 1 lipca opuścił San Diego, kierując się na południowy Pacyfik, w rejon Guadalcanalu. 26 lipca dołączył w rejonie Fidżi do TF 62. 7 sierpnia, w dniu desantu na Guadalcanal, jako część TG 62.3 prowadził od rana wsparcie ogniowe lądujących oddziałów w okolicy przylądka Lunga ("Lunga Point"). Wczesnym popołudniem jego artylerzyści wzięli udział w odpieraniu nalotu japońskich bombowców, a następnego ranka ataku samolotów torpedowych. Zgodnie z podziałem zadań dokonanym jeszcze przed rozpoczęciem walk przez dowódcę zespołu osłonowego, brytyjskiego kontradmirała Victora A.C. Crutchleya, „Quincy”, wraz z siostrzanymi „Astorią” i „Vincennes” w osłonie niszczycieli „Helm” i „Wilson”, miał patrolować akwen pomiędzy wysepkami Savo i Floridą, na północ od Guadalcanalu.
Bitwa koło wyspy Savo.
Japońska reakcja na amerykański desant na Guadalcanalu była niemal natychmiastowa: już 7 sierpnia po południu z baz w Rabaulu i Kaviengu wypłynął zespół krążowników 8. Floty: ciężkie „Chōkai”, „Furutaka”, „Kako”, „Kinugasa” oraz „Aoba”, lekkie „Yūbari” oraz „Tenryū” i niszczyciel „Yūnagi”, dowodzony przez wiceadmirała Gun’ichi Mikawę. Jego zadaniem miało być niespodziewane zaatakowanie amerykańskich transportowców, zadanie im jak największych strat i wycofanie się poza zasięg amerykańskiego lotnictwa pokładowego. Japoński zespół został zauważony w drodze przez amerykański okręt podwodny S-38 oraz australijskie samoloty patrolowe, ale ich meldunki, niezbyt dokładne, zostały przekazane dowództwu sił inwazyjnych z opóźnieniem i potraktowane lekceważąco. Alianci zostali pozbawieni wsparcia lotniczego, gdy operujące wokół Guadalcanalu lotniskowce wiceadmirała Franka J. Fletchera, w obawie przed atakami japońskich samolotów torpedowych, zostały odesłane na południe, w rejon Nowej Kaledonii.
8 sierpnia wodnosamoloty, katapultowane z japońskich krążowników, dokonały rozpoznania akwenu wokół Guadalcanalu, potwierdzając nieobecność lotniskowców przeciwnika i liczbę okrętów, którymi dysponował. Mając te dane, admirał Mikawa zdecydował się podjąć ryzyko nocnego starcia. Po przegrupowaniu swojego zespołu, wieczorem ruszył w dalszą drogę, zbliżając się do Guadalcanalu od północnego zachodu. W tym czasie alianckie krążowniki i niszczyciele zajęły wyznaczone pozycje dozorowania. „Quincy” znajdował się w zespole północnym, zataczającym na wodach cieśniny figurę o kształcie zbliżonym do kwadratu, jako drugi w szyku. O 1.38 po północy 9 sierpnia Japończycy, którzy dostali się niezauważeni na akwen przyszłej bitwy, rozpoczęli atak na grupę południową, wykrytą przez katapultowane ponownie wodnosamoloty rozpoznawcze. Po błyskawicznym zdemolowaniu HMAS „Canberra”, którego wrak został rano zatopiony przez amerykańskie niszczyciele, i uszkodzeniu „Chicago”, skierowały się w stronę grupy północnej, trzech siostrzanych krążowników, których załogi wskutek błędów w komunikacji nie zdawały sobie jeszcze sprawy z sytuacji.
O 1.48 „Chōkai” wystrzelił pierwsze torpedy do zauważonych okrętów zespołu północnego. Dwie minuty później Japończycy oświetlili jednostki przeciwnika. „Aoba”, a wkrótce także „Furutaka”, „Yūbari” i „Tenryū”, skierowały swoje reflektory na „Quincy”. Załoga amerykańskiego krążownika nie była przygotowana do natychmiastowego podjęcia walki, co więcej, przez pierwsze minuty starcia była przekonana, że omyłkowo strzela do własnych jednostek. Tymczasem japońscy artylerzyści zdołali się wstrzelać i „Quincy” otrzymywał kolejne trafienia, między innymi w rufową wieżę artyleryjską oraz stacjonujące na katapultach wodnosamoloty, z których, wbrew zasadom, nie usunięto paliwa. Pożar benzyny lotniczej dodatkowo oświetlił okręt. Około 2.04 na lewej burcie eksplodowały dwie torpedy z „Tenryū”, powodując między innymi zalanie kotłowni nr 4. Ogarnięty pożarami i szybko nabierający wodę krążownik był wciąż ostrzeliwany przez okręty przeciwnika. Pomimo to artylerzystom udało się oddać jeszcze jedną (zaledwie trzecią w ciągu całego starcia) salwę w kierunku „Chōkai”. Trzy pociski trafiły, jeden z nich zniszczył kabinę operacyjną za pomostem bojowym, zabijając jej obsadę. Jedynie pięciu metrów zabrakło, by uderzył w pomost, na którym znajdował się admirał Mikawa. Ogółem pociski z „Quincy” zabiły lub raniły około 40 członków załogi japońskiego okrętu flagowego. Po kilku minutach kolejne pociski, z „Aoba”, trafiły w pomost dowodzenia amerykańskiego krążownika, zabijając większość jego obsady, w tym komandora Moore’a.
„Quincy” zaczął tonąć dziobem, przechylając się na lewą burtę. O 2.35, po eksplozji wewnętrznej, przewrócił się do góry dnem i zatonął. Śmierć w bitwie poniosło 370 (367) członków załogi, dalszych 167 zostało rannych. Większość ocalałych uratował rankiem niszczyciel „Ellet”. Ciało dowódcy okrętu zostało wyrzucone na brzeg Savo, gdzie znaleźli je i pochowali krajowcy. W 1944 roku jego imieniem nazwano niszczyciel „Samuel N. Moore”, którego matką chrzestną została wdowa po komandorze. Wcześniej, bo jeszcze w sierpniu 1942 roku, podjęto decyzję o przemianowaniu znajdującego się w budowie krążownika typu "Baltimore", „St. Paul”, na „Quincy”, którego matką chrzestną przy wodowaniu została również Catherine Morgan.

</doc>
<doc id="2377177" url="https://pl.wikipedia.org/wiki?curid=2377177" title="Napieralski">
Napieralski



</doc>
<doc id="2377180" url="https://pl.wikipedia.org/wiki?curid=2377180" title="Seyda">
Seyda



</doc>
<doc id="2377182" url="https://pl.wikipedia.org/wiki?curid=2377182" title="Chrysophyllum januariense">
Chrysophyllum januariense

Chrysophyllum januariense – gatunek drzew należących do rodziny sączyńcowatych. Gatunek oficjalnie uznaje się za regionalnie wymarły na terenie Brazylii, w rejonie Rio de Janeiro chociaż w 2010 roku potwierdzono jego stanowiska w Brazylii.

</doc>
<doc id="2377183" url="https://pl.wikipedia.org/wiki?curid=2377183" title="Janusz Durko">
Janusz Durko

Janusz Durko (ur. 23 lutego 1915 w Warszawie, zm. 6 września 2017 tamże) – polski historyk, profesor nauk humanistycznych, archiwista i muzeolog. Autor licznych publikacji o Warszawie i o historii polskiego ruchu robotniczego. W latach 1951–2003 dyrektor Muzeum Historycznego m.st. Warszawy. Sprawiedliwy wśród Narodów Świata (1989).
Życiorys.
Był synem Jana i Janiny (rodzina o tradycjach lewicowych, PPS-owskich). W 1934 ukończył Gimnazjum im. Jana Zamoyskiego w Warszawie. W latach 1934–1938 studiował historię na Uniwersytecie Warszawskim. Uczeń Władysława Tomkiewicza i Wacława Tokarza. W czasie funkcjonowania getta ławkowego, siadał w ławkach przeznaczonych dla Żydów na znak solidarności z nimi. Obronił pracę magisterską "Stanowisko Gdańska w czasie wojny polsko-szwedzkiej 1623–1629". Zawarł związek małżeński z Janiną Pikulińską. 
W czasie niemieckiej okupacji pracował jako sekretarz i członek zarządu Społecznego Przedsiębiorstwa Budowlanego w Warszawie, gdzie zatrudnionych było wielu Żydów z tzw. „aryjskimi” papierami. Od jesieni 1942 do wybuchu powstania warszawskiego w mieszkaniu Janiny i Janusza Durków schronienie znalazło około 20 osób – uciekinierów z getta. Małżeństwo organizowało dla nich kryjówki w przypadku niebezpieczeństwa donosu ze strony sąsiadów. 
W 1948 obronił pracę doktorską "Początki ruchu socjalistycznego w Królestwie Polskim". W 1955 otrzymał tytuł docenta. Od 1945 był pracownikiem naukowym Instytutu Pamięci Narodowej i Instytutu Historii Najnowszej. W latach 1947–1951 wykładał w Akademii Nauk Politycznych. Od 1951 pracował w Wydziale Historii Partii/Zakładzie Historii Partii przy KC PZPR, gdzie kierował tamtejszym archiwum i był wicedyrektorem. Od 1971 do 1981 pracował w Centralnym Archiwum PZPR, którego był kierownikiem. W latach 1951–2003 był dyrektorem Muzeum Historycznego Miasta Stołecznego Warszawy.
Na wniosek Ocalonych Instytut Jad Waszem nadał w 1989 państwu Durko tytuł „Sprawiedliwych wśród Narodów Świata”. 
Został pochowany na cmentarzu Wojskowym na Powązkach (kwatera G-tuje-34).
Członkostwo w towarzystwach naukowych.
Członek Komitetu Opieki nad Starymi Powązkami im. Jerzego Waldorffa. Współzałożyciel i członek Towarzystwa Przyjaciół Warszawy. Odznaczony ponad 30 odznaczeniami polskimi i zagranicznymi za zasługi dla kultury.

</doc>
<doc id="2377186" url="https://pl.wikipedia.org/wiki?curid=2377186" title="Bogdan Banaszewski">
Bogdan Banaszewski

Bogdan Banaszewski ps. „Jeziorański”, „Jeż”, „Bodek” (ur. 24 marca 1909 w Lidzie, zm. 27 lipca 1977) – podporucznik Narodowych Sił Zbrojnych.
Przed wojną ukończył studia na Wydziale Architektury Politechniki Warszawskiej. Był oficerem Polskiej Marynarki Handlowej. W czasie II wojny światowej służył w NSZ w stopniu podporucznika. Dowodził 2 kompanią w batalionie Osłony Kwatery Głównej NSZ. Został aresztowany i uwięziony w więzieniu na Pawiaku, a 30 lipca 1944 przetransportowany do obozu koncentracyjnego w Gross-Rosen.
Po wojnie był kurierem NSZ. Jesienią 1945 aresztowany i skazany (w 1946) na karę śmierci (Wronki), po 10 latach więzienia, po amnestii w 1956, wyszedł na wolność. Mieszkał i zmarł w Warszawie 27 lipca 1977.
Spoczywa na cmentarzu Powązkowskim w Warszawie (kwatera 3-1-11/12).

</doc>
<doc id="2377187" url="https://pl.wikipedia.org/wiki?curid=2377187" title="Howard Levy">
Howard Levy

Howard Levy (ur. 31 lipca 1951 w Nowym Jorku) – amerykański muzyk specjalizujący się w grze na harmonijce diatonicznej, nauczyciel gry na harmonijce i właściciel wytwórni płytowej Balkan Samba Records.
Studiował grę na instrumentach klawiszowych oraz teorię muzyki na The Manhattan School of Music w Nowym Jorku przez cztery lata oraz grę na organach z Carlem Lambertem przez kolejne dwa lata.
Wyróżnienia.
"źródło":

</doc>
<doc id="2377192" url="https://pl.wikipedia.org/wiki?curid=2377192" title="Parafia Niepokalanego Serca Najświętszej Maryi Panny w Budach Głogowskich">
Parafia Niepokalanego Serca Najświętszej Maryi Panny w Budach Głogowskich

Parafia Niepokalanego Serca Najświętszej Maryi Panny w Budach Głogowskich – parafia znajdująca się w diecezji rzeszowskiej w dekanacie Głogów Małopolski. Parafię erygowano w 1948 roku. 
Historia Bud Głogowskich sięga przełomu XVI i XVII wieku. Ale dopiero pod koniec XIX wieku zrodził się pomysł budowy własnego kościoła. Podjął się tego przedsięwzięcia ówczesny właściciel Bud, Austriak Karl Holzer. Przeznaczył na ten cel miejsce i materiał, ale pomysłu tego nie udało się jednak zrealizować. Temat powrócił po zakończeniu II wojny światowej, kiedy rozparcelowano majątek folwarku. Po długich staraniach społeczność Bud otrzymała na własność parafii 1 hektar ziemi w parku dworskim. Decyzję w imieniu rządu podpisał minister Stanisław Mikołajczyk. 
Z dawnego spichlerza dworskiego zrobiono tymczasową kaplicę i poczyniono starania o zatwierdzenie planów nowej świątyni przez Urząd Wojewódzki w Rzeszowie. W 1948 roku położono kamień węgielny pod kościół i rozpoczęto jego budowę, wykorzystując część murów spichlerza. Trzy lata później zakończono budowę, ale z braku funduszy bez wieży, a budynek dworskiej gorzelni przeznaczono na plebanię. Nową, kompletną świątynię oddano wiernym w listopadzie 1962 roku.

</doc>
<doc id="2377193" url="https://pl.wikipedia.org/wiki?curid=2377193" title="Bakczar">
Bakczar

Bakczar (ros. Бакчар) – miejscowość w obwodzie tomskim, w Rosji, położona nad brzegiem rzeki Gałki dopływem Bakczaru od którego wzięło nazwę.

</doc>
<doc id="2377194" url="https://pl.wikipedia.org/wiki?curid=2377194" title="Jan Sturm">
Jan Sturm



</doc>
<doc id="2377195" url="https://pl.wikipedia.org/wiki?curid=2377195" title="Jerzy Korcz">
Jerzy Korcz

Jerzy Korcz (ur. 18 listopada 1924 w Warszawie, zm. 19 grudnia 2009 w Katowicach) – polski aktor teatralny i filmowy.

</doc>
<doc id="2377199" url="https://pl.wikipedia.org/wiki?curid=2377199" title="Zutty Singleton">
Zutty Singleton

Zutty Singleton (ur. 14 maja 1898 w Bunkie, zm. 14 lipca 1975 w Nowym Jorku), właśc. Arthur James Singleton – amerykański perkusista. Jest uważany za jednego z dwóch najważniejszych (obok Baby Doddsa) perkusistów początków jazzu nowoorleańskiego.
Zadebiutował na scenie w 1915, kiedy to wystąpił u boku Steve'a Lewisa w Rosebud Theatre w Nowym Orleanie. Podczas I wojny światowej służył w marynarce wojennej, później podjął pracę jako szofer. Niedługo później wrócił do zawodowego uprawiania muzyki – najpierw wstąpił do zespołu Tom's Roadhouse Band, później (w 1921) do Luis Russell's band, by wreszcie z końcem tamtego roku rozpocząć współpracę z zespołem Fate Marable na statku pływającym po Missisipi.
W 1924 nagrał swoją pierwszą płytę z Fate Marable. W następnych latach, w miarę rozwoju swej kariery, często zmieniał miejsce zamieszkania – żył m.in. w St. Louis, Chicago, Nowym Jorku, Los Angeles.
Znany jest przede wszystkim ze współpracy z Louisem Armstrongiem. Był jednym z pierwszych perkusistów, którzy podczas koncertów grali solówki.

</doc>
<doc id="2377203" url="https://pl.wikipedia.org/wiki?curid=2377203" title="Arthur James Singleton">
Arthur James Singleton



</doc>
<doc id="2377206" url="https://pl.wikipedia.org/wiki?curid=2377206" title="Josef Bublík">
Josef Bublík

Josef Bublík (ur. 12 lutego 1920 w Bánovie, zm. 18 czerwca 1942 w Pradze) – czeski spadochroniarz, uczestnik operacji Bioscop.
Życiorys.
Jego ojciec Adolf (1880–1964) pochodził z rodziny chłopskiej, zatrudniony był jako pracownik kamieniołomu. Matka Zofia (1892–1975) prowadziła gospodarstwo. Miał pięcioro rodzeństwa. Uczęszczał do szkoły w Bánovie a następnie do gimnazjum w Uherským Brodzie. Był członkiem organizacji Orel. Po maturze w 1939 chciał studiować prawo ale uczelnie wyższe zostały zamknięte przez okupanta. Wraz z kuzynem Jaroslavem Bublíkiem (późniejszym spadochroniarzem – uczestnikiem operacji Four square) i dwoma kolegami wyruszył 28 grudnia 1939 na Węgry i poprzez Belgrad udał się do Bejrutu a stamtąd statkiem do Francji. Tam wstąpił do armii czechosłowackiej stacjonującej w Agde. 15 lutego 1940 został przydzielony do 2 pułku piechoty a 15 czerwca awansowany na starszego szeregowego. Wziął udział w walkach z Niemcami a po upadku Francji na pokładzie statku Rod el Farag został ewakuowany do Anglii. Na ochotnika zgłosił się do sekcji do zadań specjalnych w ojczyźnie i 15 sierpnia 1941 został skierowany na szkolenie do Szkocji. Miesiąc później odbył tygodniowy kurs spadochronowy i został skierowany do oddziału Bioscop kierowanego przez Františka Pospíšila (kuzyna Adolfa Opálki).
27 kwietnia 1942 został zrzucony na spadochronie na teren Protektoratu Czech i Moraw w pobliżu Křivoklátu wraz z Bohuslavem Koubą i Janem Hrubým. Na ślad Kouby trafiło Gestapo dlatego 3 maja popełnił samobójstwo za pomocą trucizny, by chronić kolegów. Bublík z Hrubým udali się do miasta Uherské Hradiště, ale okazało się, że ich osoba kontaktowa została uwięziona, w związku z tym wrócili do Pragi.
Podczas szeroko zakrojonej akcji poszukiwania członków ruchu oporu po zamachu na Reinharda Heydricha został przez organizację podziemną ukryty w krypcie soboru świętych Cyryla i Metodego w Pradze. 18 czerwca 1942 grupa została wykryta przez nazistów w efekcie zdrady Karela Čurdy i Viliama Gerika. W nierównej walce z ponad 800 funkcjonariuszami SS i Gestapo po wyczerpaniu się amunicji popełnił samobójstwo wraz z innymi spadochroniarzami: wykonawcami zamachu na Reinharda Heydricha – sierż. Jozefem Gabčíkiem, sierż. Janem Kubišem oraz por. Adolfem Opálką, por. Josefem Valčíkiem, st. kpr. Janem Hrubým i plut. Jaroslavem Švarcem. Jego rodzice ani rodzina nie byli prześladowani podczas "Heydrichiady".
Pośmiertnie został awansowany do stopnia porucznika (1 grudnia 1945), a następnie podpułkownika (2002).

</doc>
<doc id="2377209" url="https://pl.wikipedia.org/wiki?curid=2377209" title="Huragan (opera)">
Huragan (opera)

Huragan (fr. "L'ouragan") – opera Alfreda Bruneau z librettem Émile’a Zoli. Po raz pierwszy wystawiona została w Operze Komicznej w Paryżu 29 kwietnia 1901.
O operze.
Zola stworzył oryginalny tekst, którego tematem przewodnim jest przesadnie ukazana burza uczuć. Rzecz dzieje się na wymyślonej przez niego wyspie GoëL, niezaznaczonej na żadnej z map. Premierą dyrygował Alexandre Luigini, a reżyserował Albert Carré.

</doc>
<doc id="2377210" url="https://pl.wikipedia.org/wiki?curid=2377210" title="Augustyn Aleksander Łodziata">
Augustyn Aleksander Łodziata

Augustyn Aleksander Łodziata herbu Wadwicz (ur. 1655, zm. 1691) – duchowny unicki (greckokatolicki). 
Absolwent Kolegium Greckiego św. Atanazego w Rzymie (1676-1683), doktor filozofii. W latach 1685-1687 biskup koadiutor eparchii chełmskiej, od 1687 r. pełnoprawny ordynariusz.

</doc>
<doc id="2377211" url="https://pl.wikipedia.org/wiki?curid=2377211" title="Abdul Fatah Younis">
Abdul Fatah Younis



</doc>
<doc id="2377212" url="https://pl.wikipedia.org/wiki?curid=2377212" title="Afradapis">
Afradapis

Afradapis – rodzaj ssaka naczelnego z grupy Adapiformes. Żył w późnym eocenie w północnej Afryce. Został opisany w 2009 roku przez Erika Seifferta i współpracowników na podstawie skamieniałości pochodzących z datowanych na 37 mln lat osadów formacji Birket Qarun w Fajum w północnym Egipcie. Nazwa rodzajowa pochodzi od Afryki i rodzaju "Adapis", zaś epitet gatunkowy gatunku typowego, "longicristatus" oznacza po łacinie „długogrzebieniowy” i odnosi się do budowy zębów.
Budowa i biologia.
Holotypem jest lewa część żuchwy (CGM 83690) obejmująca zęby P4–M3 oraz dół żwaczowy. Dolne siekacze są szpatułkowate, a górne – asymetryczne. Dolny kieł masywny, górny ma ostre krawędzie dystalną i przyśrodkową. Nie ma dowodów na występowanie dymorfizmu płciowego w rozmiarach kłów. Trzeci ząb przedtrzonowy jest dłuższy i wyższy od czwartego przedtrzonowca i zakorzeniony ukośnie w stosunku do niego. Oś długa jego głównych grzebieni przebiega ukośnie względem osi długiej uzębienia żuchwy. Cechy te, w połączeniu z prawdopodobnym brakiem przedtrzonowca II, były wcześniej znane jedynie u antropoidów, a najstarszy naczelny z Fajum wykazujący te cechy był o 3 mln lat młodszy od "Afradapis". Trzonowce przypominają te obecne u liściożernych naczelnych, takich jak szerokonose wyjce i lemurokształtne sifaka czy indris, dlatego Seiffert i współpracownicy zasugerowali, że "Afradapis" także był liściożercą, co potwierdziły również późniejsze analizy. Kość skokowa – jedyny znany element szkieletu pozaczaszkowego – jest bardzo podobna do występujących u wolno wspinających się współczesnych lorisowatych, co wskazuje, że "Afradapis" prawdopodobnie poruszał się podobnie.
"Afradapis" osiągał stosunkowo duże rozmiary – na podstawie wielkości zębów trzonowych jego masę oszacowano na 2,187 – 3,283 kg.
Filogeneza.
"Afradapis" jest przedstawicielem Adapiformes – grupy naczelnych o kontrowersyjnej pozycji systematycznej. Tradycyjnie uznawane były za przedstawicieli Strepsirrhini, jednak niektórzy autorzy uważali je za członków Haplorrhini. Druga z tych hipotez została spopularyzowana zwłaszcza po opisaniu niemal kompletnego szkieletu "Darwinius masillae". Według analiz filogenetycznych przeprowadzonych przez Seifferta i współpracowników cechy upodabniające Adapiformes do Haplorrhini są wynikiem konwergencji, sama grupa Adapiformes natomiast zajmuje bazalną pozycję wewnątrz Strepsirrhini. Różnice pomiędzy nimi występują m.in. w budowie kości skokowej. Wszystkie analizy przeprowadzone przez Seifferta i in. sugerowały, że taksonem siostrzanym dla "Afradapis longicristatus" jest środkowoeoceński "Caenopithecus lemuroides" z Europy, natomiast taksonem siostrzanym dla kladu obejmującego te dwa gatunki – "Aframonius dieides" z późnego eocenu Afryki.

</doc>
<doc id="2377213" url="https://pl.wikipedia.org/wiki?curid=2377213" title="Afradapis longicristatus">
Afradapis longicristatus



</doc>
<doc id="2377222" url="https://pl.wikipedia.org/wiki?curid=2377222" title="Zawór do dozowania próbek gazów">
Zawór do dozowania próbek gazów

Zawór do dozowania próbek gazów – wielodrożny zawór, umożliwiający dozowanie do kolumny chromatograficznej próbek badanego gazu, który wypełnia zewnętrzne „pętle” o znanej pojemności (elementy wymienne). Stosowanie zaworów z pętlami jest metodą umożliwiającą dużą powtarzalność wyników, czego nie zapewniają iniekcje gazów strzykawkami chromatograficznymi przez membranę dozownika. 
Zmiany ustawienia zaworów wielodrożnych mogą być sterowane automatycznie, co pozwala na wykorzystywanie tych zaworów np. w systemach monitorowania i regulacji procesów przemysłowych lub laboratoryjnych. Analogiczne zawory są stosowane w automatycznych dozownikach próbek do chromatografów cieczowych i innych analizatorów.
Budowa zaworów.
Współcześnie stosowane zawory składają się zwykle z dwóch wzajemnie obracających się części, wykonanych z chemicznie, mechanicznie i termicznie odpornych tworzyw, np. teflonu. W zewnętrznym pierścieniu znajdują się otwory, w których są montowane rurki doprowadzające i odprowadzające strumienie gazów. Na rynku są dostępne zawory o różnej liczbie „portów”, np. 6, 10, 22. W chromatografii gazowej najbardziej popularne są zawory sześciodrożne: wlot i wylot gazu nośnego, wlot i wylot gazu badanego oraz dwa króćce, do których jest dołączana „pętla” – rurka o długości i wewnętrznej średnicy zależnej od rodzaju wykonywanego zadania (np. od stężenia analitów). 
Dozowanie próbek do chromatografu gazowego z użyciem pętli.
Popularny w chromatografii gazowej sposób pobierania próbek i ich dozowania do kolumny polega na stosowaniu zaworu sześciodrożnego, umieszczonego w termostatowanej komorze chromatografu i ustawianego z zewnątrz (ręcznie lub automatycznie) na przemian w dwóch położeniach. 
Gaz nośny przepływa przez jeden krótki kanalik wewnątrz zaworu, po czym wpływa do kolumny chromatograficznej, gdzie zachodzi chromatograficzne rozdzielanie składników wprowadzonych do kolumny w poprzednim cyklu. W tym czasie przez dwa pozostałe kanaliki, połączone pętlą o znanej pojemności, przepływa strumień gazu, z którego ma być pobrana próbka do analizy. Dochodzi do stanu równowagi między gazem i ściankami przewodów (proces kondycjonowania wnętrza zaworu i pętli). 
Gaz nośny przepływa przez pętlę i przenosi do kolumny jej zawartość. Strumień gazu badanego omija zawór (płynie przez jeden kanalik wewnątrz zaworu).

</doc>
<doc id="2377224" url="https://pl.wikipedia.org/wiki?curid=2377224" title="Jan Hrubý">
Jan Hrubý

Jan Hrubý (ur. 4 marca 1915 w Kunovicach, zm. 18 czerwca 1942 w Pradze) – czeski spadochroniarz, uczestnik operacji Bioscop.
Życiorys.
Jego ojciec Jan (1879-1931) pracował w cegielni. Matka Kateřina zd. Komínková (1876-1944) prowadziła gospodarstwo. Miał troje starszego rodzeństwa. Zdobył wykształcenie kelnera i pracował w swoim zawodzie. 1 października 1937 roku rozpoczął służbę wojskową w straży granicznej w Trebišovie a dokładnie rok później został awansowany do stopnia starszego szeregowego. W maju 1939 wyjechał do pracy w Kilonii z zamiarem przedostania się za granicę. Gdy okazało się to niewykonalne powrócił do kraju i wraz z dwoma kolegami bezskutecznie próbował uciec przez Austrię. W grudniu 1939 spróbowali ponownie, tym razem przez Słowację i Węgry, lecz zostali schwytani i uwięzieni. Zawróceni na granicę natychmiast ponowili próbę i przez Belgrad, Grecję i Turcję przedostali się do Syrii a stamtąd do Francji. Tam został awansowany do stopnia kaprala i przydzielony do 3. kompanii 1. pułku piechoty w Agde. Wziął udział w walkach z Niemcami i został za nie odznaczony czechosłowackim Krzyżem Walecznych 1939. Po upadku Francji na pokładzie statku Rod el Farag został ewakuowany do Anglii. 15 sierpnia 1941 został skierowany na szkolenie do Szkocji do sekcji do zadań specjalnych w ojczyźnie. Miesiąc później odbył tygodniowy kurs spadochronowy i został skierowany do oddziału Bioscop.
27 kwietnia 1942 został zrzucony na spadochronie na teren Protektoratu Czech i Moraw w pobliżu Křivoklátu wraz z Bohuslavem Koubą i Josefem Bublíkiem. Na ślad Kouby trafiło Gestapo dlatego 3 maja popełnił samobójstwo za pomocą trucizny, by chronić kolegów. Hrubý z Bublíkiem udali się do miasta Uherské Hradiště, ale okazało się, że ich osoba kontaktowa została uwięziona, w związku z tym wrócili do Pragi. 
Podczas szeroko zakrojonej akcji poszukiwania członków ruchu oporu po zamachu na Reinharda Heydricha został przez organizację podziemną ukryty w krypcie soboru Świętych Cyryla i Metodego w Pradze. 18 czerwca 1942 grupa została wykryta przez nazistów w efekcie zdrady Karela Čurdy i Viliama Gerika. W nierównej walce z ponad 800 funkcjonariuszami SS i Gestapo po wyczerpaniu się amunicji popełnił samobójstwo wraz z innymi spadochroniarzami: wykonawcami zamachu na Reinharda Heydricha - sierż. Jozef Gabčíkiem, sierż. Janem Kubišem oraz por. Adolfem Opálką, sierż. Josefem Valčíkiem, st.kpr. Josefem Bublíkiem i plut. Jaroslavem Švarcem. Jego rodzina nie była prześladowana podczas "Heydrichiady".
Pośmiertnie został awansowany do stopnia nadporucznika (17 czerwca 1948), a następnie podpułkownika (30 czerwca 2002).

</doc>
<doc id="2377225" url="https://pl.wikipedia.org/wiki?curid=2377225" title="The Police Reunion Tour">
The Police Reunion Tour

The Police Reunion Tour – światowa trasa koncertowa grupy The Police, która odbyła się na przełomie 2007 i 2008 roku. W 2007 obejmowała 58 koncertów w Ameryce Północnej, 22 w Europie i 4 w Ameryce Południowej. W 2008 zespół dał 9 koncertów w Oceanii, 5 w Azji, 18 w Europie i 36 w Ameryce Północnej.
Scena.
Scena była dwupoziomowa, owalna. Znajdowało się na niej siedem ekranów LED – trzy z przodu sceny, dwa po bokach i dwa z tyłu. Ze względu na małą scenę w Woodlands i Marsylii ekrany nie były używane.
Rozmieszczenie muzyków.
Sting z gitarą basową znajdował się z prawej strony sceny. Gitarzysta Andy Summers znajdował się z lewej strony sceny. Perkusista Stewart Copeland znajdował się na środku sceny. Za Copelandem na platformie, która była podnoszona i opuszczana były ustawienia perkusyjne, składające się z kotłów, dostrojonych zestawów perkusyjnych, ksylofonów i gongów.
Koncerty w 2007.
Ameryka Północna – część 1
Europa
Ameryka Północna – część 2
Ameryka Południowa
Ameryka Północna – część 3
Koncerty w 2008.
Oceania
Azja
Ameryka Północna – część 1
Europa
Ameryka Północna – część 2

</doc>
<doc id="2377233" url="https://pl.wikipedia.org/wiki?curid=2377233" title="Rokometni Klub Celje">
Rokometni Klub Celje



</doc>
<doc id="2377238" url="https://pl.wikipedia.org/wiki?curid=2377238" title="Zamach w Dera Ghazi Khan">
Zamach w Dera Ghazi Khan

Zamach w Dera Ghazi Khan – akt terrorystyczny, który miał miejsce 3 kwietnia 2011 roku w mieście Dera Ghazi Khan położonym w prowincji Pendżab w południowym Pakistanie. Celem ataku była świątynia suficka poświęcona świętemu sufickiemu Ahmedowi Sultanowi.
Podłoże zamachu.
Sufizm jest odłamem islamu, który twierdzi, że każdy może odczuwać łączność z Bogiem przez duchowość. W Pakistanie ośrodkiem sufizmu jest prowincja Pendżab. Sufizm jest uznawany przez fundamentalistów islamskich za religię heretycką. W świątyniach sufickich wierni modlą się przez śpiew i taniec, co przez Talibów jest uznawane za nieislamskie. Był to piąty zamach na świątynię suficką w ciągu 18 miesięcy.
Zamach.
Zamach przeprowadziły dwie osoby, detonując ładunki wybuchowe przyczepione do ciała. Zamach miał miejsce w czasie obchodów corocznego święta Urs, na których zgromadziły się tysiące wiernych. Około godziny 17 standardowego czasu pakistańskiego (około godz. 14 czasu polskiego), gdy wierni wykonywali tradycyjny taniec, nastoletni zamachowiec-samobójca wysadził się w powietrze przy głównym wejściu do budynku. Około 15 minut później drugi zamachowiec wysadził się na schodach prowadzących do świątyni. Świadek powiedział dla Express Tribune: "Wszędzie leżały rozrzucone ciała, a ranni płakali i błagali o pomoc".
Według ustaleń policji, obaj zamachowcy próbowali dostać się do świątyni, a gdy im się to nie udało, wysadzili się u wejścia do niej. Trzeci z zamachowców został zdemaskowany i aresztowany. Podczas gdy ludzie uciekali w panice, zamachowiec wpadł przez przypadek na starszą kobietę i wypadł mu z ręki granat. Kobieta wszczęła alarm i służby ochrony oddały strzały do zamachowca, raniąc go. Niedoszły zamachowiec został zidentyfikowany jako Umar lub Fida Hussein, okazał się afgańskim nastoletnim uchodźcą z Terytoriów Plemiennych Administrowanych Federalnie w północno-zachodnim Pakistanie. 
W wyniku zamachu zginęło 50 osób, a ponad 120 osób zostało rannych.
Śledztwo.
Dwa dni po ataku policja oświadczyła, że zidentyfikowała organizatorów zamachu. Domniemywa się, że zamach był opracowany w Agencji Bajaur. Schwytany zamachowiec zeznał, że on oraz dwaj pozostali zamachowcy pochodzą z prowincji Chajber Pasztunchwa. Policja aresztowała również trzech innych podejrzanych w mieście Rawalpindi. Według doniesień agencji Xinhua, zamachowcy odwiedzili wcześniej świątynię dwa razy.
Domniemany rzecznik Talibów, Ahmadullah Ahmadi, ogłosił odpowiedzialność Talibów za zamach. Miała to być reakcja na operację wojska przeciwko Talibom.
Reakcja.
Premier Pakistanu Yousaf Raza Gilani potępił zamach, stwierdzając w oświadczeniu, że "tak tchórzliwe akty terroru jasno ukazują, że ich sprawcy nie mają ani wiary, ani poszanowania dla ludzkich wartości. Tak gwałtowne akty mogą być jedynie uznane za spisek mający na celu podział społeczeństwa i wywołanie atmosfery strachu".

</doc>
<doc id="2377288" url="https://pl.wikipedia.org/wiki?curid=2377288" title="Piłka siatkowa na Letniej Uniwersjadzie 2011 – turniej kobiet">
Piłka siatkowa na Letniej Uniwersjadzie 2011 – turniej kobiet

Piłka siatkowa kobiet podczas Letniej Uniwersjady 2011 w Shenzhen była rozgrywana w dniach od 14 do 21 sierpnia 2011 roku. W rywalizacji wzięło udział 15 reprezentacji, podzielonych na cztery grupy. W każdej z nich zmagania toczyły się systemem kołowym (tj. każdy z każdym, po jednym meczu). Po zakończeniu fazy grupowej mecze rozgrywane były systemem pucharowym.
Faza grupowa.
Grupa A.
Tabela
Wyniki
Grupa B.
Tabela
Wyniki
Grupa C.
Tabela
Wyniki
Grupa D.
Tabela
Wyniki

</doc>
<doc id="2377290" url="https://pl.wikipedia.org/wiki?curid=2377290" title="Golf na Letniej Uniwersjadzie 2011">
Golf na Letniej Uniwersjadzie 2011

Golf na Letniej Uniwersjadzie 2011 został rozegrany w dniach 17–20 sierpnia 2011. Do rozdania były 4 komplety medali. Zmagania zawodników i zawodniczek rozgrywane były na polach golfowych Mission Hills Golf Club.

</doc>
<doc id="2377295" url="https://pl.wikipedia.org/wiki?curid=2377295" title="Bara (FATA)">
Bara (FATA)

Bara (urdu:باڑہ) – miasto położone w Agencji Chajber, na obszarze Chajber Pasztunchwa, w północno-zachodnim Pakistanie. Stolica taluku Bara. Od czasów brytyjskiego Cesarstwa Indyjskiego miasto utrzymywało fort oraz dostarczało wodę do Peszawaru.
Ludność miasta to przeważnie Pasztuni. W mieście rozwija działalność organizacja Laszkar-e-Islam, walcząca z rządem centralnym.

</doc>
<doc id="2377296" url="https://pl.wikipedia.org/wiki?curid=2377296" title="Zajowie">
Zajowie

Zajowie (znani również jako Zewajowie i Laki) – mała, licząca około 5000 osób, grupa etniczna, zamieszkująca Etiopię. Żyją na wyspach położonych na jeziorze Ziway, na południe od Addis Abeby. 
Prawdopodobnie są potomkami trzech fal osadniczych, zasiedlających te wyspy między XIV a XVII wiekiem. Ich głównym źródłem utrzymania jest rybołówstwo i rolnictwo. Uprawiają między innymi kukurydzę, sorgo, proso, miłkę abisyńską, pieprz i jęczmień. Oprócz tego hodują zwierzęta, przede wszystkim bydło, kozy, owce, kury i osły. Z racji zamieszkiwanych terenów i ubóstwa ich populacja jest bardzo narażona na malarię. 
Mają swój własny język, który należy do grupy języków etiopskich i jest blisko spokrewniony z Gurage. Są wyznawcami Etiopskiego Kościoła Ortodoksyjnego, ale działają wśród nich misjonarze protestanccy.

</doc>
<doc id="2377298" url="https://pl.wikipedia.org/wiki?curid=2377298" title="Baszta Prochowa w Gryficach">
Baszta Prochowa w Gryficach

Baszta Prochowa w Gryficach (niem. "Pulverturm") – jedna z trzech baszt układu fortyfikacyjnego miasta, zbudowana na przełomie XIV i XV wieku.
Położenie.
Baszta została usytuowana w północno-wschodniej części Starego Miasta (naroże dawnych obwarowań), w pobliżu biegu rzeki Regi i dawnego kamiennego młyna, przy obecnej ulicy Nadbrzeżnej (róg ulicy Leśnej). Była bezpośrednio połączona z murami obronnymi miasta, z których za pomocą kamiennych schodów i drewnianego podestu można było się dostać do jej wnętrza usytuowanego na wysokości około 3 m.
Spełniała rolę wieży strzelniczej i obserwacyjnej. Nazwa jej wzięła się od składu prochu strzelniczego, który był magazynowany tuż przy niej lub w jej wnętrzu (dolne partie pierwszej kondygnacji). Funkcjonowała obok dwóch już nieistniejących baszt, to znaczy Mostowej i Młyńskiej, które również były usytuowane nad Regą. Wraz z nimi, bramą Reską, barbakanem, innymi basztami i murem obronnym tworzyła wschodni układ fortyfikacyjny miasta. Dziś jest pozostałością obronną, która została wpisana do rejestru zabytków dziedzictwa narodowego (nr rej. 52 z 30 lipca 1955).
Wygląd.
Baszta Prochowa została zbudowana na przełomie XIV i XV wieku, na rzucie koła, w stylu gotyckim. Jest dwuwalcową budowlą, murowaną z zastosowaniem wiązania gotyckiego, licowaną i zwieńczoną stożkowatym dachem. Materiałem użytym do budowy jest cegła. Całkowita powierzchnia obiektu wynosi 33,4 m², kubatura 567,8 m³, a wysokość 25,2 m.
Walce baszty są jednakowej wysokości lecz o różnej długości obwodu. Dolny, szerszy posiada w górnej części lico, które w przeważającej mierze zostało wymienione i uzupełnione. Otwór wejściowy, wnękowy o pełnym łuku i prostej archiwolcie, znajduje się na wysokości około trzech metrów od strony południowo-wschodniej. Otwory strzelnicze umiejscowione zostały w dwóch kondygnacjach po zewnętrznej stronie obwarowań. Budowla ma też liczne wąskie okna, doświetlające jej wnętrze, szczególnie w górnym, węższym walcu, które także pełniły funkcję otworów strzelniczych. U podstawy górnego walca znajdowała się hurdycja, po której zachował się otwór wyjściowy od południowego zachodu.
W ramach II etapu rewitalizacji zabytków dziedzictwa kulturowego (2007) obiekt został przebudowany. Prace restauracyjne obejmowały wykonanie drewnianego wejścia do baszty, wymianę stolarki w wewnętrznej części budowli na metalową oraz podniesienie zadaszenia i wykonanie balkonu widokowego.
Współczesne przeznaczenie.
Po II wojnie światowej baszta Prochowa była wykorzystywany przez młodzież harcerską jako miejsce zbiórek i spotkań, następnie nieużytkowana. Koncepcje jej pełniejszego wykorzystania i przekazaniu pod opiekę miejscowego Liceum Ogólnokształcącego im. Bolesława Chrobrego w latach sześćdziesiątych nie zostały zrealizowane. Dziś, po restauracji w 2007, jest ponownie dostępna dla zwiedzających. Atrakcją turystyczną stał się balkon widokowy, z którego można obserwować tereny miasta.

</doc>
<doc id="2377320" url="https://pl.wikipedia.org/wiki?curid=2377320" title="Andre Schurrle">
Andre Schurrle



</doc>
<doc id="2377321" url="https://pl.wikipedia.org/wiki?curid=2377321" title="Zamieszki w Wielkiej Brytanii (2011)">
Zamieszki w Wielkiej Brytanii (2011)

Zamieszki w Wielkiej Brytanii – trwająca od 6 do 10 sierpnia 2011 roku seria rozruchów i grabieży, mająca swój początek w londyńskiej dzielnicy Tottenham, w północnej części miasta.
Przebieg zamieszek.
Wydarzenia rozpoczęły się w wyniku śmierci 29-letniego, czarnoskórego Marka Duggana, mieszkańca Tottenhamu, który został zastrzelony podczas próby aresztowania za handel narkotykami, co wykazano w procesie sądowym w 2012 r. W styczniu 2014 oficjalnie ustalono, iż policja nie złamała prawa i nie przekroczyła swoich uprawnień strzelając do mężczyzny podczas tamtego pościgu.
Lokalne społeczeństwo zorganizowało pokojowy protest. Antypolicyjna demonstracja przerodziła się w zamieszki po tym, gdy rozpowszechniono plotkę, że policja bezpodstawnie zaatakowała 16-letnią dziewczynę, która uczestniczyła w proteście. Zamieszki rozprzestrzeniły się na kolejne dzielnice Londynu: Hackney, Brixton, Chingford, Walthamstow, Peckham, Enfield, Battersea, Croydon, Ealing, Barking, Lewisham i East Ham. W zamieszkach uczestniczyli ludzie z różnych grup etnicznych i różnych klas społecznych, w tym wiele z klasy średniej, co wywołało oburzenie w mediach.
W następnych dniach zamieszki sprowokowano w innych miastach w Wielkiej Brytanii, gdzie również demolowano i okradano sklepy, podpalano samochody, budynki mieszkalne i budynki administracji państwowej. Wszędzie atakowano funkcjonariuszy policji i niszczono wozy policyjne. Jedną z poszkodowanych z powodu płonącego budynku w dzielnicy Croydon na południu Londynu, była Polka, Monika Kończyk, której zdjęcie skaczącej z okna płonącego domu opublikowały media w Wielkiej Brytanii i Polsce.
Poza Londynem zamieszki objęły takie miasta jak: Birmingham, Bristol, Gloucester, Gillingham, Leeds, Nottingham, West Midlands, Wielki Manchester, Liverpool, Wolverhampton i West Bromwich.
W obliczu narastającego napięcia premier Wielkiej Brytanii David Cameron, minister spraw wewnętrznych Wielkiej Brytanii Theresa May oraz burmistrz Londynu Boris Johnson skrócili swoje wakacje.
Brytyjski premier poinformował, że w ciągu pierwszych trzech dni zajść w Londynie zatrzymano 450 osób. Ich sprawy były rozpatrzone przez sądy w przyspieszonym trybie postępowania. Według policji, w ciągu trzech pierwszych dni starć 100 osób postawiono w stan oskarżenia. Po zakończeniu rozruchów na terenie całej Wielkiej Brytanii aresztowano 3423 osoby i ukarano różnymi karami w procesach sądowych ok. 1000 osób. Informacje dotyczące działań sił porządkowych podczas zamieszek opublikowano w raporcie rządowym z 26 października 2011.
Skutki zamieszek.
Zniszczenia.
Właściciele sklepów tylko w Tottenhamie oszacowali straty na kilka milionów funtów. Ponadto zamieszki spowodowały nieodwracalne zniszczenia dziedzictwa architektury dzielnicy. Ogólną wartość strat na terenie samego Londynu wyceniono na 200 milionów funtów. 
Grabieże.
Masowe grabieże zostały odnotowane w różnych miejscach i miały charakter działań zaplanowanych i zorganizowanych za pomocą sieci telefoni komórkowej oraz portali społecznościowych.
Straty spowodowane tylko grabieżami w regionie samego Londynu oszacowano na 100 mln funtów. Policja Metropolitalna przydzieliła 450 detektywów do poszukiwań sprawców kradzieży. Fotografie osób dokonujących kradzieży zostały opublikowane na stronie internetowej policji.
Suma strat.
Ogólne straty materialne na skutek m.in. pożarów nieruchomości, grabieży, demolowania, wstrzymania ruchu turystycznego i transportu, w przemyśle – wywołanych zamieszkami w całej Wielkiej Brytanii między 6 a 10 sierpnia 2011 r., wyceniona na ok. 1 miliard funtów.

</doc>
<doc id="2377327" url="https://pl.wikipedia.org/wiki?curid=2377327" title="Parafia Najświętszego Serca Pana Jezusa w Jaćmierzu">
Parafia Najświętszego Serca Pana Jezusa w Jaćmierzu

Parafia Najświętszego Serca Pana Jezusa w Jaćmierzu – parafia Kościoła Polskokatolickiego w RP, położona w dekanacie podkarpackim diecezji krakowsko-częstochowskiej. Obecnie parafia jest mało liczna, ale jej wierni aktywnie uczestniczą w życiu liturgicznym wspólnoty. Msze św. sprawowane są codziennie o godz. 18:00, a w niedzielę i święta o godz. 9:00 i 11:00.
Parafia Najświętszego Serca Pana Jezusa w Jaćmierzu, koło Bażanówki na Rzeszowszczyźnie powstała w wyniku konfliktu między miejscowym wikariuszem parafii rzymskokatolickiej a biskupem przemyskim Józefem Sebastianem Pelczarem. Ksiądz wikary Michał Grzyś, który opowiedział się za parcelacją źle gospodarujących folwarków, popadł w niełaskę u okolicznych dziedziców, za którymi stanął biskup. Chciał więc go przenieść na inną parafię, lecz parafianie sprzeciwili się temu. W efekcie na polecenie biskupa – wikariusza zabrała policja, a rozgoryczeni wierni poprosili o pomoc kapłana polskokatolickiego z parafii Najświętszego Serca Pana Jezusa w Bażanówce, przechodząc jednocześnie do Polskiego Narodowego Kościoła Katolickiego (od 1951 pod nazwą: Kościół Polskokatolicki). Mieszkańcy Bażanówki i Jaćmierza w dużej części składają się z reemigrantów ze Stanów Zjednoczonych Ameryki Północnej, toteż Polski Narodowy Kościół Katolicki i jego ideologia były im znane już od dawna.
Jaćmierzanie już w 1922 wysłali petycję w sprawie założenia na ich terenie parafii narodowej, ale ówczesny rząd polski nie wyrażał na to zgody. Dopiero w 1925 w gminie Jaćmierz uzyskano zgodę – i to na odprawianie tylko nabożeństw prywatnych. Pierwszą mszę św. odprawił tutaj bp Franciszek Bończak 25 stycznia 1925. Początkowo wspólnotę jaćmierską obsługiwał proboszcz z Bażanówki, ks. Apolinary Filarski. Samodzielną parafię w Jaćmierzu erygowano w latach 30. XX w. Po II wojnie światowej duszpasterzował tutaj ks. Franciszek Rumiński, a po nim ks. Jan Firlej. Liczba wiernych od tego czasu nigdy nie przekroczyła 150 osób. Od 1980 proboszczem jest tutaj ks. mgr Jerzy Uchman.
14 sierpnia 2011 wspólnota polskokatolicka w Jaćmierzu przeżywała jubileusz 90-lecia swojego istnienia. Na uroczystość przybył bp prof. dr hab. Wiktor Wysoczański – zwierzchnik Kościoła Polskokatolickiego, towarzyszyli mu ks. dziekan Henryk Dąbrowski z Warszawy, ks. dziekan dr Mieczysław Piątek z Majdanu Nepryskiego, ks. dziekan Ryszard Rawicki z Sanoka, ks. mgr Andrzej Pastuszek z Bażanówki, ks. Roman Jagiełło z Łęk Dukielskich oraz ks. mgr Leszek Kołodziejczyk z Bolesławia.

</doc>
<doc id="2377328" url="https://pl.wikipedia.org/wiki?curid=2377328" title="Długowieczność">
Długowieczność

Długowieczność – długość życia człowieka, zwierzęcia, bądź drzewa wyższa od oczekiwanej.
Wpływ na długowieczność mają różne czynniki. Głównie są to uwarunkowania genetyczne (odpowiadają w 20-30% za długowieczność), styl życia, a także klimat danego kraju. Przypadkami skrajnej długowieczności są tzw. superstulatkowie, czyli osoby, które przekroczyły 110 lat.
Długowieczność na ziemiach Polski.
Długowieczność na przestrzeni wielu wieków była tematem artykułów wielu polskich encyklopedii. Według krążących legend, najdłużej żyjącą Polką była Łucja Uczcikowa (ur. 13 grudnia 1709 roku, mieszkanka Kosiarek, żyjąca przy swoim prawnuku), która w roku 1876 liczyła 166 lat, zaś najdłużej żyjącym mężczyzną był Dymitr Grabowski, który dożył 168 lat.
Wiek XVIII i XIX.
W encyklopedii Orgelbranda 28-tomowej istnieją biografie osób, które dożyły ponad 100 lat. Należą do nich: Stanisław Gil, wieśniak z województwa świętokrzyskiego, który żył w latach 1696–1822, dożył 126 lat. Drugą osobą, która żyła bardzo długo, był Fryderyk Jabłkowski (1683–1823), mieszkaniec Długiego w województwie Mazowieckim, zmarł w wieku 140 lat. Według przekazu nigdy nie chorował, był 3 razy żonaty. Innym artykułem jest artykuł o Teresie Hiżdew, która dożyła 130 lat i zmarła w dobrach majątkowych Karnickich.
W rodzie Smoniewskich herbu Włoszek przez 3 pokolenia dożywali po 100 lat. Paweł, Grzegorz i Wawrzyniec Smoniewscy dożyli kolejno 115, 110 i 107 lat.
W Krakowie żył Piotr Librowski (1701–1825), najstarszy wiekiem obywatel miasta.
W 1840 roku w Warszawie zmarł Feliks Rymkiewicz, najstarszy żołnierz armii polskiej. Dożył 123 lat.
Wśród szlachty także zdarzały się przypadki długiego życia, m.in. Franciszek Ignacy Narocki (1690–1816), który dożył 125 lat.
Długowieczność na świecie.
Japonia stoi na czele państw na świecie pod względem długowieczności swoich mieszkańców. Obecnie w Japonii żyje blisko 70 tys. stulatków, z których zdecydowana większość (88,1 proc.) to kobiety. W 2017 średnia długość życia w Japonii wyniosła 87,2 lat dla kobiet i 81 dla mężczyzn.

</doc>
<doc id="2377331" url="https://pl.wikipedia.org/wiki?curid=2377331" title="Figowiec groniasty">
Figowiec groniasty

Figowiec groniasty ("Ficus racemosa" L.) – gatunek rośliny z rodziny morwowatych. Naturalnie rośnie w Chinach (prowincje Kuangsi, Kuejczou, Junnan), w Indiach, Nepalu, Pakistanie, Sri Lance, na Półwyspie Indochińskim, w Malezji i na Archipelagu Malajskim sięgając po Australię. Jest też uprawiany w wielu innych krajach świata.
Morfologia.
Kwiaty męskie i żeńskie znajdują się w tych samych figach. Kwiaty męskie składają się z 2 pręcików otoczonych 3 lub 4 działkami kielicha. Kwiaty żeńskie mają działki kielicha równowąskie, na szczycie ząbkowane. Słupek zakończony jest maczugowatym znamieniem.
Biologia i ekologia.
Gatunek długowieczny o pędach zawierających sok mleczny. Rośnie w lasach monsunowych na siedliskach wilgotnych, często nad rzekami i strumieniami, do wysokości 1700 m n.p.m. Kwitnie od maja do lipca.
Zmienność.
Wyróżnia się dwie odmiany:
Znaczenie w hinduizmie.
Figowiec groniasty zwany jest w sanskrycie "udumbari". 

</doc>
<doc id="2377334" url="https://pl.wikipedia.org/wiki?curid=2377334" title="Tofaş Kartal">
Tofaş Kartal

Tofaş Kartal - samochód produkowany w latach 1985 - 2003 przez turecką firmę TOFAŞ. Samochód był produkowany na bazie Fiata Regaty. Początkowo występował z dwoma silnikami - benzynowymi motorami 1.6 o mocach 84 i 96 KM. W roku 1995 wycofano oba silniki i zamieniono je na również benzynowy motor 1.6 lecz o mocy 81 KM. Rok później wprowadzono benzynową jednostkę napędową, także o pojemności 1.6 litra, ale mocy 83 KM. W 1997 roku do oferty dołączył silnik 1.6 o mocy 96 KM. Wszystkie silniki działały w połączeniu z manualną, 5-biegową przekładnią.
Kartal seryjnie był wyposażony w m.in. system ABS.

</doc>
<doc id="2377341" url="https://pl.wikipedia.org/wiki?curid=2377341" title="Carl Grossberg">
Carl Grossberg

Carl Grossberg (ur. 6 września 1894 w Elberfeld, zm. 19 października 1940 w Laon, właściwie "Georg Carl Wilhelm Grandmontagne") – niemiecki malarz, zaliczany do kierunku Nowej Rzeczowości.
Po ukończeniu szkoły powszechnej uczył się w gimnazjum realnym w Lennep i od 1909 w gimnazjum w Elberfeld. Od roku 1913 studiował architekturę w Akwizgranie. W tym czasie decyzją ojca rodzina jego zmieniła francusko brzmiące nazwisko na niemiecki odpowiednik „Grossberg”. W roku 1915 został powołany do wojska, walczył jako oficer na froncie i po odniesieniu rany powrócił 1918 do rodzinnego miasta.
1919 kontynuował studia w Wyższej Szkole Sztuk Pięknych (Hochschule für Bildende Künste) w Weimarze, potem od połowy 1919 do 1921 w Bauhaus u Lyonela Feiningera.
Uczestniczył w wystawach malarstwa 1926 w Stuttgarcie, 1927 w wystawie Nowej Rzeczowości w Stedelijk Museum w Amsterdamie.
W roku 1934 otrzymał zlecenie na wykonanie monumentalnego obrazu „Niemiecki lud – niemiecka praca” o rozmiarach 45x12 metrów. W tym samym roku odbyła się jego wystawa indywidualna w Hanowerze, w roku 1935 kolejna w Muzeum Folkwang w Essen. W roku 1939 starał się o wyjazd do USA, lecz jako oficerowi rezerwy odmówiono mu paszportu. Po wybuchu II wojny światowej znalazł się w wojskach okupacyjnych w Polsce, w czasie urlopu zginął w wypadku samochodowym w lesie w Compiègne niedaleko Laon.
Twórczość.
Początkowo malował widoki miast, w których można zauważyć wpływ Lyonela Feiningera.
Od połowy lat dwudziestych poświęcił się malowaniu wnętrz fabrycznych i urządzeń przemysłowych. Na obrazach bardzo rzadko pojawiają się postacie ludzi, dominuje bezosobowa, ponadczasowa sterylność odwzorowania rzeczywistości.

</doc>
<doc id="2377342" url="https://pl.wikipedia.org/wiki?curid=2377342" title="MyCn18">
MyCn18



</doc>
<doc id="2377345" url="https://pl.wikipedia.org/wiki?curid=2377345" title="Tofas Kartal">
Tofas Kartal



</doc>
<doc id="2377347" url="https://pl.wikipedia.org/wiki?curid=2377347" title="Parafia Dobrego Pasterza w Łękach Dukielskich">
Parafia Dobrego Pasterza w Łękach Dukielskich

Parafia Dobrego Pasterza – parafia polskokatolicka w Łękach Dukielskich, położona w dekanacie podkarpackim diecezji krakowsko-częstochowskiej Kościoła Polskokatolickiego w RP.
Parafia Dobrego Pasterza w Łękach Dukielskich powstała w połowie lat 20. XX wieku, przy znacznym udziale reemigrantów z Polskiego Narodowego Kościoła Katolickiego i działaczy ludowych. Konflikt z miejscowym proboszczem dotyczył wysokości opłat za posługi religijne.
Pierwsza msza święta w języku polskim według obrządku Kościoła Narodowego była odprawiona w Łękach latem 1925 przy ołtarzu polowym. Nabożeństwo odprawił przybyły z Bażanówki ks. Apolinary Filarski. Za datę powstania kościoła uważa się dzień 8 września 1925, kiedy w uroczystość Narodzenia Najświętszej Maryi Panny ("Matki Boskiej Siewnej"), wspomniany wyżej ksiądz z Bażanówki, odprawił uroczystą mszę świętą w prowizorycznie urządzonej kaplicy. Odtąd oficjalnie datuje się powstanie tutejszej parafii. Podwaliny pod budowę nowej parafii kładł ks. Józef Kwolek, a od 1926 proboszczem parafii pod wezwaniem "Dobrego Pasterza" został Apolinary Filarski. W 1926 parafię wizytował przebywający w Polsce bp Franciszek Hodur.
W okresie okupacji parafią zajmował się ks. Aleksander Piec oraz ks. Józef Kwolek, a od 1948 duszpasterzował tutaj ks. Teodor Elerowski. W latach 1971–1983 proboszczem był ks. Eugeniusz Elerowski.

</doc>
<doc id="2377348" url="https://pl.wikipedia.org/wiki?curid=2377348" title="Moszczona (Ukraina)">
Moszczona (Ukraina)

Moszczona (, "Moszczena") – wieś na Ukrainie, w obwodzie wołyńskim, w rejonie kowelskim. W 2001 roku liczyła 581 mieszkańców.

</doc>
<doc id="2377349" url="https://pl.wikipedia.org/wiki?curid=2377349" title="Ćakradhara Swamin">
Ćakradhara Swamin

Ćakradhara Swamin (चक्रधरस्वामी, ang. "Sarvadnya Shri Chakradhar Swami") – filozof indyjski. Założyciel hinduistycznego nurtu mahanubhawasampradaja.
Ćakradhara pochodził z zachodu Indii, ze stanu Gudźarat. Okres jego działalności przypada według różnych źródeł na XI
lub XII
wiek.
Najbardziej znane jego dzieło to zbiór aforyzmów "Sutrapatha", zaliczany do kanonu pism tradycji mahanubhawy.
Kontynuatorem nauk i ścieżki Ćakradhary był jego uczeń Nagadewa.
Możliwe iż Ćakradhara był pierwszym uczniem świętego o imieniu Gowinda Prabhu i tenże zapoczątkował pierwotnie nurt mahanubhawy.
Uczeń Ćakradhary o imieniu Mhajbhata opisał jego życie w biograficznym dziele zatytułowanym "Lilaćarita".

</doc>
<doc id="2377352" url="https://pl.wikipedia.org/wiki?curid=2377352" title="Star Aviation">
Star Aviation

Star Aviation - algierskie linie lotnicze z siedzibą w Hassi Messaoud. Obsługują loty regionalne z głównej bazy na lotnisku Oued Irara.
Star Aviation są częścią RedMed Group, prywatnego przedsiębiorstwa logistycznego, obsługującego koncerny naftowe w rejonie Hassi Messaoud.
Flota.
Flota Star Aviation (stan na 2011 rok):

</doc>
<doc id="2377356" url="https://pl.wikipedia.org/wiki?curid=2377356" title="Omyłka">
Omyłka



</doc>
<doc id="2377358" url="https://pl.wikipedia.org/wiki?curid=2377358" title="Honorowi Obywatele Gminy Sulechów">
Honorowi Obywatele Gminy Sulechów

Honorowi Obywatele Gminy Sulechów – lista osób, którym Rada Miejska w Sulechowie przyznała honorowe obywatelstwo gminy Sulechów. Wyróżnienie to zostało ustanowione przez władze miasta w kwietniu 2001 roku. Honorowe obywatelstwo przyznaje się za wyjątkowe zasługi na rzecz gminy we wszelkich możliwych dziedzinach. Jedynym organem mającym możliwość przyznawania honorowego obywatelstwa gminy Sulechów jest Rada Miejska w Sulechowie. W sumie tytułem tym zostało wyróżnionych 13 osób.
Historia.
Przed 2001 rokiem.
Władze miejskie w Sulechowie kilkakrotnie odznaczały osoby zasłużone dla Sulechowa. Po raz pierwszy uczyniły to 13 lutego 1960 roku, w 15-lecie powrotu miasta do Polski. Wówczas honorowe dyplomy otrzymało 59 osób. Po raz drugi osoby zasłużone dla miasta uhonorowano w 1985 roku, gdy z inicjatywy Patriotycznego Ruchu Odrodzenia Narodowego 29 osobom, które dla dobra miasta przepracowały minimum 25 lat, nadano tytuły Sulechowian 40-lecia Polskiej Rzeczypospolitej Ludowej. Po raz trzeci osoby zasłużone dla miasta i gminy wyróżniono 1 czerwca 1995 roku, w 50-lecie ustanowienia w Sulechowie polskiej administracji cywilnej. Okolicznościowe plakietki przyznano wówczas 15 sulechowianom, którzy przyczynili się do tworzenia podstaw życia w mieście w ciągu pierwszych pięciu lat po zakończeniu II wojny światowej. Ponadto w latach 1995–1997 pamiątkowymi plakietkami nagradzano mieszkańców, którzy szczególnie przyczynili się w rozwoju miasta po 1950 roku. W sumie w ten sposób wyróżniono 36 osób, z czego 24 w roku 1995, 9 rok później i 3 w 1997 roku.
Od 2001 roku.
3 kwietnia 2001 roku Rada Miejska w Sulechowie przyjęła uchwałę, w myśl której ustanowiono honorowe wyróżnienie o nazwie „Honorowe Obywatelstwo Gminy Sulechów”. Po raz pierwszy godność tę nadano podczas XXXVII zwyczajnej sesji Rady Miejskiej w Sulechowie (kadencja 2002–2006) w dniu 12 września 2002 roku. Wyróżniono wówczas 6 osób – 4 Polaków: Stanisława Butlaka, Bernarda Grupę, Mariana Miłka i Ksawerego Pierożka, oraz 2 obcokrajowców: Niemkę Ruth Schulz oraz Holenderkę Angelinę Slepikas. Był to jednocześnie jedyny przypadek w historii, gdy jednego dnia wyróżniono więcej niż 2 osoby. W ciągu kadencji trwającej od 2002 do 2006 roku uhonorowano jeszcze 3 osoby – w grudniu 2003 roku Anglika Bobba Cobba, a w styczniu 2005 roku Damiana Przybylskiego oraz Leona Okowińskiego. W kolejnej kadencji (lata 2006–2010) Rada Miejska przyznała tytuł Honorowego Obywatela Gminy Sulechów dwóm osobom – w czerwcu 2007 roku Olgierdowi Banasiowi i w październiku 2010 roku Franciszkowi Uścińskiemu. W kadencji rozpoczętej od roku 2010 wyróżniono w ten sposób dwie osoby – Ignacego Odważnego i Sławomira Owczarka. W sumie tytuł Honorowego Obywatela Gminy Sulechów przyznano 13 osobom, w tym 3 obcokrajowcom.
Zasady.
Kandydatury.
Sposób zgłoszenia.
Zgodnie z regulaminem nadawania honorowego obywatelstwa gminy Sulechów, aby zgłosić kandydaturę do takiego odznaczenia, należy uzyskać akceptację mieszkańców gminy wyrażoną w postaci minimum 50 podpisów popierających zgłoszenie. Ponadto kandydat do takiej godności musi wyrazić pisemną zgodę na jej przyznanie, a zgłoszenie musi zawierać uzasadnienie w postaci opisu zasług danej osoby dla miasta i gminy.
Rozpatrywanie wniosków.
Po skompletowaniu kandydatury należy ją zgłosić do przewodniczącego Rady Miejskiej w Sulechowie, który otrzymane dokumenty przekazuje do Komisji Zdrowia, Oświaty i Kultury. Po zapoznaniu się z wnioskiem komisja przedstawia swoją opinię przewodniczącemu Rady Miejskiej, a ten, celem podjęcia uchwały w sprawie nadania godności, na najbliższej sesji przedstawia radnym opinię komisji i wniosek o nadanie honorowego obywatelstwa gminy Sulechów danemu kandydatowi. W wypadku przyjęcia wniosku Rada Miejska każdorazowo wydaje uchwałę o przyznaniu godności.
Przywileje.
Osobie, której przyznano honorowe obywatelstwo gminy Sulechów, przewodniczący Rady Miejskiej wręcza osobiście podpisany „Dyplom Honorowego Obywatela Gminy Sulechów” oraz okolicznościową plakietkę potwierdzającą nadanie godności. Ponadto osoba wyróżniona w ten sposób jest każdorazowo osobiście zapraszana na ważniejsze uroczystości w gminie.
Honorowi Obywatele Gminy Sulechów.
Poniższa tabela prezentuje chronologiczne zestawienie osób wyróżnionych tytułem Honorowego Obywatela Gminy Sulechów.

</doc>
<doc id="2377360" url="https://pl.wikipedia.org/wiki?curid=2377360" title="Chrysophyllum lanatum">
Chrysophyllum lanatum

Chrysophyllum lanatum – gatunek drzew należących do rodziny sączyńcowatych. Jest gatunkiem występującym na terenie wysoko położonych (2700 – 3 000 m) lasów tropikalnych w Kolumbii i Ekwadorze.

</doc>
<doc id="2377361" url="https://pl.wikipedia.org/wiki?curid=2377361" title="David Depetris">
David Depetris

David Depetris (ur. 11 listopada 1988) – słowacki piłkarz pochodzenia argentyńskiego i włoskiego grający na pozycji napastnika.
Podczas swojej kariery występował w klubach Atlético Rafaela, AS Trenčín, Omniworld, Çaykur Rizespor, Sigma Ołomuniec, Morelia, Spartak Trnawa, Huracán, Olimpo i Sarmiento. 1 lutego 2021 został piłkarzem włoskiej Savoia.

</doc>
<doc id="2377366" url="https://pl.wikipedia.org/wiki?curid=2377366" title="Chrysophyllum ovale">
Chrysophyllum ovale

Chrysophyllum ovale – gatunek drzew należących do rodziny sączyńcowatych. Jest gatunkiem występującym w zachodniej części strefy równikowej Ameryki Południowej.

</doc>
<doc id="2377367" url="https://pl.wikipedia.org/wiki?curid=2377367" title="Mistrzostwa Świata w Piłce Nożnej 2014 (eliminacje strefy CONCACAF)/Grupa 1">
Mistrzostwa Świata w Piłce Nożnej 2014 (eliminacje strefy CONCACAF)/Grupa 1

Mecze.
Czas: CET

</doc>
<doc id="2377368" url="https://pl.wikipedia.org/wiki?curid=2377368" title="Omyłka (nowela)">
Omyłka (nowela)

Omyłka – nowela Bolesława Prusa. Opublikowana została po raz pierwszy na łamach czasopisma „Kraj” (14 grudnia 1884 – 4 stycznia 1885). Pierwsze wydanie książkowe ukazało się w 1888 r.
Treść.
Akcja toczy się w małym miasteczku w przededniu oraz w trakcie powstania styczniowego.
Narrator opowiada o czasach swojego dzieciństwa, kiedy miał siedem lat i na opisywane wydarzenia patrzy raz okiem siedmiolatka, a raz człowieka dorosłego. Był to celowy zabieg autora, by ochronić swój utwór przed ingerencją cenzury carskiej. 
Matka narratora, kobieta przedwcześnie owdowiała, samotnie wychowywała dwóch synów: narratora oraz jego starszego brata – Władka. Cieszyła się dużym autorytetem w miasteczku. Jej dom był miejscem spotkań miejscowej inteligencji, prowadzącej rozmowy polityczne. Niedaleko domu matki stała chata, gdzie mieszkał starszy człowiek, od którego wszyscy stronili, uważając go za zdrajcę i szpiega.
Kiedy wybucha powstanie, Władek zaciąga się do oddziału i słuch po nim ginie. W pobliżu miasteczka dochodzi do bitwy, którą powstańcy przegrywają. Rannego Władka do domu przynosi ów sąsiad, którego wszyscy uważali za szpiega. Dochodzi do ostrej dyskusji między nim, a obecnym w domu nauczycielem, działaczem niepodległościowym. Rzekomy szpieg zarzuca nauczycielowi, że nazwano go zdrajcą tylko dlatego, że nie wierzył w zwycięstwo powstania i w pomoc krajów zachodnich. Kiedy wzywał do zaniechania bezowocnej walki uznano, że jest szpiegiem, a przecież to on miał rację. Matka obiecuje, że od tej pory może zawsze na nich liczyć. 
Parę godzin później dowiadują się, że człowiek ten został powieszony przez powstańców.

</doc>
<doc id="2377369" url="https://pl.wikipedia.org/wiki?curid=2377369" title="Mistrzostwa Świata w Piłce Nożnej 2014 (eliminacje strefy CONCACAF)/Grupa 2">
Mistrzostwa Świata w Piłce Nożnej 2014 (eliminacje strefy CONCACAF)/Grupa 2

Mecze.
Czas:CET

</doc>
<doc id="2377370" url="https://pl.wikipedia.org/wiki?curid=2377370" title="Chrysophyllum paranaense">
Chrysophyllum paranaense

Chrysophyllum paranaense – gatunek drzew należących do rodziny sączyńcowatych. Jest gatunkiem występującym w Ameryce Południowej, na terenie stanu Parana w Brazylii.

</doc>
<doc id="2377372" url="https://pl.wikipedia.org/wiki?curid=2377372" title="Mistrzostwa Świata w Piłce Nożnej 2014 (eliminacje strefy CONCACAF)/Grupa 3">
Mistrzostwa Świata w Piłce Nożnej 2014 (eliminacje strefy CONCACAF)/Grupa 3

Tabela.
Reprezentacja Bahamów wycofała się z rozgrywek 19 sierpnia 2010 roku.
Mecze.
Czas:CET

</doc>
<doc id="2377373" url="https://pl.wikipedia.org/wiki?curid=2377373" title="Chrysophyllum parvulum">
Chrysophyllum parvulum

Chrysophyllum parvulum – gatunek drzew należących do rodziny sączyńcowatych. Jest gatunkiem występującym w Ameryce Południowej, na terenie Wenezueli, Kolumbii i Peru.

</doc>
<doc id="2377374" url="https://pl.wikipedia.org/wiki?curid=2377374" title="Unax Ugalde">
Unax Ugalde

Unax Ugalde Gutiérrez (ur. 27 listopada 1978 w Vitorii-Gasteiz, w prowincji Araba/Álava i wspólnoty autonomicznej Kraju Basków, w Hiszpanii) – hiszpański aktor filmowy. Od 2005 roku spotyka się z hiszpańską aktorką Ingrid Rubio

</doc>
<doc id="2377375" url="https://pl.wikipedia.org/wiki?curid=2377375" title="Mistrzostwa Świata w Piłce Nożnej 2014 (eliminacje strefy CONCACAF)/Grupa 4">
Mistrzostwa Świata w Piłce Nożnej 2014 (eliminacje strefy CONCACAF)/Grupa 4

Mecze.
Czas: CET

</doc>
<doc id="2377377" url="https://pl.wikipedia.org/wiki?curid=2377377" title="Ping'an International Finance Centre">
Ping'an International Finance Centre



</doc>
<doc id="2377379" url="https://pl.wikipedia.org/wiki?curid=2377379" title="Mistrzostwa Świata w Piłce Nożnej 2014 (eliminacje strefy CONCACAF)/Grupa 5">
Mistrzostwa Świata w Piłce Nożnej 2014 (eliminacje strefy CONCACAF)/Grupa 5

Mecze.
Czas: CET

</doc>
<doc id="2377380" url="https://pl.wikipedia.org/wiki?curid=2377380" title="Shankar Laxman">
Shankar Laxman



</doc>
<doc id="2377381" url="https://pl.wikipedia.org/wiki?curid=2377381" title="Chrysophyllum pauciflorum">
Chrysophyllum pauciflorum

Chrysophyllum pauciflorum – gatunek drzew należących do rodziny sączyńcowatych. Jest gatunkiem występującym w Ameryce Południowej, w obszarze Karaibów, głównie na Portoryko.

</doc>
<doc id="2377382" url="https://pl.wikipedia.org/wiki?curid=2377382" title="Tomáš Oravec">
Tomáš Oravec

Tomáš Oravec (ur. 3 lipca 1980 w Koszycach) – słowacki piłkarz grający na pozycji napastnika. Od 2013 roku jest piłkarzem klubu SC Marchtrenk.
Kariera klubowa.
Karierę piłkarską Oravec rozpoczął w klubie 1. FC Košice. W 1998 roku awansował do kadry pierwszej drużyny i w sezonie 1998/1999 zadebiutował w jego barwach w pierwszej lidze słowackiej. W 2000 roku wywalczył z klubem z Koszyc mistrzostwo Słowacji, a latem 2001 odszedł do MFK Ružomberok. W Ružomberoku grał do końca 2001 roku.
Na początku 2002 roku Oravec został zawodnikiem czeskiego klubu Viktoria Žižkov. W połowie 2004 roku ponownie zmienił klub i przeszedł do austriackiej Admiry Wacker Mödling, w której spędził sezon. Jesienią 2005 Słowak grał w greckim klubie Panionios Ateny, a wiosną 2006 - w portugalskiej Boaviście.
Latem 2006 Oravec wrócił na Słowację i został piłkarzem Artmedii Petržalka. W sezonie 2006/2007 z 16 golami został królem strzelców ligi. Z kolei w 2008 roku wywalczył z Artmedią mistrzostwo Słowacji oraz zdobył Puchar Słowacji.
W 2009 roku Oravec przeszedł do MŠK Žilina. W 2010 roku został z nią mistrzem Słowacji. W 2011 roku opuścił ten klub i wyjechał do Chin. Został piłkarzem tamtejszego klubu Guizhou Renhe. W sierpniu 2012 podpisał kontrakt z Enosisem Paralimni.
Kariera reprezentacyjna.
W reprezentacji Słowacji Oravec zadebiutował 15 sierpnia 2001 roku w przegranym 3:4 towarzyskim meczu z Iranem.

</doc>
<doc id="2377383" url="https://pl.wikipedia.org/wiki?curid=2377383" title="Mistrzostwa Świata w Piłce Nożnej 2014 (eliminacje strefy CONCACAF)/Grupa 6">
Mistrzostwa Świata w Piłce Nożnej 2014 (eliminacje strefy CONCACAF)/Grupa 6

Mecze.
Czas: CET

</doc>
<doc id="2377384" url="https://pl.wikipedia.org/wiki?curid=2377384" title="Jesse Franklin">
Jesse Franklin

Jesse Franklin (ur. 24 marca 1760, zm. 31 sierpnia 1823) – amerykański polityk.
Podczas wojny o niepodległość Stanów Zjednoczonych służył w armii w randze majora.
W latach 1795–1797 podczas czwartej kadencji Kongresu Stanów Zjednoczonych był przedstawicielem stanu Karolina Północna w Izbie Reprezentantów Stanów Zjednoczonych.
W latach 1799–1805 i ponownie w latach 1807–1813 reprezentował stan Karolina Północna w Senacie Stanów Zjednoczonych. W 1804 roku, podczas ósmej kadencji Kongresu Stanów Zjednoczonych, pełnił funkcję przewodniczącego "pro tempore" Senatu Stanów Zjednoczonych.
W latach 1820–1821 był gubernatorem stanu Karolina Północna.
Jego brat, Meshack Franklin, również reprezentował stan Karolina Północna w Izbie Reprezentantów Stanów Zjednoczonych.

</doc>
<doc id="2377386" url="https://pl.wikipedia.org/wiki?curid=2377386" title="Gurdev Singh">
Gurdev Singh

Gurdev Singh (ur. 12 sierpnia 1933) – indyjski hokeista na trawie. Złoty medalista olimpijski z Melbourne.
Zawody w 1956 były jego jedynymi igrzyskami olimpijskimi. W turnieju rozegrał 5 spotkań i zdobył 5 goli. Z reprezentacją brał także udział w igrzyskach azjatyckich w 1958 (srebro). W 1967 wyemigrował do Anglii, mieszka w Leeds.
Przypisy.
 

</doc>
<doc id="2377388" url="https://pl.wikipedia.org/wiki?curid=2377388" title="W okopach Stalingradu (film)">
W okopach Stalingradu (film)

W okopach Stalingradu () – radziecki film wojenny z 1956 roku w reż. Aleksandra Iwanowa na motywach powieści Wiktora Niekrasowa pod tym samym tytułem. Film występuje również pod dosłownym tłumaczeniem rosyjskiego tytułu "Żołnierze".
Opis fabuły.
Lato 1942 na Ukrainie. Armie radzieckie cofają się pod naporem atakujących wojsk niemieckich. Główny bohater – lejtnant Kierżencew wraz z dwójką towarzyszy Walegą i Siedychem, po rozbiciu ich jednostki docierają do Stalingradu. Tu otrzymują przydział do jednej z nowo formowanych jednostek – batalionu nad którym dowództwo obejmuje Kierżencew. Wkrótce pod miasto podchodzą oddziały niemieckie i trzej przyjaciele ponownie biorą udział w walkach z przeważającymi siłami wroga. Pewnej nocy, podczas ostrzału artyleryjskiego Kierżencew zostaje ciężko ranny i na wiele tygodni trafia do szpitala. Świadomość, że jego towarzysze walczą, gdy on leży bezczynnie w szpitalu nie daje mu spokoju i w końcu ucieka na front. Kiedy wreszcie dociera do macierzystej jednostki, oddziały niemieckie dogorywają zamknięte w kotle, a jego dawni towarzysze, witają go serdecznie.

</doc>
<doc id="2377390" url="https://pl.wikipedia.org/wiki?curid=2377390" title="Niemieckie Czechy">
Niemieckie Czechy

Niemieckie Czechy (, ) – historyczny region w północno-zachodnich Czechach, który istniał krótko po I wojnie światowej na obszarach zamieszkałych przez mniejszość niemiecką.
28 października 1918 w Pradze proklamowano powstanie niepodległej Czechosłowacji. 11 listopada cesarz austriacki Karol I Habsburg zrzekł się udziału w rządach, dzień później w Wiedniu została proklamowana Republika Niemieckiej Austrii, która obejmowała zamieszkałe przez ludność niemiecką terytoria dawnych Austro-Węgier. Jedną z prowincji miały być Niemieckie Czechy (niem. "Provinz Deutschböhmen"), ze stolicą w Libercu (niem. "Reichenberg"). Tutejsi Niemcy obawiali się utraty uprzywilejowanej pozycji, jaką cieszyli się w monarchii austro-węgierskiej, i nie chcieli należeć do powstającego państwa czechosłowackiego. „Wojewodą” (niem. "Landeshauptmann", czes. "zemský hejtman") już 29 października został austriacki polityk Rafael Pacher. 5 listopada zastąpił go Rudolf Lodgman von Auen. W herbie Niemieckich Czech znajdował się lew czeski z listkiem dębowym w łapach.
W końcu listopada 1918 r. wojska czechosłowackie zaczęły wkraczać na obszar zbuntowanej prowincji. 16 grudnia zajęły Liberec, a 27 grudnia Litoměřice (niem. "Leitmeritz"). Niemiecki rząd prowincji uciekł przez Drezno do Wiednia.
Lodgmann von Auen jeszcze w 1919 r. brał udział w pertraktacjach przed podpisaniem traktatu pokojowego.
Niemieckie Czechy formalnie przestały istnieć 10 września 1919 roku, po zawarciu traktatu wersalskiego i traktatu w Saint-Germain-en-Laye, które potwierdziły przynależność Niemieckich Czech do Czechosłowacji.

</doc>
<doc id="2377393" url="https://pl.wikipedia.org/wiki?curid=2377393" title="Ficus glomerata">
Ficus glomerata



</doc>
<doc id="2377394" url="https://pl.wikipedia.org/wiki?curid=2377394" title="Ficus racemosa">
Ficus racemosa



</doc>
<doc id="2377395" url="https://pl.wikipedia.org/wiki?curid=2377395" title="Toshiko Akiyoshi">
Toshiko Akiyoshi

 – japońska pianistka, kompozytorka, aranżerka i bandliderka jazzowa. Jest pierwszą kobietą, która w dorocznym plebiscycie czytelników prestiżowego miesięcznika „Down Beat” zajęła w 1977 pierwsze miejsce w kategorii „Aranżer”, powtarzając to osiągnięcie przez kolejnych sześć lat. W 1980 w tym samym plebiscycie została również pierwszą kobietą, która zwyciężyła w kategorii „Kompozytor”, zachowując w niej prymat przez trzy lata. W 2004 została odznaczona przez cesarza Japonii Orderem Wschodzącego Słońca – Złotymi Promieniami z Rozetą. Jest także laureatką NEA Jazz Masters Award 2007.
Biografia i kariera.
Urodziła się w Mandżurii w rodzinie japońskich imigrantów. Była najmłodszą z czterech córek swoich rodziców. Jej ojciec prowadził w Dairen przedsiębiorstwo. Na fortepianie zaczęła grać, mając 7 lat i „od razu go pokochała”. Kiedy po wojnie państwo Akiyoshi wrócili z córkami do Japonii i zamieszkali w Beppu, nie było ich stać na kupienie Toshiko instrumentu, gdyż cały majątek stracili w Mandżurii. Ta jednak bardzo chciała grać i mając 16 lat podjęła pracę pianistki w zespole występującym w lokalnej sali tanecznej. W Beppu roiło się od amerykańskich żołnierzy, czego skutkiem było duże zapotrzebowanie na rozrywkę, a więc i muzyków. Toshiko zamierzała studiować medycynę, ale zrezygnowała ze swoich planów. Jako pianistka bowiem doskonale wówczas zarabiała, ponadto znajomy Japończyk, kolekcjoner płyt, podarował jej krążek z nagraniami Teddy'ego Wilsona, które zapoczątkowały jej fascynację jazzem. "To było w 1947. Do tego czasu byłam pianistką, grającą w sposób klasyczny – również w orkiestrze w Beppu, która była okropna. Dzięki jazzowi zmieniłam stosunek do muzyki, która – jako taka – przedtem niezbyt mnie obchodziła". Od tej pory Toshiko zaczęła – głównie na własną rękę – zgłębiać tajniki jazzu i grać nową dla siebie muzykę.
W 1952 w jednym z klubów w dzielnicy Ginza usłyszał ją Oscar Peterson, który wówczas odbywał tournée po Japonii w ramach Jazz at the Philharmonic. Będąc pod wrażeniem gry młodej pianistki, zainteresował nią Normana Granza. W następnym roku, pod kierownictwiem Granza, Toshiko nagrała swoją pierwszą płytę ("Toshiko's Piano"), na której towarzyszyli jej muzycy z sekcji rytmicznej Petersona: gitarzysta Herb Ellis, kontrabasista Ray Brown i perkusista J. C. Heard. "Do tej pory żaden japoński wykonawca nie nagrywał dla dużej amerykańskiej wytwórni płytowej. Ja byłam pierwsza". Wspominając o tej płycie, napisała w 1955 list do Lawrence'a Berka, założyciela i rektora Berklee School of Music, z prośbą o przyjęcie na uczelnię. Po trwających rok formalnościach i sporach z Departamentem Stanu i władzami japońskimi, uzyskała zgodę na naukę w Bostonie. Berk bowiem nie tylko pozytywnie odniósł się do jej prośby, ale przyznał jej także pełne stypendium. Potem opłacił nawet jej przelot z Japonii i w lutym 1956 Toshiko została wpisana na listę studentów Berklee (jako pierwsza osoba z kraju Kwitącej Wiśni). Studiowała w klasie fortepianu, zajmowała się także teorią kompozycji, zgłębiając "System of Musical Composition" Josepha Schillingera.
W 1959, po ukończeniu studiów, wyszła za mąż za saksofonistę Charliego Mariano, z którym prowadziła kilka zespołów w Bostonie i Nowym Jorku. W tym czasie zdołała wyrobić sobie jako pianistka dużą renomę. W 1963 urodziła córkę, Monday Michiru, a w 1967 rozwiodła się z Mariano i związała z Lewem Tabackinem, saksofonistą i flecistą, którego poślubiła dwa lata później. Początkowo koncentrowała się na grze solowej lub z małymi zespołami. "Nigdy nie interesowało mnie pisanie dla big-bandów, ale w pewnym momencie uznałam, że mogę spróbować. Kiedy doszło do pierwszej próby z orkiestrą, stwierdziłam, że to mi odpowiada. Poczułam, że w ten sposób mogę wyrazić swoje poglądy, nie tylko na muzykę, lecz na życie. Niestety wówczas nie stać mnie było na utrzymanie big-bandu i wszystko skończyło się na marzeniu".
Akiyoshi i Tabackin w 1972 przenieśli się do Los Angeles, chcąc zmienić otoczenie i przede wszystkim licząc na poprawę sytuacji finansowej. Według Akiyoshi bowiem Nowy Jork pod względem warunków pracy był wówczas „areną walki psów”. Po przyjeździe do Kalifornii Tabackin – wszechstronny multiinstrumentalista – bardzo szybko stał się świetnie opłacanym muzykiem sesyjnym. Wysokie zarobki oraz znużenie pracą w studiu, która nie dawała mu satysfakcji jako jazzmanowi, po kilku miesiącach skłoniły go do zaproponowania żonie założenia orkiestry. W ten sposób w marcu 1973 powstał Toshiko Akiyoshi-Lew Tabackin Big Band (TALT). Kompozycje i aranżacje dla orkiestry pisała Akiyoshi, Tabackin zaś był głównym solistą zespołu oraz zajmował się doborem muzyków. Pierwszą płytą TALT był wydany w 1974 album "Kogun". Tytuł ów w wolnym tłumaczeniu oznacza „jednoosobową armię” i został zainspirowany historią japońskiego żołnierza, który przez 30 lat od zakończenia II wojny światowej ukrywał się w dżungli, przekonany, że działania wojenne nadal trwają, i że jako lojalnemu poddanemu cesarza nie wolno mu poddać się wrogowi. Płyta zyskała w USA dobre recenzje, a w Japonii dodatkowo odniosła sukces komercyjny.
W ciągu niemal 10 lat, w czasie których siedzibą TALT było Los Angeles, big-band prowadził bardzo ożywioną działalność. Nagrał wiele płyt, z których większość trafiła na pierwsze miejsca jazzowych rankingów. Do 1981 orkiestra był pięciokrotnie nominowana do nagrody Grammy, a słynny krytyk jazzowy, Leonard Feather, uznał TALT za „jedną z najlepszych orkiestr naszych czasów”. Big-band koncertował na całym świecie, m.in. w Polsce. Jednocześnie Akiyoshi bardzo często występowała i nagrywała jako liderka małych zespołów oraz solo.
W 1982 wraz z Tabackinem powróciła do Nowego Jorku, gdzie rok później zaprezentowała nowy, zreformowany big-band, noszący nazwę: Toshiko Akiyoshi Jazz Orchestra featuring Lew Tabackin. Zespół zadebiutował w Carnegie Hall, dając bardzo dobrze przyjęty koncert w ramach Kool Jazz Festival. Podobnie jak TALT, nowy big-band Akiyoshi stał się znaczącym elementem współczesnego jazzu amerykańskiego. W 1986 Akiyoshi jako pierwsza osoba pochodzenia japońskiego została uhonorowana New York City's Liberty Award, przyznawaną wybitnym mieszkańcom tego miasta. Mimo swojej wysokiej pozycji w świecie muzycznym i licznych przejawów szacunku, którym niezmiennie jest darzona, musiała w latach 80. odbywać tournées z małymi zespołami, żeby zgromadzić fundusze na utrzymanie big-bandu. Koncern BMG, z którym stale współpracowała, wydawał płyty jej orkiestry przede wszystkim w Japonii, w USA bowiem – mimo świetnych recenzji – sprzedawały się słabo. Akiyoshi, zniechęcona ciągłymi trudnościami w pozyskiwaniu amerykańskich kontraktów płytowych dla swojego big-bandu, postanowiła go rozwiązać. W poniedziałek, 29 grudnia 2003 Toshiko Akiyoshi Jazz Orchestra featuring Lew Tabackin dała swój pożegnalny koncert, który odbył się w nowojorskim klubie „Birdland”, gdzie przez poprzednie sześć lat występowała właśnie w każdy poniedziałek. Miesiąc wcześniej, w Tokio dokonano ostatnich nagrań big-bandu, które ukazały się na płycie "Last Live in Blue Note Tokyo", wydanej w 2004. Od tego czasu Akiyoshi koncentruje się głównie na pianistyce. Nadal występuje i nagrywa płyty, głównie jako solistka. Grywa także z małymi zespołami i od czasu do czasu gościnnie prowadzi różne orkiestry (również symfoniczne) podczas okolicznościowych koncertów. "Rozpoczęłam karierę jako pianistka i teraz chcę poświęcić pozostałe mi lata na komponowanie oraz grę solo i w małych składach. Ta decyzja to dla mnie artystyczne wyzwanie, pragnę bowiem stać się lepszą pianistką. I to jest mój na to sposób.".
Toshiko Akiyoshi nigdy nie ubiegała się o przyznanie jej obywatelstwa amerykańskiego. Niemniej jej ulubionym miastem zawsze był Nowy Jork, w którym od lat przebywa. Mieszka z Lew Tabackinem w ich własnym domu w Upper West Side na Manhattanie. Prywatnie oboje są amatorami i kolekcjonerami win oraz kibicami baseballu.
Muzyka.
Na muzyczny rozwój Toshiko Akiyoshi – pianistki duży wpływ wywarł Bud Powell, natomiast jako bandliderka inspirowała się dokonaniami Duke'a Ellingtona i Charlesa Mingusa. W swoich orkiestrach – podobnie jak Ellington – wykorzystywała indywidualne brzmienie i styl każdego instrumentalisty jako integralne elementy muzycznego oblicza całego zespołu. Jej oryginalne kompozycje, w których często łączyła jazz z muzyką japońską, oraz wyrafinowane aranżacje utworów wykonywanych perfekcyjnie, doprowadziły do stworzenia unikatowego brzmienia big-bandowego, tworzącego nową jakość w jazzie drugiej połowy XX w.
Idąc śladem Ellingtona, który tworzył duże formy muzyczne odzwierciedlające jego afrykańskie korzenie, Akiyoshi komponowała rozbudowane, wieloczęściowe utwory, nawiązujące do jej azjatyckiego pochodzenia. Oprócz w/w "Koguna", napisała m.in. trzyczęściowy utwór "Minamata", poświęcony tragedii mieszkańców znad tej zatoki, oraz przejmującą w wyrazie suitę pt. "Hiroshima – Rising from the Abyss". Druga kompozycja powstała na prośbę mnicha buddyjskiego, mieszkańca Hiroszimy, którego celem było oddanie hołdu dotkniętemu atomowym kataklizmem miastu. Bezpośrednią inspiracją do skomponowania suity stało się dla Akiyoshi zdjęcie młodej kobiety, wychodzącej z podziemnego schronu z nieśmiałym uśmiechem na twarzy. Premierowe wykonanie utworu odbyło się w Hiroszimie 6 sierpnia 2001 z okazji 56. rocznicy zrzucenia na miasto bomby atomowej.
Autobiografia.
W 1996 Akiyoshi zrealizowała swoje wieloletnie marzenie, wydając autobiografię pt. "Life with Jazz". Książka ukazała się w Stanach Zjednoczonych, Japonii (gdzie miała kilka wydań) i Południowej Korei.
Wybrane nagrody i wyróżnienia.
„Down Beat” – plebiscyt krytyków
„Down Beat” – plebiscyt czytelników
Nominacje do nagrody Grammy
Inne

</doc>
<doc id="2377396" url="https://pl.wikipedia.org/wiki?curid=2377396" title="Juniper Networks">
Juniper Networks

Juniper Networks, Inc. – jeden z największych na świecie producentów sprzętu sieciowego. Siedziba firmy mieści się w Sunnyvale, w stanie Kalifornia, w Stanach Zjednoczonych. W chwili obecnej firma jest jednym z czołowych producentów sprzętu sieciowego. Jej portfolio obejmuje niemal wszystkie obszary rynku produktów przewodowej transmisji danych. Produkty firmy przeznaczone są zarówno dla operatorów telekomunikacyjnych, jak i przedsiębiorstw. Stosunkowo duża część budżetu firmy przeznaczana jest na badania i rozwój produktów. W okresie 2005–2010 było to średnio 22%.
Historia.
W roku 1995 Pradeep Sindhu – były pracownik Xerox PARC Computer Science Lab – zastanawiał się nad rozwojem kariery. Jego uwagę przykuł szybko rozwijający się Internet, a w szczególności – jedno z najważniejszych urządzeń do jego budowy – router. W ciągu kilku miesięcy uzyskał finansowanie dla swojego pomysłu i 6 lutego 1996 założył firmę Juniper Networks. W przeciwieństwie do innych startupów (rozwijających się stopniowo) Juniper Networks podjęła się rozwiązania jednego z najważniejszych ówcześnie problemów technicznych sieci komputerowych. Jej pierwszy produkt – router M40 – był pierwszym routerem, w którym zastosowano technologię przełączania pakietów z wykorzystaniem dedykowanych układów scalonych ASIC. Wydajność przełączania routera wynosiła 40 Mpps, co było wynikiem ok. 100 razy lepszym niż najszybszy dostępny w owym czasie router konkurencji. Produkt ten zapewnił Juniper Networks 30% udział w rynku wysokowydajnych routerów w 2000 roku. 25 czerwca 1999 roku Juniper Networks weszła na giełdę.
Akwizycje.
Część swojego rozwoju – podobnie jak w przypadku innych dużych korporacji – Juniper Networks realizuje poprzez akwizycję małych, innowacyjnych przedsiębiorstw. Do 2011 roku zakupione zostały:
Produkty.
Urządzenia Juniper Networks, wprowadzane na rynek przez tę firmę samodzielnie (a nie poprzez akwizycje) pracują pod kontrolą systemu operacyjnego JunOS. Ten modularny, oparty na jądrze FreeBSD system operacyjny zawiera obsługę większości używanych współcześnie protokołów routingu.

</doc>
<doc id="2377399" url="https://pl.wikipedia.org/wiki?curid=2377399" title="Pierre Benoit">
Pierre Benoit

Pierre Benoit (ur. 16 lipca 1886 w Albi, zm. 3 marca 1962 w Ciboure) – francuski powieściopisarz, członek Akademii Francuskiej.
Życiorys.
Urodził się w południowej Francji w rodzinie oficera (zawodowego) miejscowego garnizonu. Po przeniesieniu ojca (1887) do służby w Tunisie, a następnie w Algierii, spędził dzieciństwo i młodość w Afryce Północnej. Od 1907, po odbyciu służby wojskowej w pułku żuawów koło Algieru, studiował literaturę i historię na uniwersytecie w Montpellier, uzyskując tam bakalaureat nauk humanistycznych. Nie otrzymawszy posady nauczyciela historii, podjął pracę urzędnika państwowego i do 1922 pracował w sferze oświaty (w internacie w Sceaux). W tym czasie zapoznał się z twórczością Maurice Barrèsa i Charlesa Maurrasa, którzy wywarli na niego znaczący wpływ. 
Zmobilizowany do służby w armii francuskiej na początku I wojny światowej, ranny po walkach o Charleroi znalazł się w szpitalu, skąd następnie go zdemobilizowano. Doświadczenia wojenne sprawiły, że stał się zagorzałym pacyfistą. Był jednak też zdecydowanym nacjonalistą o przekonaniach prawicowych, reprezentując w okresie międzywojennym swoisty odłam francuskiego świata intelektualnego, m.in. jako wielbiciel przywódcy faszystów Ch. Maurrasa. Jako pisarz niezwykle wówczas poczytny, w 1931 r. przyjęty został do grona Akademii Francuskiej (fotel 6).
Z zamiłowania obieżyświat, działalność literacką łączył z reporterską, podróżując po wielu krajach i wszystkich kontynentach (zwłaszcza w latach 1923–38 i później, 1947–53), pracując dla znanych tytułów prasy francuskiej (np. „France-Soir”, „L'Intransigeant”). Przeprowadzał wywiady z ówczesnymi czołowymi osobistościami, takimi jak Hajle Sellasje, Benito Mussolini, Hermann Göring, Antonio Salazar.
Podczas II wojny światowej w okupowanej przez Niemców Francji przystąpił do „Groupe collaboration” – prohitlerowskiego ugrupowania twórców, w którym uczestniczyli też Pierre Drieu la Rochelle, Abel Bonnard, Georges Claude i in. Po wyzwoleniu spowodowało to jego aresztowanie we wrześniu 1944; chociaż po pół roku został zwolniony, przez lata pozostał na „czarnej liście” francuskich kolaborantów. W latach powojennych tworzył z mniejszą intensywnością. Zmarł w wieku 76 lat w Ciboure, nadmorskiej miejscowości Baskonii francuskiej. 
Komandor Legii Honorowej.
Twórczość.
Początek jego kariery literackiej znaczą dwa tomiki poezji: debiutancki "Diadumène" (1914) i kolejny, a zarazem ostatni – "Les Suppliantes" (1920). Otrzymał za nie nagrodę Towarzystwa Literatów Francuskich. Współpracował z czasopismem poetyckim „Le Double Bouquet”. Obdarzony znakomitą pamięcią i zafascynowany twórczością Racine’a i Wiktora Hugo, znał ją doskonale: recytował z pamięci 40 tys. wersów Hugo i umiał wszystkie tragedie Racine’a.
Pierwszy utwór prozatorski – powieść "Kœnigsmark" wydał w 1918 roku. Będąca sukcesem literackim pisarza, proponowana była nawet do Nagrody Goncourtów, której jednak nie przyznano. Za to oparta na reminiscencjach północnoafrykańskich i wydana w roku następnym "Atlantyda", która zyskała ogromną popularność, natychmiast zjednała autorowi nagrodę Akademii Francuskiej („Grand Prix du roman de l'Académie française”). Najbardziej znana spośród całej twórczości Benoit, w latach 1921–1992 była sześciokrotnie przenoszona na ekran.
Sukces ten otworzył pisarzowi drogę do wydawców i masowego czytelnika. W latach następnych Benoit z regularnością maszyny pisał przeciętnie jedną powieść co roku, w ciągu lat czterdziestu publikując ich 40. Główny wątek stanowi w nich zawsze dramat miłosny. Wybierając na bohaterki postacie kobiece o imionach tradycyjnie zaczynających się literą A (Aurora, Antinea, Agar, Albertyna, Aksela, Allegria, Adlona, Antiopa itd.), stworzył swoisty typ niepokojącej heroiny („amazonki-bachantki”), wywierającej magnetyczny wpływ na mężczyzn, których ostatecznie przywodzi do zbrodni bądź do zguby. Akcję umieszczał często w scenerii krain egzotycznych (na ogół w miejscach, które odwiedził w trakcie swych licznych podróży), fascynujących obcością i pobudzających wyobraźnię czytelnika, jak saharyjska Algieria ("Atlantyda"), Syria ("Władczyni Libanu") i Palestyna ("Studnia Jakuba"), zachodnie wybrzeże Irlandii ("Droga Obrzymów"), prerie amerykańskie ("Słone jezioro"), kambodżanskie Angkor ("Trędowaty król") czy nawet Nowe Hebrydy ("Erromango"). 
Jego beletrystyczny dorobek obejmuje blisko 50 utworów. O ich popularności świadczyły nadzwyczaj wysokie nakłady poszczególnych tytułów książek, które najczęściej ukazywały się w tanich, łatwo dostępnych wydaniach kieszonkowych ("livre de poche"). Poza "Atlantydą" sfilmowano jeszcze co najmniej 8 jego powieści. Dodatkowo wszystkie jego utwory wydał pośmiertnie w ozdobnej 7-tomowej edycji dożywotni paryski wydawca pisarza – Albin Michel.
Charakter i ocena.
Twórczość poetycka Pierre’a Benoit miała charakter neoromantyczny pod względem uczuciowym i neoklasyczny (parnasizm) pod względem środków wyrazu. Utwory prozatorskie budziły od początku kontrowersje. Entuzjazm jednych krytyków tonowany był niechętnymi opiniami innych. Nawet wielki sukces wydawniczy uzyskany dzięki "Atlantydzie" zakłócony został wysunięciem oskarżenia o plagiat poprzez wykorzystanie wcześniejszej powieści "" ("She") autorstwa Henry’ego Ridera Haggarda. Część krytyków widziała w nim jedynie „zręcznego wytwórcę powieści do czytania w pociągu” (Paul Souday). Posądzano go nawet o brak wyobraźni z racji nadawania swym bohaterkom imion wyłącznie na „A”. 
Obecnie uważany jest za autora powieści rozrywkowych, w zręczny sposób łączących element dokumentacyjny (zwłaszcza w odniesieniu do egzotyki różnych kontynentów) z żywą intrygą. Doceniano, że pisał „z humorem, językiem czystym i wytwornym”. Stąd jakkolwiek uznawano, iż w literaturze francuskiej zajął miejsce Aleksandra Dumasa (ojca), to jednak w pisarstwie zarzucano np. zbyt nikłą psychologizację samej intrygi, która w jego powieściach pozostaje pod tym względem dość powierzchowna. Jako najlepszą w jego twórczości prozatorskiej najczęściej wymienia się powieść "Panna de la Ferté". „Można się zgodzić, że Benoit nie był pisarzem wybitnym, ale nie można przejść obojętnie obok faktu, że był i pozostanie jednym z najchętniej czytanych pisarzy francuskich XX wieku”.

</doc>
<doc id="2377404" url="https://pl.wikipedia.org/wiki?curid=2377404" title="Abramites">
Abramites

Abramites – rodzaj słodkowodnych ryb kąsaczokształtnych z rodziny ukośnikowatych (Anostomidae).
Klasyfikacja.
Gatunki zaliczane do tego rodzaju:
Gatunkiem typowym jest "Leporinus hypselonotus" ("A. hypselonotus").

</doc>
<doc id="2377405" url="https://pl.wikipedia.org/wiki?curid=2377405" title="Viliam Judák">
Viliam Judák

Viliam Judák (ur. 9 listopada 1957 w Harvelka) – słowacki duchowny katolicki, biskup nitrzański od 2005.
Życiorys.
Prezbiterat.
Święcenia kapłańskie otrzymał 16 czerwca 1985 i został inkardynowany do diecezji Nitry. Przez kilka lat pracował jako wikariusz, zaś w 1990 został prefektem w nitrzańskim seminarium. Wykładał także na innych uczelniach w Nitrze, zaś w 1993 został docentem na wydziale teologicznym Uniwersytetu Komeńskiego w Bratysławie. W 1996 objął funkcję rektora nitrzańskiego seminarium, zaś w 2001 został dziekanem wydziału teologicznego Uniwersytetu Komeńskiego.
Episkopat.
9 czerwca 2005 papież Benedykt XVI mianował go biskupem ordynariuszem diecezji nitrzańskiej. Sakry biskupiej udzielił mu jego poprzednik – kard. Ján Chryzostom Korec.
W latach 2006–2015 piastował stanowisko wiceprzewodniczącego episkopatu Słowacji.

</doc>
<doc id="2377406" url="https://pl.wikipedia.org/wiki?curid=2377406" title="Jeff Corwin">
Jeff Corwin

Jeffrey Scott Corwin (ur. 11 lipca 1967 w Norwell, Massachusetts) – amerykański przyrodnik i ekolog, gospodarz znanych programów Animal Planet i Animal Planet HD: "Na szlaku z Jeffem Corwinem", "Wyprawy Corwina" i "Dzika natura z Jeffem Corwinem". Jest żonaty z Natashą Soultanovą.
Życiorys.
Wczesne lata.
Corwin urodził się w Norwell w Massachusetts w 1967 roku. Chodził tam do szkoły Norwell High School. Na pierwszym roku studiów uczęszczał do Eastern Nazarene College w Quincy (Massachusetts), a następnie przeniósł się do Bridgewater State University (w Bridgewater). Uzyskał stopnie naukowe z biologii i antropologii. Na studiach uzyskał miano mistrza nauk przyrodniczych, rybołówstwa oraz obchodzenia się z wężami i nietoperzami. W 1999 roku Jeff otrzymał honorowy doktorat w edukacji publicznej. Uzyskał także certyfikat lekarza specjalisty w Akademii Nauk o Zdrowiu w Teksasie.
Kariera.
Początki.
Corwin po raz pierwszy zobaczył lasy tropikalne w 1984 roku w Belize. Stał się aktywnym obrońcą południowoamerykańskich lasów deszczowych. W 1993 roku zwrócił się Zgromadzenia Ogólnego Narodów Zjednoczonych w sprawie ochrony tropikalnych lasów deszczowych. Wykłady Corwina o dzikiej przyrodzie pozytywnie wpłynęły na odbiorców.
Telewizja.
W 1994 roku Corwin był współprowadzącym serialu dokumentalnego pt. " JASON Project" (pol. "Projekt Jasona"), sponsorowanego przez National Geographic. Od 1997 roku na Disney Channel można było oglądać jego autorski program – "Going Wild with Jeff Corwin" (pol. "Dzikość z Jeffem Corwinem"). W 2000 roku podjął się współpracy z Animal Planet oraz Discovery i stworzył swoje autorskie programy: "Na szlaku z Jeffem Corwinem" i "Wyprawy Corwina". Corwin odwiedził wszystkie kontynenty z wyjątkiem Antarktydy.
W 2003 roku Corwin wystąpił w serialu .
Wiosną 2007 roku Corwin nakręcił swój autorski program – "Into Alaska with Jeff Corwin" (pol. "Na Alasce z Jeffem Corwinem"). Program emitowany był na kanale Travel Channel.
W 2011 roku podczas trzęsienia ziemi w Japonii Jeff pomagał w wyjaśnieniu przyczyn tsunami.
Bliskie spotkania.
Corwin był obiektem zainteresowań słonia. Mimo próby ucieczki słoń dopadł przyrodnika. Słoń wziął go w trąbę i zaczął się nim bawić. Później zrzucił go do wody. "„Do dnia dzisiejszego moja ręka nie pracuje poprawnie”" – mówi Corwin.
Życie osobiste.
Corwin mieszka w Marshfield, w Massachusetts wraz z żoną Natashą i ich dwoma córkami: Mayą Rose (ur. 6 czerwca 2003) i Mariną (ur. 11 września 2008). Jeff Corwin ma węgiersko-rumuńskie korzenie.

</doc>
<doc id="2377407" url="https://pl.wikipedia.org/wiki?curid=2377407" title="DJ Korsakoff">
DJ Korsakoff

DJ Korsakoff, właściwie Lindsay van der Eng (ur. 25 lipca 1983) – holenderska artystka i DJ-ka specjalizująca się w muzyce hardcore. Od października 2008 roku mieszka z DJ Outblast (Marc Out) w Akersloot, wcześniej mieszkała przez jakiś czas w miejscu, z którego Marc pochodzi – Almere. 
Kariera.
DJ Korsakoff zadebiutowała albumem "Separated world" wydanym przez Third Movement. Album był wielkim hitem. Następne albumy, takie jak "Tamara" oraz "My Empty Bottle" wypadły dobrze w Holandii, Niemczech, Włoszech i Hiszpanii. Późnym latem 2004 roku, we współpracy Korsakoff &amp; Outblast wydała hit "Unleash the beast" który był hymnem Masters of Hardcore w tym samym roku.

</doc>
<doc id="2377411" url="https://pl.wikipedia.org/wiki?curid=2377411" title="Papirus 89">
Papirus 89

Papirus 89 (według numeracji Gregory-Aland), oznaczany symbolem formula_1 – grecki rękopis Nowego Testamentu, spisany w formie kodeksu na papirusie. Paleograficznie datowany jest na IV wiek. Zawiera fragmenty Listu do Hebrajczyków.
Opis.
Zachowały się tylko fragmenty Listu do Hebrajczyków (6,7-9.15-17).
Tekst.
Tekst fragmentu jest zbyt krótki, by móc ustalić jaką tradycję tekstualną reprezentuje. Kurt Aland nie zaklasyfikował go do żadnej kategorii.
Historia.
Tekst rękopisu opublikowany został przez Rosario Pintaudi w 1981 roku. Aland umieścił go na liście rękopisów Nowego Testamentu, w grupie papirusów, dając mu numer 89.
Rękopis datowany jest przez INTF na IV wiek.
Jest cytowany w krytycznych wydaniach Nowego Testamentu (NA27, UBS4).
Obecnie przechowywany jest w Bibliotece Laurenziana (PL III/292) we Florencji.

</doc>
<doc id="2377422" url="https://pl.wikipedia.org/wiki?curid=2377422" title="Dharam Singh">
Dharam Singh



</doc>
<doc id="2377423" url="https://pl.wikipedia.org/wiki?curid=2377423" title="Henryk Iwaniszewski">
Henryk Iwaniszewski

Henryk Iwaniszewski (ur. 12 kwietnia 1922 w Grodnie, zm. 27 sierpnia 1981) – polski astronom.
Życiorys.
Naukę w liceum rozpoczął przed II wojną światową, ale ukończył dopiero po jej zakończeniu. Studia astronomiczne ukończył w 1952 roku na Uniwersytecie Mikołaja Kopernika w Toruniu, otrzymując tytuł magistra filozofii z zakresu astronomii. W 1962 roku obronił pracę doktorską na temat: "Wyznaczanie ekstynkcji międzygwiazdowej i gęstości gwiazd w polu Aquila". Następnie zatrudnił się w Przemysłowym Instytucie Elektroniki.
Od roku 1957 członek Polskiego Towarzystwa Miłośników Astronomii (PTMA). Od roku 1975 prezes Oddziału Toruńskiego PTMA; członek Zarządu Głównego PTMA, twórca "Kalendarzyka Astronomicznego" wydawanego przez Oddział Toruński PTMA].
W 1952 r. poślubił Cecylię Iwaniszewską. Mieli dwóch synów: Stanisława (ur. 1953 r.) i Jana (ur. 1955).
Badania naukowe.
W dorobku naukowym pozostawił prace z dziedzin astronomii gwiazdowej, radioastronomii oraz mechaniki nieba i fotometrii.
Prowadził działania organizacyjne w Obserwatorium Astronomicznym UMK w Piwnicach.
Nagrody i wyróżnienia.
W 1973 roku Walny Zjazd Delegatów PTMA wyróżnił go dyplomem honorowym, a w roku 1979 – srebrną odznaką.
W 1979 roku, na wniosek Zarządu Głównego PTMA, Rada Państwa odznaczyła go Złotym Krzyżem Zasługi.

</doc>
<doc id="2377424" url="https://pl.wikipedia.org/wiki?curid=2377424" title="Herkules (markiz Baux)">
Herkules (markiz Baux)

Ercole Grimaldi, markiz Baux (ur. 16 grudnia 1623, zm. 2 sierpnia 1651) – członek monakijskiej rodziny książęcej, następca tronu Monako od 16 grudnia 1623 do 2 sierpnia 1651, syn księcia Honoriusza II Grimaldi i księżnej Hipolity Grimaldi.
Dzieciństwo i młodość.
Herkules urodził się 16 grudnia 1623. Był jedynym synem pierwszego w dziejach księcia Monako, Honoriusza II Grimaldi i jego małżonki, księżnej Hipolity Grimaldi. Jego dziadkami ze strony ojca byli senior Monako, Herkules I Grimaldi i dama Maria Grimaldi, z domu Landi. Imię otrzymał po swoim dziadku i oczekiwano, że w przyszłości zasiądzie na rodzinnym tronie jako Herkules II.
Małżeństwo i rodzina.
4 lipca 1641 poślubił księżną Marię Aurelię Spinola, córkę księcia La Molietta, Luci Spinoli i jego kuzynki, Belliundy Spinoli. Rodzina jego małżonki była niezwykle wpływowa w Republice Genui. Ich pierwsze dziecko, Ludwik I Grimaldi, przyszedł na świat 25 lutego 1642. Następnie parze urodziły się trzy córki: Maria Hipolita Grimaldi (8 maja 1644, która poślubiła księcia Montafii, Karola Emanuela de Simiane, Joanna Maria Grimaldi (ur. 4 czerwca 1645), która została żoną Andrea Imperiali, księcia Francavilla oraz Teresa Maria Grimaldi (ur. 4 września 1648), której mężem był markiz San Martino, Zygmunt d’Este.
Członek rodziny książęcej.
Herkules przygotowywany był do pełnienia w przyszłości funkcji księcia Monako. Nigdy nie objął tronu. Został zastrzelony 2 sierpnia 1651 i zmarł, mając niespełna dwadzieścia osiem lat. Następcą tronu został jego najstarszy syn, Ludwik I Grimaldi, który w chwili śmierci ojca miał niecałe siedem lat. Jego żona, Maria żyła do 1670.

</doc>
<doc id="2377427" url="https://pl.wikipedia.org/wiki?curid=2377427" title="Dharam Singh (1919–2001)">
Dharam Singh (1919–2001)

Dharam Singh Gill (ur. 19 stycznia 1919, zm. 5 grudnia 2001) – indyjski hokeista na trawie. Złoty medalista olimpijski z Helsinek.
Zawody w 1952 były jego jedynymi igrzyskami olimpijskimi w roli zawodnika. W turnieju rozegrał 3 spotkania. Dwanaście lat później ponownie triumfował na igrzyskach, tym razem jako trener reprezentacji swego kraju.

</doc>
<doc id="2377428" url="https://pl.wikipedia.org/wiki?curid=2377428" title="Štefan Sečka">
Štefan Sečka

Štefan Sečka (ur. 6 lipca 1953 w Spiskim Czwartku, zm. 28 października 2020 w Lewoczy) – słowacki duchowny rzymskokatolicki, biskup diecezjalny spiski w latach 2011–2020.
Życiorys.
Święcenia kapłańskie otrzymał 6 czerwca 1976. Po kilkunastu latach pracy duszpasterskiej w parafiach diecezji spiskiej otrzymał nominację na wicerektora seminarium tejże diecezji. W 1997 uzyskał tytuł licencjata z teologii na Katolickim Uniwersytecie Lubelskim, zaś w 2000 tytuł doktora na Wydziale Teologii Uniwersytetu Komeńskiego w Bratysławie.
28 czerwca 2002 papież Jan Paweł II mianował go biskupem pomocniczym diecezji spiskiej, ze stolicą tytularną "Sita". Sakry biskupiej udzielił mu ówczesny ordynariusz spiski bp František Tondra.
4 sierpnia 2011 został mianowany biskupem ordynariuszem diecezji spiskiej. Ingres do katedry odbył 10 września 2011.

</doc>
<doc id="2377429" url="https://pl.wikipedia.org/wiki?curid=2377429" title="Papirus 93">
Papirus 93

Papirus 93 (według numeracji Gregory-Aland), oznaczany symbolem formula_1 – grecki rękopis Nowego Testamentu, spisany w formie kodeksu na papirusie. Paleograficznie datowany jest na V wiek. Zawiera fragmenty Ewangelii Jana.
Opis.
Zachowały się tylko fragmenty Ewangelii Jana (13,15-17).
Tekst.
Tekst fragmentu reprezentuje aleksandryjską tradycję tekstualną. Kurt Aland nie zaklasyfikował go do żadnej kategorii.
Historia.
Tekst rękopisu opublikowany został przez Guido Bastianini w 1983 roku. Aland umieścił go na liście rękopisów Nowego Testamentu, w grupie papirusów, dając mu numer 93.
Rękopis datowany jest przez INTF na V wiek.
Jest cytowany w krytycznych wydaniach Nowego Testamentu (NA27, UBS4).
Obecnie przechowywany jest w Narodowym Muzeum Archeologicznym (PSI Inv. 108) we Florencji.

</doc>
<doc id="2377430" url="https://pl.wikipedia.org/wiki?curid=2377430" title="Williams (Arizona)">
Williams (Arizona)

Williams – miasto w Stanach Zjednoczonych, w stanie Arizona, w hrabstwie Coconino.

</doc>
<doc id="2377431" url="https://pl.wikipedia.org/wiki?curid=2377431" title="Operacja Bioscop">
Operacja Bioscop

Bioscop – operacja wojskowa czechosłowackiego ruchu oporu na terenie Protektoratu Czech i Moraw podczas II wojny światowej.
Cele operacji.
Zadaniem oddziału było wraz z członkami grupy Bivouac prowadzenie akcji sabotażowych na terenie Moraw zlecanych przez grupę Zinc. Jednakże po otrzymaniu przez dowództwo operacji specjalnych 23 kwietnia 1942 o zdradzie członka Zincu – Viliama Gerika, który 8 kwietnia zgłosił się z własnej woli na Gestapo, grupę skierowano na adresy kontaktowe grupy Silver-A.
Przebieg operacji.
27 kwietnia 1942 oddział został zrzucony na spadochronach na teren Protektoratu Czech i Moraw w pobliżu Křivoklátu. W pobliżu miejsca lądowania na terenie gminy Požáry grupa ukryła ładunki wybuchowe zrzucone wraz z nimi na spadochronach z założeniem powrotu po nie w terminie późniejszym i udała się do Pragi. W mieście Kouba odnalazł Adolfa Opálkę. Następnie, 30 kwietnia dwa dwuosobowe zespoły wróciły odkopać ładunki ale nie udało im się. Josef Valčík i członek ruchu oporu Antonín Moravec zostali ostrzeżeni przez żandarma i udało im się uniknąć zasadzki gestapo. Druga grupa miała mniej szczęścia. Arnošt Mikš ranny w strzelaninie popełnił samobójstwo a Bohuslav Kouba ukrył się w jego kwaterze a następnie na posterunku w Kutnej Horze. Tam jednak dowiedział się, że dzięki znalezionym przy Mikšy notatkach na jego ślad trafiło gestapo, dlatego 3 maja popełnił samobójstwo za pomocą trucizny, by chronić kolegów. Bublík z Hrubým udali się do miasta Uherské Hradiště, ale okazało się, że ich osoba kontaktowa została uwięziona, w związku z tym wrócili do Pragi.
Podczas szeroko zakrojonej akcji poszukiwania członków ruchu oporu po zamachu na Reinharda Heydricha Josef Bublík i Jan Hrubý zostali ukryci przez organizację podziemną w krypcie soboru św. św. Cyryla i Metodego w Pradze. 18 czerwca 1942 grupa została wykryta przez nazistów w efekcie zdrady Karela Čurdy i Viliama Gerika. W nierównej walce z ponad 800 funkcjonariuszami SS i Gestapo po wyczerpaniu się amunicji popełnili samobójstwo wraz z innymi spadochroniarzami: wykonawcami zamachu na Reinharda Heydricha – Jozefem Gabčíkiem, Janem Kubišem oraz Adolfem Opálką, Josefem Valčíkiem i Jaroslavem Švarcem.

</doc>
<doc id="2377436" url="https://pl.wikipedia.org/wiki?curid=2377436" title="Giovanni Benvenuti">
Giovanni Benvenuti



</doc>
<doc id="2377437" url="https://pl.wikipedia.org/wiki?curid=2377437" title="Williams (Kalifornia)">
Williams (Kalifornia)

Williams – miasto w Stanach Zjednoczonych, w stanie Kalifornia, w hrabstwie Colusa.

</doc>
<doc id="2377439" url="https://pl.wikipedia.org/wiki?curid=2377439" title="Dharam Singh (ur. 1937)">
Dharam Singh (ur. 1937)

Dharam Singh (ur. 30 października 1937) – indyjski hokeista na trawie. Złoty medalista olimpijski z 1964.
Zawody w 1964 były jego jedynymi igrzyskami olimpijskimi. W turnieju rozegrał 9 spotkań.

</doc>
<doc id="2377442" url="https://pl.wikipedia.org/wiki?curid=2377442" title="Williams (Minnesota)">
Williams (Minnesota)

Williams – miasto w Stanach Zjednoczonych, w stanie Minnesota, w hrabstwie Lake of the Woods.

</doc>
<doc id="2377444" url="https://pl.wikipedia.org/wiki?curid=2377444" title="Tramwaje w Bombaju">
Tramwaje w Bombaju

Tramwaje w Bombaju − zlikwidowany system komunikacji tramwajowej w indyjskim mieście Bombaj (od 1995 r. noszącym nazwę Mumbaj) działający w latach 1874–1964.
Historia.
Pierwsze tramwaje w Bombaju uruchomiono 9 maja 1874 były to tramwaje konne. Tramwaje elektryczne uruchomiono 7 maja 1907. We wrześniu 1920 roku na ulice miasta wyjechały pierwsze tramwaje piętrowe. W 1935 w Bombaju było 433 tramwajów, które kursowały po trasach o długości 47 km. Tramwaje zlikwidowano 31 marca 1964. 
Planowana jest budowa tramwajów w tych częściach miasta do których nie dociera kolej podmiejska.

</doc>
<doc id="2377450" url="https://pl.wikipedia.org/wiki?curid=2377450" title="Williams (Karolina Południowa)">
Williams (Karolina Południowa)

Williams – miasto w Stanach Zjednoczonych, w stanie Karolina Południowa, w hrabstwie Colleton.

</doc>
<doc id="2377452" url="https://pl.wikipedia.org/wiki?curid=2377452" title="Sonja Barjaktarović">
Sonja Barjaktarović

Sonja Barjaktarović, (ur. 11 września 1986 w Ivangradzie) – czarnogórska piłkarka ręczna, reprezentantka kraju, bramkarka. Obecnie występuje w rosyjskiej Superlidze, w drużynie GK Rostow-Don. Wicemistrzyni olimpijska 2012. Mistrzyni Europy 2012.

</doc>
<doc id="2377455" url="https://pl.wikipedia.org/wiki?curid=2377455" title="Payson (Arizona)">
Payson (Arizona)

Payson – miasto w Stanach Zjednoczonych, w stanie Arizona, w hrabstwie Gila.

</doc>
<doc id="2377465" url="https://pl.wikipedia.org/wiki?curid=2377465" title="Ľubomír Meszároš">
Ľubomír Meszároš

Ľubomír Meszároš (ur. 23 marca 1979 w Bratysławie) – słowacki piłkarz grający na pozycji napastnika.
Kariera klubowa.
Karierę piłkarską Meszároš rozpoczął w klubie Slovan Bratysława. W 1997 roku awansował do kadry pierwszej drużyny i w sezonie 1997/1998 zadebiutował w jego barwach w pierwszej lidze słowackiej. W sezonie 1998/1999 wywalczył ze Slovanem mistrzostwo Słowacji oraz zdobył Puchar Słowacji. W Slovanie grał do 2002 roku.
Latem 2002 roku Meszároš przeszedł do tureckiego Elazığsporu, w którym przez sezon grał z rodakiem, Jurajem Czinege. W 2003 roku został piłkarzem innego klubu z Turcji, Adanasporu. Z kolei w sezonie 2004/2005 występował w Grecji, w Panioniosie GSS.
Latem 2005 Meszároš wrócił na Słowację i ponownie został zawodnikiem Slovana Bratysława. W 2009 roku został z nim mistrzem kraju, a następnie odszedł do Dynama Czeskie Budziejowice. W 2010 roku został piłkarzem Tatrana Preszów, w którym spędził rok. Grał też w austriackim SC Ritzing i czeskiej Viktorii Žižkov.
Kariera reprezentacyjna.
W reprezentacji Słowacji Meszároš zadebiutował 16 sierpnia 2000 roku w zremisowanym 1:1 towarzyskim meczu z Chorwacją. W swojej karierze grał w eliminacjach do MŚ 2002. Od 2000 do 2002 roku rozegrał w kadrze narodowej 8 meczów i strzelił 1 gola.

</doc>
<doc id="2377466" url="https://pl.wikipedia.org/wiki?curid=2377466" title="Lubomir Meszaros">
Lubomir Meszaros



</doc>
<doc id="2377468" url="https://pl.wikipedia.org/wiki?curid=2377468" title="Payson (Utah)">
Payson (Utah)

Payson – miasto w Stanach Zjednoczonych, w stanie Utah, w hrabstwie Utah.

</doc>
<doc id="2377475" url="https://pl.wikipedia.org/wiki?curid=2377475" title="Success Is Certain">
Success Is Certain

Success Is Certain – piąty studyjny album rapera Royce da 5’9” wydany 9 sierpnia 2011 roku. Pierwszym singlem jest „Writer’s Block” z gościnnym udziałem Eminema, który został wydany w marcu 2011 roku. Produkcją albumu zajęli się DJ Premier, Mr. Porter, Eminem, Nottz, StreetRunner, Futuristics i The Alchemist. Na albumie gościnne występują m.in. Eminem, Joe Budden, Kid Vishis i Travis Barker.
Informacje.
Oficjalna okładka albumu i lista utworów zostały ujawnione w dniu 4 lipca 2011 roku. Na zdjęciu przedstawiony jest czarny Rolls-Royce zaparkowany równolegle przed Detroit Savings Bank. Zdjęcie jest czarno-białe. Zamiast pełnego pseudonimu „Royce da 5’9””, na okładce znajduje się tylko R5'9” z napisem „Royce” mniejszą czcionką poniżej. Lista utworów została ujawniona w tym samym dniu.
Utwór „Writer’s Block” został pierwszym singlem z "Success Is Certain". Został wydany 29 marca 2011 w iTunes. W utworze gościnnie pojawia się Eminem, lecz tylko w refrenie. Singel został wyprodukowany przez StreetRunner i koprodukcje Sarom Soundz. Drugim singlem jest utwór „Second Place” produkcji DJ Premiera. 19 lipca 2011 poprzez iTunes został wydany trzeci singiel pt. „Legandary” z goscinnym udziałem Travisa Barkera.
Lista utworów.
Oficjalna lista utworów
Wersja iTunes deluxe

</doc>
<doc id="2377476" url="https://pl.wikipedia.org/wiki?curid=2377476" title="Tomas Oravec">
Tomas Oravec



</doc>
<doc id="2377478" url="https://pl.wikipedia.org/wiki?curid=2377478" title="Oczko wodne">
Oczko wodne

Oczko wodne – naturalny lub sztuczny mały zbiornik wodny, odgrywający w środowisku naturalnym i w agrocenozach ważną rolę ekotonu (zob. też zadrzewienia śródpolne, remiza), w ogrodach pełniący głównie funkcję ozdobną (zob. staw ogrodowy).
Warunki prawne.
Według ustawy o ochronie gruntów rolnych i leśnych z 3 lutego 1995 roku oczkami wodnymi są naturalne śródpolne i śródleśne zbiorniki wodne o powierzchni do 1 ha, niepodlegające klasyfikacji gleboznawczej.
Ustawa z dnia 7 lipca 1994 r. Prawo budowlane zezwala na budowę bez zezwolenia i bez zgłoszenia oczka wodnego o powierzchni do 50 m². Większe oczka wymagają uzyskania pozwolenia na budowę w odpowiednim organie.
Budowa oczek wodnych.
Do budowy ogrodowych oczek wodnych wykorzystuje się:

</doc>
<doc id="2377484" url="https://pl.wikipedia.org/wiki?curid=2377484" title="Arjitea">
Arjitea

Arjitea (gr. Δήμος Αργιθέας, "Dimos Arjiteas") – gmina w Grecji, w administracji zdecentralizowanej Tesalia-Grecja Środkowa, w regionie Tesalia, w jednostce regionalnej Karditsa. W 2011 roku liczyła 3450 mieszkańców. Powstała 1 stycznia 2011 roku w wyniku połączenia dotychczasowych gmin Achelos i Arjitea oraz wspólnoty Anatoliki Arjitea. Siedzibą gminy jest Antiro.

</doc>
<doc id="2377485" url="https://pl.wikipedia.org/wiki?curid=2377485" title="Alessio Boggiatto">
Alessio Boggiatto

Alessio Boggiatto (ur. 18 grudnia 1981 w Moncalieri), były włoski pływak specjalizujący się w stylu zmiennym, medalista mistrzostw Świata i Europy. Karierę sportową zakończył w 2011 r.
7 lutego 2003 r. w Rzymie został odznaczony Orderem Zasługi Republiki Włoskiej.
Jego siostrą jest Chiara Boggiatto, włoska pływaczka, specjalizująca się w stylu klasycznym.

</doc>
<doc id="2377488" url="https://pl.wikipedia.org/wiki?curid=2377488" title="Limni Plastira">
Limni Plastira

Limni Plastira (gr. Δήμος Λίμνης Πλαστήρα, "Dimos Limnis Plastira") – gmina w Grecji, w administracji zdecentralizowanej Tesalia-Grecja Środkowa, w regionie Tesalia, w jednostce regionalnej Karditsa. W 2011 roku liczyła 4635 mieszkańców. Powstała 1 stycznia 2011 roku w wyniku połączenia dotychczasowych gmin Newropoli Agrafon i Plastira. Siedzibą gminy jest Morfowuni.

</doc>
<doc id="2377489" url="https://pl.wikipedia.org/wiki?curid=2377489" title="Muzaki (gmina)">
Muzaki (gmina)

Muzaki (gr. Δήμος Μουζακίου, "Dimos Muzakiu") – gmina w Grecji, w administracji zdecentralizowanej Tesalia-Grecja Środkowa, w regionie Tesalia, w jednostce regionalnej Karditsa. W 2011 roku liczyła 13 122 mieszkańców. Powstała 1 stycznia 2011 roku w wyniku połączenia dotychczasowych gmin: Muzaki, Pamisos i Itomi. Siedzibą gminy jest Muzaki.

</doc>
<doc id="2377490" url="https://pl.wikipedia.org/wiki?curid=2377490" title="Palamas (gmina)">
Palamas (gmina)

Palamas (gr. Δήμος Παλαμά, "Dimos Palama") – gmina w Grecji, w administracji zdecentralizowanej Tesalia-Grecja Środkowa, w regionie Tesalia, w jednostce regionalnej Karditsa. W 2011 roku liczyła 16 726 mieszkańców. Powstała 1 stycznia 2011 roku w wyniku połączenia dotychczasowych gmin: Palamas, Filo i Selani. Siedzibą gminy jest Palamas.

</doc>
<doc id="2377491" url="https://pl.wikipedia.org/wiki?curid=2377491" title="Sofades (gmina)">
Sofades (gmina)

Sofades (gr. Δήμος Σοφάδων, "Dimos Sofadon") – gmina w Grecji, w administracji zdecentralizowanej Tesalia-Grecja Środkowa, w regionie Tesalia, w jednostce regionalnej Karditsa. W 2011 roku liczyła 18 864 mieszkańców. Powstała 1 stycznia 2011 roku w wyniku połączenia dotychczasowych gmin: Sofades, Arni, Pendini, Tamasi i Menelaida. Siedzibą gminy jest Sofades.

</doc>
<doc id="2377492" url="https://pl.wikipedia.org/wiki?curid=2377492" title="Saudi Hawks">
Saudi Hawks

Saudi Hawks to reprezentacyjny zespół akrobacyjny Królewskich Saudyjskich Sił Powietrznych sformowany w 1998 roku w bazie lotniczej w Tabuk. Grupa od początku swojego istnienia wykorzystuje samoloty BAe Hawk, które w siłach powietrznych Arabii Saudyjskiej służą do szkolenia pilotów. Początkowo grupę tworzyło 4 samoloty, potem liczbę formacji poszerzono do 6 samolotów. Wszystkie pomalowane zostały w barwy narodowe.

</doc>
<doc id="2377493" url="https://pl.wikipedia.org/wiki?curid=2377493" title="Aja (gmina)">
Aja (gmina)

Aja (gr. Δήμος Αγιάς, "Dimos Ajas") – gmina w Grecji, w administracji zdecentralizowanej Tesalia-Grecja Środkowa, w regionie Tesalia, w jednostce regionalnej Larisa. W 2011 roku liczyła 11 470 mieszkańców. Powstała 1 stycznia 2011 roku w wyniku połączenia dotychczasowych gmin: Aja, Ewrimeni, Lakieria i Meliwia. Siedzibą gminy jest Aja.

</doc>
<doc id="2377498" url="https://pl.wikipedia.org/wiki?curid=2377498" title="Nawaratna">
Nawaratna



</doc>
<doc id="2377500" url="https://pl.wikipedia.org/wiki?curid=2377500" title="Papirus 94">
Papirus 94

Papirus 94 (według numeracji Gregory-Aland), oznaczany symbolem formula_1 – grecki rękopis Nowego Testamentu, spisany w formie kodeksu na papirusie. Paleograficznie datowany jest na V lub VI wiek. Zawiera fragmenty Listu do Rzymian.
Opis.
Zachowały się tylko fragmenty Listu do Rzymian (6,10-13.19-22).
Tekst.
Tekst fragmentu reprezentuje aleksandryjską tradycję tekstualną. Kurt Aland nie zaklasyfikował go do żadnej kategorii.
Historia.
Tekst rękopisu opublikowany został przez Jean Bingen w 1987 roku. Aland umieścił go na liście rękopisów Nowego Testamentu, w grupie papirusów, dając mu numer 94.
Rękopis datowany jest przez INTF na V/VI wiek.
Jest cytowany w krytycznych wydaniach Nowego Testamentu (NA27, UBS4).
Obecnie przechowywany jest w Muzeum Egipskim (P. Cair. 10730) w Kairze.

</doc>
<doc id="2377502" url="https://pl.wikipedia.org/wiki?curid=2377502" title="Nawadwara">
Nawadwara

Nawadwara (trl. "navadwara") – termin jogiczny określający dziewięć otworów w ciele fizycznym człowieka.
Termin ten był stosowany już w dziełach wedyjskich. W eposie "Mahabharata" ciało człowieka jest określane jako miasto, natomiast nawadwara jako dziewięć jego bram ("cnotliwe miasto z dziewięcioma bramami").
"Jogatwttwopaniszada" zaleca joginom zamykanie wszystkich nawadwara, analogicznie jak żółw postępuje chowając kończyny pod skorupą.

</doc>
<doc id="2377503" url="https://pl.wikipedia.org/wiki?curid=2377503" title="Duncan (Kanada)">
Duncan (Kanada)

Duncan – miasto w Kanadzie, w południowej części prowincji Kolumbia Brytyjska, na wyspie Vancouver.

</doc>
<doc id="2377504" url="https://pl.wikipedia.org/wiki?curid=2377504" title="Tetsuya Harada">
Tetsuya Harada

 – japoński motocyklista.
Kariera.
Początki.
Tetsuya karierę rozpoczynał w roku 1988, w mistrzostwach Japonii, w kategorii 250 cm³. Dosiadając motocykl Yamahy, walczył o tytuł mistrzowski ze swoim rodakiem Tadayukim Okadą w latach 1990-1991, jednakże nieskutecznie. Mistrzem serii został w sezonie 1992, po czym awansował do MMŚ.
250 cm³.
Harada już w latach 1990-1992 brał udział w wyścigach GP. Były to jednak pojedyncze starty, w inauguracyjnej rundzie o GP Japonii. W pierwszych dwóch podejściach zmagania zakończył na siódmym i szóstym miejscu. Za trzecim razem rywalizacji nie ukończył. Ścigał się wówczas na maszynie Yamahy.
Sezon 1993 był pierwszym dla Tetsuyi w pełnym wymiarze. Reprezentując ekipę Telcor Yamaha Valesi, już w pierwszym wyścigu (o GP Australii) stanął na najwyższym stopniu podium (uzyskał również najszybsze okrążenie). Nikt jednak nie spodziewał się, iż Japończyk będzie w stanie sięgnąć po tytuł mistrzowski. W trakcie rywalizacji siedmiokrotnie meldował się w czołowej trójce, będąc przy tym czterokrotnie na pierwszej pozycji. Podczas GP Japonii i Hiszpanii był także najlepszy w kwalifikacjach.
W kolejnym roku Harada pozostał w serii, mając na celu obronę tytułu, w ekipie Yamaha of France. Po absencji w pierwszych dwóch rundach sezonu, w pierwszym wyścigu (o GP Japonii) zajął dopiero dziewiątą lokatę. Dalsza część rywalizacji również układała się po myśli Japończyka. W zaledwie trzech wyścigach stanął na podium, zajmując w klasyfikacji generalnej 7. pozycję.
W sezonie 1995 Tetsuya podpisał kontrakt z ekipą Marlboro-Yamaha. Powrócił do rywalizacji o tytuł, stając na podium w aż ośmiu wyścigach. Trzykrotnie startował z pierwszej lokaty, jednakże wykorzystał to do zwycięstwa tylko w GP Hiszpanii (wykręcił także najszybszy czas okrążenia). Pomimo większego dorobku punktowego w porównaniu do 1993 roku, Harada musiał zadowolić się wicemistrzostwem, ulegając Włochowi Maxowi Biaggiemu.
Drugi rok współpracy był zdecydowanie słabszy dla Tetsui. Pomimo dobrej postawy w pierwszej fazie mistrzostw (cztery miejsca na podium w ciągu sześciu wyścigów, w tym zwycięstwo w GP Indonezji), w drugiej połowie wyniki uległy znacznemu pogorszeniu. Japończyk nie ukończył również kilku wyścigów, a podczas GP Imoli doznał kontuzji, która wykluczyła go z trzech ostatnich eliminacji sezonu. Zdobyte punkty sklasyfikowały go na 8. lokacie.
Harada był bliski zakończenia kariery, jednak ostatecznie związał się z zespołem Aprilii. Na nowym motocyklu Tetsuya ponownie wrócił do walki o mistrzostwo. Japończyk dziewięciokrotnie stanął na podium, z czego trzykrotnie na najwyższym stopniu. Ostatecznie Harada przegrał tytuł różnicą piętnastu punktów z Biaggim, będąc sklasyfikowanym jeszcze za Niemcem Ralfem Waldmannem, na 3. pozycji.
W drugim sezonie współpracy Japończyk rywalizował z dwoma Włocha – Lorisem Capirossim oraz Valentino Rossim. Tym razem ośmiokrotnie dojechał w czołowej trójce, jednakże odniósł przy tym aż pięć zwycięstw (obok Rossiego najwięcej). Ponownie jednak okazał się najsłabszy z trójki walczących, zajmując po raz drugi 3. miejsce w końcowej klasyfikacji.
Po dwóch latach przerwy, Harada powrócił do zmagań w pośredniej kategorii. Ponownie dosiadając Aprilii, był niezwykle równy, będąc na podium w 15 z 16 wyścigów sezonu. Aż ośmiokrotnie sięgnął po pole position. Trzykrotnie jednak wykorzystał ten przywilej do zwycięstwa. W klasyfikacji generalnej musiał uznać jednak wyższość dominującego rodaka Daijirō Katō i ostatecznie został po raz drugi w karierze wicemistrzem świata. Po tym sezonie już więcej nie pojawił się w tej serii.
500 cm³/MotoGP.
W sezonie 1999 Japończyk awansował do najwyższej kategorii 500 cm³, w której także ścigał się na włoskim motocyklu Aprilia, w jej fabrycznym zespole. Pokazał się z dobrej strony, sięgając po pole position na włoskim torze Mugello. Dwukrotnie stanął na podium, zajmując w GP Francji oraz Wielkiej Brytanii trzecią pozycję. W klasyfikacji końcowej uplasował się na 10. miejscu.
W kolejnym sezonie reprezentował ekipę Blu Aprilia. Wyniki Harady uległy znaczącemu pogorszeniu. W trakcie zmagań Japończyk zaledwie dwukrotnie dojechał w czołowej dziesiątce, zajmując w GP Francji i Katalonii odpowiednio dziesiątą i dziewiątą lokatę. Zdecydowanie mniejsza liczba punktów sklasyfikowała go na 16. pozycji.
Po roku przerwy, Tetsuya powrócił do najwyższej kategorii, która korzystała już z pojemności 990 cm³ i widniała pod nazwą MotoGP. Japończyk ścigając się na motocyklu Hondy w ekipie Pramac, trzykrotnie znalazł się na dziesiątym miejscu, w GP Hiszpanii, Katalonii oraz Portugalii. Po tym sezonie Harada zakończył karierę wyścigową.
Statystyki liczbowe.
System punktowy od 1988 od 1992:
System punktowy od 1993:

</doc>
<doc id="2377507" url="https://pl.wikipedia.org/wiki?curid=2377507" title="Sarkofag elektrowni jądrowej w Czarnobylu">
Sarkofag elektrowni jądrowej w Czarnobylu

Sarkofag elektrowni jądrowej w Czarnobylu (ukr. Чорнобильський саркофаг) – masywna stalowa powłoka ochronna reaktora jądrowego nr 4 w elektrowni jądrowej w Czarnobylu, zbudowana po katastrofie w 1986 w celu zabezpieczenia atmosfery przed promieniowaniem jonizującym. Oficjalną rosyjską nazwą jest „№ 4 укрытие” czyli „schronienie nr 4”. Sarkofag przykrywa 200 ton radioaktywnego korium, 30 ton pyłu i 16 ton uranu i plutonu. Przeprowadzone w 1996 roku badania wykazały, że siła promieniowania wewnątrz konstrukcji wynosi 10 kilorentgenów na godzinę (normalne promieniowanie naturalne w miastach wynosi 20–50 mikrorentgenów na godzinę). Podczas budowy sarkofagu zużyto ponad 400 000 m³ betonu i 7300 ton metalowych elementów.

</doc>
<doc id="2377511" url="https://pl.wikipedia.org/wiki?curid=2377511" title="Operacja An-Far">
Operacja An-Far

Operacja An-Far (hebr. מבצע אנ-פאר, "Miwca An-Far"; skrót od operacja anty-Faruk) – izraelska operacja wojskowa przeprowadzona podczas I wojny izraelsko-arabskiej w dniach między 9 a 15 lipca 1948 przeciwko egipskiej armii. Nazwa operacji została wzięta od egipskiego króla Faruka I. Celem operacji było przejęcie kontroli na podejściem od południa do Judei i zablokowanie egipskiej armii. Przy okazji podjęto próbę przywrócenia komunikacji z żydowskimi osiedlami na pustyni Negew. Izraelczycy ponieśli taktyczną porażkę i nie zdołali osiągnąć zamierzonych celów. Walki trwały do 15 lipca, po czym rozpoczęła się operacja Mawet la-polesz (16-18 lipca).
Tło wydarzeń.
W maju 1948 w Palestynie rozpoczęła się I wojna izraelsko-arabska, która była kontynuacją wojny domowej w Mandacie Palestyny (1947-1948). W przeciwieństwie do wojny domowej, była to typowa wojna o charakterze konwencjonalnym, w którym zaangażowało się szereg państw arabskich. Na froncie południowym, część pustyni Negew, pas wybrzeża i większą część Judei zajęły wojska egipskie, które starały się kontynuować swoje natarcie w stronę Tel Awiwu. Jednak operacja Filistia (29 maja-3 czerwca) zatrzymała Egipcjan i zmusiła ich do zmienienia kierunku natarcia na zachód. W okresie od 11 czerwca do 8 lipca 1948 w Palestynie obowiązywał pierwszy rozejm. Pomimo utrzymania linii frontu, sytuacja Izraelczyków na południu była trudna i niezwykle skomplikowana. Dowództwo izraelskiej armii skoncentrowało większość sił na froncie centralnym i północnym, pozostawiając na południu jedynie dwie brygady: Giwati i Negew. Brygada Giwati liczyła wówczas 2,7 tys. żołnierzy, a Brygada Negew posiadała jedynie 800 żołnierzy. Naprzeciwko siebie mieli rozproszone siły egipskie liczące około 5 tys. żołnierzy. Szefem Południowego Dowództwa był generał Jigal Allon, który bardzo dobrze zdawał sobie sprawę z trudności swego położenia. Długa linia frontu pomiędzy niewielkimi ufortyfikowanymi osiedlami żydowskimi była broniona przez niewystarczające siły. Drogi zaopatrzenia były zagrożone infiltracją przeciwnika i atakami arabskich milicji, które posiadały zaplecze w postaci arabskich wiosek i ich mieszkańców. Dodatkowo, w głębi pustyni Negew pozostało kilkanaście żydowskich osiedli, które od początku wojny były całkowicie pozbawione dostaw zaopatrzenia. Jigal Allon, zdając sobie sprawę z kruchości rozejmu, rozpoczął ze swoim sztabem przygotowywać plan działań na wypadek wznowienia walk.
W dniu 5 lipca 1948 w sztabie przedstawiono plan operacji An-Far. Zakładał on, że siły Brygady Giwati podejmą próbę przełamania egipskich linii i utworzą korytarz komunikacyjny z żydowskimi osiedlami izolowanymi na pustyni Negew. Natomiast siły Brygady Negew miały utrzymywać linie obronne oraz stanowić wsparcie. Dowództwo nad operacją objął dowódca Brygady Giwati, Szimon Awidan. Zakładano, że walki skoncentrują się w rejonie głównych węzłów komunikacyjnych położonych przy arabskich wioskach Irak Suwajdan i Al-Faludża. Zajęcie tych pozycji otworzyło by drogę do odciętych osiedli żydowskich i jednocześnie przerwało egipskie linie zaopatrzenia, umożliwiając w przyszłości kontynuowanie działań w celu wyparcia Egipcjan. Plan operacji przewidywał, że w pierwszym etapie batalion piechoty rozpocznie działania na zachodniej linii obronnej, znajdującej się o podnóża wzgórz Judei. Celem tych działań było odciągnięcie uwagi egipskiego dowództwa i jednocześnie zajęcie arabskich wiosek, wraz z wysiedleniem ich mieszkańców. W drugim etapie planowano przeprowadzenie głównego natarcia i utworzenie korytarza na południe Negewu. W dniu 7 lipca izraelscy żołnierze otrzymali rozkaz, aby z całej okolicy usunąć wszystkich arabskich mieszkańców i w ten sposób zabezpieczyć granice kraju przed infiltracją wroga.
Tymczasem Egipcjanie planowali powiększyć zajmowane przez siebie terytorium. W tym celu zamierzali w pierwszej kolejności zabezpieczyć własne linie zaopatrzeniowe, dla których niezwykle strategicznym miejscem było skrzyżowanie dróg przy wiosce Irak Suwajdan. W jego pobliżu znajdował się ufortyfikowany żydowski kibuc Negba, który bezskutecznie usiłowano zająć w pierwszej fazie wojny. Dlatego dla egipskiego dowództwo najważniejszym wydawało się poszerzenie korytarza komunikacyjnego biegnącego ze wschodu na zachód. Pogłębiło by to izolację żydowskiej enklawy na pustyni Negew, ułatwiając jej likwidację. Wojska egipskie były podzielone na siedem głównych zgrupowań: (1) w rejonie wioski Isdud i zdobytego kibucu Niccanim stacjonowała 2 Brygada Piechoty z jednostkami pancernymi i artylerią; (2) na wschód od nich stacjonowała 4 Brygada z jednostkami pancernymi, artylerią i ochotnikami arabskimi z Sudanu i Arabii Saudyjskiej; (3) w rejonie wiosek Irak Suwajdan i al-Faludża stacjonowały cztery bataliony piechoty z artylerią; (4) w rejonie Bajt Dżibrin, Hebronu i Betlejem stacjonował batalion piechoty i siły arabskich ochotników, (5) w rejonie Strefy Gazy stacjonowały trzy bataliony piechoty i ochotnicy z Arabii Saudyjskiej, którzy razem zabezpieczali linie komunikacyjne; (6) w rejonie Rafah stacjonowały rezerwowe trzy bataliony z artylerią, (7) w rejonie el-Arisz stacjonował odwodowy batalion piechoty z innymi jednostkami uzupełniającymi. Ogółem siły te liczyły 8600 żołnierzy i 2000 ochotników. Dysponowali oni niewielką liczbą sprawnych czołgów oraz pojazdów opancerzonych. Wsparcie zapewniały trzy baterie artylerii.
Zawieszenie broni zostało zerwane przez arabskich ochotników z Sudanu i Arabii Saudyjskiej, którzy na rozkaz egipskiego generała Nugiba, w nocy z 7 na 8 lipca 1948 ostrzelali pozycje żydowskie w rejonie kibucu Kefar Darom. Rankiem 8 lipca ochotnicy z zaskoczenia zajęli wioski Kaukaba i Hulajkat, oraz Wzgórze 113 położone na wschód od kibucu Negba. Dzięki wykorzystaniu arabskich ochotników, Egipcjanie uniknęli uznania ich jako winnych złamania warunków zawieszenia broni. Wobec wznowienia walk, izraelskie dowództwo podjęło decyzję o ewakuacji obrońców kibucu Kefar Darom. Przeprowadzono ją pod osłoną nocy z 8 na 9 lipca. Rankiem 9 lipca, po artyleryjskim ostrzale, egipska piechota zajęła opuszczoną osadę. Równocześnie dowództwo izraelskie wydało rozkaz do rozpoczęcia operacji An-Far.
Przebieg operacji.
Operacja An-Far rozpoczęła się w nocy z 8 na 9 lipca 1948 od natarcia 54 Batalionu Brygady Giwati, z kibucu Kefar Menachem na pobliską arabską wioskę Tall as-Safi. Zajęcie tej stosunkowo niewielkiej wioski okazało się później największym sukcesem całej operacji, ponieważ wywołało masową ucieczkę ponad 10 tys. Arabów ze wszystkich okolicznych wiosek. Opuszczone zostały wioski położone na żydowskim terytorium, wzdłuż drogi z Kefar Menachem do Chacor: Al-Masmija as-Saghira, Al-Masmija al-Kabira i Kastina; na wschód i północ od Kefar Menachem: Mughallis, Idnibba, Dżilja, Kazaza i Sadżad; na południe od Kefar Menachem: Summil, Bil’in i Barkusja. Wioski te zostały zajęte przez Izraelczyków prawie bez walki. Był to duży taktyczny sukces, ponieważ dawał bezpośredni dostęp do odciętych wcześniej kibuców Galon i Gat. Równocześnie przesunęła się do przodu żydowska linia obrony, która umożliwiała prowadzenie operacji zaczepnych w rejonie arabskich wiosek Adżdżur i Bajt Dżibrin. Działania te zmusiły Egipcjan to przegrupowania sił i bronienia tego sektora.
Równocześnie, w nocy z 8 na 9 lipca, 52 Batalion Brygady Giwati wspierany przez siły z Brygady Negew przeprowadził atak na fort policji (fort Tegart) przy wiosce Irak Suwajdan. Izraelskim żołnierzom udało się nawet zburzyć część ogrodzenia fortu i zająć południową część wioski, jednak zostali zmuszeni do wycofania się. Natomiast kompania piechoty z 53 Batalionu przeprowadził błyskawiczny atak na wioskę Ibdis, w której zdobyto wiele egipskiego sprzętu wojskowego. Wykorzystując całą sytuację Izraelczycy zajęli jeszcze pobliską wioskę Al-Dżaladija. Pomimo to, Egipcjanie zdołali utrzymać ciągłość swojej linii obrony, która ciągnęła się od Wzgórza 113 na północy, aż do wiosek Kaukaba i Hulajkat na południu. Umożliwiło to przeprowadzenie kontrataku i odzyskanie 9 lipca położonej na wschód od kibucu Negba wioski Bajt Affa. Odniesiony sukces ośmielił egipskie dowództwo. Przez następnych pięć dni w rejonie tym trwały bardzo ciężkie walki, w których wykorzystywano artylerię, czołgi, pojazdy pancerne i samoloty. Linia frontu wielokrotnie przesuwała się, a okoliczne wzgórza przechodziły z rąk do rąk. Egipcjanie bezskutecznie atakowali także wioski Dżulis i Ibdis, a następnie skoncentrowali swoje wszystkie siły na kibucu Negba. W dniu 12 lipca przeprowadzili frontalny atak na kibuc (II bitwa o kibuc Negba). W kolejnych dniach bez powodzenia atakowali także kibuce Gal On i Gat.
14 lipca Izraelczycy ponownie przeszli do działań ofensywnych, i 54 Batalion zajął szereg opuszczonych arabskich wiosek na wschód od skrzyżowania Irak Suwajdan. Dowództwo uznało jednak, że siły tego batalionu są nie wystarczające do utrzymania zdobytych pozycji. Dlatego zdecydowano się na wycofanie do pozycji wyjściowych. Egipcjanie natychmiast wykorzystali to, i powrócili na utracone pozycje. Następnego dnia doszło do bitwy o kibuc Be’erot Jicchak.
Operacja An-Far trwała przez pięć dni i była jedną z najostrzejszych bitew wojny.
Reakcje i następstwa.
Izraelska operacja zakończyła się niepowodzeniem. Izraelczycy zdołali w pierwszej fazie operacji osiągnąć lokalne sukcesy, nie byli jednak w stanie przeprowadzić decydującego natarcia i zająć kluczowe węzły komunikacyjne. W rezultacie żydowskie osiedla na pustyni Negew pozostały w całkowitej izolacji, a izraelskie dowództwo zdecydowało się na przeprowadzenie kolejnej operacji wojskowej (operacja Mawet la-polesz).
Egipcjanie ponieśli ciężkie straty, zarówno w ludziach, jak i sprzęcie. Niektóre z oddziałów musiały być odbudowywane, a poniesione straty mocno ograniczyły ich zdolności taktyczne w dalszej części wojny. Niezamierzonym efektem, o którym Egipcjanie nic nie wiedzieli, było wstrzymanie przez izraelskie dowództwo realizacji drugiej fazy operacji Danny na froncie centralnym. Obawiano się, że Brygada Giwati nie zdoła utrzymać swoich pozycji i ulegnie pod naporem kolejnych egipskich kontrataków. Sytuacja wymagałaby wówczas przerzucenia posiłków na południe. Operację Danny wznowiono dopiero 14 lipca, co miało niewątpliwie wpływ na jej wynik.

</doc>
<doc id="2377513" url="https://pl.wikipedia.org/wiki?curid=2377513" title="Nem keresek új hazát">
Nem keresek új hazát

Nem keresek új hazát – pierwszy album zespołu Hungarica wydany w 2007 roku.
Utwory pochodzą z sesji nagraniowej, która odbyła się w Sound-Bridge Studio w mieście Sopron. Najpopularniejszymi utworami z albumu są "Magyar vagyok" oraz "Ide születtem". 
Twórcy.
Hungarica
Gościnnie

</doc>
<doc id="2377514" url="https://pl.wikipedia.org/wiki?curid=2377514" title="Duncan (Arizona)">
Duncan (Arizona)

Duncan – miasto w Stanach Zjednoczonych, w stanie Arizona, w hrabstwie Greenlee.

</doc>
<doc id="2377519" url="https://pl.wikipedia.org/wiki?curid=2377519" title="Duncan (Missisipi)">
Duncan (Missisipi)

Duncan – miasto w Stanach Zjednoczonych, w stanie Missisipi, w hrabstwie Bolivar.

</doc>
<doc id="2377520" url="https://pl.wikipedia.org/wiki?curid=2377520" title="Tramwaje w Madrasie">
Tramwaje w Madrasie

Tramwaje w Madrasie − zlikwidowany system komunikacji tramwajowej w indyjskim mieście Madras (ob. Ćennaj), działający w latach 1895–1953.
Historia.
Początki tramwajów w Madrasie sięgają 1895 kiedy to 7 maja uruchomiono pierwsze tramwaje elektryczne w mieście. W kolejnych latach sieć tramwajową rozbudowywano i w 1921 w mieście było 21 km tras tramwajowych po których kursowało 97 tramwajów. Tramwaje zlikwidowano 12 kwietnia 1953. 
System tramwajów elektrycznych w Madrasie był pierwszym w na terenie dzisiejszych Indii. 

</doc>
<doc id="2377522" url="https://pl.wikipedia.org/wiki?curid=2377522" title="Miasteczko Galicyjskie">
Miasteczko Galicyjskie



</doc>
<doc id="2377523" url="https://pl.wikipedia.org/wiki?curid=2377523" title="Duncan (Oklahoma)">
Duncan (Oklahoma)

Duncan – miasto w Stanach Zjednoczonych, w stanie Oklahoma, w hrabstwie Stephens. Według spisu w 2020 roku liczy 22,7 tys. mieszkańców. Znane jako miejsce narodzin korporacji Halliburton.
Założone w 1892 roku wraz z pojawieniem się pierwszej kolei. Po odkryciu ropy naftowej w 1921 r. przemysł naftowy zastąpił rolnictwo jako podstawową działalność gospodarczą. 

</doc>
<doc id="2377524" url="https://pl.wikipedia.org/wiki?curid=2377524" title="Papirus 96">
Papirus 96

Papirus 96 (według numeracji Gregory-Aland), oznaczany symbolem formula_1 – grecko-koptyjski rękopis Nowego Testamentu, spisany w formie kodeksu na papirusie. Paleograficznie datowany jest na VI wiek. Zawiera fragmenty Ewangelii Mateusza.
Opis.
Zachowały się tylko fragmenty Ewangelii Mateusza (3,10-12 - tekst koptyjski; 3,13-15 - tekst grecki).
Papirus ma kolor ciemnobrunatny.
Oryginalna karta miała prawdopodobnie rozmiary 9 na 8,5 cm, tekst pisany był dwoma kolumnami na stronę, 9 lub 10 linijek w kolumnie, 11-13 liter w linijce. Wielkość liter jest nieregularna. Kształt liter jest charakterystyczny dla aleksandryjskiej uncjały. Litery epsilon, omega i omikron mają okrągłe kształty, ypsilon posiada pętlę u dołu.
Nomina sacra nie występują na zachowanym fragmencie, prawdopodobnie występowało w 13.
Jeden raz występuje iota adscriptum (11 linijka).
Tekst.
Tekst fragmentu reprezentuje aleksandryjską tradycję tekstualną. Kurt Aland nie zaklasyfikował go do żadnej kategorii.
Fragment przekazuje jedne wariant tekstowy αυτω zamiast προς αυτον, w czym jest zgodny z Kodeksem Watykańskim i rodziną "f"13.
Historia.
Pochodzenie fragmentu jest nieznane.
Kurt Aland umieścił rękopis na liście greckich rękopisów Nowego Testamentu, w grupie papirusów, dając mu numer 96.
Aland datował rękopis na VI wiek, datację tę podtrzymuje obecnie INTF.
Tekst wydany został przez T. Orlandi w 1974 roku i ponownie w 2008 roku przez Stanleya i Wendy Porter (transkrypcja i facsimile).
Jest cytowany w krytycznych wydaniach Nowego Testamentu (NA27, UBS4).
Obecnie przechowywany jest w Austriackiej Bibliotece Narodowej (Pap. K. 7244) w Wiedniu.

</doc>
<doc id="2377525" url="https://pl.wikipedia.org/wiki?curid=2377525" title="August Ludwig Most">
August Ludwig Most



</doc>
<doc id="2377527" url="https://pl.wikipedia.org/wiki?curid=2377527" title="Nikola Kekić">
Nikola Kekić

Nikola Nino Kekić (ur. 17 stycznia 1943 w Starim Gradzie) – chorwacki duchowny katolicki rytu bizantyjskiego, biskup eparchii Kriżewczyński i tym samym głowa Chorwackiego Kościoła greckokatolickiego w latach 2009–2019, od 2019 biskup senior eparchii Kriżewczyńskiej.
Życiorys.
Nikola Kekić urodził się 17 stycznia 1943 w Stari Grad. Rozpoczął studia filozoficzno-teologiczne na Wydziale Teologii Katolickiej w Zagrzebiu, kończąc je w Rzymie na Papieskim Uniwersytecie Urbaniana, uzyskując licencjat z teologii oraz w Papieskim Instytucie Wschodnim (1983–1986), gdzie uzyskał licencjat z historii Kościoła. Święcenia prezbiteratu przyjął 1 listopada 1970 w kościele parafialnym w Sošice.
Po święceniach pełnił następujące funkcje: proboszcz w Mrzlo Polje; dyrektor Greckokatolickiego Centrum Duchowego w Karlovacu; proboszcz w Pribić; prorektor seminarium greckokatolickiego w Zagrzebiu i jednocześnie proboszcz konkatedry św. Cyryla i Metodego, a od 1990 rektor tegoż seminarium.
25 maja 2009 papież Benedykt XVI prekonizował go biskupem eparchii Kriżewczyńskiej. 4 lipca 2009 otrzymał chirotonię biskupią i odbył ingres do katedry św. Trójcy w Kriżewczy. Głównym konsekratorem był biskup Slavomir Miklovš – emerytowany eparcha Kriżewczyńskiej, zaś współkonsekratorami kardynał Josip Bozanić, arcybiskup metropolita Zagrzebia, i arcybiskup Mario Roberto Cassari, nuncjusz apostolski w Chorwacji. Jako zawołanie biskupie przyjął słowa „"Bog je ljubav"” ("Bóg jest miłością").
18 marca 2019 papież Franciszek przyjął jego rezygnację z obowiązków biskupa eparchii Kriżewczyńskiej.

</doc>
<doc id="2377529" url="https://pl.wikipedia.org/wiki?curid=2377529" title="Duncan (Karolina Południowa)">
Duncan (Karolina Południowa)

Duncan – miasto w Stanach Zjednoczonych, w stanie Karolina Południowa, w hrabstwie Spartanburg.

</doc>
<doc id="2377530" url="https://pl.wikipedia.org/wiki?curid=2377530" title="Papirus 97">
Papirus 97

Papirus 97 (według numeracji Gregory-Aland), oznaczany symbolem formula_1 – grecki rękopis Nowego Testamentu, spisany w formie kodeksu na papirusie. Paleograficznie datowany jest na VI lub VII wiek. Zawiera fragmenty Ewangelii Łukasza.
Opis.
Zachowały się tylko fragmenty Ewangelii Łukasza (14,7-14).
Tekst.
Tekst fragmentu reprezentuje aleksandryjską tradycję tekstualną. Kurt Aland nie zaklasyfikował go do żadnej kategorii.
Historia.
Aland umieścił rękopis na liście greckich rękopisów Nowego Testamentu, w grupie papirusów, dając mu numer 97.
Rękopis datowany jest przez INTF na VI/VII wiek.
Jest cytowany w krytycznych wydaniach Nowego Testamentu (NA27, UBS4).
Obecnie przechowywany jest w Chester Beatty Library (P. Chester Beatty XVII) w Dublinie.

</doc>
<doc id="2377531" url="https://pl.wikipedia.org/wiki?curid=2377531" title="Gruszkówka (dopływ Karpnickiego Potoku)">
Gruszkówka (dopływ Karpnickiego Potoku)



</doc>
<doc id="2377532" url="https://pl.wikipedia.org/wiki?curid=2377532" title="Omen (film)">
Omen (film)



</doc>
<doc id="2377534" url="https://pl.wikipedia.org/wiki?curid=2377534" title="Morenci (Michigan)">
Morenci (Michigan)

Morenci – miasto w Stanach Zjednoczonych, w stanie Michigan, w hrabstwie Lenawee.

</doc>
<doc id="2377535" url="https://pl.wikipedia.org/wiki?curid=2377535" title="Kichijōten">
Kichijōten

, znana także jako "Kisshōten", "Kudokuten", "Lakszmi", "Mahasri" lub "Sri Mahadevi" – japońska bogini szczęścia, płodności i piękna. Została zapożyczona z hinduskiej mitologii, gdzie znana jest jako bogini Lakszmi. Okres rozprzestrzeniania się jej kultu przypada na VIII wiek (okres Nara).
Często jest uznawana za jedną z Siedmiorga bogów szczęścia, zastępując na tym miejscu Jurōjina.
Wśród niektórych japońskich sekt była głównym bóstwem, któremu składano hołd, ale od XV-XVI wieku, jej miejsce zostało w dużej mierze zajęte przez boginię Benzaiten. Często zdarza się, iż obie boginie są ze sobą mylone.

</doc>
<doc id="2377550" url="https://pl.wikipedia.org/wiki?curid=2377550" title="Voodoo Lounge Tour">
Voodoo Lounge Tour

Vodoo Lounge Tour – światowa trasa koncertowa zespołu The Rolling Stones, która odbyła się na przełomie 1994 i 1995 roku. 
W 1994 roku obejmowała 59 koncertów w Ameryce Północnej. 
W 1995 roku obejmowała 4 koncerty w Ameryce Północnej, 11 w Ameryce Południowej, 2 w Afryce Południowej, 9 w Azji, 9 w Oceanii i 39 w Europie.
Program koncertów.
Setlista wzięta z pierwszego koncertu trasy na RFK Stadium w Waszyngtonie:
Setlista wzięta z ostatniego koncertu trasy:
Inne utwory:
Koncerty w 1995.
Ameryka Północna
Ameryka Południowa
Afryka Południowa
Azja
Oceania
Europa

</doc>
<doc id="2377558" url="https://pl.wikipedia.org/wiki?curid=2377558" title="Cariowo Zajmiszcze">
Cariowo Zajmiszcze



</doc>
<doc id="2377563" url="https://pl.wikipedia.org/wiki?curid=2377563" title="Carewo Zajmiszcze">
Carewo Zajmiszcze



</doc>
<doc id="2377617" url="https://pl.wikipedia.org/wiki?curid=2377617" title="Fountain Hills">
Fountain Hills

Fountain Hills – miasto w Stanach Zjednoczonych, w stanie Arizona, w hrabstwie Maricopa.

</doc>
<doc id="2377618" url="https://pl.wikipedia.org/wiki?curid=2377618" title="Meshack Franklin">
Meshack Franklin

Meshack Franklin (ur. 1772, zm. 18 grudnia 1839) – polityk amerykański związany z Partią Republikańską.
W latach 1807–1815 przez cztery kolejne kadencje Kongresu Stanów Zjednoczonych był przedstawicielem stanu Karolina Północna w Izbie Reprezentantów Stanów Zjednoczonych.
Jego brat, Jesse Franklin, reprezentował stan Karolina Północna w Izbie Reprezentantów Stanów Zjednoczonych oraz w Senacie Stanów Zjednoczonych, a także był gubernatorem tego stanu.

</doc>
<doc id="2377619" url="https://pl.wikipedia.org/wiki?curid=2377619" title="Kitaj-gorod">
Kitaj-gorod

Kitaj-gorod () – historyczna dzielnica Moskwy, położona wewnątrz dawnego muru Kitajgorodskiego. Do miasta została przyłączona w latach 1536–1539 poprzez otoczenie jej obszaru murami obronnymi, dobudowanymi do Beklemiszewskiej i Arsenalnej baszty Kremla. Tzw. mur Kitajgorodski posiadał 13 baszt i 6 bram. W XIX i XX wieku został rozebrany; ostatnią oryginalną wieżę obronną wyburzono w 1930 roku.
W czasach sowieckich dzielnica została poważnie przebudowana: wyburzono pozostałości historycznej architektury, zastępując ją nowym budownictwem. Znajdował się tam m.in. kompleks obiektów Komitetu Centralnego Komunistycznej Partii Związku Radzieckiego. Obecnie jest administracyjnym, kulturalnym i biznesowym centrum Moskwy. Obejmuje ulice: Nikolską, Iljinka, Warwarka, a także obszar Zarjadja; jest częścią rejonu twerskiego miasta stołecznego Moskwy.
Kitaj-gorod zaczyna się od placu Czerwonego, graniczy na północy z Ochotnym Rjadem, placem Teatralnym i Bramą Teatralną, na wschodzie z placami Łubiańskim i Starym, od południa z rzeką Moskwą. Po zmianie nazwy stacji moskiewskiego metra "Płoszczad’ Nogina" na Kitaj-gorod w 1990 roku sąsiednie dzielnice Białego Grodu są czasami błędnie określane jako Kitaj-gorod.
Pochodzenie nazwy.
Nazwa Kitaj-gorod przywodzi na myśl rosyjskie słowo "Kitaj" (ros. Китай), oznaczające Chiny. Stąd najpopularniejsza wersja pochodzenia nazwy mówi o handlowej funkcji tej części miasta, w której sprzedawano towary z rozmaitych krajów, w tym z Państwa Środka.
Według innej wersji nazwa tego obszaru pochodzi od staroruskiego słowa "kita" (ros. кита), oznaczającego metodę pionowego wiązania pionowo wbijanych słupów, które były używane przy budowie fortyfikacji. Według "Słownika języka rosyjskiego XI-XVII wieku" słowo "kita" oznacza coś splecionego, zawiązanego w kłębek, w warkocz. Z tym rosyjskim słowem wiążą się także: włoskie słowo "citta" (skrót od "cittadelle" – cytadela, fortyfikacja) i tureckie "katai" (miasto, twierdza) czy też angielskie "city" – centrum miasta. Istnieje też wersja, że wcześniej ta część miasta nazywana była Nowym lub Innym miastem, a od końca XVI wieku przybrała nazwę Średniego miasta lub Kitaj-gorodu, gdyż słowo „kitaj” po tatarsku oznacza środek.
Rosyjski pisarz i dziennikarz Władimir Giljarowski w swojej książce "Moskwa i moskwicze", a także wielu historyków wskazuje na pochodzenie nazwy od Kitajgrodu na Podolu; prawdopodobnie używano jej dla określenia części miasta Moskwy z uwagi na matkę Iwana Groźnego Helenę Glińską (pochodzenia turecko-tatarskiego) jako nawiązanie do jej ojczyzny. Kitaj-gorodem w późniejszych czasach była nazywana również posadowa część miasta Pronsk, co może być spowodowane przebudową tamtejszej twierdzy przez tego samego architekta, który zbudował moskiewski Kitaj-gorod – Pietroka Małego.
Ilja Kondratiew przytoczył inną wersję pochodzenia nazwy, a mianowicie, ta część miasta miała być od dawna nazywana Chinami, ponieważ zwykli ludzie kojarzyli z tą nazwą rynek światowy, a każda tkanina produkcji zagranicznej nazywana była „chińską” z uwagi na dobre stosunki handlowe Moskwy z Chinami.
Fortyfikacje Kitaj-gorodu.
W 1394 roku, w oczekiwaniu na inwazję Tamerlana, pospiesznie wykopano rów wokół posad wzdłuż linii obecnych ulic Bolszoj Czerkaskiej, Władimirskiej i Pskowskiej. Przez ponad sto lat była to jedyna obrona posad. W czasach Heleny Glińskiej postanowiono zbudować murowane fortyfikacje. 20 maja 1534 roku rozpoczęto przekopywanie nowej fosy, która chroniła już większy obszar, a w pracach brali udział wszyscy mieszkańcy Moskwy, z wyjątkiem najbogatszej szlachty i mieszkańców dworu carskiego.
Rok później, 16 maja 1535 roku odbyło się uroczyste wmurowanie kamiennia węgielnego pod mur Kitajgorodski, a pierwsze kamienie pod fundament położył metropolita Daniel. Budowę muru nadzorował włoski architekt Pietrok Mały, który zbudował go zgodnie z najnowszymi osiągnięciami ówczesnej sztuki fortyfikacyjnej, pamiętając o miejscu dla coraz lepiej rozwijającej się artylerii, co jest szczególnie uderzające w porównaniu z fortyfikacjami Kremla: mury Kitaj-gorodu były niższe, ale grubsze, z witrynami przeznaczonymi na lawety.
Mur ukończony w 1538 roku miał długość 2567 metrów i posiadał 12 baszt. Początkowo wybudowano cztery bramy noszące nazwy: Sretyńska (od początku XVII wieku nazywano ją Nikolską), Troicka (ustanowiona pod koniec XVII wieku), Wszystkich Świętych (od XVII wieku Warwarska) i Kosmodiemianska (ustanowiona do 1616). Pierwsza wzmianka o Bramie Iljinskiej pochodzi z 1583 roku. W 1692 wyburzono Bramę Nikolską w związku z budową pobliskiej cerkwi Włodzimierskiej Ikony Matki Bożej; zamiast tego w murze obok wieży wybito bramę, która otrzymała od świątyni nazwę Włodzimierskiej. Później Bramą Nikolską (albo Nowo-Nikolską) zaczęto nazywać bramę na ulicę Małą Czerkaską.
Na placu Czerwonym znajdowały się podwójne bramy – Spasska od południa i Woskriesnieńska (Zmartwychwstania) od północy. Tę ostatnią nazywano też Iwerską, przez dobudowaną do niej kaplicę Matki Boskiej Iwerskiej (1669).
W XVIII–XIX wieku, dla wygody moskwiczów, przełamano kilka bram przez mur, który stracił swoje dawne znaczenie obronne. Najbardziej znani z nich to Tretiakowscy. Fragmenty muru Kitajgorodskiego przylegające do muru Kremla rozebrano na początku XIX wieku.
Mur Kitajgorodski został (poza małymi odcinkami) rozebrany w 1934 roku. Obecnie z historycznych fortyfikacji pozostały tylko fragmenty muru na placu Rewolucji i wzdłuż przejścia Kitajgorodskiego, a także fragment fundamentu Baszty Warwarskiej z białego kamienia w podziemnym przejściu stacji metra Kitaj-gorod. W połowie lat 90. odbudowano Bramę Zmartwychwstania i pojedyncze odcinki muru w rejonie placu Teatralnego i Bramy Tretiakowskiej, choć nie do końca w takiej formie, jaką miały one przed rozbiórką.
Historia.
Kitaj-gorod, położony w bezpośrednim sąsiedztwie Kremla, jest najstarszą dzielnicą Moskwy (dotyczy to zwłaszcza Zariadja), pierwotnie zwaną Wielką Posadą. Część posady znajdowała się na terenie obecnego Kremla, jednak po rozbudowie Kremla za czasów Iwana Kality i Dymitra Dońskiego została stamtąd wyparta, w wyniku czego posada rozrosła się w kierunku wschodnim, na prawie cały obszar dzisiejszego Kitaj-gorodu.
W XVI wieku, wraz z przesiedleniem szlachty z Kremla, Kitaj-gorod zaczął nabierać coraz bardziej cech dzielnicy arystokratycznej. Kupcy przenieśli się na Zamoskworieczje, a rzemieślnicy do zalanych wodą i przez to nieatrakcyjnych dla szlachty obszarów Zariadja. Iwan Groźny eksmitował bojarów i szlachtę z Kitaj-gorodu i kazał tam osiedlić się kupcom, ale po jego śmierci najwyraźniej kupcy zostali ponownie wyparci przez bojarów i szlachtę, do których pod koniec XVII wieku dołączyli urzędnicy z przeniesieni tutaj z Kremla.
Podczas wojny polsko-rosyjskiej 1609–1618 (tzw. wojny moskiewskiej) po zwycięstwie w bitwie pod Kłuszynem, w 1610 roku dzielnica została obsadzona przez polskich żołnierzy z pułku Aleksandra Zborowskiego. Jesienią 1612 roku polski garnizon Kitaj-gorodu skapitulował przed prowadzącymi oblężenie wojskami moskiewskimi.
Spis z 1701 roku wykazał 272 dziedzińce w Kitaj-gorodzie, z których 152 należały do duchowieństwa, 54 do bojarów i szlachty, 24 do urzędników, 6 do pracowników dworu, 29 do kupców, 6 do pracowników miejskich i 1 do chłopa pańszczyźnianego. Średnia wielkość podwórka wynosiła 1100 m². Ponieważ jednak centrum moskiewskiego handlu – Gostinnyj Dwor i Torgowyje Rjady – znajdowało się w Kitaj-gorodzie, w XVIII–XIX wieku ponownie obszar ten nabrał charakteru dzielnicy kupieckiej. W XIX wieku był to teren dużych hurtowni; zbudowano tu giełdę miejską, zaczęły pojawiać się banki i urzędy; na początku XX wieku Kitaj-gorod zyskał reputację „moskiewskiego City”.
W Kitaj-gorodzie jeszcze przed reformami Piotra Wielkiego znajdował się główny ośrodek drukarstwa rosyjskiego (typografia synodalna na Nikolskiej) i oświaty (szkoła monasteru Zaikonospasskiego, później Akademia Słowiańsko-Grecko-Łacińska, tamże); w czasach Elżbiety mieścił się tu uniwersytet (budynek Ziemskiego Prikazu, na terenie obecnego Państwowego Muzeum Historycznego). W ostatnich przedrewolucyjnych dziesięcioleciach słynna na całą Moskwę stała się restauracja Słowjanskij Bazar na Nikolskiej.
W czasach sowieckich Kitaj-gorod zamienił się w obszar koncentracji instytucji partyjnych i państwowych, w tym kompleksu budynków KC KPZR (a obecnie Administracji Prezydenta Rosji). Jesienią 2011 roku wokół tych budynków zaczęto stawiać ogrodzenie, co wzbudziło obawy Archnadzora i moskiewskiego sektora turystycznego o ograniczenie dostępu do zabytków Kitaj-gorodu po zakończeniu dnia pracy administracji o godzinie 17:00. Według funkcjonariuszy Federalnej Służby Bezpieczeństwa ogrodzenie „będzie stanowić swego rodzaju symboliczne nawiązanie do muru Kitajgorodskiego”.

</doc>
<doc id="2377620" url="https://pl.wikipedia.org/wiki?curid=2377620" title="Zła kobieta">
Zła kobieta

 
Zła kobieta (ang. "Bad Teacher") – amerykański film komediowy z 2011 roku w reżyserii Jake’a Kasdana.
Fabuła.
Elizabeth Halsey (Cameron Diaz) z pewnością nie traktuje swojego zawodu jak powołanie. Dla niej to tylko przykra konieczność, by móc zapłacić rachunki. Jest nauczycielką, której nie zależy. Jest wulgarna, bezwzględna i zupełnie nieodpowiednia na to stanowisko. Pije, pali i marzy tylko o tym, żeby jak najszybciej rzucić tę robotę. Tak naprawdę jej jedyną motywacją jest znalezienie sposobu na to, aby nigdy już nie musieć uczyć. Uważa, że do wyrwania się ze szkolnego kieratu potrzebuje najpierw operacji powiększającej jej piersi do rozmiaru D. Na razie jej jednak na to nie stać.
Porzucona przez narzeczonego, Elizabeth rozpoczyna intrygę, której celem jest poderwanie przystojnego i bogatego Scotta (Justin Timberlake), nauczyciela w tej samej szkole i piosenkarza, który ma wspomóc zespół nauczycieli. On jednak bardziej zainteresowany jest energiczną Amy Squirrel (Lucy Punch), koleżanką Elizabeth z pracy, będącą jej całkowitym przeciwieństwem. To doprowadza Elizabeth do szału i postanawia ostro walczyć z Amy. Jednocześnie musi odrzucać uporczywe zaloty Russella (Jason Segel), nauczyciela wychowania fizycznego. Knowania Elizabeth i ich nieoczekiwane konsekwencje szokują jej uczniów, współpracowników, a co więcej nawet ją samą...

</doc>
<doc id="2377624" url="https://pl.wikipedia.org/wiki?curid=2377624" title="Dera Gazi Khan">
Dera Gazi Khan



</doc>
<doc id="2377626" url="https://pl.wikipedia.org/wiki?curid=2377626" title="Dera Ghazni Khan">
Dera Ghazni Khan



</doc>
<doc id="2377628" url="https://pl.wikipedia.org/wiki?curid=2377628" title="Juraj Czinege">
Juraj Czinege

Juraj Czinege (ur. 29 października 1977 w Bratysławie) – piłkarz słowacki grający na pozycji pomocnika. W swojej karierze 4 razy zagrał w reprezentacji Słowacji.
Kariera klubowa.
Karierę piłkarską Czinege rozpoczął w klubie Inter Bratysława. W 1995 roku awansował do kadry pierwszej drużyny i w sezonie 1995/1996 zadebiutował w jego barwach w pierwszej lidze słowackiej. Wraz z Interem dwukrotnie wywalczył mistrzostwo kraju w 2000 i 2001 roku oraz w tych samych latach dwukrotnie zdobył Puchar Słowacji.
Na początku 2003 roku Czinege przeszedł do tureckiego Elazığsporu, w którym przez sezon grał z rodakami: Ľubomírem Meszárošem, Ondrejem Debnárem i Miroslavem Königiem. W Elazığsporze grał do 2005 roku i wtedy też odszedł do czeskiego 1. FC Slovácko, w którym spędził rok.
Latem 2006 Czinege wrócił na Słowację i został zawodnikiem AS Trenčín. W 2007 roku został piłkarzem Iraklisu Saloniki, ale pół roku później odszedł z klubu i przeszedł do Artmedii Petržalka. Grał w niej do 2009 roku. W sezonie 2009/2010 występował w rezerwach austriackiego SV Mattersburg i w nim też zakończył karierę piłkarską.
Kariera reprezentacyjna.
W reprezentacji Słowacji Czinege zadebiutował 17 kwietnia 2002 roku w zremisowanym 1:1 towarzyskim meczu z Belgią. W kadrze narodowej grał jedynie w 2002 roku i rozegrał w niej 4 mecze. Wcześniej, w 2000 roku, był w kadrze Słowacji na Igrzyska Olimpijskie w Sydney.

</doc>
<doc id="2377629" url="https://pl.wikipedia.org/wiki?curid=2377629" title="C/1980 E1 (Bowell)">
C/1980 E1 (Bowell)

C/1980 E1 (Bowell) – kometa jednopojawieniowa.
Odkrycie i obserwacje komety.
Kometę zaobserwował po raz pierwszy 11 lutego 1980 roku Edward Bowell w Lowell Observatory. W momencie odkrycia miała jasność 16.
Orbita komety.
Przed wejściem do wnętrza Układu Słonecznego w kierunku peryhelium w roku 1982, C/1980 E1 miała orbitę barycentryczną o aphelium 74.300 j.a. (1,17 lat świetlnych) i okresie około 7,1 miliona lat.
Zbliżając się do peryhelium, w dniu 9 grudnia 1980 roku, przeszła w odległości 0,228 j.a. od Jowisza, który przyspieszył kometę nadając jej mimośród 1,066. Kometa przybyła do peryhelium 12 marca 1982 (znajdowało się w odległości 3,36 j.a. od Słońca), mając prędkość 23,3 km/s w stosunku do Słońca. Od tego czasu C/1980 E1 ma ekscentryczność barycentryczną większą niż 1 utrzymującą ją na trajektorii hiperbolicznej, która wyrzuca ją z Układu Słonecznego. C/1980 E1 (Bowell) porusza się od tego czasu po orbicie w kształcie hiperboli o mimośrodzie 1,0577. Nachylenie jej orbity do ekliptyki wynosi 1,66˚. W 1995 r. kometa znajdowała się 30 j.a. od Słońca na trajektorii wyrzutu z prędkością wynoszącą 8,6 km/s. Od lutego 2008 r. kometa znajduje się w odległości ponad 50 jednostek astronomicznych od Słońca.

</doc>
<doc id="2377631" url="https://pl.wikipedia.org/wiki?curid=2377631" title="Abraham Inc.">
Abraham Inc.

Abraham Inc., Abraham Incorporated – projekt muzyczny założony przez klarnecistę Davida Krakauera, puzonistę Freda Wesleya i rapera Socalleda. Artyści, zwykle wspierani także przez innych instrumentalistów, tworzą muzykę będącą mieszanką muzyki klezmerskiej, funku i hip-hopu.
Zespół dwukrotnie występował w Polsce. 1 lipca 2011 pojawił się na scenie Heineken Open'er Festival w Gdyni, a dzień później na ul. Szerokiej w Krakowie w ramach finałowego koncertu Festiwalu Kultury Żydowskiej.
Dyskografia.
Jak dotąd jedynym wydanym albumem jest "Tweet Tweet", który był najlepiej sprzedającym się albumem w kategoriach "funk" oraz "muzyka żydowska" na Amazonie, a także osiągnął 7 miejsce w kategorii "jazz" na liście magazynu Billboard.

</doc>
<doc id="2377632" url="https://pl.wikipedia.org/wiki?curid=2377632" title="Abraham Incorporated">
Abraham Incorporated



</doc>
<doc id="2377633" url="https://pl.wikipedia.org/wiki?curid=2377633" title="Inyoka swazicus">
Inyoka swazicus

Inyoka swazicus – gatunek węża z rodziny połozowatych (Colubridae).
W związku z wynikami ostatnio prowadzonych badań, węża tego przeniesiono z rodzaju "Lamprophis" do nowo utworzonego monotypowego rodzaju "Inyoka".
Osobniki tego gatunku osiągają rozmiary od 50 do 70 centymetrów. Ciało na grzbiecie i po bokach w kolorze czerwono-brązowym, brzuch kremowo-biały. Poluje nocami, dzień spędza w ukryciu. Podstawą pożywienia są jaszczurki.
Samica składa w lecie kilka wydłużonych jaj.
Węże te występują endemicznie w górach na terenie prowincji Mpumalanga, Limpopo i KwaZulu-Natal w Republice Południowej Afryki oraz w Suazi. Są spotykane na wysokościach 1400–1900 m n.p.m.

</doc>
<doc id="2377634" url="https://pl.wikipedia.org/wiki?curid=2377634" title="Szlak Rowerowy Dookoła Jeziora Trzesiecko">
Szlak Rowerowy Dookoła Jeziora Trzesiecko



</doc>
<doc id="2377636" url="https://pl.wikipedia.org/wiki?curid=2377636" title="Prawo Agaty">
Prawo Agaty

Prawo Agaty – polski serial obyczajowy, był emitowany od 4 marca 2012 do 26 maja 2015 przez stację TVN, w reżyserii Macieja Migasa z Agnieszką Dygant w roli głównej. Pomysłodawczynią serialu była Karolina Frankowska. W czołówce wykorzystano piosenkę Amy Macdonald „This Is The Life”.
Powstało siedem serii: pierwsza liczy 15 odcinków, kolejne po 13 odcinków. Pierwsza seria była emitowana w niedziele, natomiast od drugiego do siódmego sezonu serial nadawano we wtorki.
21 kwietnia 2015 TVN poinformował o zakończeniu produkcji "Prawa Agaty" i o tym, że ostatni odcinek zostanie wyemitowany pod koniec maja tego roku. Serial zajął 3. miejsce w plebiscycie Telekamery 2015 w kategorii Serial, uzyskując 22% głosów.
Fabuła.
Serial opowiada o trzydziestoparoletniej dyrektor działu prawnego w koncernie ubezpieczeniowym – Agacie Przybysz (Agnieszka Dygant), pochodzącej z Bydgoszczy, która w wyniku nieprzyjemnych wydarzeń traci pracę i musi od nowa zbudować zarówno swoje życie zawodowe, jak i prywatne. Dostaje propozycję od swojej przyjaciółki – Doroty (Daria Widawska), by wraz z nią wynająć lokal i założyć kancelarię prawniczą. Dla Agaty jest to prawdziwe wyzwanie, gdyż sprawy, ludzie i problemy, z którymi będzie mieć do czynienia, znacznie odbiegają od wielkich ubezpieczeniowych batalii, do których była przyzwyczajona.
W każdym z odcinków bohaterowie prowadzą nową sprawę, którą podejmie kancelaria. Często też aktorzy występujący gościnnie odgrywają najważniejsze role w danym odcinku, a ich problemy związane są z tym, co aktualnie przeżywają prywatnie główni bohaterowie.
Transmisja za granicą.
Serial poza Polską emitowany jest na kanale iTVN. Prawa do emisji serialu zostały sprzedane również nadawcom zagranicznym. W Rosji serial emitowany jest pod lokalnym tytułem "Правосудие Агаты" na kanale Много ТВ. W Czarnogórze serial emitowano od 9 czerwca 2014 na kanale TV Vijesti pod lokalnym tytułem "Agatino pravo". W Słowacji serial emitowany jest pod lokalnym tytułem "Správna Agáta" na kanale Jednotka (RTVS). W Turcji serial był emitowany na stacji TLC pod tytułem "Adalet".

</doc>
<doc id="2377637" url="https://pl.wikipedia.org/wiki?curid=2377637" title="Plebiscyt w Sopronie">
Plebiscyt w Sopronie

Plebiscyt w Sopronie – plebiscyt terytorialny przeprowadzony w dniach 14–16 grudnia 1921 roku na pograniczu węgiersko-austriackim, w mieście Sopron (niem. "Ödenburg") oraz jego najbliższych okolicach. Większość głosów (65,1%) otrzymała opcja węgierska, w związku z czym 1 stycznia 1922 roku Rada Ambasadorów zadecydowała o pozostawieniu obszaru objętego plebiscytem na Węgrzech. 20 lutego 1922 roku Austria uznała tę decyzję.
Plebiscyt był konsekwencją niekorzystnego dla Węgrów traktatu w Trianon, zgodnie z którym sporny teren Burgenlandu przypadł Austrii. Do objęcia tego terenu przez austriacką administrację jednak nie doszło. Na spornym terenie wybuchło zbrojne powstanie, w wyniku którego 4 października 1921 roku niepodległość proklamował, nieuznany na arenie międzynarodowej, Palatynat Litawski. Po mediacji Włoch ostatecznie niemal cały Burgenland przypadł Austrii. Jedynym ustępstwem na rzecz Węgrów było przeprowadzenie plebiscytu w największym ośrodku regionu, Sopronie i jego okolicach.
Granica węgiersko-austriacka ustalona po plebiscycie okazała się trwała i do dziś Sopron wraz z okolicami objętymi plebiscytem pozostaje na Węgrzech, zaś pozostała część Burgenlandu należy do Austrii tworząc osobny kraj związkowy.
Wyniki plebiscytu.
Szczegółowe wyniki plebiscytu:
W pięciu miejscowościach: Fertőrákos (niem. "Kroisbach"), Ágfalva (niem. "Agendorf"), Balf (niem. "Wolfs"), Harka (niem. "Harkau") i Sopronbánfalva (niem. "Wandorf") głosowano za Austrią, jednak zostały one wraz z całym terenem plebiscytowym przyłączone na powrót do Węgier.

</doc>
<doc id="2377638" url="https://pl.wikipedia.org/wiki?curid=2377638" title="Skoki do wody na Letnich Igrzyskach Olimpijskich 1960">
Skoki do wody na Letnich Igrzyskach Olimpijskich 1960

Wyniki zawodów w skokach do wody, które zostały rozegrane podczas Letnich Igrzysk Olimpijskich 1960 w Rzymie. Rywalizacja trwała w dniach 26 sierpnia - 2 września. Wzięło w niej udział 74 skoczków, w tym 25 kobiet i 49 mężczyzn z 24 krajów. Wśród nich był po raz pierwszy Polak - Jerzy Kowalewski.

</doc>
<doc id="2377641" url="https://pl.wikipedia.org/wiki?curid=2377641" title="Trening indywidualny">
Trening indywidualny

Trening indywidualny czyli (one by one) jest to praca trenera z tylko jednym podopiecznym, co wpływa pozytywnie na osiągane efekty treningowe. Trener podczas takiego treningu jest w stanie dużo bardziej zmobilizować podopiecznego, zintensyfikować trening oraz wyeliminować błędy treningowe i kontuzje. Trening indywidualny przeprowadzany jest w oparciu o wcześniej przygotowany plan treningowy ukierunkowany na potrzeby i możliwości psychofizyczne podopiecznego. Jest on stosowany we wszystkich dyscyplinach sportu, jak również wykorzystywany w pracy z osobami, które dopiero rozpoczynają ćwiczenia i nie mają wystarczającej wiedzy na temat prawidłowego przygotowania planu treningowego.

</doc>
<doc id="2377642" url="https://pl.wikipedia.org/wiki?curid=2377642" title="Dom urodzin Amedeo Modiglianiego">
Dom urodzin Amedeo Modiglianiego

Dom urodzin Amedeo Modiglianiego (wł. Casa natale Amedeo Modigliani) to muzeum położone w Livorno przy Via Roma 38 i poświęcone malarzowi Amedeo Modiglianiemu, który tu się urodził. Organizacyjnie podlega Guastalla Centro Arte w Livorno.
Historia.
Dom urodzin Amedeo Modiglianiego gromadzi dokumentację dydaktyczną i fotograficzną obejmującą życie i twórczość artysty, zarówno z jego lat spędzonych w rodzinnym mieście (1884-1906), jak i z okresu paryskiego (1906-1920); wśród dokumentów są rękopisy autorskie będące własnością Archives Legales w Paryżu. Oryginalne wyposażenie domu zostało zrekonstruowane na podstawie dokumentacji rodzinnej Garsin-Modigliani, a meble rozlokowano zgodnie z potrzebami wystawowymi. W domu tym matka artysty prowadziła prywatną szkołę o profilu kulturalnym i językowym, która szybko zdobyła sobie opinię najlepszej szkoły w mieście.
Otwarcie domu-muzeum w 2004 roku było marzeniem jego córki artysty, Jeanne, która tuż przed śmiercią w roku 1984 wyraziła życzenie, aby dom rodzinny ojca stał się ośrodkiem studiowania jego twórczości.
W domu są organizowane konferencje o tematyce artystycznej, projekcje wideo, prezentacje książek, poświęconych przeważnie Modiglianiemu i awangardzie artystycznej pierwszej połowy XX wieku.
Organizowane są również wystawy dzieł artystów, z którymi Modigliani się przyjaźnił, takich jak: Marc Chagall, Pablo Picasso, Max Jacob, Georges Braque i innych, a także artystów współczesnych zainspirowanych sztuką Modiglianiego.
Organizowane są również studia poświęcone twórczości Modiglianiego.

</doc>
<doc id="2377646" url="https://pl.wikipedia.org/wiki?curid=2377646" title="Palermo Connection">
Palermo Connection

Palermo Connection – potoczne określenie mafijnego kanału przerzutowego heroiny z Europy (z portu w Palermo na Sycylii) do Stanów Zjednoczonych.
Geneza.
Do pierwszej połowy lat 60. XX wieku głównym portem przeładunkowym/załadunkowym heroiny przemycanej z Europy do Stanów Zjednoczonych było francuskie miasto (port) Marsylia. Narkotyk ten (opium – sok z maku lekarskiego) najpierw był szmuglowany z Turcji do Francji, później przerabiany w marsylskich nielegalnych laboratoriach w heroinę i na końcu ładowany na statki płynące do USA.
Miasto (port) nie zostało przypadkowo wybrane. Miało to związek z tym, że kilogram heroiny (wyekstrahowanej z morfiny; morfinę z kolei wyodrębnia się wcześniej z maku lekarskiego) w Marsylii kosztował 2500 dolarów. Ten sam kilogram (po przemyceniu) w Nowy Jorku kosztował już 6000 dolarów w hurcie a w detalu cena rosła do 600 000 (sześćset tysięcy) dolarów. Duże znaczenie miało też samo położenie geograficzne miasta (portu) oraz silne wpływy i obecność świata przestępczego. Mafia korsykańska po II Wojnie Światowej miała powiązania z amerykańską CIA i francuskim SDECE (służby specjalne) w celu ochrony portu przed wpływami komunistów.
Wraz z rozbiciem tego kanału przerzutowego - z ang. French Connection - przez funkcjonariuszy nowojorskiego Biura ds. Narkotyków, które miało miejsce na przełomie lat 60. i 70., miejsce Marsylii z biegiem czasu zajęło Palermo.
Okres funkcjonowania.
W latach 1973–1983 ok. 60% całej przemycanej heroiny z Europy do Stanów Zjednoczonych przechodziło właśnie przez port w Palermo. Dzięki temu mafia sycylijska przejęła całą kontrolę nad dystrybucją heroiny w USA, przy okazji – dzięki strumieniowi płynących nielegalnych pieniędzy – miasto stało się jednym z najbogatszych we Włoszech.
Na terenie miasta – pomimo podjętych działań antymafijnych – w latach 80. XX wieku działało ok. 20 wytwórni heroiny. Ich tygodniowa produkcja wyceniana była na ok. pół miliarda dolarów. Kilogram przemyconej heroiny (na początku lat 80.) w Nowym Jorku w hurcie wart był 250 000 dolarów (u bezpośredniego sycylijskiego producenta cena kształtowała się na poziomie ok. 12 000 dolarów).
Dochodowy heroinowy interes spowodował, że na ulicach Palermo często dochodziło do gangsterskich porachunków (słynna wielka wojna klanów w latach 1981-83). Ofiarami byli zarówno członkowie konkurujących ze sobą mafijnych klanów, a także sędziowie, komisarze policyjni (m.in. prefekt Palermo gen. Carlo Alberto Dalla Chiesa zastrzelony 3 września 1982 r.) i politycy (przywódca sycylijskiej Partii Komunistycznej Pio La Torre zastrzelony 30 kwietnia 1982r.; zaproponował tzw. Ustawę La Torre, która umożliwiała władzom m.in. dostęp do kont bankowych znanych mafiosów i zakładanie podsłuchów w ich domach).
Działania antymafijne.
Po tych wydarzeniach rozpoczęto kampanię antymafijną. Do Palermo przybył papież Jan Paweł II, który publicznie potępił mafię. Ustawa La Torre została przyjęta. Aresztowano wielu mafiosów we Włoszech i Stanach Zjednoczonych oraz skorumpowanych urzędników. 
Efektem tych działań był słynny Maksiproces (z ang. "The Maxi Trial", z wł. "Maxiprocesso"), który rozpoczął się 10 lutego 1986 roku w Palermo we specjalnie przygotowanej sali sądowej, która była wbudowana w ścianę więzienia Ucciardone. Sala była skonstruowana jak bunkier i mieściła 30 stalowych klatek. Na ławie oskarżonych zasiadło 464 mafiosów, wielu z nich było sądzonych zaocznie. Główne zarzuty jakie to zabójstwa, handel narkotykami i wymuszenia. Oskarżonych broniło dwustu adwokatów, około 50 prawników reprezentowało drugą stronę - rodziny zamordowanych, miasto Palermo i sycylijski region.
Na początku grudnia 1988 roku, specjalnie przeszkoleni włoscy i amerykańscy policjanci przeprowadzili wspólną i zsynchronizowaną operację pod kryptonimem "Żelazna Wieża", w wyniku której aresztowano ponad 130 handlarzy heroiną – w różnych regionach Włoch – oraz kolejnych siedemdziesięciu pięciu w USA (New Jersey, Pensylwania, Kalifornia, Floryda i w Brooklynie).
Operacja ta ujawniła – niestety – wiele niepokojących faktów pomimo wielkiej fali aresztowań. Mafia sycylijska działała na terenie kilkudziesięciu dużych amerykańskich miast (krążyła powszechna opinia, że mafia opanowała jedynie Wschodnie Wybrzeże). Dla mafiosów pracowały liczne nacje m.in. (Belgowie, Holendrzy, Żydzi, Rosjanie, Turcy, Chińczycy, Japończycy, Palestyńczycy, Libańczycy, Brazylijczycy, Kanadyjczycy, Kolumbijczycy i Amerykanie). Nie udało się zniszczyć wszystkich rafinerii heroiny na Sycylii, od wielu lat gangsterzy wykorzystywali kontenerowce i frachtowce jako środki transportu.
Okazało się także, że sami sycylijscy handlarze stopniowo omijali Sycylię i jej porty. Kupowali gotową heroinę na Bliskim i Dalekim Wschodzie skąd bezpośrednio szmuglowali ją do Stanów. Część produkcji przenieśli za granicę – m.in. powrócili do Marsylii.
Dodatkowo w latach 80. XX wieku – po obu stronach Atlantyku – przyszła moda na kokainę, która niemal usunęła heroinę w cień. Okazało się, że mafia sycylijska za sprzedaną heroinę w USA kazała sobie płacić kokainą, którą następnie przemycała na teren Europy (unikali w ten sposób tzw. pustych transportów). Kilogram kokainy kupionej w Nowym Jorku kosztował 11 tysięcy dolarów, we Włoszech cena rosła do pięćdziesięciu tysięcy.
Mimo zadanych ciosów mafia nie została ostatecznie pokonana. Kanał przerzutowy "Palermo Connection" nadal funkcjonuje choć nie na taką skalę jak wcześniej.

</doc>
<doc id="2377650" url="https://pl.wikipedia.org/wiki?curid=2377650" title="Odczynnik Schiffa">
Odczynnik Schiffa



</doc>
<doc id="2377652" url="https://pl.wikipedia.org/wiki?curid=2377652" title="Stadion Górnika Polkowice">
Stadion Górnika Polkowice



</doc>
<doc id="2377655" url="https://pl.wikipedia.org/wiki?curid=2377655" title="Język kaććhi">
Język kaććhi

Język kaććhi (gudżarati: કચ્છી, sindhi: کچھی, hindi: कच्छी, urdu: کچھی) – język używany przez ok. 806 tys. osób w okręgu administracyjnym Kaććh i sąsiednich okręgach oraz przez ok. 60 tys. osób w innych miejscach świata. Jest blisko spokrewniony z językiem sindhi, a w dalszej kolejności z językiem gudźarati, ponieważ okręg Kaććh leży w stanie Gujarat i sąsiaduje z okręgiem Sindh. Kaććhi uchodzi za mieszaninę gudźarati, sindhi i języka radżastani. Jest prawdopodobne, że takie podobieństwa językowe są wynikiem migracji.

</doc>
<doc id="2377657" url="https://pl.wikipedia.org/wiki?curid=2377657" title="Puchar Polski w piłce siatkowej kobiet (2011/2012)">
Puchar Polski w piłce siatkowej kobiet (2011/2012)

Puchar Polski w piłce siatkowej kobiet 2011/2012 – 55. sezon rozgrywek o siatkarski Puchar Polski odbywający się od 1932 roku.
System rozgrywek.
Rozgrywki składały się z pięciu rund wstępnych, ćwierćfinałów i turnieju finałowego. Drużyny, które grają w II lidze rozpoczynają od 1. rundy. Następnie w 3. rundzie do zwycięzców z 2. rundy dojdą drużyny z I ligi, następnie w 5. rundzie rozpoczną rozgrywki drużyny z PlusLigi, które po pierwszej części sezonu zajęły miejsca 5-10. A od ćwierćfinału występować będą drużyny z pierwszej czwórki pierwszej części sezonu zasadniczego. Gospodarzem w rundach wstępnych jest drużyna, która zajęła niższą pozycję w klasyfikacji końcowej lub z niższej ligi.

</doc>
<doc id="2377658" url="https://pl.wikipedia.org/wiki?curid=2377658" title="Stadion LKS Nieciecza">
Stadion LKS Nieciecza



</doc>
<doc id="2377664" url="https://pl.wikipedia.org/wiki?curid=2377664" title="Zagarnięcie władzy">
Zagarnięcie władzy



</doc>
<doc id="2377666" url="https://pl.wikipedia.org/wiki?curid=2377666" title="Korczunek (obwód lwowski)">
Korczunek (obwód lwowski)

Korczunek (ukr. Корчунок) – wieś na Ukrainie, na terenie obwodu lwowskiego, w rejonie mościskim. 

</doc>
<doc id="2377668" url="https://pl.wikipedia.org/wiki?curid=2377668" title="Kościelniki (obwód lwowski)">
Kościelniki (obwód lwowski)

Kościelniki (ukr. Костильники, "Kostylnyky") – wieś na Ukrainie, na terenie obwodu lwowskiego, w rejonie mościskim.
Wieś szlachecka Kosczelniki, własność Stadnickich, położona była w 1589 roku w ziemi przemyskiej województwa ruskiego.

</doc>
<doc id="2377669" url="https://pl.wikipedia.org/wiki?curid=2377669" title="Wojny colowe">
Wojny colowe

Wojny colowe (ang. "Cola Wars") – długotrwała rywalizacja marketingowa między The Coca-Cola Company i PepsiCo, obejmująca serię reklam porównawczych. Pojęcie funkcjonuje od początku lat 80. XX wieku.
Historia.
Coca-Cola została wprowadzona na rynek w 1886 roku, zaś Pepsi siedem lat później. Gdy Coca-Cola stała się najlepiej sprzedającą się colą w Stanach Zjednoczonych, Pepsi próbowało odpowiedzieć wprowadzeniem większych butelek w 1915 roku. W latach 1931–1934 Pepsi znajdowało się w stanie upadłości; w tym okresie Coca-Cola szeroko reklamowała się w mediach. Podczas II wojny światowej Coca-Cola określała siebie jako markę patriotyczną, zaś Pepsi twierdziło, że dostarcza żołnierzom więcej energii (ze względu na większą kaloryczność). W latach 60. Pepsi rozpoczęło adresować swoje reklamy szczególnie do ludzi młodych, a w 1965 roku wykreowało hasło Pepsi Generation. W latach 1969–1977 oficjalnym napojem Białego Domu w miejsce Coca-Coli było Pepsi.
W 1975 Pepsi przeprowadzało testy smakowe w centrach handlowych. Do dwóch identycznych kubków nalewano Pepsi i Coca-Colę. Badania pokazały, że większość ludzi wybiera Pepsi. W odpowiedzi na to The Coca-Cola Company wprowadziła na rynek napój Diet Coke. W związku z utratą rynku na rzecz Pepsi (1983) w 1985 roku ogłosiła zmianę receptury Coca-Coli, która sprzedawana jako New Coke miała być słodsza, czyli bardziej przypominać w smaku Pepsi. Wskutek niezadowolenia konsumentów przywrócono Coca-Colę o klasycznym smaku. Do tej historii odniosło się PepsiCo w swojej reklamie porównawczej. Niemniej jednak, po przywróceniu Coca-Coli Classic sprzedaż napoju znacząco wzrosła.
Do reklamowania swoich produktów obie firmy zatrudniały głównie muzyków. Pepsi reklamowali m.in. Michael Jackson, Britney Spears, Madonna, Shakira, Katy Perry, Beyoncé, Ricky Martin i Ne-Yo. Twarzami Coca-Coli byli m.in. Whitney Houston, Paula Abdul, Elton John, will.i.am, Maroon 5 oraz Selena Gomez. W 1997 roku Pepsi podpisało wielomilionowy kontrakt ze Spice Girls, obejmujący występ w reklamach, nagranie singli i zamieszczenie wizerunku.
Marki rywalizują również w obrębie programów lojalnościowych i mediów społecznościowych.
Odniesienia w kulturze.
Do wojen colowych nawiązuje Billy Joel, który w piosence „We Didn’t Start the Fire” zamieścił wers „rock and roller cola wars”.
Sprzedaż.
W 2010 roku Coca-Cola sprzedała 1,6 miliarda skrzynek zwykłej Coca-Coli i 927 milionów skrzynek Coca-Coli Light. Pepsi osiągnęło wynik 892 miliona skrzynek.

</doc>
<doc id="2377670" url="https://pl.wikipedia.org/wiki?curid=2377670" title="Krywiaki">
Krywiaki

Krywiaki (ukr. Крив'яки, "Krywjaky") – wieś na Ukrainie, w obwodzie lwowskim, w rejonie mościskim.
Na przełomie wieków XIX i XX Krywiaki stanowiły część Sokoli.

</doc>
<doc id="2377672" url="https://pl.wikipedia.org/wiki?curid=2377672" title="Godfrey Goodman">
Godfrey Goodman

Godfrey Goodman (ur. 28 lutego 1582/1583 w Ruthin, zm. 19 stycznia 1656 w Londynie) – anglikański biskup Gloucester z ramienia Kościoła Anglii.
Ukończył Trinity College na Uniwersytecie Cambridge.
Zasłynął opublikowaniem książki "The Fall of Man" (1616), w której zapowiadał koniec świata. Według niego wzrost grzechów ludzkich doprowadzi do upadku ludzkości. Jego doktrynalnym przeciwnikiem był George Hakewill.

</doc>
<doc id="2377675" url="https://pl.wikipedia.org/wiki?curid=2377675" title="C/1683 O1">
C/1683 O1

C/1683 O1 – kometa jednopojawieniowa.
Odkrycie i obserwacje komety.
Kometę zaobserwował po raz pierwszy 20 lipca 1683 roku John Flamsteed. Kometa określana jest także jako "Kometa Wiktorii Wiedeńskiej", gdyż pojawiła się w czasie, gdy król Jan Sobieski wyruszał na wojnę z Turcją.
Orbita komety.
C/1683 O1 porusza się po orbicie w kształcie zbliżonym do paraboli o mimośrodzie 1. Peryhelium, które minęła 13 lipca 1683 roku znajdowało się w odległości 0,56 j.a. od Słońca. Nachylenie jej orbity do ekliptyki wynosi 96,7˚.

</doc>
<doc id="2377676" url="https://pl.wikipedia.org/wiki?curid=2377676" title="Elfriede Lohse-Wächtler">
Elfriede Lohse-Wächtler

Elfriede Lohse-Wächtler (ur. 4 grudnia 1899 w Dreźnie-Löbtau, zm. 31 lipca 1940 w zakładzie psychiatrycznym w Pirnie-Sonnenstein) – niemiecka malarka zamordowana w ramach Akcji T4.
Życiorys.
Urodziła się w zamożnej rodzinie, którą opuściła w wieku 16 lat, by studiować 1915–1918 na Królewskiej Szkole Rzemiosła Artystycznego w Dreźnie, początkowo projektowanie mody, potem grafikę użytkową. W latach 1916–1919 studiowała dodatkowo na Akademii Sztuk Pięknych w Dreźnie.
Przyłączyła się do Drezdeńskiej Secesji i zaprzyjaźniła m.in. z Ottonem Dixem, Ottonem Griebelem i Conradem Felixmüllerem. Utrzymywała się z malowania batiku, wyrobu pocztówek i ilustracji.
W czerwcu 1921 wyszła za mąż za malarza i śpiewaka operowego Kurta Lohsego (1892–1958) i przeniosła się z nim w 1922 roku do Zgorzelca, a trzy lata później do Hamburga. Małżeństwo nie było udane, kilkakrotnie dochodziło do separacji. Elfriede Lohse-Wächtler w 1926 roku przystąpiła do „Zrzeszenia Hamburskich Artystek i Przyjaciółek Sztuki“ ("Hamburgische Künstlerinnen und Kunstfreundinnen"). W 1928 roku wystawiała obrazy na kilku wystawach Nowej Rzeczowości.
W 1929 roku doznała rozstroju nerwowego wskutek kłopotów materialnych i małżeńskich i znalazła się w klinice psychiatrycznej Hamburg-Friedrichsberg. Podczas pobytu w klinice stworzyła około 60 obrazów pastelowych, głównie portretów pacjentów kliniki. Po wyzdrowieniu przeżyła okres wzmożonej twórczości, obejmującej obrazy środowisk portu hamburskiego, a także nieupiększone autoportrety. Mimo sukcesów artystycznych żyła w niedostatku.
W połowie 1931 roku powróciła do domu rodzinnego w Dreźnie. W 1932 roku jej ojciec umieścił ją w zakładzie psychiatrycznym w Arnsdorfie, gdzie zdiagnozowano u niej schizofrenię. W latach 1932–1935 nie zaprzestała twórczości; po rozwodzie z Kurtem Lohse w maju 1935 roku została ubezwłasnowolniona z powodu „nieuleczalnej choroby psychicznej”.
W grudniu 1935 roku została przymusowo wysterylizowana, co spowodowało ostateczne załamanie psychiczne. W 1940 roku została przeniesiona do zakładu w Pirnie-Sonnenstein i tam w ramach Akcji T4 zamordowana.
W 1937 roku jej obrazy ze zbiorów Hamburger Kunsthalle i Altonaer Museum zostały uznane za reprezentujące „sztukę zdegenerowaną”, a następnie skonfiskowane i zniszczone; ten sam los spotkał też znaczną część obrazów z Arnsdorfu.
Dopiero w 1989 roku jej ocalałe obrazy zostały wystawione w Reinbek pod Hamburgiem. Jej imieniem nazwano ulice w Arnsdorfie i Pirnie. Na dawnym terenie zakładu we Friedrichsberg w Hamburgu stworzono ogród różany ku jej pamięci.

</doc>
<doc id="2377677" url="https://pl.wikipedia.org/wiki?curid=2377677" title="Victor Peter">
Victor Peter

Victor John 'V.J.' Peter (ur. 19 czerwca 1937 w Ćennaju, zm. 30 czerwca 1998 tamże) – indyjski hokeista na trawie, złoty, srebrny i brązowy medalista olimpijski.
Życiorys.
Brał udział w trzech igrzyskach olimpijskich (IO 60, IO 64, IO 68), za każdym razem zdobywając medale. Podczas tych pierwszych, Peter zagrał w sześciu meczach zdobywając trzy bramki (dwie w wygranym meczu przeciwko Danii i jedną w wygranej konfrontacji przeciwko Nowej Zelandii); w finale, reprezentacja Indii odniosła jednak porażkę z reprezentantami Pakistanu. Na następnych igrzyskach, Peter reprezentował swój kraj w sześciu spotkaniach, zdobywając jednego gola (strzelił go w wygranym meczu przeciwko Holandii); w całym turnieju, jego ekipa okazała się najlepsza. Natomiast na igrzyskach w Meksyku, Peter wystąpił w ośmiu spotkaniach, nie strzelając jednak żadnego gola; jego drużyna zajęła trzecie miejsce.
Laureat nagrody Arjuna Award (1966).
W 1958 roku zdobył srebrny medal igrzysk azjatyckich, natomiast na igrzyskach w 1966 roku zdobył złoty medal.

</doc>
<doc id="2377680" url="https://pl.wikipedia.org/wiki?curid=2377680" title="Club Français">
Club Français

Club Français Paris – był francuskim klubem piłkarskim z siedzibą w Paryżu. Klub działał w latach 1890-1935.
Historia.
Club Français Paris został założony 1890. W 1896 klub zdobył mistrzostwo Francji. W 1931 osiągnął największy sukces w swojej historii zdobywając Puchar Francji po zwycięstwie 3-0 w finale z Montpellier HSC. W 1932 uzyskał status zawodowy i przystąpił do premierowego sezonu ligi francuskiej. W premierowym sezonie Club Français zajęło w grupie A Première Division ósme miejsce i zostało zdegradowane. Po nieudanym następnym sezonie w Division 2 klub stracił status zawodowy. Z powodu problemów finansowych klub został rozwiązany w 1935. 
Najbardziej znanym piłkarzem był zdobywca pierwszej bramki w historii Mistrzostw Świata - Lucien Laurent.

</doc>
<doc id="2377683" url="https://pl.wikipedia.org/wiki?curid=2377683" title="Piotr Adamczyk (pisarz)">
Piotr Adamczyk (pisarz)

Piotr Adamczyk (ur. 29 czerwca 1958 we Wrocławiu) – polski pisarz i dziennikarz.
Życiorys.
Po studiach filozoficznych na Wydziale Filozoficzno-Historycznym Uniwersytetu Wrocławskiego (dyplom w 1983) rozpoczął pracę reportera i felietonisty w tygodniku „Sprawy i Ludzie”, kierowanym przez niemcoznawcę Juliana Bartosza. W 1990 brał udział w tworzeniu i redagowaniu pierwszej w Polsce pełnokolorowej, składanej komputerowo i drukowanej offsetem gazety codziennej „Dziennik Dolnośląski”, powstałej dzięki politycznemu poparciu Władysława Frasyniuka, skąd wraz z grupą dziennikarzy odszedł na znak protestu po przejęciu funkcji redaktora naczelnego gazety przez Ryszarda Czarneckiego.
Z reżyserem teatralnym i założycielem teatru „Kalambur” Bogusławem Litwińcem współtworzył miesięcznik satyryczny „Śmiech Europy”. Autor kilkuset reportaży i felietonów. Publikował m.in. w „Przeglądzie Tygodniowym”, „Prawie i Życiu”, „Tygodniku Obywatelskim”, „Słowie Polskim”, „Wieczorze Wrocławia”, „Gazecie Wrocławskiej”, „Polityce”, „Wprost”, „Pulsie Biznesu”, „Gazecie Wyborczej”. W latach 1997–2001 był redaktorem naczelnym dolnośląskiego dziennika „Słowo Polskie”. Laureat nagród za reportaże, dwukrotnie wyróżniony przez dolnośląskie środowisko dziennikarskie tytułem Dziennikarza Roku. W roku 2005 stypendysta Departamentu Stanu USA w ramach "International Visitor Laedership Program".
Po powrocie z USA większy nacisk kłaść zaczął na twórczość literacką. W roku 2012 wydawnictwo „Dobra Literatura” opublikowało jego powieść pt. „Pożądanie mieszka w szafie” (wyd.II 2016). Jego druga powieść, „Dom tęsknot” (Agora 2014, wyd.II 2016), znalazła się na liście książek zakwalifikowanych do konkursu Literackiej Nagrody Europy Środkowej Angelus 2015. W 2018 roku opublikował dwie kolejne powieści: „Powiem ci coś” (Dobra Literatura, 2018) oraz „Fermę blond” (Agora, 2018).
Pozostałe publikacje literackie:

</doc>
<doc id="2377685" url="https://pl.wikipedia.org/wiki?curid=2377685" title="John Dawson Winter III">
John Dawson Winter III



</doc>
<doc id="2377687" url="https://pl.wikipedia.org/wiki?curid=2377687" title="Dwuścian (matematyka)">
Dwuścian (matematyka)



</doc>
<doc id="2377689" url="https://pl.wikipedia.org/wiki?curid=2377689" title="Cmentarz Schaerbeek">
Cmentarz Schaerbeek

Cmentarz Schaerbeek (fr. Cimetière de Schaerbeek, niderl. Begraafplaats van Schaarbeek) - cmentarz znajdujący się w Regionie Stołecznym Brukseli.

</doc>
<doc id="2377691" url="https://pl.wikipedia.org/wiki?curid=2377691" title="Port lotniczy Mazu Nangan">
Port lotniczy Mazu Nangan

Port lotniczy Mazu Nangan (IATA: LZN, ICAO: RCFG) – port lotniczy położony na wyspie Nangan, w archipelagu Mazu Liedao na Tajwanie. Obsługuje wyłącznie połączenia krajowe.

</doc>
<doc id="2377692" url="https://pl.wikipedia.org/wiki?curid=2377692" title="Pociągi pancerne Białej Armii">
Pociągi pancerne Białej Armii

Pociągi pancerne Białej Armii – lista pociągów pancernych używanych przez Białą Armię, podczas wojny domowej w Rosji w latach 1917–1923.

</doc>
<doc id="2377694" url="https://pl.wikipedia.org/wiki?curid=2377694" title="Port lotniczy Pingdong">
Port lotniczy Pingdong

Port lotniczy Pingdong (IATA: PIF, ICAO: RCSQ) – port lotniczy położony w Pingdong na Tajwanie. Obsługuje wyłącznie połączenia krajowe.

</doc>
<doc id="2377696" url="https://pl.wikipedia.org/wiki?curid=2377696" title="Prithipal Singh">
Prithipal Singh

Prithipal Singh (ur. 28 stycznia 1932, zm. 20 maja 1983) – indyjski hokeista na trawie. Trzykrotny medalista olimpijski.
Był sikhem. Brał udział w trzech igrzyskach (IO 60, IO 64, IO 68), za każdym razem zdobywając medale. Z dorobkiem jednego złotego, jednego srebrnego oraz jednego brązowego medalu jest jednym z najbardziej utytułowanych hokeistów w historii olimpiad. Występował w obronie. W reprezentacji debiutował w 1958. Specjalizował się w zdobywaniu bramek po tzw. krótkim rogu, w trzech turniejach olimpijskich zdobył ich 22. Był srebrnym medalistą igrzysk azjatyckich w 1962 i złotym w 1966. Pełnił funkcję kapitana zespołu.
Za swe osiągnięcia został w roku 1961 został laureatem nagrody Arjuna Award, a w 1967 odznaczony Orderem Padma Shri. Zginął zastrzelony przez swego studenta.

</doc>
<doc id="2377699" url="https://pl.wikipedia.org/wiki?curid=2377699" title="Port lotniczy Taidong">
Port lotniczy Taidong

Port lotniczy Taidong (IATA: TTT, ICAO: RCFN) – port lotniczy położony w Taidong na Tajwanie. Obsługuje wyłącznie połączenia krajowe.

</doc>
<doc id="2377702" url="https://pl.wikipedia.org/wiki?curid=2377702" title="Port lotniczy Wang’an">
Port lotniczy Wang’an

Port lotniczy Wang’an (IATA: WOT, ICAO: RCWA) – port lotniczy położony w Wang’an, na Peskadorach, w Republice Chińskiej. Obsługuje wyłącznie połączenia krajowe.

</doc>
<doc id="2377705" url="https://pl.wikipedia.org/wiki?curid=2377705" title="Albumy numer jeden w roku 2011 (USA)">
Albumy numer jeden w roku 2011 (USA)

Notowanie "Billboard 200" przedstawia najlepiej sprzedające się albumy w Stanach Zjednoczonych. Publikowane jest ono przez magazyn "Billboard", a dane kompletowane są przez Nielsen SoundScan w oparciu o cotygodniowe wyniki sprzedaży cyfrowej oraz fizycznej albumów.

</doc>
<doc id="2377706" url="https://pl.wikipedia.org/wiki?curid=2377706" title="Chmura Wilsona">
Chmura Wilsona

Chmura Wilsona, chmura kondensacyjna – krótkotrwałe zjawisko zauważalne podczas dużych wybuchów, zwłaszcza jądrowych, w wilgotnym powietrzu.
Gdy w atmosferze rozchodzi się fala uderzeniowa wybuchu jądrowego bądź wybuchu dużego ładunku konwencjonalnego w pewnej odległości za czołem fali powstaje obszar zmniejszonego ciśnienia zwany fazą ujemną. Rozprężenie powietrza powoduje jego ochłodzenie, co prowadzi do kondensacji części pary wodnej zawartej w powietrzu. Kiedy ciśnienie i temperatura wracają do pierwotnych wartości, chmura Wilsona znika.
Zmiana ciśnienia w fali uderzeniowej jest procesem niemal adiabatycznym, gdyż ciepło nie nadąża przepływać między masami powietrza, co skutkuje zmianą temperatury zależną od zmiany ciśnienia. W wilgotnym powietrzu, w rozrzedzonych obszarach fali uderzeniowej temperatura powietrza może spaść poniżej punktu rosy, w którym para wodna zawarta w powietrzu ulega kondensacji i tworzy widzialną chmurę złożoną z mikroskopijnych kropelek wody. Wahanie ciśnienia fali uderzeniowej maleje wraz z jej przemieszczaniem się. Ogranicza to odległość w jakiej może dojść do kondensacji pary wodnej.
Naukowcy obserwujący testy jądrowe przeprowadzane w ramach Operacji Crossroads w 1946 roku na Atolu Bikini nazwali tę przejściową chmurę "chmurą Wilsona" z uwagi na podobieństwo mechanizmu jej tworzenia się z wykorzystywanym procesem kondensacji w komorze Wilsona, urządzeniu służącym do detekcji cząstek i rejestrowania ich śladów. Działa ona dzięki szybkiemu obniżeniu ciśnienia gazu w zamkniętej objętości, zaś kondensacja następuje wzdłuż toru przelotu naładowanej cząstki. Analitycy późniejszych testów jądrowych, dla określenia chmury Wilsona, używali bardziej ogólnego terminu („chmura kondensacyjna”).
Wygląd chmury Wilsona wskazuje kształt fali uderzeniowej, dyktowany różnymi prędkościami rozchodzenia się na różnych wysokościach, oraz różną temperaturą i wilgotnością różnych warstw atmosfery. Podczas testów jądrowych często obserwowane są pierścienie kondensacyjne dookoła lub powyżej kuli ognistej. Pierścienie wokół niej mogą trwać dłużej i utrzymywać się dookoła tworzącej się nogi grzyba atomowego.
Czas trwania chmury Wilsona podczas jądrowych wybuchów atmosferycznych może być skrócony przez promieniowanie termiczne kuli ognistej, które ogrzewa chmurę ponad punkt rosy i odparowuje krople wody.
Lotnictwo.
Ten sam rodzaj chmury kondensacyjnej jest czasami widoczny ponad skrzydłami samolotów odrzutowych poruszających się na małych wysokościach, w bardzo wilgotnej atmosferze. Skrzydło w górnej części jest bardziej zakrzywione, a większa krzywizna (za tym większa prędkość przepływającego powietrza) powoduje zmniejszenie ciśnienia powietrza w tym miejscu, tak jak tego wymaga równanie Bernoulliego. Zmniejszenie ciśnienia powoduje spadek temperatury powietrza, a co za tym idzie – kondensację pary wodnej. Tak pojawiają się małe, przemijające chmury (nie należy ich mylić ze smugami kondensacyjnymi, powstającymi za silnikami; przesycona para wodna kondensuje wtedy na aerozolu powstałym ze spalin).
Obłok Prandtla-Glauerta.
Jeszcze innym rodzajem chmury Wilsona jest obłok Prandtla-Glauerta.

</doc>
<doc id="2377707" url="https://pl.wikipedia.org/wiki?curid=2377707" title="Cuando Me Enamoro">
Cuando Me Enamoro



</doc>
<doc id="2377708" url="https://pl.wikipedia.org/wiki?curid=2377708" title="Adrián Hernández">
Adrián Hernández

Adrián Hernández (ur. 10 stycznia 1986 w Toluce) – meksykański bokser, były zawodowy mistrz świata wagi junior muszej (do 108 funtów) organizacji WBC. 
Kariera zawodowa.
Karierę zawodową rozpoczął 9 marca 2006. Do listopada 2010 stoczył 22 walki, z których 20 wygrał (jedną przegrał, jedną zremisował). W tym okresie zdobył tytuły WBC Continental Americas, WBC International i NABF w wadze junior muszej.
30 kwietnia 2011 w Texcoco (Meksyk) stanął do pojedynku z rodakiem Gilberto Keb Baasem posiadaczem pasa WBC w wadze junior muszej. Wygrał przez techniczny nokaut w jedenastej rundzie (walka została przerwana przez lekarza) i został nowym mistrzem świata. W pierwszej obronie tytułu, 24 września, pokonał Gideona Butheleziego z Republiki Południowej Afryki przez KO w 2r., mając go wcześniej trzy razy na deskach. Równocześnie zdobył tytuł IBO, będący w posiadaniu Butheleziego, który natychmiast zwakował. 23 grudnia stoczył w Bangkoku pojedynek z Tajem Kompayakiem Porpramookiem. Został znokautowany w dziesiątej rundzie i stracił mistrzowski pas.
6 października 2012 w Bayamon doszło do pojedynku rewanżowego z Porpramookiem. Wygrał przez nokaut w szóstej rundzie i odzyskał pas mistrzowski. W pierwszej obronie tytułu, 12 stycznia 2013, pokonał wyraźnie na punkty Panamczyka Dirceu Cabarcę. 
6 kwietnia 2014 w Tokio, Hernández stracił mistrza świata WBC wagi junior muszej. Przegrywając w szóstej rundzie przez techniczny nokaut z Japoňczykiem Naoya'em Inoue'em (7-0-0, 6 KO). 

</doc>
<doc id="2377709" url="https://pl.wikipedia.org/wiki?curid=2377709" title="CA Paris-Charenton">
CA Paris-Charenton

Cercle Athlétique de Paris Charenton – francuski klub piłkarski z siedzibą w Charenton-le-Pont i Maisons-Alfort. 
Historia.
Cercle Athlétique de Paris Charenton został założony 1891 jako Nationale de Saint-Mandé. W 1986 w klubie utworzono sekcje piłkarską, która przyjęła nazwę FC Paris. W 1906 klub połączył się z l'Union Sportive de Paris XII i l'Athlétic Club tworząc nowy klub CA Paris. W 1920 osiągnął największy sukces w swojej historii zdobywając Puchar Francji po zwycięstwie 2-1 w finale z Le Havre AC. W 1927 CA Paris zdobył mistrzostwo Francji. W 1928 klub dotarł do finału Pucharu Francji, gdzie uległ 1-3 Red Star Paryż. W 1932 uzyskał status zawodowy i przystąpił do premierowego sezonu ligi francuskiej. W premierowym sezonie CA Paris zajęło w grupie B Première Division piąte miejsce.
W następnym sezonie klub zajął ostatnie, czternaste miejsce i został zdegradowany. Potem w latach 1934-1963 CA Paris występowało Division 2. W 1963 klub stracił status zawodowy. W 1964 klub połączył się z SO Charentonnais tworząc Cercle Athlétique de Paris Charenton. Klub szybko spadał w piłkarskiej hierarchii i 1966 został zdegradowany z V ligi. Do chwili obecnej CA Paris-Charenton występuje w lokalnych rozgrywkach, obecnie w "2 Division Grupa B District Val-de-Marne", które są dwunastą klasą rozgrywkową we Francji.

</doc>
<doc id="2377710" url="https://pl.wikipedia.org/wiki?curid=2377710" title="CA Paris">
CA Paris



</doc>
<doc id="2377711" url="https://pl.wikipedia.org/wiki?curid=2377711" title="Port lotniczy Cecerleg">
Port lotniczy Cecerleg

Port Lotniczy Cecerleg (IATA: TSZ, ICAO: ZMTG) – port lotniczy w Cecerleg, stolicy ajmaku północnochangajskiego, w Mongolii.

</doc>
<doc id="2377712" url="https://pl.wikipedia.org/wiki?curid=2377712" title="Autostrada A7 (Szwajcaria)">
Autostrada A7 (Szwajcaria)

Autostrada A7 – autostrada prowadząca przez Szwajcarię. Arteria stanowi ważny szlak drogowy tego kraju. Autostrada zaczyna swoją trasę w okolicach Winterthur, krzyżując się z autostradą A1, następnie biegnie w stronę granicy szwajcarsko-niemieckiej. Przed zbudowaniem odcinka z Grüneck do Kreuzlingen, ślad autostrady był poprowadzony poprzez węzeł Müllheim w stronę Eschikofen. Obecnie ten odcinek jest oznakowany jako łącznik T14. Za Grüneck autostrada w zasadzie pozbawiona jest Miejsc Obsługi Podróżnych, parkingów czy węzłów z innymi drogami, aż do Kreuzlingen.
Rzadko spotykane połączenie autostrady z główną drogą w postaci ronda w Kreuzlingen wyznacza koniec płatnego odcinka autostrady. Na północ od ronda, przejście graniczne jest ostatecznym końcem A7.
Niemal na całej długości autostrady A7 obowiązuje ograniczenie prędkości do 120 km/h.
Opłaty.
Przejazd trasą jest płatny – w Szwajcarii obowiązują winiety.
Wyłączony z opłat jest jedynie krótki odcinek granica CH-D – węzeł Kreuzlingen-Nord.

</doc>
<doc id="2377714" url="https://pl.wikipedia.org/wiki?curid=2377714" title="Walenty Duracz">
Walenty Duracz

Walenty Duracz – działający w XVII wieku przedsiębiorca związany z Kielcami.
Pochodził znad Kamiennej. Założył kuźnicę Walkowa, był także właścicielem kuźnic w Rudzie Strawczyńskiej i Adamowie. Do Kielc przybył około 1613 roku, położył duże zasługi w przemyśle tego miasta, co spowodowało, że uzyskał szlachectwo. W 1625 przeznaczył dla Bractwa Różańcowego 100 złotych, natomiast 1 marca następnego roku wstąpił do tej wspólnoty wraz z żoną Zofią. 10 marca 1645 roku został wyznaczony przez Tomasza Adamowskiego na prokuratora w sporze z Janem Śliwskim. Miał co najmniej czworo dzieci.

</doc>
<doc id="2377715" url="https://pl.wikipedia.org/wiki?curid=2377715" title="Port lotniczy Chudżirt">
Port lotniczy Chudżirt

Port Lotniczy Chudżirt (IATA: HJT, ICAO: ZMHU) – port lotniczy w Chudżirt, w ajmaku południowochangajskim, w Mongolii.

</doc>
<doc id="2377716" url="https://pl.wikipedia.org/wiki?curid=2377716" title="Parafia Matki Bożej Fatimskiej w Porębie Wielkiej">
Parafia Matki Bożej Fatimskiej w Porębie Wielkiej

Parafia Matki Bożej Fatimskiej w Porębie Wielkiej – parafia rzymskokatolicka, należąca do dekanatu Mszana Dolna w archidiecezji krakowskiej, wyodrębniona w 1989 z parafii w Niedźwiedziu. Opiekę nad nią sprawują księża diecezjalni. Funkcję kościoła parafialnego pełni wzniesiony w latach 1981-1991 kościół pw. Matki Bożej Fatimskiej. 
Odpust parafialny obchodzony jest w dniu 13 maja oraz 13 października. 
Proboszczem parafii jest ks. Zdzisław Bogdanik.

</doc>
<doc id="2377717" url="https://pl.wikipedia.org/wiki?curid=2377717" title="Port lotniczy Öndörchaan">
Port lotniczy Öndörchaan

Port Lotniczy Öndörchaan (IATA: UNR, ICAO: ZMUH) – port lotniczy w Öndörchaan, stolicy ajmaku chentejskiego, w Mongolii.

</doc>
<doc id="2377721" url="https://pl.wikipedia.org/wiki?curid=2377721" title="Port lotniczy Donoj">
Port lotniczy Donoj

Port lotniczy Donoj (ang. "Donoi Airport", mong. "Доной нисэх буудал"; IATA: ULZ, ICAO: ZMDN) – port lotniczy w Uliastaj, stolicy ajmaku dzawchańskiego, w Mongolii.

</doc>
<doc id="2377724" url="https://pl.wikipedia.org/wiki?curid=2377724" title="Agnieszka zatorska">
Agnieszka zatorska

Agnieszka zatorska (ur. między 1477 a 1480, zm. zap. 1505) – księżniczka zatorska, córka Władysława zatorskiego i Anny.
Na mocy dokumentu z 1492 została przez swych rodziców uczyniona dziedziczką Wadowic. Wyszła za mąż za właściciela ziemskiego Jana z Tworkowa. Była dobrodziejką kościoła wadowickiego, w którym została pochowana.
Życiorys.
Dzieciństwo.
Agnieszka pochodziła z zatorskiej linii dynastii Piastów. Jej ojcem był książę zatorski Władysław, który dzielił władzę na swojej dzielnicy wraz z braćmi. Matką księżniczki była nieznanego pochodzenia Anna. Agnieszka była jedynym dzieckiem pochodzącym z tego małżeństwa. Ojciec Agnieszki miał również najprawdopodobniej nieślubnego syna Włodzimierza, mnicha tynieckiego. Na mocy dokumentu z 13 lipca 1492, rodzice nadali Agnieszce Wadowice jako dożywocie po swojej śmierci.
Małżeństwo.
Między 1491 a 21 maja 1494 Agnieszka została wydana za mąż za Jana z Tworkowa, pana na Kobierzycach, syna Andrzeja z Tworkowa i Doroty z Pozdětina i Kokor. Mąż Agnieszki pochodził z bocznej linii morawskiego rodu Beneszowców i pieczętował się herbem Odrowąż. Między 21 a 24 maja 1494 zapisał on małżonce majątek Kobierzyce jako wiano, które 31 maja 1496 sprzedał za jej zgodą. Z małżeństwa Agnieszki i Jana Kobierzyckich pochodził syn Ernest, który od 1509 był właścicielem Raduni. Mąż Agnieszki, Jan z Tworkowa zmarł przed 7 sierpnia 1504.
Dalsze losy.
Po śmierci męża, latem 1505 Agnieszka procesowała się wraz z wojewodą łęczyckim Piotrem Myszkowskim o Wadowice, których dziedziczką uczynił ją dokument rodziców z 1492. Ziemie prawnie należące się Agnieszce, po śmierci jej ojca Władysława zostały uznane przez króla polskiego Jana I Olbrachta za ziemie Korony, a 23 maja 1503 oddane przez jego następcę Aleksandra Jagiellończyka Piotrowi Myszkowskiemu w dziedziczne posiadanie. 7 sierpnia 1504 proces został rozstrzygnięty na korzyść wojewody łęczyckiego. Jest to ostatnia wzmianka źródłowa na temat Agnieszki zatorskiej. Zmarła najprawdopodobniej w 1505 i została pochowana w kościele parafialnym pod wezwaniem Ofiarowania Najświętszej Maryi Panny w Wadowicach, którego była dobrodziejką. Jedyny syn Agnieszki i Jana, Ernest z Tworkowa był dwukrotnie żonaty: z Różą Wilczek i Agnieszką Osinską. Miał dwóch synów, Jana i Bartłomieja, na których wygasł najprawdopodobniej ród Tworkowskich.

</doc>
<doc id="2377727" url="https://pl.wikipedia.org/wiki?curid=2377727" title="Kościół Matki Bożej Fatimskiej w Porębie Wielkiej">
Kościół Matki Bożej Fatimskiej w Porębie Wielkiej

Kościół Matki Fatimskiej w Porębie Wielkiej – murowana świątynia rzymskokatolicka w miejscowości Poręba Wielka w powiecie limanowskim, pełniąca funkcję kościoła parafialnego miejscowej parafii.
Kościół wzniesiony został w latach 1981-1991 dla potrzeb nowej placówki duszpasterskiej wyodrębnionej z parafii w Niedźwiedziu. Uroczystego poświęcenia dokonał kardynał Franciszek Macharski 20 października 1991.
Świątynia wielkoporębska jest przykładem nowoczesnej architektury sakralnej. Prostokątny budynek nakryty jest spadzistym dachem siodłowym, a od frontu znajduje się wielki betonowy krzyż.
W ołtarzu głównym znajduje się niewielka figura Matki Bożej Fatimskiej, przywieziona z Fatimy i ofiarowana kościołowi przez kardynała Macharskiego. Figura umieszczona jest na tle mozaiki autorstwa Bogumiły Drwal, przedstawiającej stylizowaną koronę dębu i aureolę na niej. Z pozostałych elementów wyposażenia na uwagę zasługują: 

</doc>
<doc id="2377728" url="https://pl.wikipedia.org/wiki?curid=2377728" title="Michel Nykjær">
Michel Nykjær

Michel Nykjær (ur. 17 września 1979 w Tappernøje) – duński kierowca wyścigowy. Dwukrotny zdobywa tytułów mistrzowskich w European Touring Car Cup i Danish Touringcar Championship. Obecnie jest kierowcą zespołu Nika Racing w serii World Touring Car Championship.
Kariera.
Michel Nykjær swoją karierę wyścigową rozpoczął w 1989 w kartingu, gdzie jeździł do 1993 włącznie. W 1998 zadebiutował w Danish Group N Championship, której sezon 2001 ukończył na 2 miejscu, a rok później zdobył tytuł mistrzowski. W 2003 przeniósł się do Danish Touringcar Championship. Debiutancki sezon ukończył na 11 pozycji z 81 punktami na koncie i jednym zwycięstwem. W trzech następnych latach zajmował kolejno 4, 6 i 5 miejsce w klasyfikacji generalnej by w 2007 zdobyć tytuł mistrzowski z dorobkiem 300 punktów. Ponadto, w trakcie sezonu 2006 przeszedł z SEATa Toledo do Leóna. W 2007 został również mistrzem w serii European Touring Car Cup z zespołem GR Asia, także w Leónie. W 2008 w DTC przeniósł się do zespołu Poulsen Motorsport i na koniec sezonu zajął 4 pozycję z 253 punktami na koncie, a także ponownie zdobył mistrzostwo w ETCC, ale tym razem z zespołem Chevrolet Motorsport Danmark w Chevrolecie Lacetti. W 2009 ponownie wywalczył tytuł mistrzowski w Danish Touringcar Championship z dorobkiem 254 punktów z tym samym zespołem i samochodem co rok wcześniej w ETCC. W 2009 zaliczył także start w Wyścigu Niemiec w serii World Touring Car Championship. W 2010 został wicemistrzem European Touring Car Cup i od tego samego roku ścigał się w pełnych sezonach WTCC w zespole SUNRED Engineering. W 2012 przeszedł do Scandinavian Touring Car Championship. Wygrał pięć wyścigów i zakończył sezon na trzecim miejscu w klasyfikacji generalnej. W 2013 powrócił do WTCC i wygrał trzy wyścigi. Po Wyścigu Stanów Zjednoczonych zrezygnował z dalszych startów z powodu problemów finansowych.

</doc>
<doc id="2377729" url="https://pl.wikipedia.org/wiki?curid=2377729" title="Puchar Narodów Afryki 2017">
Puchar Narodów Afryki 2017

Puchar Narodów Afryki 2017 – 31. edycja turnieju o mistrzostwo Afryki w piłce nożnej, który odbył się w Gabonie w 2017 roku, zakończony zwycięstwem reprezentacji Kamerunu.
Organizacja.
I wybór.
W sierpniu 2011 roku Afrykańska Konfederacja Piłkarska postanowiła zmienić gospodarza turnieju, ze względu na trwającą w Libii wojnę domową. RPA zostało gospodarzem turnieju w 2013 roku, gospodarzem w 2017 roku mianowano Libię. Ze względu na przedłużający się konflikt wewnętrzny w Libii, Afrykańska Konfederacja Piłkarska 22 sierpnia 2014 roku postanowiła ostatecznie odebrać Libii organizację tego turnieju.
II wybór.
Po odebraniu Libii organizacji turnieju Afrykańska Konfederacja Piłkarska ogłosiła, że nowi kandydaci na zorganizowanie Mistrzostwa Afryki w 2017 roku, mogą zgłaszać swoje kandydatury do 30 września 2014 roku. Gospodarz PNA 2017 zostanie ogłoszony na początku 2015 roku.. 8 kwietnia 2015 roku ogłoszono, że gospodarzem turnieju będzie Gabon.
Zakwalifikowane drużyny.
8 kwietnia 2015 roku w Kairze rozlosowano grupy eliminacyjne PNA 2017. Do turnieju finałowego awansują zwycięzcy grup oraz dwie najlepsze ekipy spośród tych, które zajmą drugie miejsca w grupach. Eliminacje potrwają od czerwca 2015 roku do września 2016 roku.
Obiekty.
Miasta goszczące mecze turniejowe ogłoszono w październiku 2016 roku. Libreville i Franceville były gospodarzami podczas PNA 2012.
Sędziowie.
Na turniej powołano 17 sędziów głównych i 21 sędziów asystentów.
Losowanie grup.
Losowanie grup turnieju finałowego odbyło się 19 października 2016 roku w Libreville
. 16 zakwalifikowanych drużyn zostało wcześniej podzielonych na cztery koszyki, przy czym gospodarz turnieju - Gabon został automatycznie przydzielony na pierwszym miejscu do grupy A. Pozostałe 15 zespołów zostało sklasyfikowanych na podstawie wyników uzyskanych podczas następujących rozgrywek.
Grupy.
16 drużyn zostało podzielonych na cztery grupy. Dwa najlepsze zespoły z każdej grupy zagrają w ćwierćfinale.
Faza pucharowa.
Finał.
MISTRZ AFRYKI 2017
Kamerun Piąty tytuł
Nagrody.
Wyróżnienia indywidualne dla zawodników:
Drużyna turnieju:

</doc>
<doc id="2377730" url="https://pl.wikipedia.org/wiki?curid=2377730" title="Port lotniczy Ailigandi">
Port lotniczy Ailigandi

Port lotniczy Ailigandi – jeden z panamskich portów lotniczych, zlokalizowany w mieście Ailigandi.

</doc>
<doc id="2377731" url="https://pl.wikipedia.org/wiki?curid=2377731" title="Port lotniczy Carti">
Port lotniczy Carti

Port lotniczy Cartí – jeden z panamskich portów lotniczych, zlokalizowany w mieście Cartí.

</doc>
<doc id="2377733" url="https://pl.wikipedia.org/wiki?curid=2377733" title="Jeremy Bujakowski">
Jeremy Bujakowski

Jeremy John Bujakowski lub Jarema Stanisław Bujakowski (ur. 30 marca 1939 w Druskienikach, zm. 1 lipca 2010, San Bernardino, Kalifornia) – indyjski narciarz alpejski polskiego pochodzenia, dwukrotny reprezentant Indii na zimowych igrzyskach olimpijskich.
Życiorys.
Był synem polskich podróżników Haliny Korolec-Bujakowskiej i Stanisława Bujakowskiego, którzy w latach 1934–1936 odbyli podróż motocyklową z Druskienik do Szanghaju.
Po raz pierwszy na igrzyskach olimpijskich wystartował w 1964 roku. Wziął udział w zawodach w zjeździe, jednak nie został sklasyfikowany, ponieważ nie ukończył przejazdu. Podczas kolejnych igrzysk uczestniczył w trzech konkurencjach. W zjeździe zajął 53. miejsce z czasem 2:11.82, w slalomie gigancie był 65., a w slalomie nie został sklasyfikowany.
Był pierwszym indyjskim zawodnikiem, który wystartował w zimowych igrzyskach olimpijskich i jednocześnie jedynym reprezentantem Indii na ZIO 1964 i 1968.

</doc>
<doc id="2377734" url="https://pl.wikipedia.org/wiki?curid=2377734" title="Port lotniczy Contadora">
Port lotniczy Contadora

Port lotniczy Contadora – jeden z panamskich portów lotniczych, zlokalizowany na wyspie Contadora.

</doc>
<doc id="2377736" url="https://pl.wikipedia.org/wiki?curid=2377736" title="Purma Bannerjee">
Purma Bannerjee

Purma C. Bannerjee (ur. w 1897, zm. ?) – indyjski lekkoatleta, olimpijczyk.
Na igrzyskach w Antwerpii, wystartował w biegach eliminacyjnych na 100 i 400 m. W tej pierwszej konkurencji, startował w drugim biegu eliminacyjnym, gdzie zajął ostatnie piąte miejsce (jego wynik jest nieznany). Natomiast w eliminacjach biegu na 400 metrów, został przydzielony do ósmego biegu eliminacyjnego. W tym zaś, uzyskał czas zbliżony do wyniku 53,1 s (czwarte miejsce), który jednak nie dał mu awansu do kolejnej fazy rozgrywek.
Na igrzyskach w Antwerpii był także chorążym reprezentacji.

</doc>
<doc id="2377738" url="https://pl.wikipedia.org/wiki?curid=2377738" title="Port lotniczy Corazon de Jesus">
Port lotniczy Corazon de Jesus

Port lotniczy Corazon de Jesus – jeden z panamskich portów lotniczych, zlokalizowany w mieście Corazon de Jesus.

</doc>
<doc id="2377740" url="https://pl.wikipedia.org/wiki?curid=2377740" title="Port lotniczy El Real">
Port lotniczy El Real

Port lotniczy El Real – jeden z panamskich portów lotniczych, zlokalizowany w mieście El Real.

</doc>
<doc id="2377741" url="https://pl.wikipedia.org/wiki?curid=2377741" title="Port lotniczy Garachine">
Port lotniczy Garachine

Port lotniczy Garachiné – jeden z panamskich portów lotniczych, zlokalizowany w mieście Garachiné.

</doc>
<doc id="2377744" url="https://pl.wikipedia.org/wiki?curid=2377744" title="Konferencje Solvaya">
Konferencje Solvaya



</doc>
<doc id="2377747" url="https://pl.wikipedia.org/wiki?curid=2377747" title="Port lotniczy Kato">
Port lotniczy Kato

Port lotniczy Kato (IATA: KTO, ICAO: SYKT) – port lotniczy zlokalizowany w miejscowości Kato, w Gujanie.

</doc>
<doc id="2377749" url="https://pl.wikipedia.org/wiki?curid=2377749" title="Łukasz Klekot">
Łukasz Klekot

Łukasz Klekot (ur. 13 maja 1989) – polski pięcioboista, wicemistrz Europy, zawodnik ZKS Drzonków.
Srebrny medalista mistrzostw Europy w 2011 roku w konkurencji sztafet (razem z Szymonem Staśkiewiczem i Bartoszem Majewskim) i dwunasty zawodnik w konkurencji indywidualnej. Dwukrotny indywidualny mistrz Polski (2010, 2011). Kandydat do reprezentacji Polski na Letnich Igrzyskach Olimpijskich w 2012 roku. Został wycofany ze startu na Igrzyskach Olimpijskich z powodu stosowania odźywki dozwolonej przed treningami a zabronionej na zawodach, będącego w praktyce środkiem dopingującym.

</doc>
<doc id="2377752" url="https://pl.wikipedia.org/wiki?curid=2377752" title="Port lotniczy Kamarang">
Port lotniczy Kamarang

Port lotniczy Kamarang (IATA: KAR, ICAO: SYKM) – port lotniczy zlokalizowany w miejscowości Kamarang, w Gujanie.

</doc>
<doc id="2377753" url="https://pl.wikipedia.org/wiki?curid=2377753" title="Gave de Pau">
Gave de Pau

Gave de Pau (wym. []) – rzeka w południowo-zachodniej Francji o długości 193,1 km i powierzchni dorzecza 2600 km², lewy dopływ rzeki Adour. Gave de Pau bierze swój początek w Cirque de Gavarnie, w departamencie Pireneje Wysokie. Jest połączeniem rzek Gave de Gavarnie i Bastan. W miejscowości Peyrehorade w departamencie Landy łączy się ze swoim głównym dopływem, Gave d’Oloron, tworząc rzekę Gaves réunis, która ok. 10 km dalej wpada do rzeki Adour.
Główne dopływy.
lewe: Ouzoum, Béez, Néez, Las Hies, Bayse, Gave d’Oloron, Gave du Bergons, Gave d'Azun
prawe: Ousse, Lagoin, Isaby.
Ważniejsze miejscowości.
Luz-Saint-Sauveur, Lourdes, Nay, Pau, Orthez, Labatut.

</doc>
<doc id="2377754" url="https://pl.wikipedia.org/wiki?curid=2377754" title="Franciszka Józefa Portugalska">
Franciszka Józefa Portugalska

Franciszka Józefa de Bragança (ur. 30 stycznia 1699 w Lizbonie, zm. 15 lipca 1736 tamże) – infantka portugalska.
Urodziła się jako córka króla Piotra II Spokojnego i jego drugiej żony królowej Marii Zofii. Jej starszym bratem był m.in. przyszły król Portugalii Jan V Wielkoduszny.
Infantka Franciszka Józefa zmarła niezamężnie i bezpotomnie. Została pochowana w klasztorze São Vicente de Fora w Lizbonie.

</doc>
<doc id="2377755" url="https://pl.wikipedia.org/wiki?curid=2377755" title="John Onaiyekan">
John Onaiyekan

John Olorunfemi Onaiyekan (ur. 29 stycznia 1944 w Kabba) – nigeryjski duchowny katolicki, arcybiskup metropolita Abudży w latach 1992–2019, kardynał.
Posługa kapłańska.
Święcenia kapłańskie przyjął 3 sierpnia 1969. W dniu 10 września 1982 został mianowany biskupem pomocniczym diecezji Ilorin, ze stolicą tytularną "Thunusuda". Sakry biskupiej udzielił mu w Rzymie 6 stycznia 1983 papież Jan Paweł II.
20 października 1984 został mianowany biskupem ordynariuszem Ilorin.
7 lipca 1990 Jan Paweł II mianował go biskupem koadiutorem stołecznej Abudży a dwa lata później- 28 września 1992, po przejściu na emeryturę poprzednika - kardynała Dominica Ignatiusa Ekandem został pełnoprawnym biskupem ordynariuszem. Po podniesieniu diecezji do rangi metropolii został 26 marca 1994 jej pierwszym metropolitą.
W latach 2000–2006 był przewodniczącym Konferencji Episkopatu Nigerii.
W latach 2003–2007 pełnił funkcję przewodniczącego Sympozjum Konferencji Episkopatów Afryki i Madagaskaru.
Dnia 24 października 2012 papież ogłosił, iż Onaiyekan znajduje się wśród nowych kardynałów, których oficjalna kreacja nastąpiła na konsystorzu w dniu 24 listopada.
Brał udział w konklawe 2013, które wybrało papieża Franciszka.
9 listopada 2019 przeszedł na emeryturę, a jego następcą został dotychczasowy koadiutor – arcybiskup Ignatius Kaigama.

</doc>
<doc id="2377756" url="https://pl.wikipedia.org/wiki?curid=2377756" title="Port lotniczy Mahdia">
Port lotniczy Mahdia

Port lotniczy Mahdia (IATA: MHA, ICAO: SYMD) – port lotniczy zlokalizowany w miejscowości Mahdia, w Gujanie.

</doc>
<doc id="2377758" url="https://pl.wikipedia.org/wiki?curid=2377758" title="Port lotniczy Mabaruma">
Port lotniczy Mabaruma

Port lotniczy Mabaruma (IATA: USI, ICAO: SYMB) – port lotniczy zlokalizowany w miejscowości Mabaruma, w Gujanie.

</doc>
<doc id="2377759" url="https://pl.wikipedia.org/wiki?curid=2377759" title="Port lotniczy Karanambo">
Port lotniczy Karanambo

Port lotniczy Karanambo (IATA: KRM, ICAO: SYKR) – port lotniczy zlokalizowany w miejscowości Karanambo, w Gujanie.

</doc>
<doc id="2377762" url="https://pl.wikipedia.org/wiki?curid=2377762" title="Port lotniczy Matthews Ridge">
Port lotniczy Matthews Ridge

Port lotniczy Matthews Ridge (IATA: MWJ, ICAO: SYMR) – port lotniczy zlokalizowany w miejscowości Matthews Ridge, w Gujanie.

</doc>
<doc id="2377763" url="https://pl.wikipedia.org/wiki?curid=2377763" title="Badis badis">
Badis badis



</doc>
<doc id="2377764" url="https://pl.wikipedia.org/wiki?curid=2377764" title="Port lotniczy Karasabai">
Port lotniczy Karasabai

Port lotniczy Karasabai (IATA: KRG, ICAO: SYKS) – port lotniczy zlokalizowany w miejscowości Karasabai, w Gujanie.

</doc>
<doc id="2377765" url="https://pl.wikipedia.org/wiki?curid=2377765" title="Phadeppa Chaugule">
Phadeppa Chaugule

Phadeppa Dareppa Chaugule (ur. w 1902 w Belgaum, zm. w 1952 tamże) – lekkoatleta długodystansowy reprezentujący Indie Brytyjskie, olimpijczyk.
Urodził się w 1902 roku w Belgaum w rolniczej rodzinie dźinijskiej. Maraton trenował najczęściej na trasie Belgaum – Khanapur; zwykle biegał boso.
Na igrzyskach w Antwerpii wystartował w biegu eliminacyjnym na 10 000 metrów, a także w finale maratonu. Nie ukończył biegu eliminacyjnego na 10 000 metrów (zszedł z trasy po około trzech kilometrach). W finale maratonu, Chaugule uzyskał czas 2:50:45,4 (według innych źródeł 2:50:45,2); wynik ten dał mu 19. miejsce (na 35 zawodników, którzy ukończyli zawody).
Rekordy życiowe: bieg na 10 000 metrów – 34:45,0 (1920), maraton – 2:48:49 (1919).

</doc>
<doc id="2377767" url="https://pl.wikipedia.org/wiki?curid=2377767" title="Port lotniczy Monkey Mountain">
Port lotniczy Monkey Mountain

Port lotniczy Monkey Mountain (IATA: MYM, ICAO: SYMM) – port lotniczy zlokalizowany w miejscowości Monkey Mountain, w Gujanie.

</doc>
<doc id="2377771" url="https://pl.wikipedia.org/wiki?curid=2377771" title="Sadashir Datar">
Sadashir Datar

Sadashir V. Datar (ur. w 1885, zm. ?) – indyjski lekkoatleta, uczestnik Letnich Igrzysk Olimpijskich 1920
Był jednym z pięciu reprezentantów Indii Brytyjskich na igrzyskach w Antwerpii. Wystartował tylko w maratonie, którego nie ukończył.

</doc>
<doc id="2377775" url="https://pl.wikipedia.org/wiki?curid=2377775" title="Port lotniczy Tepoe">
Port lotniczy Tepoe

Port lotniczy Tepoe (IATA KCB) – port lotniczy zlokalizowany w miejscowości Tepoe, w Surinamie.

</doc>
<doc id="2377777" url="https://pl.wikipedia.org/wiki?curid=2377777" title="Port lotniczy Laduani">
Port lotniczy Laduani

Port lotniczy Laduani (IATA LDO) – port lotniczy zlokalizowany w miejscowości Laduani, w Surinamie.

</doc>
<doc id="2377778" url="https://pl.wikipedia.org/wiki?curid=2377778" title="Port lotniczy Stoelmans Eiland">
Port lotniczy Stoelmans Eiland

Port lotniczy Stoelmans Eiland (IATA SMZ, ICAO SMST) – port lotniczy zlokalizowany w miejscowości Stoelmans Eiland, w Surinamie.

</doc>
<doc id="2377779" url="https://pl.wikipedia.org/wiki?curid=2377779" title="Gave d’Oloron">
Gave d’Oloron

Gave d’Oloron (wym. []) – rzeka w południowo-zachodniej Francji o długości 149,1 km i powierzchni dorzecza 2456 km², lewy dopływ rzeki Adour. Gave d’Oloron ma początek w mieście Oloron-Sainte-Marie, w departamencie Pireneje Atlantyckie, w miejscu zlania się wód rzek Gave d’Aspe i Gave d’Ossau. W miejscowości Peyrehorade w departamencie Landy wpada do rzeki Gave de Pau, tworząc rzekę Gaves réunis, która ok. 10 km dalej wpada do rzeki Adour.
Główne dopływy.
lewe: Vert, Joos, Lausset, Saison (zwana także Gave de Mauléon).
prawe: Escou, Auronce, Saleys.
Ważniejsze miejscowości.
Oloron-Sainte-Marie, Sauveterre-de-Béarn, Escos, Montfort, Susmiou, Peyrehorade.

</doc>
<doc id="2377780" url="https://pl.wikipedia.org/wiki?curid=2377780" title="Escou">
Escou



</doc>
<doc id="2377784" url="https://pl.wikipedia.org/wiki?curid=2377784" title="Lądowisko Washabo">
Lądowisko Washabo

Port lotniczy Washabo (IATA WSO) – port lotniczy zlokalizowany w miejscowości Washabo, w Surinamie.

</doc>
<doc id="2377788" url="https://pl.wikipedia.org/wiki?curid=2377788" title="Carefree">
Carefree

Carefree – miasto w Stanach Zjednoczonych, w stanie Arizona, w hrabstwie Maricopa.

</doc>
<doc id="2377789" url="https://pl.wikipedia.org/wiki?curid=2377789" title="Herb Petersburga">
Herb Petersburga

Herb Sankt Petersburga – jeden z symboli miejskich Petersburga, obowiązujący oficjalnie od 6 września 1991 r.
Historia i symbolika.
Pierwszym znany herb Sankt Petersburga znajdował się na chorągwi petersburskiego regimentu z 1712 roku, znajdowało się na nim płonące serce na książęcym płaszczu, pod koroną książęcą. Obok niego używano także wizerunku kolumny pod koroną ze skrzyżowanymi kluczem i mieczem. Obecny herb został ustanowiony w roku 1724 przez herolda hrabiego Francisco Santiego. Herb ten z mniejszymi zmianami obowiązuje do dzisiaj. Przedstawia on na tarczy francuskiej w polu czerwonym dwie srebrne kotwice skrzyżowane w skos, końcami na zewnątrz i ku górze oraz berło cesarskie pomiędzy nimi. Prawa (patrząc z perspektywy widza) jest kotwicą morską (2 ramiona), a lewa rzeczną (4 ramiona). Symbolizować to ma położenie miasta u zbiegu zarówno morskich jak i rzecznych szlaków, a także fakt, iż miasto jest stolicą Marynarki Wojennej Imperium Rosyjskiego. W roku 1857 dodano następujące elementy: tarczę zwieńczono Wielką imperialną koroną Rosji, dwa skrzyżowane berła cesarskie oraz wychodzącą spod korony ażurową wstęgę Orderu św. Andrzeja Apostoła Pierwszego Powołania, która okala tarczę i berła. Zmiana ta miała symbolizować administracyjny status miasta jako stolicy Imperium Rosyjskiego. Po przewrocie bolszewickim z herbu usunięto wszystkie carskie elementy, dodano także wizerunek statku oraz gwiazdę.
Wiosną 1989 r. władze miejskie rozpoczęły starania o stworzenie całkiem nowego herbu dla miasta. Ogłoszono nawet konkurs na jego wygląd, prace konkursowe wystawiono w Twierdzy Pietropawłowskiej. Ta inicjatywa spotkała się jednak z protestami wielu środowisk. Wskutek oporu ideę stworzenia nowego herbu miasta porzucono.
6 września 1991 r. decyzją Rady Leningradzkiej przywrócono stary herb. Natomiast 7 listopada 1991, w wyniku referendum przeprowadzonego wśród mieszkańców, Leningrad przemianowano na Petersburg. Wizerunek nowego herbu został potwierdzony w 1994 r. oraz 2003 r. przez Radę Miejską Petersburga.

</doc>
<doc id="2377792" url="https://pl.wikipedia.org/wiki?curid=2377792" title="Hotar">
Hotar

Hotar (trl. "hotṛ", trb. hotry) – w okresie wedyjskim jedna z czterech klas kapłanów, wyspecjalizowana w recytacji hymnów Rygwedy. Na dworach królewskich do ich obowiązków należało dokonywanie ofiar jadźńa, przewidzianych rytuałem wymaganym przez Wedy.

</doc>
<doc id="2377794" url="https://pl.wikipedia.org/wiki?curid=2377794" title="Kiszony ogórek">
Kiszony ogórek



</doc>
<doc id="2377795" url="https://pl.wikipedia.org/wiki?curid=2377795" title="Ogórki kiszone">
Ogórki kiszone



</doc>
<doc id="2377797" url="https://pl.wikipedia.org/wiki?curid=2377797" title="Kumar Navale">
Kumar Navale

Kumar Navale (ur. w 1897, zm. ?) – indyjski zapaśnik, olimpijczyk.
Navale wystartował w zapasach na igrzyskach w Antwerpii. W 1/32 finału miał wolny los zaś w 1/16 zmierzył się z Amerykaninem Charleyem Johnsonem, późniejszym brązowym medalistą. Navale przegrał i odpadł z rywalizacji.

</doc>
<doc id="2377800" url="https://pl.wikipedia.org/wiki?curid=2377800" title="Katarzyna Wsiewołodowna">
Katarzyna Wsiewołodowna

Katarzyna Wsiewołodowna (zm. 11 lipca 1108) – księżniczka kijowska, córka wielkiego księcia kijowskiego Wsiewołoda I Jarosławowicza i Anny, córki chana Kipczaków.
Życiorys.
Jedyna wzmianka o Katarzynie Wsiewołodownej znajduje się w "Powieści minionych lat". Źródło podaje jedynie datę zgonu księżniczki i imię jej ojca. Jedna z hipotez identyfikuje Katarzynę z żoną księcia polskiego Mieszka Bolesławowica, syna króla polskiego Bolesława Śmiałego, którą książę ten poślubił w 1088. Prawdopodobny mąż Katarzyny zmarł w 1089. Katarzyna Wsiewołodowna zmarła 11 lipca 1108.

</doc>
<doc id="2377803" url="https://pl.wikipedia.org/wiki?curid=2377803" title="Udgatar">
Udgatar

Udgatar (trl. "udgatṛ", trb. udgatry) – w okresie wedyjskim jedna z czterech klas kapłanów, wyspecjalizowana w śpiewaniu hymnów ofiarnych zawartych w zbiorze Samaweda. Na dworach królewskich do ich obowiązków należało uczestniczenie w obrzędach ofiarnych jadźńa, przewidzianych rytuałem wymaganym przez Wedy.

</doc>
<doc id="2377809" url="https://pl.wikipedia.org/wiki?curid=2377809" title="Andromede">
Andromede



</doc>
<doc id="2377812" url="https://pl.wikipedia.org/wiki?curid=2377812" title="Skiron">
Skiron



</doc>
<doc id="2377817" url="https://pl.wikipedia.org/wiki?curid=2377817" title="Grigorij Wojtinski">
Grigorij Wojtinski

Grigorij Naumowicz Wojtinski, ros. Григорий Наумович Войтинский (ur. 17 kwietnia 1893 w Newlu, zm. 11 czerwca 1953 w Moskwie) – członek RKP(b) i WKP(b), działacz kominternowski.
W sierpniu 1919 roku rozpoczęła się akcja, prowadzona przez założony w marcu tego roku Komintern, mająca na celu rozpropagowanie idei komunistycznej w Chinach. Po zajęciu środkowej Syberii przez bolszewików w kwietniu 1920 roku do Chin został wysłany Grigorij Wojtinski, w roli koordynatora i inicjatora procesu formowania się partii komunistycznej w Chinach. W maju tego roku, w Szanghaju nawiązał on kontakt z Chenem Duxiu, czołowym marksistą Chin, a jednocześnie profesorem na pekińskim uniwersytecie. Chen stanął na czele siedmioosobowej komórki, której pierwszym krokiem było rozpoczęcie wydawania pisma "The Communist". Partia została powołana w sierpniu 1920 roku. Po tym wydarzeniu Wojtinski wyjechał z Chin, jego miejsce zajął Holender Hendricus Sneevliet, który był obecny na pierwszym zjeździe KPCh na przełomie czerwca i lipca 1921 roku. Wojtinski wrócił jeszcze do Chin w 1925 roku brał udział w IV Zjeździe KPCh.

</doc>
<doc id="2377822" url="https://pl.wikipedia.org/wiki?curid=2377822" title="Kościół Nowoapostolski w Polsce">
Kościół Nowoapostolski w Polsce

Kościół Nowoapostolski w Polsce, NAK – chrześcijańska wspólnota religijna wyznająca irwingianizm, działająca na terenie Polski. Kościół został zarejestrowany w 1983 roku, a 15 stycznia 1990 roku wpisany do rejestru Kościołów i związków wyznaniowych prowadzonego przez Ministerstwo Spraw Wewnętrznych i Administracji w dziale A, pozycja 14. W 2021 roku Kościół liczył 4769 wiernych (w tym 72 duchownych) w 39 parafiach.
Administracja Centralna Kościoła Nowoapostolskiego w Rzeczypospolitej Polskiej ma swoją siedzibę w Gdyni. Zwierzchnikiem wspólnoty na terenie Polski od 22 października 2019 roku jest Apostoł Okręgowy Rüdiger Krause. Organami prasowymi Kościoła są miesięczniki „Nasza Rodzina” i „Chleb Żywota”.
Historia.
Kościół Nowoapostolski w Polsce stanowi autonomiczną jednostkę terytorialną Kościoła Nowoapostolskiego, którego pierwszy zbór powstał w 1866 roku w Hamburgu w wyniku schizmy w łonie Katolickiego Kościoła Apostolskiego. Katolicki Kościół Apostolski został z kolei założony w 1835 roku w Anglii przez uczniów prezbiteriańskiego pastora Edwarda Irvinga.
Na ziemiach polskich pierwsze misje Kościoła Nowoapostolskiego pojawiły się w Królestwie Prus i Królestwie Polskim w latach sześćdziesiątych XIX wieku. Natomiast pierwsze zbory na ziemiach polskich powstały pod koniec XIX wieku (m.in. w Bydgoszczy, Gdyni, Warszawie, Wąbrzeźnie, a także w okolicach Łodzi, Piotrkowa Trybunalskiego, Dąbrowy Górniczej i Lwowa). Najprężniej ruch rozwijał się na terenie Warmii i Mazur. Pionierski zbór w Królewcu założył Ernst Traugott Hallmann. W niedługim czasie powstały kolejne zbory Kościoła Nowoapostolskiego. W 1935 roku w należących do Niemiec Prusach Wschodnich istniały 192 zbory. Nie był to jednak początek irwingianizmu w Polsce. Wcześniej zbory zakładali apostołowie Katolickiego Kościoła Apostolskiego, John Owen Tudor i Thomas Carlyle. 
Jako struktury oddolne zbory Kościoła Nowoapostolskiego przybierały własne nazwy i tworzone były niezależnie od siebie na podstawie prawa wyznaniowego pruskiego, austriackiego i rosyjskiego.
Po 1918 roku w odrodzonym państwie polskim struktury Kościoła Nowoapostolskiego zostały zachowane i traktowane przez Ministerstwo Wyznań Religijnych i Oświecenia Publicznego jako związki wyznaniowe uznane prawnie. W okresie międzywojennym na terenie II Rzeczypospolitej mieszkało kilkadziesiąt tysięcy wiernych wyznania nowoapostolskiego, głównie pochodzenia niemieckiego.
Po II wojnie światowej Kościół Nowoapostolski kontynuował swoją działalność w Polskiej Rzeczypospolitej Ludowej. W wyniku zmian granic i przesiedleń ludności utracił znaczną liczbę wiernych. Stracił również uznanie prawne. Władze tolerowały co prawda działalność wspólnoty w oparciu o prawo o stowarzyszeniach, ale traktowały wyznanie nowoapostolskie jako stowarzyszenie zwykłe. Nosiło ono początkowo nazwę Stowarzyszenie Nowoapostolskie, a od 1959 roku istniało ono pod nazwą Nowoapostolskie Stowarzyszenie Wyznaniowe w Polsce. Główne skupisko wiernych wyznania znajdowało się w tym czasie w okolicach: Giżycka, Mrągowa i Ostródy, gdzie mieszkało kilkanaście autochtonicznych rodzin mazurskich praktykujących tę wiarę oraz zachowała się trwała parafialna struktura Kościoła sprzed 1945 roku.
W 1983 roku na podstawie nowelizacji prawa o stowarzyszeniach Kościół uzyskał osobowość prawną i status stowarzyszenia rejestrowego. W 1989 roku wystąpił o rejestrację prawną jako Kościół Nowoapostolski w Polsce w Ministerstwie Spraw Wewnętrznych, którą uzyskał w 1990 roku pod numerem 14.
Od 1990 roku Kościół Nowoapostolski w Polsce prowadzi starania o uregulowanie stosunku państwa polskiego do Kościoła w drodze odrębnej ustawy.
W latach 1989–2019 zwierzchnikiem Kościoła był bp Waldemar Starosta.
Charakterystyka i doktryna.
Kościół Nowoapostolski postrzega siebie jako kontynuację Kościoła pierwotnego. Jest wyznaniem trynitarnym. Uznaje Jezusa Chrystusa za Głowę Kościoła. Doktryna nowoapostolska oparta jest na Biblii. Kościół Nowoapostolski uznaje ponadto apokryfy będące uzupełnieniem Pisma Świętego, oraz przyjmuje przepowiednie wydarzeń eschatologicznych zawarte w proroctwach Apokalipsy.
Celem wiary dla wyznawców Kościoła Nowoapostolskiego jest osiągnięcie wiekuistej społeczności z Bogiem Ojcem i Synem Bożym. Bardzo ważne miejsce zajmuje wiara w paruzję Jezusa Chrystusa i nastanie Tysiącletniego Królestwa Bożego na Ziemi. Wierni wyznania nowoapostolskiego wierzą, że Jezus Chrystus przyjdzie na świat w sposób niewidzialny i nastąpi to w najbliższym czasie (millenaryzm). Powrót Mesjasza pozwoli na wskrzeszenie umarłych wiernych, którzy razem z żyjącymi wiernymi udadzą się na ucztę. Po widzialnym przeniesieniu wszystkich wyznawców na ziemię rozpocznie się okres panowania religijnego Jezusa Chrystusa na świecie. Pod koniec tysiącletnich rządów Jezus Chrystus ma stoczyć walkę z szatanem. Zwycięstwo Mesjasza spowoduje unicestwienie na zawsze złego ducha i przebudzonych niewiernych, a wierni otrzymają nieśmiertelność i życie wieczne w niebie. 
Godności kościelne w Kościele Nowoapostolskim sprawować mogą wyłącznie mężczyźni. Istnieje rozbudowana hierarchia złożona z: biskupów, starszych, pasterzy, ewangelistów, kapłanów, diakonów i poddiakonów. Najważniejszą rolę spełnia jednak instytucja apostołów. Z punktu widzenia wyznania Kościół związany jest z urzędem apostolskim, a apostołowie są niezbędni, aby przygotować wierzących na oczekiwane powtórne przyjście Jezusa Chrystusa. Doktryna nowoapostolska uznaje, że Jezus Chrystus dał apostołom polecenie i moc do udzielania Ducha Świętego, chrztu wodnego, odpuszczania grzechów i obchodzenia wieczerzy świętej. Ponadto Głównemu Apostołowi, który sprawuje funkcje przewodniczącego kolegium apostołów i głównego duchowego autorytetu wyznania daje władzę do przepowiadania nowych objawień Ducha Świętego.
Nabożeństwa odprawiane są w niedziele. W ich trakcie udziela się sakramentów oraz udziela błogosławieństw z okazji: konfirmacji, zaręczyn, ślubów i jubileuszy ślubnych. Zewnętrzny charakter nabożeństwa jest skromny, ale uroczysty. Zebrani śpiewają najpierw pieśń, a potem odmawiają specjalnie na dany dzień wybraną modlitwę. Następnie głos zabiera kaznodzieja, który odczytuje wyjątki z Biblii i objaśnia je zgromadzonym. W kazaniu zwiastowana jest Ewangelia. Kulminacyjnymi punktami nabożeństwa są modlitwa Ojcze Nasz, zmawiana wspólnie przez cały zbór, odpuszczenie grzechów i uroczystość świętej wieczerzy.
Kościół uznaje trzy sakramenty: chrzest wodny, święte pieczętowanie oraz świętą wieczerzę. Dla Kościoła Nowoapostolskiego chrzest nie jest jednoznaczny z całkowitym przyjęciem do Kościoła. Dopiero w łączności z nowoapostolskim sakramentem pieczętowania udzielanym przez apostoła wierzący osiąga powtórne narodzenie z wody i Ducha Świętego. Komunia święta jest udzielana pod dwiema postaciami: chleba i wina. Wszyscy wierni uczestniczący w nabożeństwie otrzymują sakrament spożywając hostię umoczoną w winie.
Głównymi świętami kościelnymi są: Boże Narodzenie, Nowy Rok, Wielki Piątek, Wielkanoc, Wniebowstąpienie Pańskie i Zesłanie Ducha Świętego.
Administracja NAK w Polsce.
Kościół Nowoapostolski w Polsce jest terytorialną i autonomiczną jednostką Kościoła Nowoapostolskiego i zachowuje z nim jedność. Naczelną władzą Kościoła Nowoapostolskiego w Polsce jest Konferencja Kościelna, a zwierzchnikiem Biskup Kościoła, który ma swoją siedzibę w Gdyni. 
Kościół Nowoapostolski w Polsce dzieli się administracyjnie na 4 okręgi: 

</doc>
<doc id="2377824" url="https://pl.wikipedia.org/wiki?curid=2377824" title="Sciron">
Sciron



</doc>
<doc id="2377826" url="https://pl.wikipedia.org/wiki?curid=2377826" title="Dąb dachówkowaty">
Dąb dachówkowaty

Dąb dachówkowaty ("Quercus imbricaria" Michx.) – gatunek roślin z rodziny bukowatych ("Fagaceae" Dumort.). Występuje naturalnie w środkowo-wschodnich Stanach Zjednoczonych – w Alabamie, Arkansas, Dystrykcie Kolumbii, Delaware, Georgii, Iowa, Illinois, Indianie, Kansas, Kentucky, Luizjanie, Massachusetts, Marylandzie, Michigan, Missouri, Missisipi, Karolinie Północnej, Nebrasce, New Jersey, stanie Nowy Jork, Ohio, Oklahomie, Pensylwanii, Karolinie Południowej, Tennessee, Wirginii, Wisconsin oraz Wirginii Zachodniej. 
Biologia i ekologia.
Rośnie na zalesionych stokach oraz terenach skalistych. Występuje na wysokości do 700 m n.p.m. 
Zastosowanie.
Czirokezi używali tego gatunku w medycynie tradycyjnej.

</doc>
<doc id="2377827" url="https://pl.wikipedia.org/wiki?curid=2377827" title="Alcoi">
Alcoi



</doc>
<doc id="2377830" url="https://pl.wikipedia.org/wiki?curid=2377830" title="Xàbia">
Xàbia



</doc>
<doc id="2377832" url="https://pl.wikipedia.org/wiki?curid=2377832" title="Eneco Tour 2011">
Eneco Tour 2011

7. edycja Eneco Tour odbyła się w dniach 8 - 14 sierpnia 2011 roku. Trasa tego sześcioetapowego wyścigu kolarskiego liczyła 967,8 km ze startem w Amersfoort i metą w Sittard. 
Wyścig zaliczany był do klasyfikacji UCI World Tour 2011. Nie wystartował w nim ubiegłoroczny zwycięzca, Niemiec Tony Martin ani żaden z polskich kolarzy.

</doc>
<doc id="2377833" url="https://pl.wikipedia.org/wiki?curid=2377833" title="Ćalukja">
Ćalukja

Ćalukja – dynastia południowoindyjska, której poszczególne gałęzie panowały w różnych okresach na Dekanie, z głównymi ośrodkami w Ajhole, Badami i Pattadakal. Władcy tej dynastii zasłynęli jako mecenasi sztuki, przyczyniając się do wielkiego rozkwitu architektury indyjskiej na tym terenie.
Najstarszą poświadczoną gałęzią są Ćalukjowie Solanki z Watapi, podbici w połowie VIII wieku przez Rasztrakutów. Wschodni odłam z centrum w Wengi ostatecznie uległ Ćolom w drugiej połowie XI wieku.

</doc>
<doc id="2377835" url="https://pl.wikipedia.org/wiki?curid=2377835" title="Anup Sridhar">
Anup Sridhar

Anup Sridhar (ur. 11 kwietnia 1983 w Bangalore) – indyjski badmintonista.
Zawodnik brał udział w grze pojedynczej mężczyzn na Olimpiadzie w Pekinie – odpadł w 1/16 finału. W roku 2007 został laureatem nagrody Arjuna Award.

</doc>
<doc id="2377837" url="https://pl.wikipedia.org/wiki?curid=2377837" title="Kocham cię, Beth Cooper">
Kocham cię, Beth Cooper

Kocham Cię, Beth Cooper ("I Love You, Beth Cooper") – komedia w reżyserii Chrisa Columbusa na podstawie powieści Larry’ego Doyle’a.
Fabuła.
W trakcie oficjalnego przemówienia uczeń jednego z amerykańskich liceów wyznaje miłość najpopularniejszej dziewczynie w szkole, pięknej Beth Cooper (Hayden Panettiere). Jeszcze tego samego wieczora Beth zjawia się w jego domu. Dziewczyna żąda, by udowodnił, jak bardzo jest w niej zakochany.

</doc>
<doc id="2377840" url="https://pl.wikipedia.org/wiki?curid=2377840" title="Świergotka seledynowa">
Świergotka seledynowa

Świergotka seledynowa ("Psephotus haematonotus") – gatunek średniej wielkości ptaka z rodziny papug wschodnich (Psittaculidae), zamieszkujący południowo-wschodnią część Australii. Nie jest zagrożony wyginięciem; często spotykany w hodowlach.
Podgatunki i zasięg występowania.
Wyróżnia się dwa podgatunki "P. haematonotus":
Środowisko.
Tereny trawiaste rzadko porośnięte drzewami, suche zarośla. Przebywają przy zbiornikach wodnych i w pobliżu osad ludzkich, ponieważ często biorą kąpiele.
Pożywienie.
Żywią się dojrzałymi i wpół dojrzałymi nasionami traw, także nasionami wielu gatunków roślin zielnych. Jedzą nasiona akacji i roślin ogrodowych oraz owoce. Menu uzupełniają jagodami jemioły i larwami owadów.
Status.
Międzynarodowa Unia Ochrony Przyrody (IUCN) uznaje świergotkę seledynową za gatunek najmniejszej troski (LC, "least concern") nieprzerwanie od 1988 roku. Trend populacji uznaje się za wzrostowy.

</doc>
<doc id="2377841" url="https://pl.wikipedia.org/wiki?curid=2377841" title="Saina Nehwal">
Saina Nehwal

Saina Nehwal (ur. 17 marca 1990 w Hisar) – indyjska zawodniczka badmintona.
Brała udział w grze pojedynczej kobiet na igrzyskach w Pekinie – odpadła w ćwierćfinałach, w grze pojedynczej kobiet na igrzyskach w Londynie zdobyła brązowy medal, a na igrzyskach w Rio de Janeiro nie awansowała do 1/8 finału.
Zdobyła złoty medal w grze pojedynczej kobiet na igrzyskach wspólnoty narodów, srebrny i brązowy na mistrzostwach świata oraz trzykrotnie brązowy na mistrzostwach Azji.
W roku 2009 została laureatem nagrody Arjuna Award.

</doc>
<doc id="2377846" url="https://pl.wikipedia.org/wiki?curid=2377846" title="Piwnica św. Norberta">
Piwnica św. Norberta

Piwnica św. Norberta – działająca z inicjatywy Stefana Błaszczyńskiego w Krakowie od 1992 roku grupa artystyczna prezentująca muzyczno-poetyckie koncerty. Koncerty te przybierają charakter muzycznych spektakli-spotkań w trakcie których prezentowana jest poezja, a niekiedy również krótkie gawędy i opowiadania. Ważną rolę odgrywa również element artystycznie kreowanych świateł. Muzyka wykonywana przez artystów ociera się o różne gatunki muzyczne, takie jak: pop, jazz, muzyka etniczna, medytacyjna, klasyczna i poetycka.
Nazwa Piwnicy wywodzi się od jej pierwszej siedziby, tj. w piwnicy kościoła św. Norberta w Krakowie przy ulicy Wiślnej. Tam Piwnica działała w latach 1992-2000 do czasu gdy kościół ten został przejęty przez cerkiew prawosławną. Kolejne trzy lata Piwnica działała przy klasztorze oo.Karmelitów na Piasku w Krakowie przy ulicy Karmelickiej. Od roku 2003 przeniosła się ponownie na ulicę Wiślną, tym razem pod numer 12 (podziemia kurii metropolitarnej). Obecnie Piwnica działa przy kawiarni "Kolanko no 6" na krakowskim Kazimierzu przy ulicy Józefa 17.
Oprócz stałych cotygodniowych koncertów Piwnica św. Norberta okazjonalnie koncertuje również zagranicą.
Zobacz też.
Stefan Błaszczyński

</doc>
<doc id="2377847" url="https://pl.wikipedia.org/wiki?curid=2377847" title="Nikhil Kanetkar">
Nikhil Kanetkar

Nikhil Kanetkar (ur. 13 maja 1979 w Pune) – indyjski zawodnik badmintona.
Brał udział w grze pojedynczej mężczyzn na igrzyskach w Atenach – odpadł w 1/8 finału.

</doc>
<doc id="2377851" url="https://pl.wikipedia.org/wiki?curid=2377851" title="Chrysophyllum revolutum">
Chrysophyllum revolutum

Chrysophyllum revolutum – gatunek drzew należących do rodziny sączyńcowatych. Jest endemitem występującym w Ameryce Południowej, na terenie Peru.

</doc>
<doc id="2377852" url="https://pl.wikipedia.org/wiki?curid=2377852" title="Franz Radziwill">
Franz Radziwill

Franz Radziwill (ur. 6 lutego 1895 w Strohausen, obecnie Rodenkirchen w powiecie Wesermarsch, zm. 12 sierpnia 1983 w Wilhelmshaven) – niemiecki malarz, przedstawiciel realizmu magicznego, stylu Nowej Rzeczowości.
Życiorys.
Większą część życia spędził w uzdrowisku Dangast nad Morzem Północnym. Był przekonanym członkiem NSDAP, a mimo to wielokrotnie był szykanowany jako przedstawiciel „sztuki zdegenerowanej”.
Urodził się jako najstarsze z siedmiorga dzieci garncarza Edwarda Radziwiłła (zm. 1922) i jego żony Karoliny Suhrendorf (zm. 1948). Po przeprowadzce rodziny do Bremy uczęszczał do szkoły i uczył się na murarza. Dzięki dobrym wynikom w nauce został w roku 1913 przyjęty do Wyższej Państwowej Szkoły Architektury w Bremie, i kształcił się tam do roku 1915. Na kursach wieczorowych Wyższej szkoły Rzemiosła Artystycznego uczył się rysunku figuralnego. Nawiązał znajomość z malarzami z Fischerhude i Worpswede.
I wojnę światową przebył na froncie rosyjskim, we Flandrii i północnej Francji. W czasie służby wojskowej stworzył ok. 500 akwareli i rysunków.
W roku 1920 przyłączył się do Grupy Listopadowej, w której wystawach uczestniczył do roku 1931. Za radą Karla Schmidt-Rottluffa zamieszkał 1921 w uzdrowisku Dangast nad Morzem Północnym, najpierw czasowo, od 1922 na stałe. W rok później poślubił Johannę Ingeborg Haase i nabył na własność dom przy Sielstraße 3, gdzie pozostał do końca życia.
Stypendium ufundowane przez hamburskich kupców pozwoliło mu na pobyt studialny w Dreźnie 1927-1928. Tam spotkał się z Otto Dixem.
1931 rozpoczął ożywioną korespondencję z rzeźbiarzem Güntherem Martinem, członkiem NSDAP.
W roku 1932 Radziwill stał się przekonanym zwolennikiem Hitlera, 1 maja 1933 został członkiem tej partii. Wkrótce został powołany na profesora Akademii Sztuk Pięknych w Düsseldorfie, zajmując miejsce po Paulu Klee, wyrzuconym z tego stanowiska przez hitlerowców.
W roku 1934 uczestniczył w zjeździe NSDAP w Norymberdze. Uczestniczył w Biennale w Wenecji.
W roku 1935 studenckie pismo "Die Bewegung" nazwało Radziwilla „bolszewikiem kultury”. Władze skonfiskowały 51 jego obrazów, zamknęły wystawę indywidualną w Jenie i pozbawiły stanowiska profesora w Düsseldorfie z powodu „niezdolności pedagogicznej”. Wyrzucono go z partii i obłożono zakazem uczestnictwa w wystawach.
W roku 1936 uzyskał w ministerstwie Oświaty Ludowej i Propagandy rehabilitację, lecz w następnym roku zabroniono mu wystawiania obrazów w Królewcu.
Radziwill usiłując dowieść swojego przywiązania do hitleryzmu, zadenuncjował dwóch mieszkańców Dangastu, którzy przebywali w gospodzie w czasie przemówienia Hitlera. W tym samym roku został kierownikiem okręgu w sztabie okręgowym NSDAP.
Trzy wczesne obrazy Radziwilla znalazły się na Wystawie Sztuki Zdegenerowanej w Monachium 1938. Po tym doszło do kolejnych konfiskat i represji, jednak udało mu się umieścić trzy obrazy na lokalnej wystawie.
W latach 1939-1941 służył na froncie zachodnim, 1941 został zwolniony ze względu na zaawansowany wiek. W 1942 służył w policji przeciwlotniczej w Wilhelmshaven i w straży pożarnej w Dangast. W ostatnich miesiącach wojny został powołany do Volkssturmu i trafił do niewoli brytyjskiej, skąd udało mu się uciec.
W liście otwartym z 17 stycznia 1947 dyrektor Wyższej Szkoły Sztuk Pięknych w Berlinie Karl Hofer napiętnował hitlerowską przeszłość Radziwilla, nazywając go „Naziwill”.
W roku 1952 otrzymał z Urzędu Gospodarki Wodnej w Wilhelmshaven zlecenie na obrazy o ochronie wybrzeży.
W roku 1964 otrzymał pobyt stypendialny w Villa Massimo w Rzymie i odwiedził Grecję.
Ze względu na chorobę oczu zaniechał malarstwa w roku 1972. W roku 1975 w Muzeum Krajowym w Oldenburgu utworzono kolekcję dzieł Radziwilla.

</doc>
<doc id="2377855" url="https://pl.wikipedia.org/wiki?curid=2377855" title="Chrysophyllum splendens">
Chrysophyllum splendens

Chrysophyllum splendens – gatunek drzew należących do rodziny sączyńcowatych. Jest gatunkiem występującym w Ameryce Południowej, na wschodnim wybrzeżu Brazylii.

</doc>
<doc id="2377857" url="https://pl.wikipedia.org/wiki?curid=2377857" title="Petra Dallmann">
Petra Dallmann

Petra Dallmann (ur. 21 listopada 1978 we Fryburgu Bryzgowijskim), niemiecka pływaczka specjalizująca się w stylu dowolnym, medalistka olimpijska, mistrzostw świata i Europy.
Jej największym sukcesem jest brązowy medal na Igrzyskach Olimpijskich 2004 w Atenach w sztafecie 4x200 m stylem dowolnym.
Dallmann osiąga międzynarodowe sukcesy głównie w sztafetach.

</doc>
<doc id="2377859" url="https://pl.wikipedia.org/wiki?curid=2377859" title="Chrysophyllum viride">
Chrysophyllum viride

Chrysophyllum viride – gatunek drzew należących do rodziny sączyńcowatych. Jest gatunkiem występującym w Ameryce Południowej, na wschodnim wybrzeżu Brazylii.

</doc>
<doc id="2377860" url="https://pl.wikipedia.org/wiki?curid=2377860" title="Pic d'Aspe">
Pic d'Aspe



</doc>
<doc id="2377861" url="https://pl.wikipedia.org/wiki?curid=2377861" title="Powstańcze natarcia na Dworzec Gdański">
Powstańcze natarcia na Dworzec Gdański

Powstańcze natarcia na Dworzec Gdański – kilkukrotne próby zdobycia stołecznego Dworca Gdańskiego podjęte przez żołnierzy Armii Krajowej podczas powstania warszawskiego 1944 roku.
Dworzec wraz z zespołem sąsiednich obiektów tworzył jeden z najsilniejszych ośrodków niemieckiego oporu w północnej części Warszawy. Na skutek niepowodzenia polskich ataków w godzinie „W” dworzec wraz z linią kolei obwodowej stworzyły swoistą barierę oddzielającą oddziały AK na Starym Mieście od powstańczego Żoliborza. Polskie dowództwo od pierwszych dni powstania zamierzało wywalczyć korytarz między obiema dzielnicami, lecz przystąpienie do poważniejszych działań zaczepnych okazało się możliwe dopiero po przybyciu na Żoliborz blisko 900 żołnierzy AK z Puszczy Kampinoskiej. Dwa nocne natarcia, przeprowadzone 20/21 sierpnia i 21/22 sierpnia, zakończyły się jednak całkowitą porażką z powodu przewagi ogniowej nieprzyjaciela oraz błędów popełnionych przez polskie dowództwo przy planowaniu i organizacji natarcia. Oddziały AK poniosły wówczas ciężkie straty, sięgające około 500–600 zabitych i rannych.
Natarcia na Dworzec Gdański były jedną z najkrwawszych akcji bojowych powstania warszawskiego. Zdaniem wielu historyków ich niepowodzenie zadecydowało o późniejszym upadku Starego Miasta.
Polskie natarcie w godzinie „W”.
Dworzec Gdański i jego załoga.
Po rozpoczęciu niemieckiej inwazji na ZSRR okupowana Warszawa awansowała do rangi jednego z najważniejszych węzłów komunikacyjnych na tyłach frontu wschodniego. Jednym z kluczowych obiektów warszawskiej magistrali kolejowej był w tym czasie zespół budynków Dworca Gdańskiego, przylegający do torów kolei obwodowej. Niemcy przywiązywali dużą wagę do jego odpowiedniego zabezpieczenia, stąd dworzec wraz z pobliskimi mostami pod Cytadelą (kolejowym i drogowym) stanowił trzon jednego z najsilniejszych ośrodków niemieckiego oporu w północnej części Warszawy. Według danych, którymi w lipcu 1944 dysponował wywiad Armii Krajowej, obsada i umocnienia niemieckich obiektów przy żoliborskim odcinku kolei obwodowej przedstawiały się następująco:
W rzeczywistości w momencie wybuchu powstania niemieckie siły w rejonie dworca okazały się znacznie silniejsze. Od połowy lipca 1944 odcinek linii kolei obwodowej od mostu kolejowego przy Cytadeli do Dworca Zachodniego zabezpieczał pociąg pancerny. Z kolei 1 sierpnia na Dworcu Gdańskim wyładowano pododdziały 73 Pułku Grenadierów Pancernych 19 Dywizji Pancernej (II Batalion oraz kompania saperów). Zostały one jeszcze tego samego dnia odesłane w rejon Warki, lecz wcześniej ich żołnierze zdążyli wesprzeć załogę dworca w walce z powstańcami. Ponadto po rozpoczęciu walk powstańczych obronę dworca wzmocniły przejściowo trzy działa samobieżne „Grille” przysłane z koszar SS przy ul. Rakowieckiej.
Siły i plany Armii Krajowej.
Powstańcze plany przewidywały, że Dworzec Gdański wraz z sąsiednimi obiektami zostaną opanowane przez żołnierzy Rejonu I Obwodu II AK „Żoliborz”. Atak na zabudowania dworca przeprowadzić miały plutony nr 201 i 210 („plutony kolejowe”), wyruszające z podstaw wyjściowych w betoniarni miejskiej przy ul. Inflanckiej. Po opanowaniu obiektu polscy żołnierze mieli obsadzić urządzenia stacyjne, nawiązać łączność ze stacją towarową Warszawa Praga oraz uruchomić zdobyczne lokomotywy, które wraz z kilkoma pustymi lorami zostałyby następnie przekazane do dyspozycji oddziałów nacierających na Instytut Chemiczny i Fort Bema.
W tym samym czasie pozostałe pododdziały Rejonu I miały zdobyć: Cytadelę, stanowiska niemieckiej artylerii przeciwlotniczej w Forcie i Parku im. Traugutta, lewobrzeżny przyczółek zespołu mostowego przy Cytadeli, „Poniatówkę” oraz centralę telefoniczną PAST przy ul. Felińskiego 39. Planowano także związać walką załogę Instytutu Chemicznego, przy czym zdobycie gmachu zamierzano odłożyć do czasu opanowania Dworca Gdańskiego. Pluton saperów szturmowych otrzymał m.in. zadanie wysadzenia wiaduktu kolejowego nad ul. Krajewskiego oraz wiaduktu drogowego przy Dworcu Gdańskim.
Na etapie planowania akcji powstańczej część oficerów Obwodu „Żoliborz” domagała się, aby z racji słabego uzbrojenia własnych oddziałów zmniejszyć liczbę celów natarcia i w pierwszej fazie walk ograniczyć się do blokowania najsilniejszych punktów niemieckiego oporu. Szczególnie aktywny był w tej dyskusji dowódca Rejonu I, kpt. Marian Kamiński ps. „Ster”, który postulował, aby w godzinie „W” jego oddziały uderzyły wszystkimi siłami na Cytadelę, a w dalszej kolejności skoncentrowały się na opanowaniu Dworca Gdańskiego. „Ster” argumentował, iż zdobycie stosunkowo słabo obsadzonej Cytadeli umożliwi nie tylko zwiększenie zapasów broni i amunicji, lecz również znacznie ułatwi zdobycie zespołu mostowego przy Cytadeli oraz uzyskanie dostępu do Wisły i połączenie ze Śródmieściem. Owe postulaty zostały jednak odrzucone przez dowództwo Okręgu Warszawskiego AK, które wierzyło, że gwałtowne i jednoczesne natarcie na wszystkie niemieckie obiekty w Warszawie pozwoli zaskoczyć i obezwładnić nieprzyjacielski garnizon. W myśl rozkazu operacyjnego komendy okręgu z 25 lipca 1944 Obwód „Żoliborz” miał uderzyć na osiemnaście „przedmiotów walki”, przy czym zadaniem Rejonu I miało być opanowanie Cytadeli, Dworca Gdańskiego, mostów, Instytutu Chemicznego oraz szkoły przy ul. Krajewskiego. Dodatkowo sztab Obwodu „Żoliborz” podjął decyzję, iż oprócz celów wskazanych w rozkazie komendy okręgu zaatakowane zostaną również wszystkie te obiekty, które w dotychczasowych planach taktycznych obwodu były uważane za cele pierwszoplanowe. W przypadku Rejonu I miały to być „Poniatówka” i centrala telefoniczna przy ul. Felińskiego. Przyjęcie tej taktyki doprowadziło do rozproszenia sił powstańczych i w dużej mierze zadecydowało o niepowodzeniu późniejszych natarć.
Natarcie Rejonu I.
27 lipca 1944 w Warszawie ogłoszono zarządzenie gubernatora dystryktu warszawskiego Ludwiga Fischera nakazujące, aby następnego dnia 100 tys. polskich mężczyzn i kobiet stawiło się do pracy przy budowie umocnień nad Wisłą. Jeszcze tego samego dnia komendant Okręgu Warszawskiego AK płk Antoni Chruściel ps. „Monter” ogłosił alarm dla oddziałów AK w stolicy. Po południu 28 lipca stan pogotowia został jednak odwołany, a żołnierze AK bez większych incydentów rozeszli się do domów. Długotrwałe oczekiwanie, a zwłaszcza uwidoczniona w czasie mobilizacji dysproporcja sił własnych i nieprzyjaciela, wywarły negatywny wpływ na morale wojska. Owe tendencje nie ominęły Obwodu „Żoliborz”. W „plutonach kolejowych” do godzin porannych 29 lipca pozostało na punktach koncentracji zaledwie 30% żołnierzy, gdyż pozostali – dla których zabrakło broni – rozeszli się do domów. W plutonie 208 złożonym w większości z „granatowych policjantów” doszło wręcz do buntu, gdyż większość żołnierzy, łącznie z dowódcą plutonu por. „Jackiem”, wypowiedziała posłuszeństwo dowództwu i na własną rękę opuściła punkty zborne.
Rankiem 1 sierpnia oddziały Obwodu „Żoliborz” ponownie przystąpiły do mobilizacji. Wkrótce do sztabu obwodu zaczęły napływać meldunki o wzmacnianiu przez Niemców najważniejszych punktów oporu. Dowodzący zgrupowaniem „plutonów kolejowych” por. Eugeniusz Muszyński ps. „Paweł” raportował, iż nieprzyjaciel kilkukrotnie zwiększył załogę Dworca Gdańskiego, obsadzając stację i umocnienia przy torach oraz wydzielając pododdział w sile kompanii do zabezpieczenia okolic parowozowni. W tej sytuacji na odprawie sztabu obwodu przeprowadzonej o godz. 14:00, podjęto decyzję, że „Paweł” przeprowadzi w rejonie dworca wyłącznie rozpoznanie bojem, a w razie napotkania silnego oporu przerwie atak i dołączy do głównych sił rejonu. Stosowny rozkaz nie dotarł jednak do żołnierzy „plutonów kolejowych”. Tymczasem już około godz. 14:00 Żoliborz ogarnęły regularne walki, co poważnie zakłóciło przygotowania do akcji powstańczej. Utracono bowiem element zaskoczenia, paraliżowi uległ system łączności obwodu, a cała dzielnica rychło została odcięta od reszty miasta. W powstałym chaosie wielu żołnierzy nie zdążyło dotrzeć na czas na punkty zborne, nie dotarła tam również część broni i amunicji.
Przed godziną „W” na punkcie zbornym „plutonów kolejowych” w betoniarni miejskiej przy ul. Inflanckiej stawiło się około 50 żołnierzy (50% stanu osobowego). Ich uzbrojenie było bardzo skromne, gdyż ograniczało się do zaledwie dwóch pistoletów maszynowych, 9 karabinów, kilku pistoletów oraz granatów. Na kilka minut przed godz. 17:00 do walki przystąpiła nieznana „Pawłowi” grupa powstańców, której punktem koncentracji był pobliski gmach Agencji Celnej. Strzelanina dodatkowo zwiększyła czujność załogi Dworca Gdańskiego, stąd „Paweł” wydał rozkaz natychmiastowego rozpoczęcia ataku. Do szturmu ruszyło jednak zaledwie kilkunastu uzbrojonych żołnierzy AK. Pozostali, dla których zabrakło broni, odmówili wzięcia udziału w walce. W tej sytuacji „Paweł” zrezygnował z planowanego wcześniej zdobycia przejazdu kolejowo-drogowego w ciągu ul. Felińskiego i rzucił całość swych szczupłych sił do natarcia na zabudowania dworcowe. Na kilkadziesiąt metrów przed niemieckimi umocnieniami powstańcy znaleźli się pod silnym ostrzałem broni maszynowej. Poległo dwóch polskich żołnierzy, a jeden został ranny. Powstańcom udało się zdobyć stanowisko niemieckiego ckm, lecz chwilę później „Paweł” zarządził odwrót.
Pozostałym oddziałom Rejonu I również nie udało się uzyskać powodzenia. Natarcie plutonu 204 na zespół mostowy przy Cytadeli zaległo w ogniu niemieckiej broni maszynowej wkrótce po wyruszeniu z pozycji wyjściowych. Żołnierze plutonów 207 i 209 zdołali zbliżyć się na odległość szturmową do nieprzyjacielskich stanowisk w Forcie i Parku im. Traugutta a nawet zniszczyć jedno z gniazd ckm. Ostatecznie natarcie zaległo jednak pod silnym ostrzałem, a oba plutony poniosły ciężkie straty, sięgające 59% stanu wyjściowego. Po blisko dwóch godzinach walki odparty został również atak na Cytadelę, który podjęli żołnierze plutonów 202, 203 i 205. Plutony 206 i 208, w których zaledwie 30% żołnierzy stawiło się punktualnie na punktach zbornych, ograniczyły się do ostrzelania gmachu Instytutu Chemicznego. Natarcie plutonów WSOP na „Poniatówkę” i centralę telefoniczną w ogóle nie doszło do skutku.
Konsekwencje porażki poniesionej w godzinie „W” przez żołnierzy Rejonu I okazały się bardzo poważne. Co prawda powstańcy zdołali 2 sierpnia zdobyć gmach „Poniatówki” oraz centralę telefoniczną, lecz w niemieckich rękach pozostał Dworzec Gdański oraz pozostałe punkty oporu położone wzdłuż linii kolei obwodowej. Stanowiły one odtąd swoistą barierę, która odgradzała powstańczy Żoliborz od oddziałów AK na Starym Mieście.
Pierwsze próby przełamania niemieckiej bariery.
5 sierpnia 1944 rozpoczęło się niemieckie kontruderzenie przeciw siłom powstańczym w Warszawie. Po trzech dniach zaciekłych walk grupa bojowa dowodzona przez SS-Gruppenführera Heinza Reinefartha zdobyła większą część Woli, a następnie przebiła się do tzw. dzielnicy rządowej w rejonie pl. Marszałka Józefa Piłsudskiego. Obszar kontrolowany przez oddziały AK skurczył się w ten sposób do czterech izolowanych dzielnic – tj. Śródmieścia z Powiślem, Starego Miasta, Żoliborza oraz Mokotowa. Po upadku Woli głównym celem niemieckiego natarcia stała się warszawska Starówka. Niemieckie dowództwo zamierzało bowiem wywalczyć dostęp do Wisły na odcinku od mostu średnicowego do mostu Kierbedzia i tym samym trwale zabezpieczyć tyły niemieckich wojsk walczących z Armią Czerwoną na prawym brzegu rzeki. Stare Miasto stało się – wedle określenia Adama Borkiewicza – polem „boju walnego”, decydującego o losach powstania.
Jeszcze przed upadkiem Woli płk „Monter” postanowił zorganizować w północnej części miasta powstańczy bastion z ośrodkiem dowodzenia na Żoliborzu. Komendant okręgu liczył, że uda się w ten sposób zorganizować bazę zaopatrzeniową dla walczącej stolicy, a zarazem odciążyć główne siły AK walczące w Śródmieściu. „Monter” przejściowo utracił zaufanie do komendanta Obwodu „Żoliborz” ppłk. Mieczysława Niedzielskiego ps. „Żywiciel”, stąd dowodzenie siłami AK na Żoliborzu i w Puszczy Kampinoskiej postanowił powierzyć ppłk. Karolowi Ziemskiemu ps. „Wachnowski”. Wczesnym rankiem 6 sierpnia „Wachnowski” dotarł na Stare Miasto, lecz mimo dwukrotnie podejmowanych prób nie zdołał przedostać się na Żoliborz. Tymczasem 6 sierpnia z Woli ewakuował się na Starówkę komendant główny AK gen. Tadeusz Komorowski ps. „Bór”. Dowódca podziemnej armii częściowo zmodyfikował zadania, które przed „Wachnowskim” postawił płk „Monter”. Komenda Główna Armii Krajowej (KG AK) postanowiła bowiem skupić główny wysiłek na utrzymaniu Starego Miasta i w tym celu 7 sierpnia powołano do życia nowe zgrupowanie bojowe, znane pod nazwą Grupa „Północ”. Historycy nie są zgodni w odniesieniu do kwestii, które oddziały AK weszły formalnie w skład tego zgrupowania. Grzegorz Jasiński był zdania, iż „Wachnowskiemu” podporządkowano wszystkie oddziały AK walczące na północ od trasy Wolska – Chłodna – Elektoralna – Senatorska – most Kierbedzia (tzw. arteria wolska). Z kolei Piotr Stachiewicz i Antoni Przygoński twierdzili, że w skład Grupy „Północ” weszły jedynie oddziały wolskie i staromiejskie, podczas gdy oddziały żoliborskie i kampinoskie w praktyce nie podlegały rozkazom jej dowódcy.
Koncepcja obrony Starego Miasta przyjęta przez dowództwo AK od samego początku zakładała konieczność wywalczenia naziemnego połączenia z powstańczym Żoliborzem. Za takim rozwiązaniem przemawiało szereg argumentów. Po pierwsze niemiecki kordon wokół Warszawy był wciąż słaby, stąd realna wydawała się możliwość zorganizowania w Puszczy Kampinoskiej bazy zaopatrzeniowo-zrzutowej i werbunkowej, która działałaby na potrzeby oddziałów AK ze Starówki i Żoliborza. Gdyby natomiast powstrzymanie niemieckiego natarcia okazało się niemożliwe, główne siły Grupy „Północ” mogłyby w stosownym momencie wycofać się na Żoliborz, unikając w ten sposób odcięcia i zniszczenia na Starym Mieście. Ponadto powstańcze dowództwo oceniało, że łatwiej będzie wywalczyć korytarz na Żoliborz niż uzyskać połączenie ze Śródmieściem, od którego obrońców Starówki oddzielały główne siły niemieckiej Grupy Bojowej „Reinefarth”.
W pierwszych tygodniach powstania Niemcy skoncentrowali swe wysiłki na odblokowaniu głównych warszawskich arterii komunikacyjnych oraz zdobyciu Starego Miasta, stąd też nie podejmowali poważniejszych działań zaczepnych na kierunku żoliborskim. Już od pierwszych dni sierpnia rozbudowywali natomiast swoje umocnienia w rejonie Dworca Gdańskiego, Instytutu Chemicznego oraz wzdłuż linii kolei obwodowej, a także wzmacniali ich załogi. Przystąpili również do oczyszczania przedpola poprzez niszczenie zabudowy mieszkalnej, czemu towarzyszyły liczne zbrodnie na ludności cywilnej. 6 sierpnia z domów w pobliżu Dworca Gdańskiego wypędzono polskich mieszkańców, których następnie zmuszono do pracy przy rozbieraniu powstańczych barykad. Gdy część cywilów podjęła próbę ucieczki na teren kontrolowany przez powstańców, niemieccy żołnierze otworzyli ogień, zabijając co najmniej trzy osoby i raniąc wiele innych. 7 lub 8 sierpnia Niemcy spalili osiedle baraków dla bezrobotnych przy ul. Felińskiego, przy czym nieustalonej liczbie mieszkańców nie pozwolono opuścić płonących budynków. Niemcy spacyfikowali także okolice ul. Błońskiej, gdzie rozstrzelali od 50 do 68 Polaków. Słabo uzbrojone oddziały ppłk. „Żywiciela” nie były w stanie podjąć skutecznego przeciwdziałania.
Zdaniem Grzegorza Jasińskiego już 7 sierpnia ppłk. „Wachnowski” podjął decyzję o przeprowadzeniu we współpracy z oddziałami żoliborskimi uderzenia na Dworzec Gdański. W jego ocenie pod tym kątem należy także interpretować działania podejmowane w dniach 7–9 sierpnia przez walczące w rejonie cmentarzy wolskich oddziały Zgrupowania „Radosław” – przez innych historyków oceniane zazwyczaj jako próba odwrotu do Puszczy Kampinoskiej. Przygotowania do zdobycia dworca miały się rozpocząć już 8 sierpnia. Wyniki rozpoznania przeprowadzonego tego dnia przez żołnierzy „Żywiciela” wskazywały, iż dworca broni ok. 40 niemieckich żołnierzy dysponujących wsparciem pociągu pancernego i wagonu-lory z działem. Załoga dworca mogła także w razie potrzeby zostać wsparta ogniem artylerii i broni maszynowej z Cytadeli, Burakowa, Instytutu Chemicznego oraz Parku im. Traugutta. W świetle tych informacji ppłk. „Żywiciel” uznał, że nawet opanowanie zabudowań dworca nie pozwoli na utrzymanie naziemnego korytarza między Żoliborzem a Starówką. Niemniej dowództwo Grupy „Północ” postanowiło przeprowadzić uderzenie siłami ok. 300 żołnierzy z batalionów „Czata 49” i „Miotła” oraz plutonu por. „Olszyny”. Natarcie zaplanowane na noc 8/9 sierpnia nie doszło jednak do skutku – jak podano w oficjalnym meldunku „z przyczyn organizacyjno-technicznych”. Grzegorz Jasiński przypuszczał, iż o odłożeniu ataku zdecydował samowolnie ppłk. Jan Mazurkiewicz ps. „Radosław”, być może ze względu na przemęczenie żołnierzy oraz złe przygotowanie logistyczne natarcia.
Kolejny termin natarcia wyznaczono na 9 sierpnia na godz. 22:00. Dowódca Grupy „Północ” planował, iż w ataku wezmą udział zarówno żołnierze oddziałów wolsko-staromiejskich („Czata 49”, „Leśnik”, część Batalionu „Chrobry I”), jak też żoliborskie Zgrupowanie „Żaglowiec”. Podpułkownik „Żywiciel”, który sceptycznie oceniał szanse powodzenia, podjął próbę skłonienia płk. „Wachnowskiego” do przełożenia natarcia o kolejny dzień – jednakże bez skutku. Ostatecznie z bliżej niewyjaśnionych przyczyn polskie działania zaczepne przybrały bardzo skromną formę. Od strony Powązek i Starego Miasta uderzyły bowiem wydzielony pododdział z Batalionu „Czata 49”, który nacierał w kierunku zabudowań dworca, oraz część Batalionu „Chrobry I” i 20-osobowa grupa ppor. „Jaronia” z oddziału „Leśnik”, które podjęły próbę związania walką niemieckich stanowisk w Parku im. Traugutta. Grzegorz Jasiński twierdził, iż wobec silnego ognia granatników i broni maszynowej oraz zagrożenia stwarzanego przez pociąg pancerny polscy żołnierze musieli się wycofać, nie nawiązując bezpośredniej walki z nieprzyjacielem. Z kolei w oficjalnym meldunku podano, iż powstańcy dotarli do zabudowań dworca, których z powodu złej jakości benzyny nie udało się jednak podpalić. W trakcie walki polscy żołnierze mieli za cenę kilku rannych zdobyć jeńca oraz trochę broni, a także zabić lub zranić kilkunastu Niemców. W tym samym czasie po drugiej stronie torów przystąpił do akcji żoliborski pluton 205, lecz na rozkaz kpt. „Żaglowca” jego żołnierze ograniczyli się do ostrzelania pozycji nieprzyjaciela.
Mimo dotychczasowych niepowodzeń „Wachnowski” nie miał zamiaru rezygnować z wywalczenia korytarza między Starym Miastem a Żoliborzem. Rosnący niemiecki nacisk na Starówkę uniemożliwiał jednak tamtejszym oddziałom AK podjęcie poważniejszych działań zaczepnych. Z kolei oddziały żoliborskie były zbyt nieliczne i słabo uzbrojone, aby samodzielnie przełamać niemiecką barierę. Co prawda w nocy 12/13 sierpnia płk „Monter” rozkazał Grupie „Północ” wywalczyć w ciągu następnego dnia trzy przejścia na linii kolei obwodowej, lecz komendant powstańczego Żoliborza zakwestionował ten rozkaz, wskazując na brak odpowiednich sił i środków. „Żywiciel” zaproponował natomiast przeprowadzenie wspólnego uderzenia oddziałów żoliborskich i staromiejskich na najsłabszy odcinek niemieckiej obrony – tj. na Instytut Chemiczny oraz stanowiska niemieckiej artylerii przeciwlotniczej na Burakowie. Pomysł ten nie został jednak zaakceptowany przez powstańcze dowództwo. W rezultacie działania mające na celu przełamanie niemieckich umocnień wzdłuż linii kolei obwodowej zostały odłożone do czasu nadejścia odsieczy z Puszczy Kampinoskiej.
Odsiecz z Puszczy Kampinoskiej.
Działania oddziałów kampinoskich w pierwszej połowie sierpnia.
Powstanie objęło również Puszczę Kampinoską, gdzie do walki przystąpiły oddziały VIII Rejonu „Łęgów” Obwodu VII „Obroża” Okręgu Warszawskiego AK, dowodzone przez kpt. Józefa Krzyczkowskiego ps. „Szymon”. Po zakończeniu mobilizacji w lipcu 1944 Rejon „Łęgów” mógł wystawić dwa bataliony piechoty o sile pięciu kompanii pierwszej linii, przy czym liczba uzbrojonych żołnierzy nie przekraczała 440. Szczęśliwie dla strony polskiej układ sił w Puszczy Kampinoskiej uległ jednak diametralnej zmianie pod koniec lipca 1944, gdy w Dziekanowie Polskim stanęło Zgrupowanie Stołpecko-Nalibockie AK przybyłe z Puszczy Nalibockiej na Kresach Wschodnich. Liczyło ono 861 dobrze uzbrojonych żołnierzy, a na jego czele stał por. Adolf Pilch ps. „Góra”/„Dolina” – „cichociemny”, doświadczony partyzant prowadzący od jesieni 1943 walkę z Niemcami i partyzantką sowiecką.
W myśl planów powstańczych głównym zadaniem VIII Rejonu miało być opanowanie lotniska bielańskiego. Dwa ataki przeprowadzone w dniach 1–2 sierpnia zakończyły się jednak porażką i poważnymi stratami. Ciężko ranny został m.in. kpt. „Szymon”, poległo lub zostało rannych także kilku innych oficerów. Zużyto ponadto większość amunicji. Oddziały VIII Rejonu były zmuszone wycofać się w głąb Puszczy Kampinoskiej, tj. w rejon wsi Wiersze, Truskawka, Janówek i Krogulec. Tam 3 sierpnia na bazie „starych” oddziałów VIII Rejonu oraz jednostek zgrupowania nalibockiego utworzony został Pułk AK „Palmiry-Młociny”. Tego samego dnia ciężko ranny kpt. „Szymon” przekazał por. „Dolinie” dowodzenie pułkiem „w czasie akcji bojowej”, rezerwując dla siebie „wyznaczanie zadań bojowych i kierownictwo ogólne”. Do Puszczy Kampinoskiej zaczęli wkrótce napływać pojedynczy żołnierze oraz niewielkie oddziały z różnych dzielnic Warszawy, które opuściły miasto po niepowodzeniu pierwszych polskich natarć w godzinie „W”. Docierali tam również żołnierze z sąsiednich rejonów i obwodów. Między innymi już 2 sierpnia do oddziałów VIII Rejonu dołączyła kompania AK z Wierszy pod dowództwem por. Franciszka Wiszniowskiego ps. „Jurek” (formalnie wchodziła ona w skład Podokręgu Zachodniego AK „Hajduki”). Dwa dni później do puszczy dotarł oddział por. Mariana Olszewskiego ps. „Maryś” z Obwodu III „Wola”, złożony z około 100 żołnierzy – w większości nieuzbrojonych. 4 sierpnia przybyło także ok. 160 żołnierzy Rejonu III „Bielany” Obwodu „Żoliborz”, których dowódca kpt. Władysław Nowakowski ps. „Serb” odmówił jednak podporządkowania się komendzie VIII Rejonu. Na bazie napływających wciąż do puszczy oddziałów utworzono w połowie sierpnia partyzanckie zgrupowanie o nazwie Grupa „Kampinos”.
Dowództwo AK wiązało duże nadzieje z obecnością silnego partyzanckiego zgrupowania w Puszczy Kampinoskiej. 7 sierpnia do kpt. „Szymona” wysłane zostały dwa rozkazy podpisane przez szefa oddziału operacyjnego KG AK ppłk. Józefa Szostaka ps. „Filip”. W myśl tych rozkazów „Szymonowi” podporządkowano wszystkie oddziały AK działające na terenie puszczy, a także sąsiedni VII Rejon „Jelsk” Obwodu „Obroża”. Jednocześnie „Szymonowi” rozkazano pilnie sformować oddział złożony z najbardziej wypróbowanych żołnierzy i oficerów, a następnie skierować go w rejon cmentarzy wolskich z zadaniem nawiązania kontaktu z walczącym tam Zgrupowaniem „Radosław”. Oddziały kampinoskie miały także prowadzić działania dywersyjne na szosie Warszawa – Modlin oraz na północnych obrzeżach stolicy.
Rozkazy dowództwa dotarły do „Szymona” dopiero 8 sierpnia w godzinach popołudniowych, tj. gdy oddziały Pułku „Palmiry-Młociny” po próbie zablokowania szosy między Lesznem a Babicami zakończyły odwrót w rejon Wierszy. Co więcej, wieczorem poprzedniego dnia kpt. Stanisław Nowosad ps. „Dulka” bez porozumienia z dowództwem rozwiązał „kampinoski” batalion piechoty, na skutek czego siły pułku stopniały z 2 tys. żołnierzy do około 1400. W tych okolicznościach „Szymon” uznał, że ze względu na zmęczenie żołnierzy oraz niedostatek broni i amunicji natychmiastowe wykonanie rozkazu KG AK jest niemożliwe. Wysłanie odsieczy dla Warszawy postanowił odłożyć do czasu odebrania alianckich zrzutów z bronią i amunicją, a por. „Dolinie” nakazał przeprowadzić wcześniej dokładne rozpoznanie okolic Powązek. W nocy 9/10 sierpnia oraz 10/11 sierpnia odebrano pierwsze zrzuty, co pozwoliło znacznie dozbroić puszczańskie oddziały AK. Dowódca VIII Rejonu uważał jednak, że jego oddziały nadal nie są gotowe by wyruszyć na odsiecz stolicy. Oceniał ponadto, że ich przedwczesne rzucenie do walki stanowić może co najwyżej demonstrację – nie zaś realne wsparcie dla powstania. W tym przekonaniu utwierdziły „Szymona” wyniki rozpoznania, które wskazywały, że oddziały „Radosława” wycofały się już z rejonu cmentarzy wolskich. W ocenie gen. Albina Skroczyńskiego „Szymon” stracił jednak w tych dniach „jedyną dobrą okazję okazania skutecznej pomocy odciętej Starówce i stworzenia warunków uzyskania łączności taktycznej z resztą miasta”.
Niewykonanie przez „Szymona” rozkazu uderzenia na Powązki wywołało niezadowolenie powstańczego dowództwa. Postanowiło ono skierować do Puszczy Kampinoskiej bojowego i energicznego oficera z zadaniem zaktywizowania miejscowych oddziałów AK (takie rozwiązanie sugerował zresztą dowództwu sam kpt. „Szymon”). Wybór padł na mjr. Alfonsa Kotowskiego ps. „Okoń”, dotychczasowego dowódcę Batalionu „Pięść”. W rozkazie z 9 sierpnia płk „Wachnowski” wyznaczył „Okonia” na stanowisko dowódcy „oddziału »Szymona«”, rozkazując mu jednocześnie zorganizować w Puszczy Kampinoskiej odsiecz dla Warszawy, a następnie przeprowadzić odciążające uderzenie na Parysów lub Koło (przez cmentarze powązkowskie). „Okoń” miał także dążyć do połączenia ze Zgrupowaniem „Radosław” walczącym w rejonie Okopowa – Stawki oraz „szukać łączności z oddziałami podokręgu »Hallerowo«, których dowódca otrzymał podobne zadanie”. 12 sierpnia „Okoń” wraz z dziesięcioma towarzyszami rozpoczął wyprawę do Puszczy Kampinoskiej. Podczas dwóch prób przejścia kanałami na Żoliborz jego grupa napotkała jednak na szereg przeszkód i straciwszy w różnych okolicznościach trzech żołnierzy, wyszła na powierzchnię w pobliżu Dworca Gdańskiego. Tam major i jego żołnierze wpadli w ręce Niemców i tylko dzięki szczęśliwemu przypadkowi udało im się uniknąć rozstrzelania. Ostatecznie cała grupa trafiła do transportu z uciekinierami pochodzenia ukraińskiego, zmierzającego do obozu przejściowego w Pruszkowie. Podczas postoju na Dworcu Zachodnim „Okoń” przekupił polskich kolejarzy, dzięki czemu wraz z dwoma żołnierzami i łączniczką zdołał uciec z pociągu. Na skutek tych perypetii major dotarł do oddziałów Grupy „Kampinos” dopiero nocą 15/16 sierpnia.
W czasie gdy „Okoń” zmierzał do Puszczy Kampinoskiej, wśród obecnych w puszczy oficerów wybuchł poważny spór kompetencyjny. O ile bowiem wschodnia część puszczy, należąca terytorialnie do przedwojennego powiatu warszawskiego, stanowiła część terytorium Obwodu „Obroża” Okręgu Warszawskiego AK, o tyle pozostała część puszczy – w tym jej obszar centralny, gdzie kwaterowały oddziały Grupy „Kampinos” – znajdowała się na terenie przedwojennych powiatów sochaczewskiego i błońskiego, które wchodziły w skład Podokręgu Zachodniego Obszaru Warszawskiego AK (kryptonimy „Hallerowo”/„Hajduki”). Już w okolicach 6–7 sierpnia komendant podokręgu „Hajduki”, ppłk Franciszek Jachieć ps. „Roman”, skierował depeszę radiową do KG AK, w której wnioskował o przekazanie pod jego dowództwo czterech zachodnich rejonów Obwodu „Obroża”, w tym VIII Rejonu. KG AK ustosunkowała się negatywnie do tej propozycji, a w międzyczasie dowódca Obszaru Warszawskiego, gen. Albin Skroczyński ps. „Łaszcz”, rozkazał „Romanowi”, aby na bazie podległych sobie struktur „Hajduków” zorganizował i skierował na odsiecz Warszawie co najmniej dwa bataliony piechoty (jeden na Żoliborz, drugi na Mokotów). Początkowo na bazie Obwodu „Sochaczew” zorganizowano jednak tylko jedną kompanię pod dowództwem kpt. Wilhelma Kosińskiego ps. „Mścisław”, która wyruszyła do Wierszy 10 sierpnia. Oddziałowi towarzyszył inspektor Inspektoratu Skierniewice AK ppłk Ludwik Wiktor Konarski ps. „Wiktor”/„Victor”, który z upoważnienia ppłk. „Romana” podjął próbę podporządkowania sobie wszystkich oddziałów kampinoskich. „Victor” i „Roman” powoływali się przede wszystkim na przedpowstaniowe wytyczne KG AK, które przewidywały, że wszystkie oddziały partyzanckie przybyłe z obcych terenów są zobowiązane podporządkować się właściwemu komendantowi terenowemu. „Szymon” i „Dolina” wskazując na otrzymane przed kilkoma dniami rozkazy KG AK, stanowczo odmówili podporządkowania się komendzie „Hajduków”. „Szymon” zgłosił natomiast gotowość przekazania dowództwa ppłk. Ludomirowi Wysockiemu ps. „Mróz” – komendantowi Podokręgu Północnego „Tuchola”, który wraz ze swoimi sztabowcami pozostawał odcięty od macierzystego okręgu i przebywał w rejonie Legionowa.
12 sierpnia ppłk. „Victor” powrócił do kwatery głównej „Hajduków” w Milanówku. Tam podczas narady sztabu podokręgu postanowiono wystawić na bazie obwodów „Sochaczew” i „Błonie” dobrze uzbrojony batalion w sile co najmniej 400 żołnierzy, a następnie pod dowództwem „Victora” skierować go na odsiecz Warszawie. Postanowiono także podjąć kolejną próbę podporządkowania oddziałów VIII Rejonu. 13 sierpnia „Victor” ponownie wyruszył do Wierszy, gdzie dotarł dwa dni później. 15 sierpnia ppłk. „Roman” wysłał „Victorowi” wiadomość, w której informował, że oddaje do jego dyspozycji wszystkie uzbrojone oddziały z obwodów „Błonie” i „Sochaczew”, a jednocześnie potwierdzał rozkaz przejęcia dowództwa nad Grupą „Kampinos”. Gdyby „Dolina” nie podporządkował się „Victorowi”, należało go pozbawić dowództwa i postawić przed sądem wojennym. Podpułkownik Konarski nie zdołał jednak odebrać tego rozkazu przed wymarszem z odsieczą dla stolicy.
Pierwsza próba odsieczy.
Pułkownik „Wachnowski” nie mając łączności z „Okoniem” i nie wiedząc o trudnościach, które napotkał on podczas prób przejścia na Żoliborz, postanowił nie czekając na dalszy rozwój wypadków zmusić oddziały kampinoskie do natychmiastowego wyruszenia z odsieczą Warszawie. Po południu 13 sierpnia skierował do puszczy czterech oficerów łącznikowych pod dowództwem por. Stanisława Jankowskiego ps. „Agaton” z poleceniem nawiązania kontaktu z kpt. „Szymonem”. 15 sierpnia około godz. 1:00 w nocy łącznicy dotarli do zakładu dla ociemniałych w Laskach, gdzie od 2 sierpnia przebywał ranny w nogę dowódca VIII Rejonu. Tymczasem 14 sierpnia w godzinach popołudniowych „Wachnowski” wysłał depeszę radiową do „Szymona”, w której informował o przekazaniu mjr. „Okoniowi” dowództwa nad oddziałami puszczańskimi i zapowiadał, że oficerowie łącznikowi KG AK oczekiwać będą na portierni zakładu dla ociemniałych od północy 15 sierpnia. Dowódca Grupy „Północ” rozkazał również kpt. „Szymonowi”, aby w razie nieobecności mjr. „Okonia” wydzielił z szeregów Grupy „Kampinos” wszystkich uzbrojonych żołnierzy i sformowany w ten sposób oddział uderzeniowy przerzucił w rejon cmentarzy wolskich, skąd „leśni” mieli następnie uderzyć w dwóch kierunkach:
14 sierpnia radiostacja Grupy „Kampinos” odebrała również depeszę gen. „Bora” nadaną otwartym tekstem do wszystkich oddziałów AK, której treść była następująca:
Otrzymawszy powyższe rozkazy „Szymon” niezwłocznie przystąpił do organizowania oddziału uderzeniowego. Mimo wyraźnych poleceń „Wachnowskiego” uznał jednak, że nie może odesłać do Warszawy wszystkich uzbrojonych żołnierzy. W jego ocenie marnotrawstwem sił i środków byłoby skierowanie do walk ulicznych zaprawionej w bojach kawalerii nalibockiej, skutecznie „szarpiącej” dotąd oddziały nieprzyjaciela. Co więcej, po odejściu wszystkich uzbrojonych żołnierzy Niemcy mogliby z łatwością zniszczyć Grupę „Kampinos”, a wówczas przestałoby istnieć nie tylko partyzanckie zgrupowanie wiążące znaczne siły wroga, lecz również sprawnie funkcjonująca baza zrzutowo-odbiorcza. Ostatecznie decyzją „Szymona” w puszczy pozostało ok. 500 uzbrojonych żołnierzy, w tym cała kawaleria, sztab Pułku „Palmiry-Młociny” oraz batalion piechoty „kampinoskiej”. Do Warszawy wyruszyły natomiast:
W szeregach oddziałów skierowanych na odsiecz Warszawie znalazło się co najmniej 720 żołnierzy. Dzięki alianckim zrzutom byli oni dobrze uzbrojeni. W batalionie por. „Witolda” na każdą drużynę przypadał: 1 rkm, 1 pistolet maszynowy, 8 karabinów, 2 pistolety i 10 granatów. Na każdy pluton przypadał dodatkowo 1 granatnik PIAT i 2 pistolety maszynowe, a na każdą kompanię – 1 ckm oraz 1 moździerz. Na każdy rkm przypadało 1500 sztuk amunicji, na pistolet maszynowy – 700 sztuk, na granatnik PIAT – 18 pocisków, na moździerz – 30 pocisków. Strzelcy dysponujący karabinami otrzymali po 200 naboi. Podobnie wyposażone były kompania sochaczewska oraz zgrupowanie kpt. „Serba”. Wielu żołnierzy niosło ze sobą dodatkowe przydziały amunicji i granatów dla obrońców Starówki. Wobec perspektywy walk ulicznych „leśnym” kompaniom z batalionu „Witolda” częściowo przydzielono „warszawską” kadrę dowódczą, a także uzupełniono ich szeregi pewną liczbą żołnierzy pochodzących z miasta lub z jego przedmieść. Za przewodników służyć mieli czterej łącznicy KG AK pod dowództwem por. „Agatona”.
15 sierpnia o godz. 13:00 w zakładzie dla ociemniałych w Laskach rozpoczęła się narada, która szybko przerodziła się w „długą i bardzo nieprzyjemną dyskusję”. Po latach jej uczestnicy przedstawiali rozbieżne wersje, co do przyczyn i przebiegu konfliktu. „Szymon” i „Dolina” twierdzili, iż najważniejszym punktem spornym stała się kwestia dowodzenia nad oddziałami odsieczy. Ten pierwszy miał bowiem zaproponować, aby to por. „Witold” jako doświadczony partyzant oraz dowódca największego oddziału poprowadził odsiecz do Warszawy, podczas gdy ppłk „Victor” miał się domagać, aby to jemu jako najstarszemu stopniem oficerowi zostało podporządkowane całe zgrupowanie. Z kolei „Victor” utrzymywał, iż przedmiotem sporu była nie tyle kwestia dowodzenia, ile zadań stojących przed oddziałami odsieczy. Podczas narady miał on bowiem dać wyraz przekonaniu, iż uderzenie na Stawki i Wolę – w nocnych ciemnościach, podzielonymi siłami, bez wcześniejszego rozpoznania pozycji nieprzyjaciela – jest akcją „nieprzemyślaną i beznadziejną”, a jej wykonanie stanowić będzie co najwyżej „akt rozpaczy” i „z góry przegraną walkę”. Odnośnie do kwestii dowodzenia miał jedynie napomknąć, iż kierowania akcją powinien się podjąć jeden oficer, „nie wskazując kto nim ma być i nie stawiając swojej kandydatury”. „Szymon” miał natomiast domagać się literalnego wykonania rozkazu płk. „Wachnowskiego”, sugerując przy tym, aby jedna kolumna pod dowództwem „Victora” uderzyła na Stawki i nawiązała łączność z obrońcami Muranowa, a druga pod dowództwem „Witolda” opanowała północny odcinek ul. Okopowej. Ostatecznie postanowiono, iż odsiecz wyruszy pod ogólnym dowództwem ppłk. „Victora”, przy czym po dotarciu w rejon Powązek oddziały będą wykonywać zadania samodzielnie. W przypadku, gdyby kolumnie udało się niepostrzeżenie dotrzeć do Warszawy oraz nawiązać kontakt z oddziałami staromiejskimi, oddziały polskie miały w sprzyjających warunkach przeprowadzić rozpoznanie walką w rejonie Stawek.
Polskie oddziały wyruszyły z Lasek 15 sierpnia o godz. 22:00. Trasa marszu wiodła w pobliżu wsi Mościska, Gać i Parysów. Za pośrednictwem łącznika „Szymon” poinformował ppłk. „Żywiciela”, że nad ranem 16 sierpnia oddziały kampinoskie uderzą w kierunku Starego Miasta (wiadomość ta dotarła do płk. „Wachnowskiego” dopiero rankiem 16 sierpnia). Po latach ppłk. „Victor” relacjonował, iż polskie oddziały były uformowane w cztery kolumny poruszające się w odstępach 120–150 metrów. Lewą skrajną kolumnę stanowić miało zgrupowanie kpt. „Serba”, lewą środkową kolumnę – kompania ppor. „Prawdzica”, prawą środkową kolumnę – kompania sochaczewska kpt. „Mścisława”, której towarzyszył sam „Victor”, a prawą skrajną kolumnę – dwie pozostałe kompanie z batalionu por. „Witolda”. Czoło i skrzydła były osłaniane przez patrole. Co godzinę urządzano postój celem utrzymania kontaktu pomiędzy wszystkimi kolumnami. Noc była stosunkowo jasna, a widoczność sięgała ok. 100 metrów. Po drodze nie napotkano na żadne przeciwdziałanie ze strony Niemców, niemniej w szyki polskiego zgrupowania wkradło się wkrótce zamieszanie. W niejasnych okolicznościach od głównych sił odłączyło się zgrupowanie kpt. „Serba”, które następnie samodzielnie przeszło na powstańczy Żoliborz.
Tymczasem około godz. 1:00 w nocy pozostałe oddziały dotarły w rejon cmentarza wojskowego na Powązkach. Od schwytanego przypadkiem niemieckiego motocyklisty dowiedziano się, iż w odległym o kilkaset metrów wolno stojącym budynku kwateruje oddział niemieckich pionierów pancernych. Wysłany patrol ustalił, iż Niemcy zabarykadowali się w budynku, obok którego stoi zaparkowanych ok. 14–20 samochodów pancernych (z zaryglowanymi włazami). Młodsi oficerowie nalegali na ppłk. „Victora” by wydał rozkaz ataku, gdyż ich zdaniem powstała unikalna szansa, aby zniszczyć nieprzyjacielski oddział i zdobyć kilkanaście nieuszkodzonych samochodów pancernych. „Victor” uznał jednak, że rozbicie nieprzyjaciela nie będzie możliwe bez zaciekłej walki, a wobec braku informacji na temat rozlokowania innych niemieckich oddziałów, atak będzie zbędnym ryzykiem i „fajerwerkiem dla zadokumentowania zuchwalstwa”. Na temat dalszego przebiegu wydarzeń istnieją rozbieżne relacje. Porucznik „Agaton” twierdził, iż „Victor” zrezygnowawszy z ataku, nakazał obejście cmentarza, lecz cywilna przewodniczka odmówiła dalszego prowadzenia kolumny. „Victor” miał wówczas nakazać odwrót do Puszczy Kampinoskiej, co wobec zbliżającego się świtu groziło, iż polskie oddziały znajdą się na otwartym polu pod ogniem niemieckiej artylerii z Burakowa i Fortu Bema. W tych okolicznościach „Agaton” miał samorzutnie przejąć dowodzenie i bez sprzeciwu „Victora” bądź innych oficerów poprowadzić żołnierzy na Żoliborz. Z kolei ppłk. Konarski twierdził, iż postanowił zawrócić oddziały na zachód wyłącznie w celu wyminięcia Niemców i doprowadzenia żołnierzy do Warszawy, o czym jego oficerowie mieli być dobrze poinformowani. Ostatecznie polska kolumna unikając kontaktu z nieprzyjacielem, miała dotrzeć pod wodzą „Victora” na Żoliborz. W nocnych ciemnościach zgubiły jednak drogę i powróciły do puszczy: kompania ppor. „Prawdzica” (w całości), plutony podporuczników „Mata” i „Janusza” z kompanii por. „Jaskólskiego”, a także część kompanii sochaczewskiej. Do stolicy dotarły jedynie: zgrupowanie kpt. „Serba”, kompania por. „Dana” (w całości), por. „Jaskólski” wraz z jednym plutonem swojej kompanii oraz kpt. „Mścisław” wraz z częścią kompanii sochaczewskiej (razem od 400 do 460 żołnierzy). Po przybyciu na Żoliborz młodsi oficerowie oskarżyli „Victora” o nieudolność i tchórzostwo, a niedługo później szef sztabu Komendy Głównej Armii Krajowej gen. Tadeusz Pełczyński ps. „Grzegorz”, nakazał mu powrót do macierzystego okręgu, nie wyciągając jednakże wobec niego żadnych konsekwencji służbowych. Przebieg nieudanego wypadu, a w szczególności rola, jaką odegrali w tych wydarzeniach ppłk. „Victor” i por. „Agaton”, budziły przez lata kontrowersje wśród historyków i weteranów.
Tymczasem nad ranem 16 sierpnia oddziały żoliborskie i staromiejskie daremnie oczekiwały na odgłosy walki od strony Stawek. Spodziewając się, iż na Żoliborz przejdą wkrótce kolejne oddziały Grupy „Kampinos”, płk. „Wachnowski” postanowił rozpocząć działania zaczepne na północnym odcinku obrony staromiejskiej. W myśl jego planów staromiejskie Zgrupowanie „Paweł” miało podjąć nocą 16/17 sierpnia próbę odbicia magazynów na Stawkach, podczas gdy żoliborskie oddziały ppłk. „Żywiciela” otrzymały zadanie związania sił nieprzyjaciela w rejonie Dworca Gdańskiego. Ze względu na fakt, że „Wachnowski” nie posiadał bezpośredniej łączności z Żoliborzem (kontakt radiowy utrzymywano "via" Londyn) nie udało się prawidłowo skoordynować akcji. Wieczorem 16 sierpnia do sztabu ppłk. „Żywiciela” dotarł niespodziewanie rozkaz „Wachnowskiego”, odwołujący operację. Tymczasem o północy 17 sierpnia oddziały Zgrupowania „Paweł” rozpoczęły uderzenie zgodnie z pierwotnym planem. Na lewym skrzydle, wzdłuż Nalewek, nacierali w kierunku Muranowskiej i Niskiej żołnierze kompanii „Maciek” i „Giewont” z Batalionu „Zośka”. Niedługo po wyruszeniu z podstaw wyjściowych polskie natarcie utknęło w ruinach getta pod silnym ogniem Niemców. „Zośkowcy” straciwszy 10 zabitych i 12 rannych byli zmuszeni wycofać się na pozycje wyjściowe. W gronie poległych znalazł się m.in. dowodzący natarciem por. Eugeniusz Stasiecki ps. „Piotr Pomian”. Nieco lepiej powiodło się Polakom na prawym skrzydle, gdzie z podstaw wyjściowych w rejonie ul. Żoliborskiej nacierali żołnierze Batalionu „Czata 49” osłaniani przez oddział ppłk. „Leśnika”. Około godz. 0:30 gwałtownym atakiem zdobyto magazyny na Stawkach. W ręce powstańców wpadły dwa samochody, karabin maszynowy, trochę granatów i amunicji. Żołnierze „Czaty” mimo silnego ostrzału nieprzyjaciela utrzymali magazyny przez ponad dwie godziny. Wobec bierności oddziałów żoliborskich i zbliżającego się świtu pozostawanie na Stawkach było bezcelowe, stąd po godzinie 3:00 polski oddział wycofał się na pozycje wyjściowe. Nocna walka kosztowała Batalion „Czata 49” utratę 1 zabitego, 1 zaginionego i 7 rannych.
Przybycie oddziału „Okonia”.
Nocą 15/16 sierpnia do Wierszy dotarł mjr „Okoń”. Przystąpił on niezwłocznie do organizowania drugiego rzutu odsieczy dla Warszawy. Wykonanie zadania ułatwiał fakt, iż do Puszczy Kampinoskiej napływali wciąż żołnierze z Podokręgu „Hajduki” oraz z innych rejonów i obwodów. Kolejne alianckie zrzuty umożliwiły także ponowną mobilizację rezerwistów z terenów VIII Rejonu, rozpuszczonych tydzień wcześniej przez kpt. „Dulkę”. W ciągu kilku dni do oddziałów powstańczych zgłosiło ponad 360 ochotników, z czego ok. 80 nie było wcześniej związanych z konspiracją. 16 sierpnia „Okoń” zameldował „Wachnowskiemu”, iż zamierza wznowić działania zaczepne w rejonie cmentarzy wolskich. Tymczasem tego samego dnia dowództwo Grupy „Kampinos” odebrało depesze radiowe od płk. „Montera” i gen. „Bora”. Pierwsza była zaadresowana do mjr. „Okonia” i zawierała polecenie przeprowadzenia oddziałów leśnych na Żoliborz. Druga zaadresowana była do por. „Doliny” i znalazło się w niej następujące wezwanie:
18 sierpnia „Okoń” w depeszy radiowej poinformował „Wachnowskiego”, że zakończył formowanie oddziału uderzeniowego i jeszcze tego samego dnia o godz. 21:00 będzie gotów wyruszyć do Warszawy. Zaproponował jednocześnie, iż w nocy 19/20 sierpnia jego oddział wraz z „leśnymi”, którzy trzy dni wcześniej przybyli do stolicy, przeprowadzi od strony Żoliborza uderzenie w kierunku Dworca Gdańskiego i remizy tramwajowej na Muranowie. Celem natarcia miało być wywalczenie korytarza, którym oddziały staromiejskie będą się mogły wycofać na Żoliborz. Projekt ten był jednak całkowicie sprzeczny z planami dowódcy Grupy „Północ”, który nie zamierzał rezygnować z obrony Starówki. „Wachnowski” rozkazał „Okoniowi”, aby ze swoim oddziałem przeszedł na Żoliborz i wraz z oddziałami żoliborskimi i staromiejskimi podjął próbę sforsowania linii kolei obwodowej, a następnie opanowania magazynów na Stawkach wraz z pobliskimi wysokimi budynkami. W razie sukcesu część oddziałów miała obsadzić zdobyte obiekty, reszta przejść do dyspozycji dowództwa Grupy „Północ”. O planowanym uderzeniu „Wachnowski” poinformował również ppłk. „Żywiciela” i ppłk. „Pawła”. Następne dni ukazały, iż koordynacja działań pomiędzy polskimi zgrupowaniami na Starym Mieście, Żoliborzu i w Puszczy Kampinoskiej będzie niezwykle trudna, gdyż z powodu fatalnie funkcjonującej łączności rozkazy i meldunki docierały do adresatów z dużym opóźnieniem lub wręcz w ogóle nie były odbierane.
Natarcie zaplanowane na noc 19/20 sierpnia nie doszło do skutku, gdyż „Okoń” wraz ze swoimi żołnierzami wymaszerował z Wierszy dopiero 19 sierpnia w godzinach popołudniowych. Grzegorz Jasiński przypuszczał, iż opóźnienie było spowodowane oczekiwaniem na wyniki negocjacji prowadzonych z dowództwem wojsk węgierskich stacjonujących w pasie oddzielającym Warszawę od Puszczy Kampinoskiej. Do Warszawy wyruszyły tego dnia następujące jednostki:
Tym samym „Okoń” dysponował batalionem liczącym do 780 żołnierzy. Edward Bonarowski podawał, iż w oddziałach „Okonia” na ośmioosobową drużynę – w każdym plutonie było ich pięć – przypadał 1 rkm i 1 pistolet maszynowy. Ponadto na każdy pluton przypadał 1 granatnik PIAT, a na każdą kompanię – 1 moździerz i 1 ckm (nieco odmienne dane można znaleźć w innych źródłach). Na czas marszu do Warszawy do batalionu „Okonia” dołączyło jeszcze pięciu żołnierzy i trzy sanitariuszki z plutonu „Felek” Batalionu „Zośka”, którzy 11 sierpnia – po wycofaniu oddziałów Zgrupowania „Radosław” z rejonu cmentarzy wolskich – zostali odcięci od głównych sił macierzystego batalionu i po pięciu dniach przedostali się do Puszczy Kampinoskiej.
Wymarsz z Wierszy nastąpił o godzinie 14:00 lub 15:00. Za przewodników ponownie służyli łącznicy KG AK – por. „Agaton” oraz por. Stefan Bałuk ps. „Kubuś”. Do Lasek żołnierze dotarli furami, po czym kontynuowali przemarsz pieszo. Nieopodal wsi Gać i Wawrzyszew (według innych źródeł w Mościskach) oddział „Okonia” natknął się na węgierskie posterunki, lecz po krótkich negocjacjach Honvédzi zgodzili się przepuścić Polaków bez walki. Tej nocy ponownie nie udało się jednak zachować porządku w kolumnie. Na osiedlu Słodowiec żołnierze kompanii sochaczewskiej samowolnie złamali szyk, by ugasić pragnienie wodą z hydrantu. W rezultacie tego nieprzewidzianego postoju kompania (bądź też jej część), a także podążający w straży tylnej pluton lotniczy por. „Lawy” straciły kontakt z resztą kolumny. W poszukiwaniu przejścia na Żoliborz żołnierze obu oddziałów dotarli na Powązki, gdzie natknęli się na niemieckie posterunki. Wobec groźby wykrycia przez nieprzyjaciela ppor. „Mazur” wraz ze swoimi żołnierzami zawrócił do puszczy. „Lawa” postanowił kontynuować poszukiwania, lecz po całonocnym błądzeniu świt zastał jego żołnierzy ponownie na Słodowcu. Pluton znalazł wówczas schronienie w jednym z domów, gdzie żołnierze spędzili cały dzień, z najwyższym trudem unikając wykrycia przez Niemców, którzy właśnie tego dnia przystąpili do palenia osiedla i wysiedlania jego mieszkańców. Ostatecznie pluton lotniczy powrócił do puszczy dopiero 21 sierpnia. Pozostałe pododdziały batalionu „Okonia” dotarły na Żoliborz 20 sierpnia o godz. 4:30, po czym rozlokowały się w blokach WSM przy ul. Suzina, gdzie od czterech dni kwaterowali już „leśni”, którzy przybyli wcześniej z ppłk. „Victorem”.
Próby zorganizowania odsieczy z Puszczy Kampinoskiej nie uszły uwadze niemieckiego wywiadu. Początkowo Niemcy przypuszczali, iż do Warszawy przedzierają się spadochroniarze zrzuceni nad puszczą przez alianckie lotnictwo. Kolejne meldunki były już nieco bardziej precyzyjne. W raporcie z 18 sierpnia "Sonderkommando „Spilker”" informowało, że trzy dni wcześniej 300 partyzantów z Puszczy Kampinoskiej przedostało się na Żoliborz. Z kolei w dzienniku działań niemieckiej 9 Armii pod datą 21 sierpnia zanotowano: „Ze wschodniej części Puszczy Kampinoskiej […] zauważono ruch posiłków dla powstańców”. Trzy dni później armijny kontrwywiad doniósł natomiast: „Z terenu leśnego na południe od Modlina przeciwnik usiłuje wzmocnić walczących w Warszawie bandytów grupami po około 500 żołnierzy”. Niemcy przeceniali przy tym liczebność Grupy „Kampinos”, szacując ją na ok. 5 tys., a nawet 15 tys. partyzantów.
Natarcie w nocy 20/21 sierpnia.
Przygotowania.
20 sierpnia na Żoliborzu znajdowało się już 1800 pierwszoliniowych i uzbrojonych żołnierzy AK, w tym od 750 do 940 „leśnych” z Grupy „Kampinos”. Plan opracowany w sztabie ppłk. „Żywiciela” przewidywał, iż nocą 20/21 sierpnia „leśni” osłaniani z obu flanek przez oddziały żoliborskie wywalczą naziemny korytarz między Żoliborzem a powstańczą Starówką. Poszczególnym zgrupowaniom przydzielono następujące zadania:
20 sierpnia o godz. 20:30 por. „Agaton” wraz z dwoma towarzyszami dotarł kanałami na Stare Miasto, gdzie przekazał „Wachnowskiemu” projekt planu natarcia. Dowódca Grupy „Północ” nie wniósł żadnych poprawek, a „Agaton” zdążył już o 23:00 powrócić na Żoliborz. W międzyczasie „Wachnowski” "via" Londyn przesłał jeszcze do „Okonia” depeszę radiową, w której informował, że na odgłos strzałów z Żoliborza żołnierze Zgrupowania „Radosław” uderzą naprzeciw oddziałom puszczańskim. Polecił także, by „leśni” zabrali ze sobą jak najwięcej granatów dla obrońców Starówki.
Szerokość pasa natarcia wynosiła tylko 300 metrów, stąd kompanie „Okonia” musiały wyruszyć do ataku w dwóch rzutach, po trzy kompanie każdy. Podczas dwóch odpraw oficerskich zorganizowanych 20 sierpnia, poszczególnym pododdziałom nie przydzielono jednak szczegółowych zadań, nie wskazano też godziny rozpoczęcia natarcia. Poinformowano jedynie, iż żołnierze wyruszą z podstaw wyjściowych w rejonie al. Wojska Polskiego. Uderzenie miało nastąpić w nocy, aby zaskoczyć nieprzyjaciela i złamać jego wolę oporu, gdyż jak ujął to mjr „Okoń”: „Niemiec w nocy to tchórz – na okrzyk »Hurra!« – wieje”. Żołnierzom rozkazano iść jak najciszej i w miarę możliwości nie odpowiadać strzałami w przypadku słabszego ognia nieprzyjaciela. Z gmachu „Poniatówki” natarcie miał wesprzeć ogień dwóch ckm z plutonu 202 „Żaglowca”, a z rejonu ul. gen. Zajączka – ogień dwóch ckm z oddziałów mjr. „Okonia”. Plan przewidywał, że po dotarciu do torów kompanie I rzutu wystrzelą zieloną rakietę, co będzie stanowić sygnał dla kompanii II rzutu oraz saperów do rozpoczęcia natarcia. W międzyczasie I rzut miał się umocnić nad torami i uporządkować szyki, po czym dopiero po przepuszczeniu II rzutu kontynuować natarcie. Zgodnie z rozkazem „Wachnowskiego” żołnierzom kompanii szturmowych polecono zabrać ze sobą dodatkowe przydziały broni, amunicji i granatów dla obrońców Starówki. „Leśni” otrzymali także nożyce do cięcia drutu kolczastego.
Żołnierze z Puszczy Kampinoskiej nie znali terenu i nie mieli doświadczenia w walce miejskiej. Mimo próśb oficerów z kompanii szturmowych ppłk. „Żywiciel” nie zgodził się jednak przydzielić „leśnym” miejscowych przewodników. Polscy oficerowie i żołnierze mieli także bardzo mgliste pojęcie na temat liczebności obrońców Dworca Gdańskiego oraz rozlokowania ich stanowisk. Co prawda oficerów z oddziałów „leśnych” zaprowadzono na pierwszą linię, gdzie z górnych pięter najwyższych budynków mogli zlustrować teren planowanego natarcia, lecz przeprowadzone w ten sposób rozpoznanie dało niewielkie efekty. Piotr Stachiewicz podawał, że przed natarciem dowódca Zgrupowania „Żbik”, kpt. Witold Plechawski ps. „Sławomir”, poinformował dowodzącego pierwszym rzutem por. „Witolda”, iż linii kolei obwodowej broni ok. 300 żołnierzy, sześć gniazd broni maszynowej, sześć działek, bateria artylerii przygotowana do strzelania na bliskie odległości, moździerz oraz czołg. Z kolei Edward Bonarowski twierdził, że podczas odpraw poprzedzających natarcie dowódców pododdziałów zapewniano, iż po północnej stronie linii kolei obwodowej mogą się spodziewać co najwyżej ostrzału z wysuniętych gniazd niemieckiej broni maszynowej w ruinach baraków dla bezrobotnych przy ul. Felińskiego. Dowódcy i żołnierze oddziałów puszczańskich nie zostali natomiast ostrzeżeni, iż należy się liczyć z silnym przeciwdziałaniem ze strony nieprzyjacielskiej artylerii oraz obecnością pociągu pancernego. W rezultacie oficerowie opuszczali odprawy z przekonaniem, że sforsowanie linii kolejowej nie będzie zbyt trudnym zdaniem. Niewykluczone, iż ppłk. „Żywiciel” i jego sztab będąc pod wrażeniem uzbrojenia i liczebności „leśnych”, uwierzyli, że przebicie na Stare Miasto nie będzie trudnym zadaniem.
W rzeczywistości między Żoliborzem a Starówką operowały główne siły niemieckiej Grupy Uderzeniowej „Schmidt”, której liczebność w zależności od źródeł jest szacowana na 1450 lub 2 tys. żołnierzy. Rejon Dworca Gdańskiego i Cytadeli obsadzały dwa bataliony piechoty, przy czym samej tylko linii kolei obwodowej broniło ok. 500 żołnierzy (przede wszystkim z 46 Batalionu Pionierów Zmotoryzowanych). Wzdłuż torów ciągnęły się stanowiska obronne osłaniane zasiekami z drutu kolczastego oraz wzmocnione bunkrami. Przedpole Dworca Gdańskiego oraz pobliskiego odcinka kolei obwodowej było od zachodu i wschodu flankowane ogniem niemieckiej artylerii i broni maszynowej z Instytutu Chemicznego, Burakowa, Cytadeli oraz Fortu i Parku im. Traugutta. Niemcy byli przy tym w stanie uruchomić ogień artylerii w ciągu 15 minut. Wsparcia obrońcom mógł również udzielić pociąg pancerny nr 75 pod dowództwem kpt. Edoma, który kursował wzdłuż linii kolei obwodowej. Co więcej, niemiecki wywiad dobrze zdawał sobie sprawę z faktu, iż powstańcy zamierzają przedrzeć się przez linię kolei obwodowej w rejonie Dworca Gdańskiego i wywalczyć w tym miejscu naziemne połączenie Żoliborza ze Starówką. Do sztabu SS-Obergrupenführera Ericha von dem Bach-Zelewskiego regularnie napływały meldunki o terminie i kierunku spodziewanych ataków. W rezultacie od 10 sierpnia Niemcy systematycznie wzmacniali załogi punktów oporu oraz sukcesywnie rozbudowywali i zagęszczali sieć stanowisk obronnych. Na kilka dni przed powstańczym szturmem podjęli także ograniczone działania zaczepne na kierunku żoliborskim, których celem było rozszerzenie stanu posiadania w pasie wokół linii kolei obwodowej. 18 sierpnia zdobyli kompleks budynków PKO przy ul. gen. Zajączka 7 i Dymińskiej 9, co dało im dogodny wgląd w ulice gen. Zajączka, Mickiewicza i Skwarczyńskiego. Podjęte przez żołnierzy „Żywiciela” próby odbicia tej placówki zakończyły się niepowodzeniem.
W tych okolicznościach zadanie powierzone oddziałom mjr. „Okonia” było niezwykle trudne. Były one zmuszone przeprowadzić frontalne natarcie na silnie umocnione pozycje nieprzyjaciela, w dodatku pod ogniem z obu flanek. Obezwładnienie ogniem niemieckich punktów oporu było w zasadzie niemożliwe, gdyż oddziały AK nie dysponowały ciężką bronią. Co prawda KG AK kilkukrotnie żądała przeprowadzenia przez alianckie lotnictwo nalotu na linię kolei obwodowej na odcinku od Dworca Gdańskiego do Dworca Zachodniego, jak również nalotów na lotnisko bielańskie, kompleks AWF, Cytadelę i Fort Bema, lecz sojusznicy odmówili, argumentując, że uzyskane zniszczenia mogłyby się okazać niewspółmierne do poniesionych strat. Jedynym w zasadzie atutem strony atakującej był fakt, iż pozycje niemieckie leżały w wąskim płaskim korytarzu o szerokości ok. 600 metrów, stąd koncentryczny i równoczesny atak od strony Żoliborza i Starego Miasta mógł teoretycznie doprowadzić do jego przerwania. Wykorzystanie tego atutu wymagało jednak doskonałej koordynacji działań, co przy źle funkcjonującej łączności pozostawało niezwykle trudne.
Przebieg natarcia.
Publikacje opisujące przebieg obu powstańczych natarć na Dworzec Gdański zawierają liczne błędy oraz często pozostają ze sobą sprzeczne. Większość historyków, autorów wspomnień oraz publicystów opierała się w szczególności na opisie zawartym w "Rapsodii żoliborskiej" autorstwa Stanisława Podlewskiego, który z perspektywy czasu okazał się niezbyt ścisły.
Według wersji wydarzeń przytaczanej w większości starszych publikacji polskie natarcie rozpoczęło się niedługo po północy 21 sierpnia. Z pozycji wyjściowych w domach przy ulicach Lisa-Kuli i Bitwy pod Rokitną miały wówczas uderzyć trzy kompanie z batalionu por. Witolda Pełczyńskiego ps. „Witold”, dowodzone przez por. Franciszka Baumgarta ps. „Dan”, por. Henryka Czerwca ps. „Jaskólski” oraz ppor. Witolda Kazimierza Drwotę ps. „Murzyn”. Niedoświadczeni w walce miejskiej „leśni” nie zdołali zachować niezbędnej ciszy, stąd w momencie, gdy polska tyraliera znajdowała się już w odległości ok. 100-150 metrów od torów, Niemcy oświetlili teren rakietami i otworzyli gwałtowny ogień z broni maszynowej. Do walki włączył się wkrótce pociąg pancerny oraz niemiecka artyleria z Cytadeli, Burakowa i Fortu Bema. W najgorszej sytuacji znalazła się prawoskrzydłowa kompania ppor. „Murzyna”, którą raził ogień boczny z gmachu Instytutu Chemicznego. Oddział ten miał zalec jako pierwszy, po czym wycofać się na pozycje wyjściowe. Kompanie „Dana” i „Jaskólskiego” zdołały natomiast dotrzeć do torów, niszcząc po drodze kilka gniazd niemieckiej broni maszynowej. Na trzystumetrowym pasie natarcia Niemcy położyli jednak tak silny ogień artylerii i broni maszynowej, iż kontynuowanie natarcia stało się niemożliwe. Oddziały drugiego rzutu nie weszły do akcji, gdyż żołnierz z kompanii por. „Jaskólskiego”, który po dotarciu do torów miał dać umówiony sygnał zieloną rakietą, został wraz z rakietnicą rozerwany na strzępy pociskiem artyleryjskim. Poległ również łącznik, którego „Jaskólski” wysłał do mjr. „Okonia”. Ostatecznie wykrwawione kompanie pierwszego rzutu były zmuszone wycofać się na pozycje wyjściowe. Polskie straty w tym natarciu sięgnąć miały ponad 100 zabitych i kilkudziesięciu rannych. W gronie zabitych znaleźć się miał m.in. plut. pchor. Antoni Piątkowski ps. „Korab”, dowódca jednego z plutonów w kompanii por. „Jaskólskiego”, oraz obsługi dwóch ckm. Największe straty, sięgające 50% stanu osobowego, ponieść miała kompania por. „Dana”.
Całkowicie odmienny obraz wydarzeń wyłania się natomiast z opublikowanych w 2014 roku wspomnień por. Edwarda Bonarowskiego ps. „Ostromir”, pełniącego w czasie obu natarć funkcję zastępcy dowódcy w kompanii ppor. „Prawdzica”. Podawał on, iż w pierwszym rzucie dowodzonym przez por. „Witolda” znalazła się nalibocka kompania por. „Dana” oraz kampinoskie kompanie podporuczników „Wara” i „Grota”. W skład drugiego rzutu dowodzonego przez kpt. „Mścisława” weszły natomiast nalibockie kompanie por. „Jaskólskiego” i ppor. „Prawdzica” oraz kompania sochaczewska. Oddziały pierwszego rzutu wyruszały z podstaw wyjściowych w rejonie „Poniatówki” i tzw. Bloków Miejskich („Dan”) oraz z domów po parzystej stronie al. Wojska Polskiego – położonych naprzeciw ogródków działkowych („War” i „Grot”). Z kolei oddziały drugiego rzutu zostały rozlokowane w następujący sposób: kompania „Jaskólskiego” – ul. Bitwy pod Rokitną, kompania „Prawdzica” – wylot ul. Wieniawskiego, kompania sochaczewska – okolice ul. Stołecznej.
Według Bonarowskiego polskie uderzenie rozpoczęło się po godz. 22:00 (inne źródła wskazują na godz. 01:00). Wkrótce po wyruszeniu z podstaw wyjściowych żołnierze „Dana” znaleźli się pod ostrzałem z wysuniętych stanowisk nieprzyjaciela ukrytych w ruinach „spalonych baraków”. Plutony nalibockie uderzyły na ruiny z dwóch stron, nieprzyjacielskie stanowiska likwidowano przy użyciu granatów. Wkrótce uaktywniła się jednak niemiecka artyleria, która położyła ogień na całym pasie polskiego natarcia. Kompanie „Wary” i „Grota” – świeżo sformowane, złożone z nieobytych w boju rezerwistów z kampinoskich wsi – nie wytrzymały ostrzału i wycofały się w nieładzie w kierunku ul. Felińskiego. W wyniku ostrzału kontuzjowany został por. „Witold”. Ogień nieprzyjacielskiej artylerii spowodował także duże straty w żoliborskich patrolach sanitarnych. Kompania „Dana” zdołała sforsować zaporę ogniową, lecz jej lewoskrzydłowy pluton 225 poniósł znaczne straty i musiał zostać wycofany. Zgrupowanie „Żniwiarz” w ogóle nie weszło do akcji.
Polskie dowództwo postanowiło wówczas rzucić do ataku trzy kompanie drugiego rzutu. Pododdziały pierwszego rzutu miały w tym czasie ochłonąć i uporządkować szyki, po czym ponownie wkroczyć do walki, gdy drugi rzut wystrzeleniem zielonej rakiety da sygnał, iż żołnierzom udało się sforsować tory. Atakująca na prawym skrzydle kompania sochaczewska została wycofana wkrótce po przeskoczeniu al. Wojska Polskiego i w zasadzie nie wzięła udziału w natarciu. Kompania „Jaskólskiego” i pół kompanii „Prawdzica” wsparte ogniem ckm z gmachu „Poniatówki” uderzyły natomiast z dwóch stron na „spalone baraki” i po krótkiej walce wyparły Niemców za linię kolei obwodowej. Rozproszone plutony „Jaskólskiego” i „Prawdzica” dotarły do torów i zaległy na ich przedpolu, oczekując na przybycie kompanii pierwszego rzutu. W tym czasie Niemcy w zasadzie wstrzymali ogień. Ku zaskoczeniu i rozgoryczeniu polskich żołnierzy tuż przed północą przyszedł jednak rozkaz wycofania wszystkich plutonów na pozycje wyjściowe. Powody, dla których rozkaz ten został wydany, nie są znane.
Według Bonarowskiego pierwszy szturm na Dworzec Gdański trwał około półtorej godziny. Straty po stronie polskiej miały wynieść około kilkudziesięciu zabitych i rannych, a więc były wyraźnie mniejsze niż podaje to zazwyczaj literatura przedmiotu. Najwięcej ofiar miał spowodować ostrzał niemieckiej artylerii; liczba żołnierzy zabitych i rannych w walce o „spalone baraki” okazała się nieznaczna. Natarcie trwało tak krótko, że sztab Grupy „Północ” był początkowo przekonany, iż w ogóle nie doszło ono do skutku. Bonarowski uważał, że tej nocy zaprzepaszczono jedyną realną szansę przełamania niemieckiej bariery między Starym Miastem a Żoliborzem. W jego ocenie porażka była spowodowana przede wszystkim błędami popełnionymi przez ppłk. „Żywiciela” i jego sztab. Fatalnym posunięciem miało się okazać w szczególności zniesienie funkcjonującego wcześniej podziału organizacyjnego na bataliony „Witolda” (nalibocki) i „Mścisława” (kampinosko-sochaczewski). W ten sposób zamiast zintegrowanych batalionów do natarcia ruszyły „rzuty” o zmieszanym składzie środowiskowym, nad którymi ich formalni dowódcy mieli w praktyce ograniczoną kontrolę. Bonarowski oceniał, że gdyby w pierwszym rzucie ruszyły do ataku trzy zintegrowane i zahartowane w bojach kompanie nalibockie, sukces byłby możliwy.
Upadek Muranowa.
20 sierpnia Niemcy przez cały dzień szturmowali Muranów, gdzie bronili się żołnierze Batalionu „Czata 49” i oddziału „Leśnik”. W zaciętych walkach obrońcy ponieśli ciężkie straty oraz zużyli większość amunicji i granatów. Po południu w rękach powstańców pozostawał już tylko kompleks gmachów w rejonie ulic Sierakowska – Muranowska – Przebieg. O godzinie 22:00 do natarcia ponownie przystąpiła niemiecka piechota wsparta czołgami, lecz w związku z oczekiwanym natarciem „leśnych” dowodzący obroną tego odcinka ppłk. „Paweł” polecił skrajnie wyczerpanym żołnierzom utrzymać się za wszelką cenę.
Około północy wydzielony oddział z Batalionu „Czata 49” pod dowództwem por. „Szczęsnego” przedostał się przez gruzy wokół ul. Sierakowskiej w stronę Dworca Gdańskiego. Żołnierze usłyszeli dochodzące od strony dworca odgłosy nawały ogniowej oraz ujrzeli światła rakiet. Istnieją rozbieżne wersje na temat późniejszego przebiegu wydarzeń. Część źródeł podaje, iż na otwartej przestrzeni między skrajem zabudowań Starówki a torami kolejowymi polski oddział został zasypany ogniem nieprzyjacielskiej broni maszynowej i artylerii, po czym wycofał się wzdłuż ul. Bonifraterskiej. Inni autorzy podają natomiast, że wobec oznak wygasania walki w rejonie Dworca Gdańskiego żołnierze „Szczęsnego” powrócili na podstawy wyjściowe, by tam dalej odpierać niemieckie ataki.
21 sierpnia tuż przed świtem żołnierze ppłk. „Pawła” wycofali się z Muranowa. Utrata tego osiedla miała dalekosiężne konsekwencje, gdyż spowodowała odepchnięcie staromiejskich oddziałów AK od Dworca Gdańskiego i Stawek. Rozszerzył się niemiecki klin między Żoliborzem a Starówką. Skrócił się z kolei północny odcinek obrony Starego Miasta, którego broniły odtąd już tylko dwie reduty – szpital Jana Bożego i kompleks budynków PWPW.
Natarcie w nocy z 21/22 sierpnia.
Przygotowania.
Na wieść o upadku Muranowa i niepowodzeniu natarcia na Dworzec Gdański nastroje w sztabie Grupy „Północ” znacznie się pogorszyły. W depeszy do płk. „Montera” wysłanej rankiem 21 sierpnia płk. „Wachnowski” po raz pierwszy wyraził obawę, iż utrzymanie Starego Miasta może okazać się niemożliwe. Wobec pogarszającej się sytuacji na Starówce dowództwo AK było jednak zdeterminowane powtórzyć atak i wywalczyć korytarz na Żoliborz. „Wachnowski” postanowił wesprzeć kolejny szturm oddziałów kampinosko-żoliborskich silnym uderzeniem od strony Starówki. Ponadto będąc przekonanym, iż porażka pierwszego natarcia była spowodowana błędami popełnionymi przez ppłk. „Żywiciela” i mjr. „Okonia”, zwrócił się do KG AK o wyznaczenie jednego ze starszych oficerów do poprowadzenia kolejnego natarcia od strony Żoliborza. Do prośby tej KG AK ustosunkowała się pozytywnie. Początkowo przewidywano, że atakiem dowodził będzie szef wywiadu AK, płk Kazimierz Iranek-Osmecki ps. „Heller”. Ostatecznie podjął się tego zadania szef sztabu KG AK, gen. Tadeusz Pełczyński ps. „Grzegorz”, który otrzymał jednocześnie polecenie zbadania możliwości wyprowadzenia Komendy Głównej z Warszawy do Puszczy Kampinoskiej. 21 sierpnia około godz. 7:00 rano „Grzegorz” w towarzystwie mjr. Tadeusza Jachimka ps. „Joker” i mjr. Jana Kamieńskiego ps. „Cozas” zszedł do kanałów i po upływie blisko trzech godzin dotarł na Żoliborz, gdzie po wysłuchaniu raportów „Żywiciela” i „Okonia” osobiście zlustrował przedpole.
Plan natarcia opracowany przez „Grzegorza” i „Żywiciela” zawierał pewne zmiany w stosunku do planu z poprzedniej nocy. Tym razem uderzenie oddziałów puszczańskich miało nastąpić na odcinku między ul. Stołeczną a ruinami „spalonych baraków” i postępować wzdłuż osi Felińskiego – Pokorna – Nalewki – Brodzińskiego – Stawki – „Gęsiówka”. „Leśni” zostali podzieleni na trzy rzuty. Pierwszy rzut, z którym mieli wyruszyć mjr. „Okoń” i por. „Witold”, tworzyły kompanie por. „Jaskólskiego” (lewoskrzydłowa) i ppor. „Prawdzica” (prawoskrzydłowa). W drugim rzucie uderzać miały kompanie podporuczników „Grota” (lewoskrzydłowa) i „Wary” (prawoskrzydłowa). W trzecim rzucie znalazły się natomiast kompanie por. „Dana” (lewoskrzydłowa) i kpt. „Mścisława” (prawoskrzydłowa). Do tej pierwszej przydzielono dodatkowo saperów szturmowych, miał jej również towarzyszyć gen. „Grzegorz” ze swoim niewielkim oddziałem przybocznym. W związku z faktem, iż poprzedniej nocy zawiodła sygnalizacja rakietami, postanowiono, że poszczególne rzuty będą wyruszały do natarcia w dwudziestominutowych odstępach. Żołnierzom polecono, aby po przekroczeniu torów skandowali hasło „Radosław!”, co miało stanowić umówiony sygnał dla oddziałów nacierających od strony Starówki.
Podobnie jak przy pierwszym natarciu, oddziały żoliborskie miały się ograniczyć do osłony natarcia „leśnych”. Najtrudniejsze zadanie powierzono Zgrupowaniu „Żniwiarz”, które miało przeprowadzić frontalny atak na zabudowania Dworca Gdańskiego. W przypadku uzyskania powodzenia przydzieleni do zgrupowania saperzy mieli wysadzić tory kolejowe. Z kolei zgrupowania „Żaglowiec”, „Żyrafa” i „Żbik” wraz z działonem moździerzy miały poprzez pozorowane uderzenia oraz walkę ogniową związać załogi Cytadeli i Instytutu Chemicznego oraz niemiecką artylerię w Burakowie.
W uderzeniu od strony Starego Miasta miało wziąć udział od 330 do 350 żołnierzy. Natarciem dowodzić miał szef sztabu Zgrupowania „Radosław” mjr. Wacław Janaszek ps. „Bolek”, któremu towarzyszył kpt. Tadeusz Perzyński ps. „Tomir” ze sztabu gen. „Grzegorza”. Uderzenie oddziałów staromiejskich miało się rozpocząć o godz. 2:15, tj. kwadrans po rozpoczęciu natarcia przez oddziały kampinosko-żoliborskie. Poszczególnym oddziałom mjr. „Bolka” przydzielono następujące zadania:
Późnym popołudniem 21 sierpnia odbyła się na Żoliborzu narada, którą prowadził gen. „Grzegorz”. Wielu młodszych oficerów wyraziło wówczas sceptycyzm wobec planów powtórzenia natarcia. Padła nawet propozycja przeprowadzenia oddziałów puszczańskich kanałami na Stare Miasto. W odpowiedzi ppłk. „Żywiciel” przekonywał dowódców pododdziałów, iż pierwsze natarcie doprowadziło do utraty przez Niemców wysuniętych stanowisk wzdłuż linii kolei obwodowej, stąd po północnej stronie torów jedyną poważniejszą przeszkodą może się okazać ogień zaporowy artylerii. Twierdzić miał również, że wciąż możliwe jest uzyskanie efektu zaskoczenia. Z kolei gen. „Grzegorz” starał się podnieść ducha młodszych oficerów następującymi słowami:
Wątpliwości młodszych oficerów wzbudziły w „Grzegorzu” przekonanie o niskiej wartości bojowej oddziałów puszczańskich. Początkowo generał rozważał wymianę całej kadry dowódczej w kompaniach „leśnych”. Ostatecznie rozkazał jednak płk. „Wachnowskiemu” skierować kanałami na Żoliborz 400 żołnierzy z oddziałów staromiejskich. „Grzegorz” liczył, że obecność zahartowanych w bojach obrońców Starówki wzmocni morale w szeregach oddziałów kampinoskich. Depesza w tej sprawie została wysłana do sztabu Grupy „Północ” o godz. 13:30, lecz staromiejska radiostacja odebrała ją dopiero pięć godzin później. „Wachnowski” natychmiast przystąpił do organizowania kombinowanej grupy bojowej, której dowództwo powierzył kpt. Eugeniuszowi Konopackiemu ps. „Trzaska”. Z zachowanych meldunków wynika, iż w oddziale tym znalazło się 16 oficerów i 208 szeregowych (niektóre źródła podają liczbę 260 żołnierzy). Zostali oni oddelegowani z batalionów „Wigry”, „Gozdawa” i „Chrobry I”. Żołnierze „Trzaski” mogli jednak zejść do kanałów dopiero o 23:15, a na powierzchnię zaczęli wychodzić dopiero około 2:00. Ze względu na wyczerpanie żołnierzy przeprawą kanałową oraz ich zbyt późne przybycie na Żoliborz, ppłk. „Żywiciel” zrezygnował z wykorzystania oddziału „Trzaski” w natarciu na Dworzec Gdański. Grzegorz Jasiński analizując treść meldunku „Żywiciela” do „Wachnowskiego” z 24 sierpnia przypuszczał, że tej nocy przeprawiła się kanałami na Żoliborz także 120-osobowa kompania Powstańczych Oddziałów Specjalnych „Jerzyki” pod dowództwem por. Jerzego Strzałkowskiego ps. „Jerzy” (większość źródeł podaje, iż nastąpiło to dopiero nocą 22/23 sierpnia). Jednakże, nawet jeśli jest to prawda, to oddział ten również nie wziął udziału w natarciu.
Podczas przygotowywania drugiego natarcia gen. „Grzegorz” i ppłk. „Żywiciel” powtórzyli wiele błędów popełnionych poprzedniej nocy. Zaniedbano odpowiedniego rozpoznania, przez co żołnierze nie znali siły i rozlokowania nieprzyjaciela, a także terenu planowanego natarcia. „Żywiciel” ponownie nie przydzielił żoliborskich przewodników do kompanii „leśnych”, licząc prawdopodobnie, iż zastąpią ich żołnierze „Trzaski”. Ponadto kolejny raz żołnierzy nadmiernie obciążono dodatkowymi przydziałami amunicji i granatów.
Przebieg natarcia od strony Żoliborza.
Uderzenie miało się rozpocząć o godz. 2:00 (inne źródła podają: 2:30 lub 3:00). Wbrew optymistycznym przewidywaniom ppłk. „Żywiciela” szybko okazało się, że powstańcy nie mają szans na uzyskanie efektu zaskoczenia. Po doświadczeniach z poprzedniej nocy niemieccy żołnierze zachowywali czujność, trwając na stanowiskach w pogotowiu bojowym. Część źródeł podaje, że około godz. 22:00 niemiecka artyleria i broń maszynowa ostrzelały przedpole oraz polskie pozycje wyjściowe, utrudniając tym samym rozwijanie polskich oddziałów oraz deprymując żołnierzy. Ostrzał ten miał ustać po upływie godziny, lecz przedpole nadal oświetlały niemieckie flary i reflektory. Polskie dowództwo było jednak zdeterminowane przeprowadzić natarcie za wszelką cenę. Liczono przy tym, że rozpoczęcie natarcia w późnych godzinach nocnych sprawi, iż uderzenie spadnie na nieprzyjaciela w momencie, w którym będzie on najmniej czujny. Józef Krzyczkowski twierdził, że ze względu na porażkę pierwszego natarcia oraz niechęć, jaką budził w oddziałach mjr „Okoń”, żołnierze „leśni” przystępowali do boju bez entuzjazmu i z niewielką wiarą w zwycięstwo.
W starszych publikacjach podaje się zazwyczaj, że ze względu na fakt, iż gen. „Grzegorz” zabronił stosowania sygnalizacji rakietowej i rozkazał rozpocząć atak o określonej godzinie, nie udało się odpowiednio zsynchronizować działań, a polskie oddziały wyruszyły do boju niejednocześnie. Mimo iż atak prowadzony był na otwartym terenie, żołnierzom utrudniały bieg kępki krzaków i chwastów, a w nocnych ciemnościach niektóre drużyny gubiły drogę i nieświadomie zmieniały kierunek natarcia. W rezultacie, gdy niektóre oddziały pokonały już 3/4 przedpola, inne dopiero wyruszały z podstaw wyjściowych. Nieopodal torów jeden z żołnierzy miał wykrzyknąć „Hura!” co podchwycili inni powstańcy. W tym momencie Niemcy oświetlili przedpole rakietami i rozpoczęli gwałtowny ostrzał z użyciem artylerii i broni maszynowej. Wkrótce do walki włączył się także niemiecki pociąg pancerny, który ogniem dział i broni maszynowej ostrzelał przedpole oraz budynki przy ulicach gen. Zajączka i Lisa-Kuli. Nieliczne polskie granatniki i karabiny maszynowe próbowały nawiązać walkę ogniową, lecz były kolejno uciszane. Wkrótce większość oddziałów „leśnych” zaległa pod ogniem nieprzyjaciela, po czym w nieładzie – ponosząc ciężkie straty – przeszła na pozycje wyjściowe. Na nic miały zdać się wysiłki mjr. „Okonia”, który próbował poderwać żołnierzy do kolejnego ataku. Z dawnego nalibockiego batalionu por. „Witolda” najdalej zdołała się wysunąć kompania por. „Dana”, której żołnierze mieli jakoby dotrzeć do przejazdu kolejowo-drogowego łączącego ul. Felińskiego z ul. Kłopot i zniszczyć tam niemiecki bunkier. Wkrótce jednak „Dan” poległ, a z jego kompanii tylko kilkunastu żołnierzy dowodzonych przez por. „Rawicza” przedarło się na drugą stronę torów, gdzie wszystkich wybito. Na prawym skrzydle niewielka grupa żołnierzy z kpt. „Mścisławem” na czele zdołała przedrzeć się na Stawki, lecz tam niewielki oddziałek został w dużej mierze wybity. Ranny „Mścisław” wraz z jednym ocalałym żołnierzem musiał schronić się w ruinach getta, gdzie obaj przeczekali cały dzień i w nocy przedostali się do Puszczy Kampinoskiej. Jeden z plutonów kompanii sochaczewskiej, dowodzony przez ppor. „Zawieję”, miał w nocnych ciemnościach pomylić główną linię kolei obwodowej z odnogą prowadzącą na Palmiry i zamiast nacierać w kierunku południowym skręcił na zachód. Oddział ten zaatakował następnie gmach Instytutu Chemicznego, skąd został odparty, mimo iż żołnierzom udało się wysadzić bramę przy użyciu granatów.
Nieco bardziej szczegółowy i momentami odmienny opis drugiego natarcia zawarł w swoich wspomnieniach Edward Bonarowski. Twierdził on, że rozpoczęcie natarcia zostało z nieznanych przyczyn opóźnione, stąd pierwszy rzut dopiero po godz. 2:00 wyruszył z podstaw wyjściowych przy al. Wojska Polskiego. Obie kompanie posuwały się do przodu niespełna 300-osobową tyralierą. Początkowo tylko niemieckie ckm rozlokowane za linią torów oddały na oślep kilka pojedynczych serii. Gdy jednak „leśni” zbliżyli się do górującej nad torami skarpy, Niemcy wystrzelili dziesiątki flar, które oświetliły całe przedpole. Niemal równocześnie otworzyła ogień niemiecka artyleria, a od strony wschodniej nadjechał pociąg pancerny, który stanął na wprost polskiej tyraliery, po czym zasypał ją gwałtownym ogniem dział i broni maszynowej. Chwilę później do walki włączyły się jeszcze stanowiska niemieckiej broni maszynowej rozlokowane za torami. Ogłoszenie alarmu, pojawienie się „pancerki” oraz otwarcie ognia przez niemiecką artylerię były tak dobrze zsynchronizowane, iż Bonarowski nie wykluczał, że Niemcy znali termin rozpoczęcia polskiego natarcia.
Kompanie „Jaskólskiego” i „Prawdzica” ponosząc ciężkie straty zaległy na dwustumetrowym odcinku między ogródkami działkowymi a linią kolei obwodowej. Ostrzał nieprzyjaciela był tak silny, że jakiekolwiek zorganizowane dowodzenie stało się niemożliwe, a poszczególne plutony – nawet drużyny – były zmuszone działać na własną rękę. Obsługi polskich PIAT-ów podjęły nierówną walkę z niemieckim pociągiem, lecz ich pociski nie były w stanie uczynić maszynie poważniejszej szkody. Tymczasem na terenie ogródków działkowych pojawiła się drugorzutowa kompania „Wary”, która ostrzelała „pancerkę” ogniem broni maszynowej. Ostrzał ten był nieskuteczny, co więcej, raził od tyłu żołnierzy pierwszego rzutu. Ostatecznie kompania została poderwana do natarcia, lecz podobnie jak pierwszy rzut szybko zaległa pod silnym ogniem nieprzyjaciela. Podporucznik „War” podjął wraz z częścią swojego oddziału próbę obejścia pociągu od zachodu. Polscy żołnierze nie zdawali sobie jednak sprawy, iż dostępu do torów na odcinku przy ul. Stołecznej broni długi na 100 metrów płot z drucianej siatki. Podczas próby pokonania tej przeszkody zginął ppor. „War”, a jego kompania ostatecznie zaległa na przedpolu. Ogień nieprzyjaciela przydusił również do ziemi kompanię „Grota”.
Cztery „leśne” kompanie tkwiły pod ostrzałem przez blisko godzinę. Było już jasne, iż natarcie nie ma szans powodzenia. Polskie dowództwo postanowiło jednak rzucić do walki także trzeci rzut. Kompania por. „Dana” dotarła na przedpole torów, po czym podjęła próbę obejścia pociągu z prawej strony, lecz bardziej na zachód od ul. Stołecznej, bliżej Instytutu Chemicznego, gdzie torów nie chronił już płot z drucianej siatki. „Dan” zdołał poderwać do natarcia tylko część swojej kompanii – tj. nalibocki pluton pod dowództwem plut. Jana Dziemianko ps. „Błyskawica” oraz marymoncki pluton 225 pod dowództwem ppor. NN „Kruka”. Do kompanii „Dana” przyłączyła się także młodzieżowa drużyna z kompanii por. „Jaskólskiego”, dowodzona przez kpr. Tadeusza Zaleskiego ps. „Wir”. Blisko 1/3 kompanii „Dana” wbrew rozkazom dowódcy pozostała po północnej stronie torów. Tymczasem porucznik wraz z pozostałymi żołnierzami zdołał obejść pociąg pancerny i rozpocząć manewr w kierunku gmachu Agencji Celnej. Wkrótce jednak cały oddział zaległ pod silnym ogniem z kilku stron. Pluton 225 po utracie dowódcy przez pewien czas oczekiwał pod ostrzałem na rozkazy dowództwa, po czym wczesnym rankiem przystąpił do odwrotu. Powrócić na Żoliborz zdołał również plut. „Błyskawica”. Żołnierze „leśni” i powstańcy żoliborscy po raz ostatni widzieli wówczas por. „Dana”. Bonarowski był przekonany o jego śmierci, podobną informację można zresztą znaleźć niemal we wszystkich publikacjach poświęconych tej bitwie. Dopiero na początku drugiej dekady XXI wieku Marian Podgóreczny zdołał ustalić, że por. Franciszek Baumgart ps. „Dan” – uczestnik słynnej ucieczki z oflagu w Dössel – nie tylko przeżył nocną walkę, lecz wraz z grupą swoich żołnierzy przedarł się na teren opanowany przez powstańców, a następnie pod pseudonimem „Pomorzak” walczył na Starym Mieście i w Śródmieściu. „Dan” przeżył powstanie i wojnę, zmarł w 1979 roku w Sztumie. W drugim natarciu na Dworzec Gdański polegli natomiast jego dwaj zastępcy – sierż. Mikołaj Zienkiewicz ps. „Kola” i por. Wacław Czerski ps. „Rawicz”. Zginął także kpr. „Wir”.
W czasie gdy „leśni” nacierali bez powodzenia na linię kolei obwodowej, do działań odciążających przystąpiły oddziały żoliborskie. Dwa wzmocnione plutony Zgrupowania „Żniwiarz” dotarły w pobliże torów i związały walką ogniową obsadę zabudowań Dworca Gdańskiego. W trwającej blisko godzinę walce zgrupowanie por. „Szeligi” straciło 9 zabitych i zaginionych oraz 19 rannych. Dwa plutony Zgrupowania „Żbik” pod dowództwem kpt. „Sławomira” rozpoczęły o godz. 3:15 atak na stanowiska artylerii na Burakowie i wkrótce znalazły się pod silnym ostrzałem nieprzyjaciela. Dzięki umiejętnemu dowodzeniu żołnierze „Żbika” nie ponieśli żadnych strat. Zgrupowanie „Żyrafa”, usiłując związać walką załogę Instytutu Chemicznego, straciło jednego zabitego i czterech rannych. Uderzenia „Żbika” i „Żyrafy” zdołały częściowo odwrócić uwagę niemieckiej artylerii, lecz wobec jej dużej siły ogniowej fakt ten tylko w nieznacznym stopniu poprawił sytuację oddziałów puszczańskich. Zgrupowanie „Żaglowiec” w walce ogniowej z załogą Cytadeli i obsadą budynku przy ul. gen. Zajączka 7 poniosło straty w wysokości dwóch zabitych i trzech rannych. Jeszcze tej samej nocy, po odparciu polskiego natarcia, załoga Cytadeli przystąpiła do przeciwuderzenia. Niemcy zdobyli dom przy ul. Mickiewicza 18, lecz polscy żołnierze zdołali ich wkrótce stamtąd wyprzeć.
Zbliżał się świt, gdy wykrwawione i w zasadzie rozbite kompanie „leśne” zaczęły się wycofywać na pozycje wyjściowe. Według Bonarowskiego żołnierze rozpoczęli odwrót samorzutnie, podczas gdy Grzegorz Jasiński wskazywał, iż już o godz. 4:14 gen. „Grzegorz” nakazał przerwanie natarcia i „oczyszczenie pola walki”. Odwrót odbywał się w trudnych warunkach – żołnierze, którzy zdołali się wydostać z przedpola, znaleźli się pod silnym ostrzałem z gmachu Instytutu Chemicznego. Na polu walki pozostało blisko 100 ciężko rannych, spośród których tylko część zdołała się doczołgać do pozycji powstańczych. Wielu rannych zmarło z ran na „ziemi niczyjej”, wielu innych już w świetle dnia dobiły niemieckie kule. Rankiem 22 sierpnia polskie sanitariuszki podjęły próbę zebrania rannych z przedpola, lecz uniemożliwił im to niemiecki ostrzał. Wiele dziewcząt zostało wówczas zabitych lub rannych. W gronie poległych znalazła się m.in. jedna z najdzielniejszych kampinoskich łączniczek – Krystyna Heczko ps. „Teresa” (odznaczona pośmiertnie Krzyżem Walecznych). Tego poranka na Żoliborz powrócił natomiast strz. Englert z kompanii „Dana”, który zameldował, iż Niemcy zwolnili go z niewoli, aby poinformował powstańców o śmierci swojego dowódcy oraz wybiciu całej kompanii na Stawkach. Osiemnastu innych jeńców, w tym pewną liczbę rannych, Niemcy wyprowadzili z Dworca Gdańskiego na tory kolejowe i tam rozstrzelali przed liniami polskiej obrony.
Rezultaty drugiego natarcia okazały się katastrofalne. Kompanie puszczańskie poniosły ogromne straty, sięgające w niektórych wypadkach nawet 2/3 stanu osobowego. Dokładna liczba poległych i rannych pozostaje w zasadzie niemożliwa do ustalenia. Adam Borkiewicz szacował, że straty oddziałów puszczańskich i żoliborskich w drugim natarciu na Dworzec Gdański przekroczyły 292 zabitych i rannych. Jan Gozdawa-Gołębiowski twierdził, że ogólne straty poniesione tej nocy przez oddziały atakujące od strony Żoliborza zamknęły się liczbą 300 zabitych i 200 rannych. Józef Krzyczkowski, a wraz z nim inni autorzy, szacował straty samych tylko „leśnych” na 350 zabitych oraz 80 rannych. Piotr Stachiewicz przypuszczał, iż w drugim natarciu poległo lub zostało rannych ok. 400 żołnierzy z Żoliborza i Puszczy Kampinoskiej. Najwyżej oszacował polskie straty Edward Bonarowski, którego zdaniem oddziały kampinoskie i żoliborskie utraciły łącznie ok. 600 zabitych i rannych, z czego zdecydowana większość poległa podczas drugiego natarcia. Poległo kilku dowódców kompanii i plutonów: ppor. Karol Hartfil ps. „War”, por. Wacław Czerski ps. „Rawicz”, por. Marian Olszewski ps. „Maryś”, ppor. Witold Kazimierz Drwota ps. „Murzyn”, ppor. NN „Kruk”.
Przebieg natarcia od strony Starego Miasta.
Około godziny 3:10 powstańcze czujki na północnym odcinku obrony Starego Miasta zameldowały, że z rejonu Dworca Gdańskiego dochodzą odgłosy walki, a nieprzyjaciel rakietami i reflektorami oświetla przedpole i okolice dworca. 10 minut później oddziały mjr. „Bolka” były już gotowe do walki. Sygnał do rozpoczęcia ataku miały stanowić trzy czerwone rakiety wystrzelone od strony Żoliborza. Podpułkownik „Żywiciel” zrezygnował jednak z ich użycia, o czym oddziały staromiejskie nie zostały poinformowane. W rezultacie, gdy kompanie puszczańskie wykrwawiały się przed torami kolei obwodowej, żołnierze „Bolka” daremnie oczekiwali na umówiony sygnał. Ostatecznie natarcie od strony Starego Miasta rozpoczęło się dopiero około godz. 4:45 – tuż przed świtem, gdy atak oddziałów kampinosko-żoliborskich był już odparty (część publikacji podaje, iż atak rozpoczął się nieco wcześniej, tj. między 3:00 a 4:00).
Na prawym skrzydle żołnierze Batalionu „Czata 49” nacierający przez park im. Traugutta zdołali dotrzeć do zasieków osłaniających Fort Traugutta, lecz rażeni ogniem bocznym z Fortu Legionów musieli się wkrótce wycofać. Dwa plutony z 3 kompanii Batalionu „Zośka” wraz z dwoma plutonami z Batalionu „Pięść” wdarły się na murawę i trybuny stadionu KS „Polonia”, gdzie jednak zaległy pod silnym ogniem niemieckiej broni maszynowej z Fortu Traugutta i stanowisk przy linii kolei obwodowej oraz artylerii z Cytadeli. Poległ wówczas dowódca jednego z plutonów „Zośki”, Stanisław Kozicki ps. „Howerla”, a dowódca drugiego plutonu, pchor. Stanisław Kujawski ps. „Brzoza”, został ciężko ranny. Na stadionie poległo jeszcze czterech innych „zośkowców”. Kompania z Batalionu „Pięść” poniosła natomiast tak duże straty, iż najbardziej wykrwawiony II pluton musiał później zostać rozwiązany. Kontynuowanie natarcia było niemożliwe, stąd po pewnym czasie polscy żołnierze wycofali się na pozycje wyjściowe. Pozostawieni na stadionie ciężko ranni powstańcy zostali dobici przez Niemców. Część z nich została zmiażdżona gąsienicami czołgów, które wjechały na murawę boiska. Masakrę przeżył strz. Eugeniusz Boguszewski ps. „Malarz” z Batalionu „Zośka”, który mimo ciężkich ran zdołał po zmroku doczołgać się do powstańczych linii. W starej, na wpół zawalonej studni cały dzień spędzili Hieronim Szpalerski ps. „Karaś” i Zbigniew Siarkiewicz ps. „Grzmot” z Batalionu „Pięść”, którym niemiecki ostrzał uniemożliwił odwrót ze stadionu.
Oddziały lewego skrzydła nie wyruszyły do natarcia równocześnie z pozostałymi oddziałami mjr. „Bolka”. Początkowo pchor. „Kmita” otrzymał jedynie rozkaz skierowania patrolu rozpoznawczego w ruiny getta. Nieopodal barykady przy zbiegu ulic Bonifraterskiej, Konwiktorskiej i Muranowskiej trzyosobowy patrol został ostrzelany i obrzucony granatami. Poległ wówczas dowódca patrolu – pchor. Stanisław Sadkowski ps. „Czarny”. Niedługo po powrocie patrolu przyszedł rozkaz rozpoczęcia natarcia. Przez otwory wybite murze szpitala Jana Bożego żołnierze AK i AL wbiegli w ruiny getta i gwałtownym uderzeniem zdobyli dwa budynki, gdzie znajdowały się wysunięte stanowiska nieprzyjaciela. Wkrótce jednak polskie natarcie zaległo pod silnym ogniem moździerzy i broni maszynowej. Wobec rosnących strat mjr „Bolek” wydał rozkaz odwrotu. 1 kompania Batalionu „Zośka” straciła w tej walce 16 zabitych i wielu rannych. Kilkunastoosobowa grupa powstańców została odcięta w ruinach getta i zdołała powrócić na pozycje wyjściowe dopiero w godzinach wieczornych.
Natarcie zakończyło się około godziny 7:00. Oddziały staromiejskie straciły około 70 zabitych i rannych.
Epilog.
22 sierpnia o godz. 5:45, a więc niespełna półtorej godziny po załamaniu natarcia, gen. „Grzegorz” wysłał radiową depeszę do KG AK i płk. „Wachnowskiego”, w której oznajmił, iż jest gotowy ponowić atak ze zmienionym składem osobowym oddziałów szturmowych. W tej samej depeszy zasugerował jednak, że bardziej skuteczną formą pomocy Starówce byłoby wysłanie kanałami uzbrojonych żołnierzy oraz dostaw broni i amunicji. Po konsultacji z płk. „Wachnowskim” komendant główny AK podjął decyzję o rezygnacji z dalszych prób wywalczenia naziemnego korytarza między powstańczym Żoliborzem a Starówką. „Grzegorz” powrócił na Stare Miasto wieczorem 22 sierpnia.
Kilka godzin wcześniej na Żoliborzu odbyła się oficerska narada, w której trakcie gen. „Grzegorz” ostro zganił mjr. „Okonia”, zarzucając mu złą organizację natarcia oraz oskarżając jego podwładnych o brak ducha bojowego. „Grzegorz” rozkazał majorowi powrócić do Puszczy Kampinoskiej i zorganizować tam bazę zrzutowo-zaopatrzeniową dla Żoliborza i Starówki. Przed powrotem do puszczy „leśni” mieli zdać całą posiadaną broń i amunicję. Żołnierze oddziałów puszczańskich – zmęczeni dwudniowym bojem, przygnębieni klęską i stratą wielu kolegów – przyjęli ten rozkaz z dużym rozgoryczeniem. Oburzenie w szeregach wywołało w szczególności brutalne wyegzekwowanie rozkazu przez „Okonia”. Świadkowie tych wydarzeń twierdzili, iż major – znany z porywczego charakteru i ordynarności – wręcz wyrywał niektórym żołnierzom broń z rąk, nie szczędząc przy tym przekleństw i wyzwisk. Żołnierze „leśni” od samego początku traktowali „Okonia” z nieufnością oraz obarczali go – niezbyt słusznie – główną odpowiedzialnością za klęskę pod Dworcem Gdańskim. Po rozbrojeniu niedobitków major budził wśród wielu podwładnych już wręcz nienawiść.
Nocą 23/24 sierpnia z Żoliborza wymaszerował pod komendą „Okonia” blisko 300 osobowy oddział. W jego składzie znalazło się od 120 do 150 rozbrojonych „leśnych” – w zdecydowanej większości żołnierzy dawnych kompanii „Grota” i „Wara”. Drugą połowę oddziału stanowili powstańcy z różnych oddziałów warszawskich, wśród których znalazło się około 120 żołnierzy z kompanii Powstańczych Oddziałów Specjalnych „Jerzyki” dowodzonej przez por. Jerzego Strzałkowskiego ps. „Jerzy”. Wraz z żołnierzami do puszczy odeszła także pewna liczba przedstawicieli cywilnych władz powstańczych oraz dwóch członków Komendy Głównej Batalionów Chłopskich wraz z grupą drukarzy i łączników. Oddział „Okonia” nie napotykając po drodze nieprzyjaciela dotarł do Wierszy nad ranem 24 sierpnia.
Na Żoliborzu postanowił pozostać por. „Witold”, a wraz z nim ponad 150 „leśnych” – w większości dawnych żołnierzy Zgrupowania Stołpecko-Nalibockiego. Do puszczy nie powrócił także ok. 40 osobowy marymoncki pluton 225 z kompanii por. „Dana”. Żołnierze puszczańscy zostali zorganizowani w trzy plutony: pluton 207 pod dowództwem por. Henryka Czerwca ps. „Jaskólski, pluton 208 pod dowództwem ppor. Edwarda Bonarowskiego ps. „Ostromir” oraz pluton 209 pod dowództwem ppor. Józefa Krzywickiego ps. „Prawdzic”. Na bazie owych trzech plutonów sformowane zostało Zgrupowanie „Żaba” pod dowództwem „Witolda”. Z kolei resztki plutonu 225 włączono ponownie w skład macierzystego Zgrupowania „Żmija”. Już 26 sierpnia dowództwo powstańczego Żoliborza podjęło jednak decyzję o rozwiązaniu Zgrupowania „Żaba” i wcieleniu jego trzech plutonów w skład zgrupowań „Żaglowiec” i „Żyrafa II”. Porucznik „Witold” został przydzielony do sztabu ppłk. „Żywiciela”.
Po południu 22 sierpnia oddział por. „Trzaski” podjął próbę powrotu kanałami na Starówkę. Na wysokości Dworca Gdańskiego czoło kolumny zostało jednak ostrzelane i obrzucone granatami, na skutek czego oddział był zmuszony zawrócić na Żoliborz. W kolejnych dniach żołnierze „Trzaski” przechodzili w małych grupach na Stare Miasto. Na Starówkę przeszedł także kanałami ok. 30-osobowy pluton z Grupy „Kampinos” dowodzony przez ppor. Jerzego Rybkę ps. „Kiejster”. Został on włączony do 2 kompanii Batalionu „Parasol” i przeszedł wraz z nią cały szlak bojowy Zgrupowania „Radosław”.
Podsumowanie.
Władysław Bartoszewski uznał natarcia na Dworzec Gdański za „jedną z najkrwawszych akcji bojowych powstania warszawskiego”. Porażka kosztowała oddziały powstańcze utratę co najmniej 500 żołnierzy oraz znacznej ilości broni i amunicji. Ponadto ostatecznie zaprzepaszczono szansę na wywalczenie korytarza między Starym Miastem i Żoliborzem oraz osłabiono obronę tej pierwszej dzielnicy. Z kolei niemiecka Grupa Uderzeniowa „Schmidt” uzyskała swobodę manewru, gdyż nie była już zagrożona uderzeniem od północy. Jedynym namacalnym efektem polskich ataków było opóźnienie o pięć godzin niemieckiego szturmu na gmach Polskiej Wytwórni Papierów Wartościowych (22 sierpnia). Józef Krzyczkowski szacował, że podczas odpierania dwóch polskich natarć na Dworzec Gdański nieprzyjaciel poniósł straty o łącznej wysokości 50 zabitych i 25 rannych. Liczby te kwestionował jednak Edward Bonarowski, oceniając, iż są one podejrzanie zaokrąglone i niemożliwe do zweryfikowania.
Klęska pod Dworcem Gdańskim spowodowała pogorszenie nastrojów wśród żołnierzy i ludności cywilnej odciętych w kotle staromiejskim. Pułkownik „Wachnowski” oceniał, że „na skutek załamania się akcji w kierunku Żoliborza własne położenie stało się bardzo poważne”. Na wieść, iż nie udało się wywalczyć korytarza na Żoliborz, KG AK wraz z Delegatem Rządu na Kraj i członkami Rady Jedności Narodowej podjęli decyzję o opuszczeniu Starówki i przejściu kanałami do Śródmieścia, co nastąpiło 26 sierpnia. W ocenie Władysława Bartoszewskiego, Adama Borkiewicza, Jana Gozdawy-Gołębiowskiego, Stanisława Podlewskiego, a także Lesława Bartelskiego i Felicjana Majorkiewicza klęska pod Dworcem Gdańskim stała się punktem zwrotnym, przesądzającym o późniejszym upadku Starego Miasta.
Przyczyną polskiej porażki były przewaga ogniowa, techniczna i organizacyjna przeciwnika oraz liczne błędy popełnione przez powstańcze dowództwo przy planowaniu i organizacji natarcia. W ocenie Grzegorza Jasińskiego:
Stanisław Jankowski ps. „Agaton” zapisał z kolei w swoich wspomnieniach:
Upamiętnienie.
Ciała żołnierzy AK poległych w natarciach na Dworzec Gdański były grzebane przez Niemców nieopodal ruin osiedla baraków dla bezrobotnych, w pobliżu Instytutu Chemicznego, a także na Stawkach. Liczne zwłoki leżały jednak niepogrzebane na przedpolu aż do wiosny 1945. Po zakończeniu wojny szczątki poległych pogrzebano w kwaterze „Żywiciela” na Powązkach Wojskowych.
29 września 1957, dzięki staraniom Rady Narodowej dzielnicy Żoliborz, przy skrzyżowaniu ulic Mickiewicza i gen. Zajączka odsłonięto skromny pomnik w formie głazu ustawionego na podeście, upamiętniający powstańców poległych w natarciach na Dworzec Gdański. W 1974 pomnik uzupełniono rzeźbą dłuta Ireny Nadachowskiej, przedstawiającą kobietę z różą w dłoni. Od 1994 na głazie pamiątkowym widnieje napis o treści:
Na podeście wykuto dodatkowo litery składające się na cytat z wiersza Juliusza Słowackiego: „A kiedy trzeba – na śmierć idą po kolei, jak kamienie przez Boga rzucone na szaniec”.
Na murze kościoła św. Marii Magdaleny przy ul. Wólczyńskiej 64 na warszawskim Wawrzyszewie znajduje się tablica z napisem o treści:
W 2000 roku na frontowej ścianie trybuny głównej stadionu KS „Polonia” odsłonięto tablicę upamiętniającą żołnierzy AK poległych na terenie stadionu podczas drugiego natarcia na Dworzec Gdański. Widnieje na niej napis o treści:
Przy ul. Ludwika Rydygiera 7 znajdował się krzyż upamiętniający mieszkańców przedwojennego osiedla baraków dla bezrobotnych zamordowanych przez Niemców w czasie powstania warszawskiego. Na początku drugiej dekady XXI wieku krzyż został zdemontowany i zastąpiony tablicą pamiątkową zainstalowaną na frontowej ścianie nowo wybudowanego dyskontu Biedronka.
Wewnątrz kościoła św. Stanisława Kostki na warszawskim Żoliborzu znajduje się tablica upamiętniająca żołnierzy Zgrupowania Stołpecko-Nalibockiego AK, w tym ich udział w natarciach na Dworzec Gdański.

</doc>
<doc id="2377863" url="https://pl.wikipedia.org/wiki?curid=2377863" title="Chrysophyllum superbum">
Chrysophyllum superbum

Chrysophyllum superbum – gatunek drzew należących do rodziny sączyńcowatych. Jest gatunkiem występującym w Ameryce Południowej, na terenie Brazylii.

</doc>
<doc id="2377866" url="https://pl.wikipedia.org/wiki?curid=2377866" title="FFA Cup">
FFA Cup

FFA Cup – australijskie rozgrywki piłkarskie, rozgrywane w systemie pucharowym, organizowane przez Football Federation Australia (FFA). W pucharze biorą udział drużyny z A-League, National Premier Leagues oraz drużyny z niższych lig stanowych (zarówno amatorskich, jak i profesjonalnych). Rozgrywany od 2014 roku. 
Historia.
W Australii początki rozgrywek pucharowych o charakterze krajowym sięgają lat 60. XX wieku. Pierwszym turniejem który wystartował był Australia Cup rozgrywany w latach 1962–1968. W 1977 roku został zainicjowany NSL Cup, który rozgrywany był do 1996 roku. W XXI wieku w latach 2005–2008 organizowany był Pre-Season Challenge Cup. Pierwsze turnieje pucharowe w Australii charakteryzują się brakiem ciągłości między sobą oraz były nieregularnie rozgrywane (oprócz NSL Cup).
FFA Cup w początkowych założeniach miał ruszyć w 2013 roku. Jednak z powodu opóźnień związanych ze sprzedażą praw telewizyjnych i kosztów związanych z organizacją turnieju w 2012 roku organizatorzy rozgrywek Football Federation Australia postanowili zawiesić rozgrywanie turnieju. Pomimo udanej próby sprzedaży praw telewizyjnych w listopadzie 2012 roku prezes FFA Frank Lowy stwierdził, że najwcześniej turniej FFA Cup ruszy w 2015 roku; informacja ta została ponownie powtórzona w dniu 13 lutego 2013 roku przez dyrektora generalnego Davida Gallopa uzasadniając, że głównymi priorytetami są Mistrzostwa Świata w 2014 roku i Puchar Azji w 2015 roku.
Ostatecznie w dniu 29 sierpnia 2013 roku zarząd FFA podjął decyzje, że rozgrywki FFA Cup rozpoczną się w 2014 roku. Dyrektorem naczelnym FFA Cup został wybrany Sam Chadwick w październiku 2013 roku. Turniej FFA Cup formalnie został rozpoczęty w dniu 24 lutego 2014 roku w Sydney przez dyrektora generalnego Davida Gallopa.
Football Australia ogłosił zmianę nazwy turnieju tuż przed finałem w 2021 roku pomiędzy Melbourne Victory a Central Coast Mariners. Zakończony późno z powodu COVID-19, turniej był ostatną edycją pod nazwą Puchar FFA. Od następnego roku puchar powrócił jako Puchar Australii.
Format.
Turniej FFA Cup podzielony jest na dwa główne etapy: rundę kwalifikacyjną i rundę główną. W rundzie kwalifikacyjnej biorą udział zespoły, które nie występują w A-League. Awans do rundy głównej uzyskają 21 drużyny i łącznie z drużynami z A-League oraz mistrzem National Premier Leagues (zapewniony start od 1/16 finału) występuje od tego etapu rozgrywek 32 drużyny.
Poszczególnym federacją stanowym przypada określona liczba miejsc w rundzie głównej:
Liczba miejsc została ustalona na podstawie liczby zarejestrowanych piłkarzy w danej federacji.
Losowanie par – runda główna.
Drużyny, które wezmą udział w rundzie głównej od 1/16 finału zostają podzielone na trzy koszyki:
Drużyny z koszyka C stworzą pary tylko z zespołami z koszyka A lub C, natomiast drużyny z koszka B zagrają między sobą. 
W fazach 1/8 finału, ćwierćfinału i półfinału drużyny zostają podzielona na dwa koszyki: 
Drużyny z koszyka A i B utworzą poszczególne pary w każdej z faz turnieju. 
Udział Wellington Phoenix w FFA Cup.
Wellington Phoenix jako profesjonalny, nowozelandzki klub posiada licencje na występowanie w australijskich rozgrywkach A-League. Zarząd FFA podjął decyzje o dopuszczeniu drużyny Wellington Phoenix do turnieju FFA Cup na podstawie faktu, iż Wellington Phoenix nie może uczestniczyć w nowozelandzkich rozgrywkach pucharowych Chatham Cup. Zgodnie z przepisami Międzynarodowej Federacji Piłki Nożnej Wellington Phoenix został dopuszczony do turnieju FFA Cup a decyzja została zatwierdzona przez następujące organy: FIFA, AFC, OFC i New Zealand Football. Wellington Phoenix wszystkie spotkania w ramach FFA Cup rozgrywa w Australii.
Indywidualne wyróżnienia.
Mark Viduka Medal nagroda przyznawana dla najlepszego gracza w meczu finałowym FFA Cup. Nazwa nagrody pochodzi od imienia i nazwiska reprezentanta Australii Marka Viduki. 

</doc>
<doc id="2377868" url="https://pl.wikipedia.org/wiki?curid=2377868" title="Chrysophyllum scalare">
Chrysophyllum scalare

Chrysophyllum scalare – gatunek drzew należących do rodziny sączyńcowatych. Jest gatunkiem występującym w Ameryce Południowej, na terenie Wenezueli i Peru.

</doc>
<doc id="2377872" url="https://pl.wikipedia.org/wiki?curid=2377872" title="Rozdzielec">
Rozdzielec

Rozdzielec – potok, lewy dopływ rzeki Łososina. Ma też lokalną nazwę Sławutka. Cała jego zlewnia znajduje się w Beskidzie Wyspowym. Ma źródła na wysokości około 460 m n.p.m. w miejscowości Rozdziele, po wschodniej stronie Przełęczy Rozdziele. Nazwa potoku pochodzi od nazwy tej miejscowości. Tuż pod schroniskiem turystycznym łączy się z drugim potokiem, wypływającym na stokach Łopusza. Spływa głęboką doliną początkowo we wschodnim kierunku. W dolnym Rozdzielu zmienia kierunek na południowy, potem południowo-wschodni. W miejscowości Kamionka Mała przepływa pod drogą Laskowa – Ujanowice i uchodzi do Łososiny na wysokości 309 m. Potok ma dużo dopływów (około 8 większych potoków, m.in. Rzycki i Rosochatka). Doliną potoku Rozdzielec biegnie lokalna droga z Rozdziela przez Kamionkę Małą do szosy Laskowa – Ujanowice.
W Rozdzielu na potoku Rozdzielec gmina Żegocina wykonała niewielki basen, który może być wykorzystany do kąpieli. Normalnie Rozdzielec to niewielki potok, jednak po dużych ulewach, gdy ogromnie wzrasta masa płynącej nim wody, Rozdzielec ma ogromną siłę niszczącą spowodowaną dużym spadkiem. Rocznie spływa nim co najmniej 6400000 m³ wody.

</doc>
<doc id="2377873" url="https://pl.wikipedia.org/wiki?curid=2377873" title="Chrysophyllum muerense">
Chrysophyllum muerense

Chrysophyllum muerense – gatunek drzew należących do rodziny sączyńcowatych. Występuje w Afryce na obszarze pomiędzy Kongiem a Ugandą.

</doc>
<doc id="2377875" url="https://pl.wikipedia.org/wiki?curid=2377875" title="Chrysophyllum pruniforme">
Chrysophyllum pruniforme

Chrysophyllum pruniforme – gatunek drzew należących do rodziny sączyńcowatych. Jest gatunkiem występującym w Afryce, w obszarze przybrzeżnym Zatoki Gwinejskiej oraz w Afryce Środkowej.

</doc>
<doc id="2377876" url="https://pl.wikipedia.org/wiki?curid=2377876" title="Kolarstwo na Letniej Uniwersjadzie 2011">
Kolarstwo na Letniej Uniwersjadzie 2011

 Kolarstwo na Letniej Uniwersjadzie 2011 zostało rozegrane w dniach 13–20 sierpnia 2011. Do rozdania było 15 kompletów medali. Konkurencje z kolarstwa torowego były rozgrywane w Longgang International Cycling Course.

</doc>
<doc id="2377879" url="https://pl.wikipedia.org/wiki?curid=2377879" title="Rhea Perlman">
Rhea Perlman

Rhea Jo Perlman (ur. 31 marca 1948 w Nowym Jorku) – amerykańska aktorka filmowa i telewizyjna.
Grała główne role w serialach "Zdrówko" (1982–1993) oraz "Perła" (1996–1997). Za role Carli Tortelli w sitcomie "Zdrówko" była 6 razy nominowana do nagrody Złotego Globu (w 1985, 1987, 1988, 1989, 1990 i 1992) oraz 10 razy do nagrody Emmy, z czego 4 razy udało jej się zdobyć tą statuetkę; w 1984, 1985, 1986 i 1989.
Jest żoną Danny’ego DeVito. Są małżeństwem od 1982; mają 3 dzieci: Lucy (ur. 1983), Grace (ur. 1985) i Jake (ur. 1987).
Filmografia.
Filmy:
Seriale telewizyjne: 

</doc>
<doc id="2377881" url="https://pl.wikipedia.org/wiki?curid=2377881" title="Maria Grimaldi (zm. 1599)">
Maria Grimaldi (zm. 1599)

Marie Grimaldi, z domu Landi, dama Monako (zm. 19 stycznia 1599) – dama Monako jako żona seniora Herkulesa I od 15 grudnia 1595 do 19 stycznia 1599.
Maria była córką Carlo Landi, spokrewniona była z królami Portugalii i Aragonii. 15 grudnia 1595 roku poślubiła seniora Monako, Herkulesa I Grimaldi. 29 września 1596 narodziło się pierwsze dziecko pary, córka Joanna Grimaldi, która w 1615 została żoną hrabiego Trivulzio. 24 grudnia 1597 urodził się ich pierwszy syn i następca tronu, Honoriusz II Grimaldi, który przeszedł potem do historii jako pierwszy w dziejach książę Monako. Dama Maria zmarła 19 stycznia 1599 podczas porodu swojej drugiej córki, Marii Klaudii Grimaldi. Dziewczyna została potem karmelitanką w Genui.
Jej mąż, senior Herkules zaczął prowadzić rozwiązłe życie, uwodząc kolejne, nawet zamężne, mieszkanki Monako. Doczekał się jeszcze przynajmniej jednej nieślubnej córki. Został zamordowany w 1604 roku, a tron przejął Honoriusz II.

</doc>
<doc id="2377882" url="https://pl.wikipedia.org/wiki?curid=2377882" title="Paolo Butigella">
Paolo Butigella

Paolo Butigella (ur. 1475, zm. 9 października 1531) – włoski dominikanin, inkwizytor, czterdziesty drugi generał zakonu dominikańskiego.
Pochodził z Pawii. Do zakonu dominikańskiego wstąpił w 1494 w konwencie Santa Maria degli Angeli w Ferrarze, należącym do Kongregacji Lombardzkiej, reprezentującej zreformowaną, obserwancką gałąź zakonu. Dwukrotnie (1516–1518 i ponownie 1522–1524) sprawował funkcję wikariusza generalnego tej Kongregacji. Uczestniczył w kapitułach generalnych zakonu w Mantui w 1516 i w Forli w 1522. W latach 1520–1522 był przeorem konwentu San Domenico w Bolonii. Papież Klemens VII w dniu 31 grudnia 1525 mianował go inkwizytorem Ferrary i Modeny, a 23 lutego 1529 mianował go wikariuszem generalnym całego zakonu dominikańskiego. Podczas obrad kapituły generalnej w Rzymie w czerwcu 1530 wybrano go generałem zakonu dominikanów. Pełnił tę funkcję zaledwie rok. Zmarł w Neapolu w wieku 56 lat.

</doc>
<doc id="2377883" url="https://pl.wikipedia.org/wiki?curid=2377883" title="Chandra Das Rai">
Chandra Das Rai

Prem Das Rai (ur. 31 lipca 1954 w Dardżylingu) – indyjski polityk.
Był wiceprzewodniczącym stanowej komisji planowania w Sikkimie (2008-2009). W 2009 uzyskał mandat deputowanego do Lok Sabhy, następnie zaś objął funkcję lidera Sikkim Democratic Front w tej izbie.
Jest żonaty (od 1982), ma 2 dzieci.

</doc>
<doc id="2377885" url="https://pl.wikipedia.org/wiki?curid=2377885" title="Chrysophyllum welwitschii">
Chrysophyllum welwitschii

Chrysophyllum welwitschii – gatunek drzew należących do rodziny sączyńcowatych. Jest gatunkiem występującym w Afryce, w obszarze przybrzeżnym Zatoki Gwinejskiej.

</doc>
<doc id="2377886" url="https://pl.wikipedia.org/wiki?curid=2377886" title="Judo na Letniej Uniwersjadzie 2011">
Judo na Letniej Uniwersjadzie 2011

 Judo na Letniej Uniwersjadzie 2011 zostało rozegrane w dniach 13 – 17 sierpnia 2011. Do rozdania było 18 kompletów medali. Areną zmagań zawodników i zawodniczek była Shenzhen Convention &amp; Exhibition Center

</doc>
<doc id="2377888" url="https://pl.wikipedia.org/wiki?curid=2377888" title="Chrysophyllum zimmermanmii">
Chrysophyllum zimmermanmii

Chrysophyllum zimmermanmii – gatunek drzew należących do rodziny sączyńcowatych. Jest gatunkiem występującym w lasach strefy tropikalnej.

</doc>
<doc id="2377891" url="https://pl.wikipedia.org/wiki?curid=2377891" title="Izabela Grimaldi">
Izabela Grimaldi

Isabelle Grimaldi, dama Monako (ur. ?, zm. 27 lutego 1583), od 8 czerwca 1545 do 7 października 1581 dama Monako jako żona seniora Honoriusza I.
Honoriusz I przejął monakijski tron po swoim ojcu, Lucjanie Grimaldi, mając zaledwie dziesięć lat. Regencję w imieniu chłopca sprawował jego wuj, Stefan Grimaldi. Wkrótce Honoriusz uczynił Stefana swoim przybranym ojcem. Na jego wyraźne życzenie, dnia 8 czerwca 1545 Honoriusz poślubił swoją kuzynkę i siostrzenicę Stefana, Izabelę Grimaldi, która tym samym została damą Monako.
Małżonkowie zostali rodzicami czternaściorga dzieci:
Izabela zmarła 27 lutego 1583, dwa lata po śmierci swojego męża. Dwaj jej synowie: Karol II Grimaldi i Herkules I Grimaldi zasiadali na tronie Monako.

</doc>
<doc id="2377894" url="https://pl.wikipedia.org/wiki?curid=2377894" title="Szponiastonóg brązowouchy">
Szponiastonóg brązowouchy

Szponiastonóg brązowouchy, frankolin brązowouchy ("Pternistis ahantensis") − gatunek średniej wielkości afrykańskiego ptaka z rodziny kurowatych (Phasianidae). Osiadły.
Systematyka.
Obecnie (2020) gatunek ten uznaje się za monotypowy, wcześniej często wyróżniano dwa podgatunki:
Morfologia.
Wygląd zewnętrzny: Ptak o pokroju zbliżonym do kuropatwy.
Rozmiary: długość ciała: ok. 33 cm.
Masa ciała: samiec około 610 g, samica około 490 g.
Występowanie.
Środowisko.
Skraje lasów, polany i zarośla na granicy lasów galeriowych i upraw.
Zasięg występowania.
Zamieszkuje Afrykę Zachodnią: Benin, Wybrzeże Kości Słoniowej, Gambię, Ghanę, Gwineę, Gwineę Bissau, Liberię, Mali, Nigerię, Senegal, Sierra Leone i Togo.
Pożywienie.
Nasiona, owoce i owady.
Rozród.
Gniazdo to płytkie zagłębienie wyściełane liśćmi.
Okres lęgowy: jaja znosi w styczniu i wrześniu w Senegalu i Gambii, w grudniu i styczniu w Ghanie i Sierra Leone.
Jaja: znosi 4–6 jaj.
Status, zagrożenie i ochrona.
Status według kryteriów Czerwonej księgi gatunków zagrożonych IUCN: gatunek najmniejszej troski (LC – "least concern"). Trend liczebności populacji jest spadkowy.
Znaczenie w kulturze człowieka.
Na wielu terenach jest to gatunek łowny.

</doc>
<doc id="2377896" url="https://pl.wikipedia.org/wiki?curid=2377896" title="Boaedon capensis">
Boaedon capensis

Boaedon capensis – gatunek niejadowitego węża z rodziny połozowatych (Colubridae).
W związku z wynikami ostatnio prowadzonych badań węża tego przeniesiono z rodzaju "Lamprophis" do "Boaedon".
Osobniki tego gatunku osiągają rozmiary od 60 do 100 centymetrów. Podstawą pożywienia są gryzonie oraz jaszczurki.
Samica składa w lecie do 18 jaj.
Węże te występują w całej Afryce Południowej.

</doc>
<doc id="2377897" url="https://pl.wikipedia.org/wiki?curid=2377897" title="Pternistis ahantensis">
Pternistis ahantensis



</doc>
<doc id="2377898" url="https://pl.wikipedia.org/wiki?curid=2377898" title="Frankolin brązowouchy">
Frankolin brązowouchy



</doc>
<doc id="2377900" url="https://pl.wikipedia.org/wiki?curid=2377900" title="Francolinus afarensis">
Francolinus afarensis



</doc>
<doc id="2377904" url="https://pl.wikipedia.org/wiki?curid=2377904" title="Czinar">
Czinar

Czinar (ros. "Чинар") – wieś w Rosji, w Dagestanie, w rejonie derbenckim, siedziba władz sielsowietu Czinar. Według spisu powszechnego z 2010 liczyła 5227 mieszkańców.
W Czinarze urodził się Rustam Muradow, generał porucznik Sił Zbrojnych Federacji Rosyjskiej.

</doc>
<doc id="2377905" url="https://pl.wikipedia.org/wiki?curid=2377905" title="Synagogi Łodzi">
Synagogi Łodzi



</doc>
<doc id="2377908" url="https://pl.wikipedia.org/wiki?curid=2377908" title="Heraldyka kaszubska">
Heraldyka kaszubska

Heraldyka kaszubska zajmuje się herbami używanymi na terenie Kaszub.
Pochodzenie szlachty kaszubskiej.
Herby szlachty kaszubskiej podzielić można na cztery grupy pod względem pochodzenia narodowego: herby pruskie, polskie, zachodnie (niemieckie, śląskie, zachodniopomorskie) oraz rodzime herby kaszubskie.
Godła herbów kaszubskich.
Godła herbów kaszubskich również można podzielić na cztery grupy. Pierwsza to zwierzęta, najczęściej w pełnej postaci: wilk, ryś, wydra, byk, jastrząb, cietrzew, flądra, sowa, szpak, papuga, sokół i inne. Druga grupa to rośliny i przedmioty, najczęściej w grupie trzech, ułożone w wachlarz: strzały, lilie, róże, liście, krzaczki ruty, listki koniczyny, kwiaty itp. Grupa następna wywodzi się prawdopodobnie z dawnych kreskowych znaków własnościowych i zawiera najczęściej półksiężyc i gwiazdę w różnych układach. Herby te często uznawane są za odmiany polskiej Leliwy, chociaż są najpewniej rodzimego pochodzenia. Grupa czwarta zawiera elementy uzbrojenia, odmienione godła herbów polskich i wszystkie inne.
Podobieństwa do heraldyki polskiej.
Herby kaszubskie najczęściej są jednopolowe, co sugeruje, że można mówić o herbach polskich i kaszubskich w szerszym, "słowiańskim" kontekście.
W przypadku niektórych herbów można zapewne mówić o rodach herbowych, w szczególności o tych, które noszą w herbie: półksiężyc z gwiazdą, półksiężyc między dwoma gwiazdami, półksiężyc z krzyżem oraz inne herby mające ze sobą cechy wspólne. Dotyczy to prawdopodobnie rodu Witków i Machów. Swoistym rodem heraldycznym, choć sztucznie stworzonym na polską modłę, była grupa rodzin używająca odmian herbu Księżyc (Trzy Gwiazdy). Rodem herbowym mogli być też herbowni używający herbu Ryś i jego odmian (Janicz), Sas Pruski i jego odmian (Dargolewski, Lutomski, Garczyński, Gut, Wiecki II, Zapędowski, Zawadzki, Żukowski), Lew i jego odmian (Lew II, Lew III, Lew V, Dorzyn, Czirson, Kiedrowski, Lipiński IV, Paszk II).
Innym podobieństwem do heraldyki polskiej jest obecność proklam, czyli nazw własnych herbów. Swoje proklamy mają herby: Chośnicki (Strzały), Cietrzew, Nieczuła, Czarliński (Sówka), Borski (Noga goła), Doręgowski (Rogi na krzyż), Płachecki (Habicht), Pierzcha (Flądra). Jednakże nazwy te zostały prawdopodobnie sztucznie nadane przez polskich heraldyków.
Charakterystyczne cechy.
Cechą charakterystyczną kaszubskiej heraldyki jest zmienność herbów nawet w obrębie bliskich krewnych z tego samego rodu. Wiele rodów występujących w 1570 z jednym herbem w latach późniejszych notowani są z innymi herbami. Przykładem są Zapędowscy, notowani najpierw z herbem własnym, potem z odmianą herbu Sas Pruski. Przyczyn tego stanu rzeczy jest kilka. Po pierwsze, herb nie zawsze był związany z rodem, oznaką szlacheckości było samo posiadanie herbu, niekoniecznie identycznego jak krewni. Szlachta kaszubska składała się w dużej mierze z tzw. "panków" ("dy panen"), często siedzących na drobnych działach w jednej wsi. Pankowie byli często niepiśmienni i nie interesowali się kształtem herbu, tylko samym faktem posiadania herbu. Drugą przyczyną zmienności herbów mogła być zwykła niewiedza w czasie legitymacji szlachectwa, bądź celowe przywłaszczanie herbu możniejszego rodu. Kolejną praktyką było używanie tzw. "pieczęci przyjacielskich", tj. sygnowanie dokumentów pieczęcią sąsiada bądź przyjaciela wobec braku własnej. W końcu rodziny osiadając w nowych dobrach, przyjmowały nierzadko nowe nazwisko odmiejscowe, a razem z nim nowy herb.

</doc>
<doc id="2377910" url="https://pl.wikipedia.org/wiki?curid=2377910" title="Transakcja terminowa">
Transakcja terminowa



</doc>
<doc id="2377916" url="https://pl.wikipedia.org/wiki?curid=2377916" title="Bankowe papiery wartościowe">
Bankowe papiery wartościowe



</doc>
<doc id="2377922" url="https://pl.wikipedia.org/wiki?curid=2377922" title="KC-X">
KC-X



</doc>
<doc id="2377923" url="https://pl.wikipedia.org/wiki?curid=2377923" title="Chrysophyllum lacourtianum">
Chrysophyllum lacourtianum

Chrysophyllum lacourtianum – gatunek drzew należących do rodziny sączyńcowatych. Jest gatunkiem występującym w Afryce, na terenie Kamerunu i Gabonu.
Morfologia.
Pokrój.
Drzewo osiąga do 40 m wysokości, do wysokości około 24 m nie posiada gałęzi. Osiąga do 100 cm średnicy. Kora szaro-brązowa, do 2,5 cm grubości.
Liście.
Liście ułożone spiralnie w pęczki na końcach gałązek. Ogonek liściowy 2-3 cm długości. Liście jajowate, podłużne, o wymiarach 11–36 cm × 4,5–12,5 cm, klinowate u nasady, krótko spiczasty wierzchołek.
Kwiaty.
Zebrane w boczny pęczek, regularne, 5-krotne, dwupłciowe. Szypułka o długości 3 mm. Nie posiadają działki kielicha. Korona kwiatu posiada rurkę długości 2,5 mm, z przyłączonymi do niej okrągłymi, 1 mm płatkami. Płatki owłosione na brzegach, koloru kremowobiałego.
Owoc.
Owoc jest owalny lub okrągły, długość 6-11 cm. Dojrzałe owoce są koloru pomarańczowego lub czerwonego. W środku znajduje się 5 ziaren, o wymiarach do 3,5 cm × 2 cm.
Zastosowanie.
Drewno "Chrysophyllum lacourtianum" jest używane w budownictwie i produkcji przedmiotów drewnianych. Owoce drzewa są jadalne. Kora drzewa stosowana jest w medycynie ludowej.

</doc>
<doc id="2377924" url="https://pl.wikipedia.org/wiki?curid=2377924" title="Airbus A330 MRTT">
Airbus A330 MRTT

Airbus A330 MRTT ("Multi Role Tanker" Transport) – tankowiec powietrzny i wojskowy samolot transportowy powstały na bazie samolotu pasażerskiego Airbus A330-200. Używają go między innymi: Wielka Brytania, Francja, Australia i porozumienie europejskich krajów NATO. Nosi również oznaczenia: KC-30, Voyager i Phénix.
Historia.
Głównym impulsem do stworzenia samolotu było zapotrzebowanie wielu państw na nowe samoloty tankujące oraz monopol Boeinga, który wcześniej rozpoczął prace rozwojowe nad modelem Boeing KC-767, opartego na cywilnym Boeingu 767-200ER, którego oferowano jako następcę 50-letnich KC-135 Stratotanker i równie wiekowych Boeing 707, wykorzystywanych w tej roli przez kilkanaście krajów.
W 2001 roku Airbus pracował już nad A310 MRTT dla wykorzystujących te samoloty do celów transportowych Niemiec i Kanady, kiedy Japonia zdecydowała o wyborze Boeinga KC-767J. Większy i bardzo popularny w Japonii samolot Boeinga górował nad oferowanymi wtedy A310. W 2002 roku Włochy zamówiły 4 KC-767A jako następcę swoich Boeing 707T/T.
Airbus zdecydował o budowie nowej, konkurencyjnej cysterny na bazie swojego najmłodszego i najlepiej sprzedającego się w swojej klasie szerokokadłubowego A330-200. Od tego momentu Airbus oferował znacznie większy samolot, który mógł zabrać o 20 t paliwa więcej od swojego konkurenta i za którym przemawiała bardziej nowoczesna konstrukcja. Airbus został wybrany w konkursach na samoloty tankujące w latach 2004–2009, rywalizując z Boeingiem kolejno w Wielkiej Brytanii (2004), Australii (2004), Zjednoczonych Emiratach Arabskich (2007), Arabii Saudyjskiej (2008) i USA (2008) oraz rywalizując z Ił-78 w Indiach (2009). Ten ostatni zakup nie został sfinalizowany, ponieważ strony nie doszły do porozumienia co do kosztów. Także USAF anulował wybór A330 MRTT (przemianowany już wtedy na Northrop Grumman KC-45A), który wygrał oryginalny konkurs KC-X. W tym przypadku zdecydowały protesty Boeinga, jego pracowników i naciski polityczne. Ostatecznie przetarg w 2011 roku na 179 cystern dla USAF po rozpatrzeniu nadesłanych ofert wygrał Boeing, a jego samolot oznaczono KC-46 Pegasus. Airbus startował wtedy w imieniu amerykańskiej filii EADS, ponieważ Northrop Grumman wycofał się w proteście przeciwko nowym kryteriom z 2009, które miały faworyzować mniejszy samolot. Na potrzeby rozwoju KC-45 Airbus ukończył jeden A330, który po skasowaniu programu pozostał na stanie producenta i w 2012 był oferowany Australii.
31 października 2012 roku komisja indyjska ponownie wybrała Airbusa jako preferowanego dostawcę sześciu tankowców w powtórzonym konkursie wartym potencjalnie 1,5 mld USD; tańszy w zakupie Ił-78 okazał się droższy w szacowanym okresie eksploatacji, a Boeing wycofał się w 2011. W październiku 2013 Paryż ogłosił, że zakupi 14 A330 MRTT (później liczbę zmniejszono do 12) dla zastąpienia floty 11 C-135FR, 3 KC-135R oraz 2 transportowych A340 i 3 A310. Wyboru dokonano już w 2011 roku bez przeprowadzania przetargu. W listopadzie 2014 Paryż zamówił pierwszego MRTT, samoloty otrzymają nazwę "Phénix". W grudniu 2015 rząd w Paryżu powiększył zamówienie o osiem kolejnych sztuk. 13 grudnia 2018 roku zawarto umowę na finalne trzy A330, zamawiając łącznie 12 sztuk. W marcu 2014 Singapur potwierdził zainteresowanie zakupem 6 Airbusów A330 MRTT. 27 marca 2014 Airbus poinformował, że także Katar zamierza kupić dwa A330 MRTT. 30 czerwca 2015 Korea Południowa wybrała ofertę grupy Airbus w konkursie na nowe samoloty transportowo-tankujące z zamiarem zakupu czterech egzemplarzy. Republika Korei w przeszłości nie eksploatowała samolotów tego rodzaju. 30 czerwca 2015 Australia poinformowała o planie pozyskania dwóch kolejnych samolotów transportowo-tankujących KC-30, z dostawami w 2018 roku. W odróżnieniu od pięciu posiadanych samolotów, szósta i siódma maszyna mają zostać przebudowane w hiszpańskich zakładach "Airbus Defence and Space" w Getafe z używanych wcześniej przez linie Qantas A330-200.
W 2012 roku Europejska Agencja Obrony (EDA) uruchomiła program "Multinational Multi-Role Tanker Transport Fleet" (MMF). 28 lipca 2016 roku Holandia i Luksemburg podpisała memorandum ws. zakupu dwóch A330 MRTT, które powinny zastąpić holenderskie KDC-10 około 2020 roku. Zakup realizowany jest na rzecz "NATO Support &amp; Procurement Agency" (NSPA) poprzez OCCAR i umożliwia dołączenie kolejnych państw do programu oraz zakup większej liczby samolotów transportowo-tankujących. Wśród zainteresowanych państw była też Polska, a zapotrzebowanie dla wszystkich potencjalnych partnerów obliczono na osiem samolotów. W 2017 roku do programu dołączyły Niemcy i Norwegia. 25 września 2017 OCCAR podpisała kontrakt na dalsze pięć MRTT z opcją na cztery sztuki finansowany przez Niemcy i Norwegię. Belgia dołączyła do programu MMF 14 lutego 2018, zwiększając łączne zamówienie do ośmiu sztuk.
19 stycznia 2011 podczas próbnego tankowania portugalskiego F-16 nad Oceanem Atlantyckim odpadł od KC-30 wyprodukowanego dla RAAF sztywny wysięgnik podający paliwo. Pierwszy samolot dla RAAF dostarczono 30 maja 2011, pierwotnie planowano rozpocząć dostawy w 2008 roku. 10 września 2012 roku podczas lotu nad Hiszpanią, tym razem od maszyny dla ZEA odpadł sztywny bom i spadł na niezamieszkane tereny.
W czerwcu 2014 para saudyjskich A330 MRTT uczestniczyły operacyjnie w misji przebazowania ośmiu myśliwców F-15S wojsk lotniczych, w drodze na ćwiczenia Red Flag Nellis w Nevadzie.
Opis konstrukcji.
Samolot w wersji bazowej po opuszczeniu francuskich zakładów Airbusa w Tuluzie jest przebudowywany przez Airbus Military (obecnie "Airbus Defence and Space") w hiszpańskich zakładach koncernu w Getafe. Pierwszy samolot dla RAFu zaprezentowano 27 sierpnia 2010. Typ A330 MRTT uzyskał certyfikat w październiku 2010 roku. Pierwszy samolot dla Australii na tankowiec przebudowały w kwietniu 2011 działające na zlecenie EADS "Iberia Maintenance" w Madrycie. Cztery kolejne samoloty przebudowano w Australii przez "Qantas Defence Services" w Brisbane (obecnie "Northrop Grumman Australia Integrated Defence Services"). W zależności od konfiguracji samolot jest doposażony w dwa zasobniki Cobham 905E do podawania paliwa przewodem giętkim, montowane pod skrzydłami oraz opcjonalnie trzeci zasobnik typu Cobham 805E znajdujący się na końcu kadłuba. Substytucyjna instalacja to sztywny centralny podkadłubowy podajnik paliwa (ang. boom) oznaczony przez producenta "ARBS" (ang. "Aerial Refuelling Boom System"), samolot wyposażono też w instalację umożliwiająca pobierania paliwa od innych cystern ze sztywnym przewodem. Systemy tankujące są obsługiwane przez operatora siedzącego w kokpicie, wykorzystując sterowanie zbliżone do fly-by-wire i siedem podwójnych kamer oznaczonych "Boom Enhanced Vision System" (BEVS). Francja będzie pierwszym krajem, który oprócz standardowej wersji, w drugiej transzy otrzyma samoloty w wersji combi z bocznymi drzwiami ładunkowymi (wprowadzone w wersji A330-200F, oblatanej w 2009 roku), umożliwiającymi załadunek palet na górny pokład oraz aparaturę do łączności satelitarnej i retranslacji danych między samolotami myśliwskimi.
30 września 2016 oblatano A330-200 MRTT w nowym standardzie produkcyjnym, oznaczony jako "New Standard". Masa startowa nowej wersji została zwiększona do 238 t., o 20% wzrosła ładowność na dystansie 11 tys. km, zainstalowano nowy system identyfikacji swój-obcy Mod 5, wyświetlacze kokpitu, komputery i cyfrowe zestawy instrukcji dla załogi, zmniejszono zużycie paliwa. Konstrukcję objęły ulepszenia aerodynamiczne, modyfikacje płatowca i podwozia. Samoloty w tym standardzie odbiorą nabywcy począwszy od Singapuru, Francji i Korei Południowej.
Użytkownicy.
Zamówiono 60 samolotów, dostarczono 34 sztuk (do listopada 2018).

</doc>
<doc id="2377927" url="https://pl.wikipedia.org/wiki?curid=2377927" title="Łuk tętniczy okołonerkowy">
Łuk tętniczy okołonerkowy

Łuk tętniczy okołonerkowy (łac. "arcade arterielle exorenale") - łuk naczyniowy obejmujący brzeg boczny nerki, który zaopatruje w krew torebkę tłuszczową nerki. Składają się na niego:
Łuk tętniczy nie jest w stanie przejąć funkcji tętnicy nerkowej w zaopatrywaniu nerki w krew w przypadku uszkodzenia tej ostatniej.

</doc>
<doc id="2377931" url="https://pl.wikipedia.org/wiki?curid=2377931" title="Kościół św. Jakuba w Elblągu">
Kościół św. Jakuba w Elblągu

Kościół św. Jakuba (niem. "St.-Jacob-Kirche") – kościół filialny, który znajdował się w Elblągu, zbudowany w 2 poł. XIII wieku, zburzony w 1601 roku.
Historia.
Kilkadziesiąt lat po założeniu Elbląga, w mieście okolonym murami zaczęło brakować miejsca na pochówki. W 1256 roku pojawia się wzmianka o filialnym kościele św. Jakuba, budowanym właśnie w okolicy dzisiejszej ulicy Krótkiej (poza granicami ówczesnego Elbląga). Miała służyć jako kościół cmentarny, a także służyć ludności wschodnich przedmieść miasta. Na jedynym zachowanym rysunku kościoła, widać, że był on prawdopodobnie cztero- lub trzyprzęsłowy z wieżyczką na dachu.
Kościół ten był świątynią pomocniczą staromiejskiej parafii św. Mikołaja. Pracujący przy tym kościele kapłani byli wikariuszami parafii św. Mikołaja, której proboszcz miał prawo do ofiar składanych w obu kościołach i jego obowiązkiem było utrzymanie swoich pomocników. W kościele św. Jakuba swoje duszpasterstwo miało bractwo kurkowe, zresztą ogród strzelecki przylegał do cmentarza od strony wschodniej. Przy tym kościele oprócz bractwa kurkowego działało również bractwo ubogich i bractwo krawieckie.
W 1406 roku biskup warmiński Henryk Vogelsang dokonał rekoncyliacji przykościelnego cmentarza, zbezczeszczonego z powodu zamordowania człowieka w jego obrębie. Zebrano wówczas olbrzymią kwotę: 23 grzywien, skojców i fenigów (ówczesna wartość ok. 23 tys. cegieł). Pieniądze te zostały przeznaczone na rozbudowę kościoła macierzystego św. Mikołaja. 9 lat później, 16 października 1415 biskup sufragan warmiński poświęcił na nowo kościół i cmentarz, które zostały zbezczeszczone podobno w czasie napadu Polaków i Litwinów. Po następnych 9 latach ponownie poświęcano cmentarz i świątynię. Prawdopodobnie w wyniku reformacji kościół przeszedł w ręce ewangelików.
Kościół św. Jakuba został rozebrany w 1601 roku z powodu budowy nowej Bramy Kowalskiej i bastionu Kowalskiego. Bramę wysunięto i posadowiono przy prawym rogu nowego bastionu. Przykościelny cmentarz został zlikwidowany, a groby zostały przeniesione na cmentarz przy kościele Bożego Ciała.
Wyposażenie.
W kościele św. Jakuba swoje ołtarze miało bractwo kurkowe oraz bractwo krawców pod wezwaniem św. Jana. Nie wiadomo nic o ołtarzu głównym. Zachował się spis inwentarza tego kościoła z 1544 roku, w którym wymienione są między innymi: 2 złocone kielichy mszalne, 1 złocony krzyż, 2 pacyfikały z relikwiami, 2 cenne obrazy św. Jakuba oprawione w srebro. Swoje własne przybory liturgiczne posiadało również bractwo krawców.
W kościele św. Jakuba jeszcze w XVI wieku znajdował się duży pozytyw z mechanizmem zegarowym, który mógł odegrać kilkanaście, melodii.

</doc>
<doc id="2377932" url="https://pl.wikipedia.org/wiki?curid=2377932" title="Oscar Ward">
Oscar Ward

Oscar Ward (ur. 15 października 1927 w Jabalpurze) – indyjski pięściarz, uczestnik Igrzysk Olimpijskich w 1952 w Helsinkach. Na igrzyskach wziął udział w turnieju w wadze półciężkiej, w pierwszej walce przegrał przez nokaut reprezentantem Niemiec Zachodnich Karlem Kistnerem.

</doc>
<doc id="2377935" url="https://pl.wikipedia.org/wiki?curid=2377935" title="Elasona (gmina)">
Elasona (gmina)

Elasona (gr. Δήμος Ελασσόνας, "Dimos Elasonas") – gmina w Grecji, w administracji zdecentralizowanej Tesalia-Grecja Środkowa, w regionie Tesalia, w jednostce regionalnej Larisa. W 2011 roku liczyła 32 121 mieszkańców. Powstała 1 stycznia 2011 roku w wyniku połączenia dotychczasowych gmin: Antichasia, Elasona, Liwadi, Olimbos, Potamia i Sarandaporo oraz wspólnot: Werdikusa, Karia i Tsaritsani. Siedzibą gminy jest Elasona.

</doc>
<doc id="2377937" url="https://pl.wikipedia.org/wiki?curid=2377937" title="Farsala (gmina)">
Farsala (gmina)

Farsala (gr. Δήμος Φαρσάλων, "Dimos Farsalon") – gmina w Grecji, w administracji zdecentralizowanej Tesalia-Grecja Środkowa, w regionie Tesalia, w jednostce regionalnej Larisa. W 2011 roku liczyła 18 545 mieszkańców. Powstała 1 stycznia 2011 roku w wyniku połączenia dotychczasowych gmin: Enipeas, Nartaki, Polidamio i Farsala. Siedzibą gminy jest Farsala.

</doc>
<doc id="2377939" url="https://pl.wikipedia.org/wiki?curid=2377939" title="Kileler (gmina)">
Kileler (gmina)

Kileler (gr. Δήμος Κιλελέρ, "Dimos Kileler") – gmina w Grecji, w administracji zdecentralizowanej Tesalia-Grecja Środkowa, w regionie Tesalia, w jednostce regionalnej Larisa. W 2011 roku liczyła 20 854 mieszkańców. Powstała 1 stycznia 2011 roku w wyniku połączenia dotychczasowych gmin: Platikambos, Kranonas, Armenio, Kileler i Nikea. Siedzibą gminy jest Nikiea, a historyczną siedzibą jest Kileler.

</doc>
<doc id="2377940" url="https://pl.wikipedia.org/wiki?curid=2377940" title="Tembi (gmina)">
Tembi (gmina)

Tembi (gr. Δήμος Τεμπών, "Dimos Tembon") – gmina w Grecji, w administracji zdecentralizowanej Tesalia-Grecja Środkowa, w regionie Tesalia, w jednostce regionalnej Larisa. W 2011 roku liczyła 13 712 mieszkańców. Powstała 1 stycznia 2011 roku w wyniku połączenia dotychczasowych gmin: Goni, Kato Olimbos, Makrichori i Nesonas oraz wspólnoty Ambelakia. Siedzibą gminy jest Makrichori, a historyczną siedzibą jest Ambelakia.

</doc>
<doc id="2377941" url="https://pl.wikipedia.org/wiki?curid=2377941" title="EA-3148">
EA-3148

EA-3148 – fosforoorganiczny i siarkoorganiczny związek chemiczny, paralityczno-drgawkowy bojowy środek trujący z grupy związków V, będący najsilniejszym inhibitorem inhibitorem acetylocholinoesterazy testowanym na ludziach. Jest bezbarwną lub jasnożółtą bezwonną cieczą o prężności par równej 0,0004 mm Hg w 25 °C. W czasie zimnej wojny był badany zarówno przez Stany Zjednoczone, jak i ZSRR, jednak obie strony uznały go za środek nienadający się do użycia bojowego.
Działanie EA-3148 na ludzi było przedmiotem amerykańskich badań, których wyniki opisano w wojskowym raporcie. Grupie ochotników podawano dożylnie tę substancję w dawkach 0,7–1,15 μg/kg, a części z nich także skopolaminę i PAMCI. Objawy toksycznego działania EA-3148, między innymi zmęczenie, zawroty głowy i nadmierna potliwość, pojawiały się w ciągu 5–8 minut, a poziom acetylocholinoesterazy spadał do około 20% w pierwszych 15 minutach i do 0% po 48 godzinach po podaniu środka. U badanych, którym podawano skopolaminę lub PAMCI, nie odnotowano znacznego obniżenia poziomu acetylocholinoesterazy. Niedokładne przeprowadzenie tych testów – w tym brak badań neurologicznych i psychologicznych, brak informacji lekarzy o przebiegu eksperymentu oraz ogólnikowe obserwacje objawów u badanych – powoduje, że nie są one wystarczająco wiarygodne dla pełnej analizy działania EA-3148 na organizm ludzki.

</doc>
<doc id="2377943" url="https://pl.wikipedia.org/wiki?curid=2377943" title="Almiros (gmina)">
Almiros (gmina)

Almiros (gr. Δήμος Αλμυρού, "Dimos Almiru") – gmina w Grecji, w administracji zdecentralizowanej Tesalia-Grecja Środkowa, w regionie Tesalia, w jednostce regionalnej Magnezja. W 2011 roku liczyła 18 614 mieszkańców. Powstała 1 stycznia 2011 roku w wyniku połączenia dotychczasowych gmin: Almiros, Pteleos i Surpi oraz wspólnoty Anawra. Siedzibą gminy jest Almiros.

</doc>
<doc id="2377944" url="https://pl.wikipedia.org/wiki?curid=2377944" title="Notio Pilio">
Notio Pilio

Notio Pilio (gr. Δήμος Νοτίου Πηλίου, "Dimos Notiu Piliu") – gmina w Grecji, w administracji zdecentralizowanej Tesalia-Grecja Środkowa, w regionie Tesalia, w jednostce regionalnej Magnezja. W 2011 roku liczyła 10 216 mieszkańców. Powstała 1 stycznia 2011 roku w wyniku połączenia dotychczasowych gmin: Argalasti, Afetes, Milies i Sipiada oraz wspólnoty Trikeri. Siedzibą gminy jest Argalasti.

</doc>
<doc id="2377945" url="https://pl.wikipedia.org/wiki?curid=2377945" title="Rigas Fereos">
Rigas Fereos

Rigas Fereos (gr. Δήμος Ρήγα Φεραίου, "Dimos Riga Fereu") – gmina w Grecji, w administracji zdecentralizowanej Tesalia-Grecja Środkowa, w regionie Tesalia, w jednostce regionalnej Magnezja. W 2011 roku liczyła 10 922 mieszkańców. Powstała 1 stycznia 2011 roku w wyniku połączenia dotychczasowych gmin Karla i Feres oraz wspólnoty Keramidi. Siedzibą gminy jest Welestino.

</doc>
<doc id="2377947" url="https://pl.wikipedia.org/wiki?curid=2377947" title="Zagora-Muresi">
Zagora-Muresi

Zagora-Muresi (gr. Δήμος Ζαγοράς-Μουρεσίου, "Dimos Zagoras-Muresiu") – gmina w Grecji, w administracji zdecentralizowanej Tesalia-Grecja Środkowa, w regionie Tesalia, w jednostce regionalnej Magnezja. W 2011 roku liczyła 5809 mieszkańców. Powstała 1 stycznia 2011 roku w wyniku połączenia dotychczasowych gmin Zagora i Muresi. Siedzibą gminy jest Zagora.

</doc>
<doc id="2377949" url="https://pl.wikipedia.org/wiki?curid=2377949" title="Skopelos">
Skopelos

Skopelos (gr. Σκόπελος) – egejska wyspa w Grecji, należąca do archipelagu Sporad Północnych. Administracyjnie wchodzi w skład gminy Skopelos, w jednostce regionalnej Sporady, w regionie Tesalia, w administracji zdecentralizowanej Tesalia-Grecja Środkowa. W 2011 roku liczyła 4960 mieszkańców.

</doc>
<doc id="2377950" url="https://pl.wikipedia.org/wiki?curid=2377950" title="Arrasate">
Arrasate



</doc>
<doc id="2377953" url="https://pl.wikipedia.org/wiki?curid=2377953" title="Luigi Travaglino">
Luigi Travaglino

Luigi Travaglino (ur. 6 września 1939 w Brusciano we Włoszech) – duchowny katolicki, arcybiskup, nuncjusz apostolski.
Życiorys.
15 sierpnia 1962 otrzymał święcenia kapłańskie i został inkardynowany do diecezji Nola. W 1968 rozpoczął przygotowanie do służby dyplomatycznej na Papieskiej Akademii Kościelnej.
4 kwietnia 1992 został mianowany przez Jana Pawła II nuncjuszem apostolskim w Gambii, Gwinei i Liberii oraz biskupem tytularnym diecezji "Litterae". 
Sakry biskupiej 26 kwietnia 1992 udzielił mu papież Jan Paweł II. 
Następnie w 1995 został przedstawicielem Watykanu w Nikaragui. W 2001 wrócił do Watykanu gdzie został oficjałem w Sekretariacie Stanu.
5 stycznia 2011 został obserwatorem Stolicy Apostolskiej przy instytucjach Narodów Zjednoczonych ds. wyżywienia i rolnictwa: FAO, Międzynarodowym Funduszu Rozwoju Rolnictwa i Światowym Programie Żywnościowym. 
8 września 2012 został akredytowany również jako nuncjusz apostolski w Monako.

</doc>
<doc id="2377954" url="https://pl.wikipedia.org/wiki?curid=2377954" title="Rias Altas">
Rias Altas



</doc>
<doc id="2377955" url="https://pl.wikipedia.org/wiki?curid=2377955" title="Rías Bajas">
Rías Bajas



</doc>
<doc id="2377958" url="https://pl.wikipedia.org/wiki?curid=2377958" title="Eivissa (miasto)">
Eivissa (miasto)



</doc>
<doc id="2377960" url="https://pl.wikipedia.org/wiki?curid=2377960" title="Mury obronne w Gryficach">
Mury obronne w Gryficach

Mury obronne w Gryficach (niem. "Verteidigungsmauern") – linia obwarowań miasta, zbudowana w XIV w.
Położenie murów obronnych miasta.
Mury obronne o owalnej linii (wrzecionowatym kształcie) wyznaczały granicę Starego Miasta. Ich budowę rozpoczęto w 1300 r. Powstały w miejscu dawnej palisady ziemno-drewnianej, która była pierwszym obwarowaniem ośrodka. Łączyły większość obiektów fortyfikacyjnych miasta, tj. bramy: Wysoką, Reską i Kamienną, trzy baszty obronne: Prochową, Młyńską i Mostową oraz 6 bastej. Przedbramia (barbakany) były usytuowane poza jej linią, po przeciwnej stronie rzeki Regi. Mury przebiegały wzdłuż dzisiejszych ulic: Murarskiej, Klasztornej, Nadbrzeżnej, Leśnej, Górskiej i Wałowej.
Dziś fragmenty budowli o pełnym profilu zachowały się pomiędzy ul. Wałową, Górską a Niepodległości i niepełnym od Bramy Wysokiej wzdłuż biegu rzeki Regi do mostku dla pieszych i dalej do młyna (ul. Murarska). Pozostałości murów na innych odcinkach, które były widoczne kilkadziesiąt lat temu, dziś już nie istnieją. Zostały one rozebrane na skutek nowych koncepcji zagospodarowania przestrzennego i ogólnych procesów urbanistycznych. Fragmenty murów są zwieńczone licem pulpitowym.
Podczas prac archeologicznych, w południowej części ul. Wałowej (S) odkopano relikty muru obronnego oraz zarejestrowano poziom osadowy fosy. Fragmenty fortyfikacji odkopano również przy ul. Klasztornej. Pozostałości murów obronnych zostały wpisane do rejestru zabytków dziedzictwa narodowego (nr rej. 52 z 30 lipca 1955 r.)
Wygląd zabytku.
Do budowy murów miejskich wykorzystano kamienie oraz cegły, które są połączone zaprawą wapienną lub cementową. Pierwszy materiał budulcowy jest najbardziej widoczny przy ul. Murarskiej, wzdłuż biegu rzeki Regi i częściowo w pozostałych fragmentach – szczególnie przy ul. Górskiej, gdzie stanowi cokół budowli. Cegłę natomiast położono według wiązania wendyjskiego. Od zewnętrznej strony – fragmenty ceglanego muru zostały wzmocnione skarpami. Linia murów osiągnęła długość 650 m przy rozpiętości od 200 do 350 m. Wysokość ich była zróżnicowana, wynosiła od 3 do 5 m, natomiast grubość w niektórych miejscach sięgała od 40 do 80 cm.
Mury obronne były zwieńczone blankami, o czym świadczy m.in. rycina miasta według projektu Johanna Wolfarta, która została zamieszczona na Wielkiej Mapie Księstwa Pomorskiego Eilhardusa Lubinusa z 1618 r. Od wewnętrznej strony usytuowane zostały schody i hurdycje, z których prowadzono obserwację i obronę miasta. Budowlę fortyfikacyjną umocniono dodatkowo wałem ziemnym, który usypano w XVII w. (poza odcinkiem od strony południowo-zachodniej) i w 1807 r. podczas obrony miasta przed atakiem wojsk napoleońskich.
Restauracja murów.
Podczas I etapu rewitalizacji zabytków dziedzictwa kulturowego w 2005 r. – fragment południowego muru obronnego na odcinku od bramy Wysokiej do rzeki Regi został rozebrany. Po zakończeniu prac remontowych – odrestaurowany. W 2010 r. Rada Miejska w Gryficach podjęła uchwałę o kolejnym III etapie rewitalizacji, w którym przewidziano m.in. dalszą restaurację obwarowań. Przeznaczono na ten cel kwotę 700 tysięcy zł., która została ujęta w budżecie gminy na 2011 r.

</doc>
<doc id="2377961" url="https://pl.wikipedia.org/wiki?curid=2377961" title="Sakti Mazumdar">
Sakti Mazumdar

Sakti Mazumdar (ur. 13 listopada 1931, zm. 21 maja 2021 w Kalkucie) – indyjski pięściarz, uczestnik Igrzysk Olimpijskich w 1952 w Helsinkach. Na igrzyskach wziął udział w turnieju w wadze muszej. W pierwszej rundzie wygrał walkowerem z Wietnamczykiem Nguyễnem Văn Của W drugiej z Koreańczykiem z Południa Han Su-anem.

</doc>
<doc id="2377963" url="https://pl.wikipedia.org/wiki?curid=2377963" title="Cyryl Szumlański">
Cyryl Szumlański

Cyryl Szumlański (zm. 1726) – duchowny greckokatolicki, bazylianin, następnie prawosławny, archimandryta dermański w 1711 roku.
Życiorys.
Syn Atanazego Szumlańskiego. Od 1703 generalny oficjał przy biskupie lwowskim i kamienieckim, swoim stryju, Józefie Szumlańskim. W 1711 nominowany na ordynariusza łucko-ostrogskiego. Przeszedł na prawosławie w 1715 i objął urząd biskupa perejasławskiego.

</doc>
<doc id="2377965" url="https://pl.wikipedia.org/wiki?curid=2377965" title="Aldo Giordano">
Aldo Giordano

Aldo Giordano (ur. 20 sierpnia 1954 w Cuneo, zm. 2 grudnia 2021 w Leuven) – włoski duchowny katolicki, arcybiskup, nuncjusz apostolski.
Życiorys.
28 lipca 1979 po ukończeniu Diecezjalnego Seminarium Duchownego otrzymał święcenia kapłańskie z rąk Biskupa Carlo Aliprandi i został inkardynowany do diecezji Cuneo. Następnie kontynuował studia w Międzydiecezjalnym Studium Teologicznym w Fossano i na Papieskim Uniwersytecie Gregoriańskim w Rzymie gdzie otrzymał licencjat z filozofii. Pomagał duszpastersko w parafii pw. św. Piusa X w Cuneo. Jego zainteresowania koncentrowały się szczególnie wokół kwestii etycznych i problemów filozofii współczesnej. Wiele prac poświęcił 'dialogowi' z myślą F. Nietzschego. W latach 1995–2008 pełnił funkcję sekretarza generalnego Rady Konferencji Episkopatów Europy (CCEE).
7 czerwca 2008 został mianowany przez Benedykta XVI obserwatorem Watykanu przy Radzie Europy w Strasburgu, zastępując na tym stanowisku abpa Vito Rallo.
26 października 2013 papież Franciszek mianował go nuncjuszem apostolskim w Wenezueli. Jednocześnie wyniósł go do godności arcybiskupa tytularnego "Tamada". Abp Giordano zastąpił w Caracas nowego watykańskiego sekretarza stanu, abp Pietro Parolina, który reprezentował papieża w Wenezueli od 2009. Sakry udzielił mu 14 grudnia 2013 Sekretarz stanu – arcybiskup Pietro Parolin.
8 maja 2021 został przeniesiony do nuncjatury przy Unii Europejskiej z siedzibą w Brukseli.
Zmarł 2 grudnia 2021 w Leuven po długim pobycie w szpitalu z powodu choroby COVID-19. 

</doc>
<doc id="2377967" url="https://pl.wikipedia.org/wiki?curid=2377967" title="Cwi Szner">
Cwi Szner

Cwi (Henryk) Szner (ur. 1912 w Łodzi, zm. 22 sierpnia 1984 w Izraelu), dziennikarz.
Był najstarszym synem Aby (Abla) i Gołdy (Gustawy) z Gliksmanów.
Rodzice byli właścicielami małej tkalni nakładczej, mieszkali przy ul. Głównej (obecnie al. marsz. J. Piłsudskiego) 55.
Ukończył w 1930 Gimnazjum Żydowskie w Łodzi przy ul. Magistrackiej (obecnie ul. Aleksandra Kamińskiego), w którym zdał maturę w języku polskim i hebrajskim.
W szkole wykazywał zainteresowania dziennikarstwem i pracą społeczną. Po ukończeniu gimnazjum zaczął pracować jako wolontariusz w jednej z łódzkich gazet wydawanych w języku jidysz, a utrzymywał się z różnych prac dorywczych. Jednocześnie rozpoczął studia prawnicze i ekonomiczne na Uniwersytecie Warszawskim. Działał w Związku Żydowskich Studentów Socjalistów. Przed ukończeniem studiów rozpoczął naukę w Państwowej Wyższej Szkole Dziennikarskiej.
W latach 1934-1935 odbył służbę wojskową.
Zamieszkał w Warszawie.
W 1936 zaczął pracować w warszawskiej filii instytutu YIVO u socjologa, ekonomisty i publicysty Jakuba Leszczyńskiego jako sekretarz i redaktor czasopisma „Yidisze Ekonomik”. Zamieścił w nim szereg swoich artykułów i publikacji.
Po wybuchu II wojny światowej 6 września 1939 opuścił Warszawę i zgodnie z ogłaszanymi przez radio wskazówkami udał się na wschód. Zatrzymał się w Kowlu, zajętym już przez wojska radzieckie i został aresztowany, a następnie zesłany do gułagu na Syberii.
W 1946 skorzystał z repatriacji, wrócił do Łodzi. Z Icchakiem (Antkiem) Cukiermanem rozpoczął działalność w Centralnym Komitecie Żydów Polskich, gdzie został kierownikiem wydziału kultury i informacji. Redagował pismo partii Poalej Syjon.
W grudniu 1946 był delegatem na kongres syjonistyczny w Bazylei. Tam zawarł małżeństwo z Sarą Nszamit, działaczką organizacji syjonistycznych i w sierpniu 1948 wyemigrował do Izraela.
W 1949 był jednym z założycieli wraz z Antkiem Cukiermanem kibucu Lochamej Hagetaot w Górnej Galilei, w którym w 1950 założył „Muzeum Bojowników Getta im. Icchaka Kacenelsona”. Redagował czasopismo wydawane przez muzeum. Z czasem rozpoczął współpracę z uniwersytetem w Hajfie i publikował prace na temat Holocaustu.

</doc>
<doc id="2377968" url="https://pl.wikipedia.org/wiki?curid=2377968" title="MKS Mława">
MKS Mława



</doc>
<doc id="2377969" url="https://pl.wikipedia.org/wiki?curid=2377969" title="Michael Banach">
Michael Banach

Michael Wallace Banach (ur. 19 listopada 1962 w Worcester) – amerykański duchowny katolicki, nuncjusz apostolski w Senegalu w latach 2016–2022, nuncjusz apostolski na Węgrzech
Życiorys.
2 lipca 1988 otrzymał święcenia kapłańskie i został inkardynowany do diecezji Worcester. W 1992 rozpoczął przygotowanie do służby dyplomatycznej na Papieskiej Akademii Kościelnej.
22 stycznia 2007 został mianowany przez Benedykta XVI obserwatorem Watykanu przy OBWE w Wiedniu, zastępując na tym stanowisku abpa Leo Boccardi. Równocześnie był obserwatorem przy Międzynarodowej Agencji Energii Atomowej.
Episkopat.
22 lutego 2013 papież Benedykt XVI mianował go nuncjuszem apostolskim oraz arcybiskupem tytularnym "Memfis". 16 kwietnia 2013 został skierowany do nuncjatury w Papui-Nowej Gwinei. Sakry biskupiej udzielił mu 27 kwietnia 2013 sekretarz stanu, kardynał Tarcisio Bertone. 18 maja 2013 został jednocześnie akredytowany na Wyspach Salomona.
19 marca 2016 został przeniesiony do nuncjatury apostolskiej w Senegalu. 9 lipca 2016 został jednocześnie akredytowany w Republice Zielonego Przylądka, a 22 sierpnia 2016 w Gwinei Bissau.
Papież Franciszek 3 maja 2022 mianował go nuncjuszem apostolskim na Węgrzech.

</doc>
<doc id="2377971" url="https://pl.wikipedia.org/wiki?curid=2377971" title="RC Roubaix">
RC Roubaix

Racing Club de Roubaix – francuski klub piłkarski z siedzibą w Roubaix. Działał w latach 1895–1944.
Historia.
Racing Club de Roubaix został założony w 1895 r. Największe sukcesy klub osiągnął w pierwszej dekadzie XX wieku, kiedy to pięciokrotnie zdobył mistrzostwo Francji w 1902, 1903, 1904, 1906 i 1908. Kolejne sukcesy klub osiągnął na początku lat 30., kiedy to dwukrotnie dotarł do finału Pucharu Francji. W 1928 RC Roubaix uległ 0-1 w finale AS Cannes, a rok później lokalnemu rywalowi – Excelsior AC Roubaix 1-3. 
W 1933 uzyskał status zawodowy i przystąpił rozgrywek Division 2. W 1936 uzyskał awans do Première Division. We francuskiej ekstraklasie Roubaix występował przez 3 sezony do 1939. W 1944 RC Roubaix połączyło z lokalnymi rywalami Excelsiorem Roubaix i US Tourcoing tworząc nowy klub CO Roubaix-Tourcoing. W 1963 CO Roubaix-Tourcoing stracił status zawodowy i RC Roubaix odłączył się od tego klubu i połączył z "Stade Roubaix" tworząc "Racing Stade Roubaisien". Ten klub działał do chwili rozwiązania w 1995.

</doc>
<doc id="2377972" url="https://pl.wikipedia.org/wiki?curid=2377972" title="Racing Club de Roubaix">
Racing Club de Roubaix



</doc>
<doc id="2377982" url="https://pl.wikipedia.org/wiki?curid=2377982" title="Borowiec (Andrzejów)">
Borowiec (Andrzejów)

Borowiec – część wsi Andrzejów w Polsce położona w województwie mazowieckim, w powiecie zwoleńskim, w gminie Przyłęk.
W latach 1975–1998 miejscowość administracyjnie należała do województwa radomskiego.
Zgodnie z "Rozporządzeniem Ministra Administracji i Cyfryzacji z dnia 13 grudnia 2012 r. w sprawie wykazu urzędowych nazw miejscowości i ich części" w sąsiedniej gminie Chotcza również znajduje się wieś Borowiec. W geoserwisie Państwowego Rejestru Nazw Geograficznych znajduje się ona w bezpośrednim sąsiedztwie Borowca będącego częścią Andrzejowa, jednak jej zabudowania mają adres Gniazdkowa, a w gminie Chotcza nie ma sołectwa o takiej nazwie. 
Wierni Kościoła rzymskokatolickiego należą do parafii Matki Bożej Częstochowskiej w Przyłęku.

</doc>
<doc id="2377983" url="https://pl.wikipedia.org/wiki?curid=2377983" title="Fortunatus Nwachukwu">
Fortunatus Nwachukwu

Fortunatus Nwachukwu (ur. 10 maja 1960 w Ntigha) – nigeryjski duchowny rzymskokatolicki, arcybiskup, nuncjusz apostolski, sekretarz Dykasterii ds. Ewangelizacji od 2023.
Życiorys.
17 czerwca 1984 otrzymał święcenia kapłańskie i został inkardynowany do diecezji Aba. W 1992 rozpoczął przygotowanie do służby dyplomatycznej na Papieskiej Akademii Kościelnej. 1 lipca 1994 rozpoczął służbę w dyplomacji watykańskiej pracując kolejno w nuncjaturach apostolskich: w Ghanie (1994-1996); Paragwaju (1996-1999), Algierii (1999-2002) oraz w Przedstawicielstwie Stolicy Apostolskiej przy ONZ w Genewie (2002-2006).
W 2006 wrócił do Watykanu, gdzie podjął pracę w Sekretariacie Stanu. 4 września 2007 został mianowany przez Benedykta XVI szefem protokołu dyplomatycznego Stolicy Apostolskiej.
12 listopada 2012 papież mianował go nuncjuszem apostolskim w Nikaragui oraz arcybiskupem tytularnym "Aquaviva". Sakrę biskupią otrzymał 6 stycznia 2013 w bazylice św. Piotra na Watykanie z rąk papieża Benedykta XVI.
4 listopada 2017 papież Franciszek mianował go nuncjuszem apostolskim w Trynidadzie i Tobago. Równocześnie został nuncjuszem akredytowanym w innych krajach regionu Małych Antyli: Dominice, Saint Kitts i Nevis, Saint Lucia, Saint Vincent i Grenadynach, Antigua i Barbudzie, Barbadosie, Jamajce, Grenadzie, Surinamie i Gujanie. 27 lutego 2018 został akredytowany również w Santa Lucia, Grenadzie i na Bahamach. 4 kwietnia 2018 Franciszek mianował go nuncjuszem apostolskim w Belize.
17 grudnia 2021 został stałym Przedstawicielem Stolicy Apostolskiej przy ONZ w Genewie.
15 marca 2023 został mianowany sekretarzem Dykasterii ds. Ewangelizacji, sekcji ds. pierwszej ewangelizacji oraz nowych kościołów partykularnych.

</doc>
<doc id="2377985" url="https://pl.wikipedia.org/wiki?curid=2377985" title="Wizualizacja">
Wizualizacja

Wizualizacja – ogólna nazwa graficznych metod tworzenia, analizy i przekazywania informacji. Za pomocą środków wizualnych ludzie wymieniają się zarówno ideami abstrakcyjnymi, jak i komunikatami mającymi bezpośrednie oparcie w rzeczywistości. W dzisiejszych czasach wizualizacja wpływa na sposób prowadzenia badań naukowych, jest rutynowo wykorzystywana w dyscyplinach technicznych i medycynie, służy celom dydaktycznym, a także bywa pojmowana jako środek wyrazu artystycznego.
Rozwój pojęcia.
Problem wizualnego przetwarzania dostępnych informacji istnieje od początku ludzkiej cywilizacji. Do historycznego dziedzictwa technik wizualnych zalicza się malowidła naskalne, egipskie hieroglify, ryciny ze starożytnych traktatów matematycznych oraz szkice pionierskich wynalazków autorstwa Leonarda da Vinci. Przykładowymi osiągnięciami w tej dziedzinie są "Geografia" Ptolemeusza (II w. n.e.), wczesne mapy Chin (1137 r. n.e.), grafiki Charlsa Minarda (1861 r.) ilustrująca inwazję Napoleona na Rosję. Większość najnowszych koncepcji opiera się na wykorzystywaniu potencjału technik informatycznych. Za klasyczne opracowania tego tematu zostały uznane dzieła E. Tufta: "The Visual Display of Quantitative Information" (1983 r.) i "Envisioning Information" (1990 r.).
Naukowcy od początku starali się wykorzystać możliwości grafiki komputerowej do rozwiązywania problemów badawczych. Jedynym ograniczeniem pozostawała z początku niska wydajność dostępnego sprzętu. Wzrost zainteresowania technikami wizualizacyjnymi zaczął się w 1987 r., po publikacji specjalnego wydania czasopisma "Computer Graphics" poświęconemu wizualizacji w obliczeniach naukowych. Odpowiedzią na potrzeby środowiska badaczy są cyklicznie konferencje pod patronatem IEEE Computer Society oraz ACM SIGGRAPH, często poświęcane konkretnym zagadnieniom, np. wizualizacji przestrzennej (np. "volume visualization").
Wizualizacje ułatwiają zrozumienie skomplikowanych zjawisk przyrodniczych i procesów technicznych. W telewizyjnej prognozie pogody zastępują one prawdziwe zdjęcia satelitarne. Podczas programów informacyjnych wszelkie mapy, rekonstrukcje wydarzeń i katastrof oraz dane statystyczne są przedstawiane w formie łatwo przyswajalnej dla przeciętnego odbiorcy. Podręczniki szkolne oraz czasopisma popularnonaukowe oferują często bardziej wyrafinowane przykłady infografik, zakładające umiejętność krytycznego myślenia czytelnika.
Największe korzyści z tych technik są widoczne w pracy naukowej. Pozwalają one przedstawiać zarówno abstrakcyjne, nieprzetworzone bloki danych eksperymentalnych, jak i rezultaty obliczeń opartych modelach teoretycznych. Rezultatem może być obraz znajdujący się w przestrzeni dwu- lub trójwymiarowej.
Do wizualizacji naukowej służy specjalistyczne oprogramowanie, chociaż niektóre techniki są dostępne również z poziomu zwykłego pakietu biurowego. Część aplikacji, wykorzystywanych pierwotnie w środowisku akademickim, jest dystrybuowanych na licencji "open source", która pozwala na swobodne udostępnianie projektów i modyfikacje kodu źródłowego wedle własnych potrzeb. Na rynku dostępnych jest również kilka komercyjnych pakietów narzędziowych. Praca z nimi polega na modelowaniu przepływu danych (ang. "data flow model") – podejście spopularyzowane przez programy: AVS, IRIS Explorer oraz VTK toolkit albo zarządzaniu danymi statycznymi (ang. "data state models") z poziomu arkusza kalkulacyjnego, jak w Spreadsheet for Visualization lub Spreadsheet for Images.
Wizualizacja danych.
Wizualizacja danych to zagadnienie ich obrazowego przedstawienia. Dane są rozumiane jako „informacje, które zostały zestawione w pewnej schematycznej formie, np. zmiennych lub współrzędnych”. Według Friedman (2008) jej głównym celem jest skuteczny i zrozumiały przekaz zawartych w nich treści. Jednym z najczęściej popełnianych błędów bywa przykładanie zbytniej uwagi do formy komunikatu, który przestaje spełniać swoje zasadnicze zadanie. Odmienny pogląd na sens tej dziedziny wyrażają Fernanda Viegas i Martin M. Wattenberg, akcentując rolę pozyskania uwagi potencjalnego odbiorcy. Odpowiedni sposób przedstawienia danych pozwala na poprawne i szybkie zrozumienie zależności opisanych przez dane. Nieodpowiedni sposób prezentacji prowadzi do powstawania celowych lub przypadkowych zniekształceń w postrzeganiu zależności obecnych w danych. Ogólnie rzecz biorąc, wizualizacja danych stanowi wspólny obszar zainteresowań badaczy i osób trudniących się zarządzaniem informacjami.
Przetworzone dane można zaprezentować w różny sposób. Friendly (2008) zakłada dwie główne metody przekazu: wykresy statystyczne oraz kartografię tematyczną. Inny podział wyróżnia wśród nich siedem zasadniczych funkcji:
Z perspektywy nauk informatycznych użyteczny może być podział na podspecjalności:
Sposoby przedstawiania informacji.
Grafika informacyjna.
Grafika informacyjna (infografika) służy obrazowemu przedstawianiu informacji w możliwie prosty i czytelny sposób. Z tego względu jest wykorzystywana przy projektowaniu znaków, map terenu, redakcji artykułów prasowych oraz w celach edukacyjnych. Język symboliczny umożliwia porozumienie się specjalistów z różnych dziedzin, np. informatyków, matematyków, badaczy przyrody i statystyków.
Infografiki towarzyszą nam w życiu codziennym, ilustrując koncepcje, których opisanie słowami byłoby skomplikowane i czasochłonne. W gazetach za ich pomocą przedstawia się prognozę pogody, mapki poglądowe i wykresy statystyczne. Niektóre publikacje (np. podręczniki użytkownika, encyklopedie ilustrowane) opierają się na nich w całości. Mapy terenu zawierają legendę ułatwiającą odczytanie wszystkich istotnych informacji. Znaki drogowe, plansze bhp i podobne komunikaty umożliwiają w szybki i intuicyjny sposób odnalezienie drogi, dostrzeżenie zagrożenia lub przekazanie informacji technicznych. Ich przydatność uzależniona jest od stopnia konwencjonalności: powinny wykorzystywać symbole i znaczenia najbardziej rozpowszechnione w społeczeństwie.
Rysunki techniczne.
Rysunki techniczne są formą graficzną przedstawiającą w konwencjonalny sposób plany konstrukcyjne lub zasady działania różnych przedmiotów. Osoby podejmujące się wykonania takich projektów muszą przestrzegać szeregu norm regulujących stosowane oznaczenia, rodzaj perspektywy, sposoby pomiaru itp. Dzięki narzuceniu odgórnych standardów zachowuje się precyzję wyrażania myśli i uniwersalność przekazu. Odróżnia to grafikę użytkową od rysunku artystycznego, który w założeniu ma być ekspresyjny i umożliwiać wielopłaszczyznową interpretacje.
W przeszłości projekty techniczne były kreślone odręcznie, z użyciem specjalistycznych narzędzi, takich jak: przykładnica, grafion, kółkownik, krzywiki czy pantograf. W wypadku popełnienia poważniejszego błędu cały szkic musiał być przygotowywany od początku. Dopiero wprowadzenie programów do komputerowego wspomagania projektowania (ang. "computer-aided design system", CAD) zmieniło ten stan rzeczy. Od tej pory wszelkie poprawki i uwagi można nanosić w czasie rzeczywistym, a poprzednio zebrane pomiary wykorzystywać przy kolejnych projektach. Systemy 3D CAD w rodzaju Autodesk Inventor lub SolidWorks wnoszą możliwość zebrania wszystkich rysunków w jedną funkcjonalną całość. Dzięki nim można zweryfikować, czy obliczenia zostały przeprowadzone prawidłowo, a projekt jest fizycznie wykonalny. Pozwala to zaoszczędzić znaczne środki finansowe w wypadku tworzenia planów budynków, statków, maszyn lotniczych czy pojazdów motorowych. Rezultat stanowi podstawę do krytycznej analizy projektu przez większą liczbę osób z różnych dziedzin, czyli wizualizację ostatecznego produktu.
Ilustracje techniczne.
Formą przekazu informacji technicznych dla szerszego grona niewykwalifikowanych odbiorców jest ilustracja techniczna. Dzięki niej czytelnik może mieć wgląd w zagadnienia, na których temat nie uzyskał systematycznego wykształcenia. Obraz jest w stanie skutecznie przekazać ilość wiedzy, wymaganą do obsługi danego narzędzia lub wyrobienia sobie ogólnego wyobrażenia o zasadach jego działania. Oddaje całkowite proporcje obiektu i zawiera wszystkie zasadnicze elementy budowy, redukując jednocześnie ilość szczegółów technicznych. Dobrym przykładem są przekroje perspektywiczne (ang. "cutaway drawings"), ukazujące selektywnie fragmenty wnętrza przedmiotu, zachowując jego kontury. Dzięki temu zabiegowi łatwo się zorientować we wzajemnych relacjach między wszystkimi podzespołami.
Kartografia.
Kartografia jest nauką i techniką wykonywania map. Łączy przesłanki teoretyczne ze sztuką doboru odpowiednich metod odwzorowania oraz zawarcia wszystkich istotnych oznaczeń. Stara się ona dać obiektywny obraz terenu, przekazując równolegle szereg informacji ważnych dla konkretnego odbiorcy. Współczesna kartografia bazuje na cyfrowych systemach informacji geograficznej (ang. "Geographic Information System", GIS).
Wykresy statystyczne.
Wykresy statystyczne, zwane również graficznymi technikami analitycznymi, stanowią wizualizację danych o charakterze ilościowym. Wyniki obliczeń statystycznych zwykle mają formę stabelaryzowaną. Aby zobrazować ich znaczenie, opracowano algorytmy, generujące na ich podstawie ilustracje graficzne. Przybliżają one pewne relacje zachodzące w zbiorze danych. Do najbardziej popularnych przedstawień zalicza się wykresy rozrzutu, histogramy, wykresy odchyleń, pudełkowe wykresy zakresu (ang. "box plots") i tradycyjne diagramy kołowe. Są niezbędnym składnikiem technik eksploracyjnej analizy danych (ang. "exploratory data analysis", EDA), gdyż mogą ukazywać nietrywialne zależności, które trudno wykryć za pomocą rutynowych testów statystycznych.
Diagramy matematyczne.
Diagramy matematyczne są sposobem graficznego wyrażania zależności matematycznych. Istnieje wiele pomysłowych metod ich reprezentacji, poniżej wymieniono kilka wybranych przykładów.
Wizualizacja przestrzenna.
Wizualizacja przestrzenna, czyli odtwarzanie objętości (ang. "volume rendering"), jest techniką tworzenia projekcji 2D dla trójwymiarowych obiektów fizycznych. Ich struktura zostaje zapisana w postaci pakietów danych, będących rezultatem dyskretnego próbkowania przedmiotu, np. za pomocą promieni rentgenowskich. Zwykle badany obiekt jest prześwietlany w tomografie komputerowym, urządzeniu MRI lub skanerze MicroCT. Szereg płaskich przekrojów, wykonanych w identycznej rozdzielczości i równych odstępach, stanowi podstawę siatki wolumetrycznej, opisującej punkt po punkcie przestrzenne rozmieszczenie zawartości. Najmniejszym elementem objętości mającym przyporządkowaną wartość jest woksel, czyli analog dwuwymiarowego piksela (ang. "voxel" = "volume pixel"). Tworzenie zdjęć na podstawie sczytywanych wartości natężenia promieniowania jest niebanalnym zagadnieniem obliczeniowym, realizowanym poprzez operacje na macierzach. Bryła 3D może być potraktowana jako zbiór izopowierzchni (łączenie wokseli o jednakowej wartości – tzw. "marching cubes") lub definiowana od razu jako spójny blok bezpośrednio na podstawie wyników zdjęć.
Animacja komputerowa.
Animacja może być pojmowana jako sztuka, technika oraz dziedzina nauki, wykorzystująca ruchome obrazy w celu przedstawienia rozwoju danego procesu w czasie. Razem z symulacjami 3D jednocześnie przedstawia wiele aspektów danego zagadnienia, dając możliwość wglądu w jego dynamikę. Pomaga w produkcji innych mediów, np. filmów; rezultat pracy komputera jest wówczas nazywany CGI (ang. "computer-generated imaging").
Interaktywne wizualizacje.
Szybki dostęp do potrzebnych informacji oraz ich trafne przedstawianie wymaga interakcji użytkownika z narzędziem (przede wszystkim komputerem). Informatycy starają się uczynić ten proces jak najbardziej efektywnym i nieabsorbującym. Aby mówić o interaktywnej wizualizacji (inaczej: wizulacji, kiedy użytkownik bezpośrednio wpływa na przeprowadzaną symulację) musi istnieć możliwość wprowadzania danych za pomocą zewnętrznego kontrolera, a wyniki powinny być aktualizowane w czasie rzeczywistym.
Przykładem takiej interakcji są symulatory rzeczywistości wirtualnej (ang. "virtual reality", VR). Użytkownik zostaje zanurzony w cyfrowym świecie, na który może wpływać, korzystając z określonych urządzeń. Inną formą realizacji powyższych postulatów są narzędzia do wizualizacji grupowej (ang. "collaborative visualization"). Na przedstawiany obraz ma wpływ cały zespół, który również na bieżąco wymienia się uwagami.
Zastosowania wizualizacji.
Wizualizacja, tak jak techniki komputerowe w ogólności, upowszechniła się w wielu dziedzinach nauki. Każdy sposób interaktywnej, zmysłowej reprezentacji surowych danych wejściowych, która ma pomóc w zrozumieniu istoty problemu, tworzeniu hipotez oraz trafnym wyciąganiu wniosków, podlega pod jej definicję.
Nauki biologiczne.
Wizualizacja danych biologicznych (subdyscyplina bioinformatyki) jest potrzebna do intuicyjnego przedstawiania różnych uzyskanych doświadczalnie zbiorów informacji: sekwencji poszczególnych genów oraz całych genomów, relacji filogenetycznych czy struktur makromolekularnych. Zdjęcia uzyskane technikami mikroskopowymi oraz wygenerowane przez tomokomputer (CT/MRI) również należy opracować, aby wydobyć z nich interesującą zawartość. Razem z postępującą złożonością struktur, które są przedmiotem badań (genomika, proteomika, biologia systemów), pojawia się potrzeba uchwycenia najistotniejszych zależności i przedstawienia ich w przyswajalnej postaci.
Najnowszą tendencją jest przekraczanie granic między modelowaniem 3D poszczególnych struktur (np. białkowych) w rozdzielczości atomowej, obrazowaniem większych kompleksów za pomocą kriomikroskopii elektronowej oraz ich identyfikacją w obrębie komórek lub tkanek. Z drugiej strony istnieje potrzeba uwzględnienia zmienności rozważanych układów w czasie – wymóg stawiany m.in. biologii systemów i mikroskopii elektronowej.
Medycyna.
Metody obrazowania ciała ludzkiego stanowią element rutynowej procedury diagnostycznej oraz są szeroko wykorzystywane w badaniach naukowych. Do najczęściej wykorzystywanych technologii, które odtwarzają obraz wnętrza ciała na podstawie jego pewnych właściwości fizycznych, należy zaliczyć: ultrasonografię (USG), klasyczną rentgenografię (RTG), tomografię komputerową (CT), badania rezonansu jądrowego (MRI, fMRI) i tomografię pozytonową (PET-CT/PET-MRI). Chociaż istnieje również możliwość analizy poszczególnych wypreparowanych narządów i tkanek, zasadniczo techniki te wchodzą w zakres zainteresowań patologii.
Wizualizacja w szerszym znaczeniu obejmuje każdą próbę monitorowania przejawów życia. Zaangażowane są w to techniki medycyny nuklearnej, endoskopii, termografii, fotografii medycznej oraz mikroskopii. Wyniki wielu pomiarów, np. elektroencefalografii (EEG), magnetoelektroencefalografii (MEG), elektrokardiografii (EKG), które bezpośrednio są rejestracją pewnych arbitralnie przyjętych wartości, mogą być rzutowane na mapę ciała, w ten sposób również wchodząc w zakres metod obrazowych. Największymi zaletami praktycznie wszystkich wyszczególnionych badań jest niska inwazyjność (mimo iż sumaryczne dawki promieniowania bywają znaczne) oraz łatwość w reprodukcji i przetwarzaniu wyników.
Chemia.
Obrazowanie (w wypadku metod ilościowych – mapowanie) chemiczne jest zbiorem metod analitycznych umożliwiających tworzenie modeli cząsteczek dzięki informacjom uzyskanym z pomiarów widm oraz danych czasowo-przestrzennych. Łącznie wynik ma służyć szybkiej identyfikacji substancji oraz oszacowania jej składu ilościowego. Analiza widmowa, stosowana głównie w pracach nad substancjami stałymi lub żelami, ma wiele zastosowań w samej chemii, biologii, medycynie, farmacji, naukach o żywności oraz biotechnologii.
Do najczęściej wykorzystywanych technik obrazowania zaliczają się spektroskopie:
Wiele z nich może być przystosowanych do badania próbek w różnorodnej skali, od pojedynczych molekuł do układów komórek w biologii i medycynie, a także zbierania danych na temat systemów planetarnych w astronomii.
Studiowaniem właściwości i budowy cząsteczek w oparciu o ich reprezentację graficzną zajmuje się grafika molekularna (ang. "molecular graphics", MG). Wiele programów może też przeprowadzać różnorodne symulacje z ich wykorzystaniem, co wchodzi w zakres modelowania molekularnego.
Dynamika płynów.
Wizualizacja strumieni jest zbiorem metod mających uczynić widzialnym ich zachowanie, aby móc uzyskać jakościowe i ilościowe informacje na ich temat. Pierwszym problemem technicznym, jaki napotyka się przy pracy z płynami (powietrzem, wodą itp.), jest przeźroczystość medium, uniemożliwiająca bezpośrednią obserwację. Wyjściem może być:
O wiele większym wyzwaniem jest opracowanie modelu komputerowego, który przewidywałby ich właściwości. Matematyczny opis ruchu (równania Naviera-Stokesa) składa się z szeregu nieliniowych cząstkowych równań różniczkowych, z których dla niewielu można znaleźć precyzyjne rozwiązanie. Metody numeryczne analizy składają się na osobną naukę zwaną obliczeniową mechaniką płynów. Z powyższych względów modelowanie zjawisk takich jak wiry wodne, pierścienie dymne czy mieszanie się dwóch cieczy na granicy ośrodków jest zadaniem bardzo trudnym, wykonywane głównie w ośrodkach akademickich.
Zarządzanie oprogramowaniem.
Dane dotyczące funkcjonowania programów komputerowych mogą być przedstawione za pomocą różnych technik 2D i 3D. Przedmiotem analizy graficznej może być ich struktura wewnętrzna, rozmiary, historia rozwoju oraz zachowanie podczas pracy. Informacje są pozyskiwane z programów testowych lub poprzez proces inżynierii wstecznej (ang. "reverse engineering"). Pojęcie wizualizacji oprogramowania w dużym stopniu pokrywa się z definicją wizualnej eksploracji danych. Jej głównym celem pozostaje jednak uczynienie metod kontroli systemu informatycznego prostszymi w obsłudze, a nie wykrywanie każdej anomalii w jego zachowaniu.
Geowizualizacja.
Szereg narzędzi i technik umożliwia przedstawianie informacji geograficznych. Kładą one nacisk na zrozumienie wzajemnych zależności przestrzennych i struktur danych, aby możliwe było ich zastosowanie w praktyce np. przy procesach decyzyjnych. Tradycyjne mapy mają ograniczoną przydatność, gdyż użyte symbole są na stałe powiązane z elementami terenu. Wykorzystanie GIS do tworzenia cyfrowych, interaktywnych odwzorowań kartograficznych pozwala oznaczenia lokować na odrębnych warstwach, skalować teren i zmieniać ustawienia ich wyświetlania.
Niektóre przykłady zastosowania geowizualizacji, szerzej dyskutowane w literaturze fachowej, zestawiono poniżej. We wszystkich wypadkach zwraca uwagę ułatwione zarządzanie treścią oraz udostępnienie jej jednocześnie wielu zainteresowanym podmiotom.
Kryminologia.
Mapy przestępczości odzwierciedlają rozkład w czasie i przestrzeni zjawisk kryminalnych w celu ich analizy przez pracowników organów ścigania. Kluczowym elementem badań jest przestrzeganie wytycznych dotyczących zasad rejestracji incydentów, ujętych w standardzie CompStat. Wykorzystanie aplikacji GIS umożliwia przedstawienie tych informacji w postaci map, na których poszukuje się miejsc szczególnie niebezpiecznych (ang. "hot spots").
Pedagogika.
Nieustannie powstają nowe pomysły na wykorzystanie symulacji komputerowych w procesie nauczania różnych przedmiotów. Obecnie duży nacisk kładzie się na jasność i rzetelność przekazu wizualnego, który ma podnosić jakość merytoryczną zajęć i czynić je bardziej atrakcyjnymi. Tak jak w czystej nauce, wizualizacja trudnych koncepcji czyni je bardziej zrozumiałymi. Cyfrowe media umożliwiają ilustrację niezliczonej ilości faktów zawartych w programie nauczania.
Inżynieria produkcji.
Wizualizacja produktów jest zbiorem technik, które umożliwiają analizę dokumentacji, przeglądanie planów technicznych oraz podgląd i manipulacje trójwymiarowym modelem produktu przed wyprodukowaniem jego prototypu. Obecnie postrzega się je jako zasadniczy element cyklu zarządzania życiem produktu (ang. "Product Lifecycle Management", PLM). Realistyczne odwzorowanie właściwości obiektu ułatwia kontrolę nad projektem; czyni go też bardziej dostępnym dla wszystkich członków zespołu: od projektantów do specjalistów od sprzedaży i marketingu. Pierwotnie szkice techniczne musiały być wykonywane odręcznie; obecnie tworzone są za pomocą oprogramowania typu CAD.
Przemysł.
Systemy wizualizacji produkcji i procesów przemysłowych odwzorowują graficznie przebieg procesów, często również przy pomocy dynamicznych animacji, umożliwiają sprawne zarządzanie i sterowanie nimi.
W przeszłości wizualizację procesu zapewniały statyczne tablice, wyposażone w wyświetlacze numeryczne i żarówki kontrolne, sygnalizujące np. stany alarmowe. Obecnie w tym celu wykorzystuje się panele operatorskie HMI, lub bardziej zaawansowane rozwiązanie - oprogramowanie typu SCADA, dające dużo większe możliwości i dokładniejszy wgląd w proces.

</doc>
<doc id="2377986" url="https://pl.wikipedia.org/wiki?curid=2377986" title="Peter Bryan Wells">
Peter Bryan Wells

Peter Bryan Wells (ur. 12 maja 1963 w Tulsa) – amerykański duchowny rzymskokatolicki, nuncjusz apostolski.
Życiorys.
12 lipca 1991 otrzymał święcenia kapłańskie i został inkardynowany do diecezji Tulsa. W 1996 rozpoczął przygotowanie do służby dyplomatycznej na Papieskiej Akademii Kościelnej.
16 lipca 2009 został mianowany przez Benedykta XVI asesorem Sekcji ds. Ogólnych w Sekretariacie Stanu.
Decyzją papieża Franciszka od 24 czerwca 2013 został sekretarzem grupy pięciorga doradców, którzy będą nadzorować Instytut Dzieł Religijnych.
9 lutego 2016 papież Franciszek mianował go nuncjuszem apostolskim w Południowej Afryce i Botswanie oraz arcybiskupem tytularnym "Marcianopolis". 13 lutego 2016 został równocześnie akredytowany nuncjuszem apostolskim w Namibii oraz Lesotho, a 13 czerwca 2016 w Suazi. Sakry udzielił mu 19 marca 2016 osobiście papież.
8 lutego 2023 został przeniesiony do nuncjatury apostolskiej w Tajlandii, będąc jednocześnie akredytowanym w Kambodży i Laosie.

</doc>
<doc id="2377987" url="https://pl.wikipedia.org/wiki?curid=2377987" title="Okręg Rzeszy Kraj Sudetów">
Okręg Rzeszy Kraj Sudetów

Okręg Rzeszy Kraj Sudetów ("Okręg Sudecki", niem. "Reichsgau Sudetenland", "Sudetengau", cz. "Říšská župa Sudety", "Sudetská župa") – nazwa regionu administracyjnego istniejącego w latach 1938-1945, jednostka administracyjna III Rzeszy obejmująca pogranicze Czech, Moraw i Śląska Czeskiego. Najwyższym punktem był wierzchołek Śnieżki – 1603 m n.p.m.
Zamieszkane przez Niemców regiony Czechosłowacji – Kraj Sudetów – były obiektem irredenty ze strony Niemiec. W sprzyjającej atmosferze politycznej – na mocy układu monachijskiego – ziemie sudeckoniemieckie zostały zbrojnie zajęte przez Niemcy w październiku 1938. Z ich północnej części utworzono Okręg Rzeszy Kraj Sudetów, zaś tereny południa Czech i Moraw przyłączono do okręgów Bawarii (Okręg Bawarska Marchia Wschodnia) i do okręgów utworzonych w miejscu zaanektowanej Austrii/Marchii Wschodniej (Okręg Górny Dunaj i Okręg Dolny Dunaj). Kraik hulczyński był połączony do Okręgu Śląsk (od 1941 r. do Okręgu Górny Śląsk).
Stolicą Okręgu Sudeckiego był Liberec (niem. "Reichenberg") a sam Okręg Rzeszy Kraj Sudetów dzielił się na trzy rejencje:
Czechosłowacja oddając Niemcom Kraj Sudetów, pozbawiła się większości swoich umocnień granicznych i osłabiła swoje szanse na obronę. Inwazja i aneksja została dokonana przez III Rzeszę 15 marca 1939 niemal bez przeszkód. Po ostatecznym zagarnięciu czeskiej części Czechosłowacji, z ich pozostałej (nie zaanektowanej wcześniej) części utworzono Protektorat Czech i Moraw.
Po klęsce III Rzeszy w II wojnie światowej tereny te zostały włączone z powrotem do odnowionej Czechosłowacji (przywrócono granicę z lat 1920-1937). W celu uniknięcia ponownej fali irredenty Niemcy sudeccy zamieszkujący te tereny zostali pod przymusem wysiedleni do Niemiec (tzw. dekrety Beneša). Czesi określali ten region od 1945 r. jako pohraniční území albo české pohraničí ("pogranicze czeskie").
Podział administracyjny Okręgu Rzeszy Kraj Sudetów.
Regierungsbezirk Aussig.
Stadtkreise.
Aussig, Reichenberg
Landkreise.
Aussig, Bilin, Böhmisch Leipa, Braunau, Brüx, Dauba, Deutsch Gabel, Dux, Friedland (Isergebirge), Gablonz an der Neiße, Hohenelbe, Komotau, Leitmeritz, Reichenberg, Rumburg, Schluckenau, Teplitz-Schönau, Tetschen-Bodenbach, Trautenau, Warnsdorf
Regierungsbezirk Eger (siedziba: Karlsbad).
Stadtkreise.
Eger, Karlsbad
Landkreise.
Asch, Bischofteinitz, Eger, Elbogen, Falkenau an der Eger, Graslitz, Kaaden, Karlsbad, Luditz, Marienbad, Mies, Neudek, Podersam, Preßnitz, Saaz, Sankt Joachimsthal (siedziba: Karlowe Wary), Tachau, Tepl
Regierungsbezirk Troppau.
Stadtkreis.
Troppau
Landkreise.
Bärn, Freiwaldau, Freudenthal, Grulich, Hohenstadt, Jägerndorf, Landskron, Mährisch Schönberg, Mährisch Trübau, Neu Titschein, Römerstadt, Sternberg, Troppau, Wagstadt, Zwittau
Herb.
Herb Okręgu Rzeszy Kraj Sudetów (1938-1945) obowiązywał w latach 1940-1945. Został ustanowiony 9 września 1940 r.
W polu pierwszym znajdował się na czerwonym tle czarny orzeł przemyślidzki (orzeł świętowacławski – dawny herb Czech aż do połowy XIII wieku), w polu drugim dwudzielnym w słup orzeł morawsko-śląski, z prawej (heraldycznie) na srebrnym tle połowa orła czarnego z białą przepaską w kształcie półksiężyca (herb Śląska Sudeckiego), z lewej na czarnym tle połowa orła w szachownicę srebrno-czerwoną (herb Moraw). W polu dolnym znajdowała się na czerwonym tle krata srebrna – fragment herbu Wolnego Miasta Rzeszy – Chebu (Eger) jako symbol ziemi chebskiej (Egerlandu).

</doc>
<doc id="2377989" url="https://pl.wikipedia.org/wiki?curid=2377989" title="Gave d’Aspe">
Gave d’Aspe

Gave d’Aspe – rzeka w południowo-zachodniej Francji o długości 57 km i powierzchni dorzecza 580 km². Rzeka wypływa z Cirque d’Aspe, położonego u podnóża góry Picos de Aspe. Przepływa przez Dolinę Aspe. W miejscowości Oloron-Sainte-Marie, w departamencie Pireneje Atlantyckie, łączy się z rzeką Gave d’Ossau, tworząc rzekę Gave d’Oloron.
Główne dopływy.
lewe: Espélunguère, Gave du Baralet, Gave de Bélonce, Gave de Lescun, Gave de Lourdios
prawe: Gave d'Aydius, Arnousse, Ourtau.
Ważniejsze miejscowości.
Accous, Asasp-Arros, Escos, Osse-en-Aspe, Gurmençon, Oloron-Sainte-Marie.

</doc>
<doc id="2377991" url="https://pl.wikipedia.org/wiki?curid=2377991" title="Satpura">
Satpura

Satpura (hindi: सतपुड़ा, trl.: "Satpuṛā"; ang.: "Satpura Range", "Satpura Mountains") – niskie góry w zachodnich Indiach, w stanach Maharasztra i Madhya Pradesh, część wyżyny Dekan. Rozciągają się na długości ok. 800–900 km między dolinami rzek Tapti i Narmada. Najwyższy szczyt osiąga wysokość 1350 m n.p.m. Góry zbudowane głównie z łupków krystalicznych, granitów i kwarcytów. Występują pokrywy lawowe. Stoki północne opadają dość łagodnie, natomiast południowe są strome. Zbocza poprzecinane dolinami rzecznymi. Miejscami porośnięte lasami (teczyna, sal, bambus).
W południowo-wschodniej części występują złoża węgla i rud manganu. Rolnictwo występuje na wzgórzach Mahadeo (w dolinie rzeki Peńć i Wajngangi). W wyższych partiach Gondowie stosują system żarowy.

</doc>
<doc id="2377994" url="https://pl.wikipedia.org/wiki?curid=2377994" title="Cwi Ajalon">
Cwi Ajalon

Cwi Ajalon (ur. 15 czerwca 1911, zm. 1993) – izraelski dowódca wojskowy w stopniu generała majora ("alluf"), oficer dyplomowany Sił Obronnych Izraela, pierwszy zastępca Szefa Sztabu Generalnego Sił Obronnych Izraela.
Młodość.
Urodził się w ówczesnym Imperium Rosyjskim. Jego ojciec nazywał się Meir Lstzinr, a jego matka Ester. Pobrał tradycyjną edukację religijną.
Jako nastolatek w 1923 wyemigrował do Mandatu Palestyny. Uczęszczał do szkoły w Hajfie, a następnie szkoły rolniczej Mikwe Jisra’el. W 1931 ożenił się z Rachelą, córką Mordechaja Katznelsona. Mieli dwoje dzieci: Dalię i Boaza.
Kariera wojskowa.
W 1927 wstąpił do żydowskiej organizacji paramilitarnej Hagana. Podczas arabskich rozruchów w 1929 dowodził oddziałem samoobrony. W trakcie działań bojowych został raniony.
W 1936 objął funkcję dowódczą i szkoleniową w Hajfie, a następnie był oficerem planowania w Galilei. W 1943 objął dowodzenie nad ośrodkiem szkoleniowym Hagany w G'oara. Szkolono w nim kadry oficerskie przyszłych żydowskich sił zbrojnych. W 1944 został mianowany dowódcą sił Hagany w północnej Galilei.
Po przeniesieniu do Sztabu Generalnego uczestniczył w stworzeniu koncepcji sił polowych i teorii walki Hagany. Podczas wojny domowej w Mandacie Palestyny w styczniu 1948 został mianowany zastępcą szefa sztabu. Po utworzeniu w maju Sił Obronnych Izraela pozostał na swoim stanowisku, awansując na stopień generała majora. Równolegle pełnił obowiązki szefa Centralnego Dowództwa, dowodząc wojskami podczas walk w Wojnie o niepodległość w Jerozolimie.
W 1957 został mianowany szefem wydziału budownictwa i nieruchomości w Ministerstwie Obrony Izraela, a w lipcu 1958 został wiceprezesem Ministerstwa Obrony do spraw gospodarczych. W 1964 był ambasadorem Izraela w Wielkiej Brytanii. W 1965 zrezygnował ze służby wojskowej.
Po wojsku.
Po opuszczeniu armii, w listopadzie 1966 rozpoczął pracę jako dyrektor w Ministerstwie Transportu. Zmarł w 1993.

</doc>
<doc id="2378001" url="https://pl.wikipedia.org/wiki?curid=2378001" title="Kurs Biblijny dla Braci">
Kurs Biblijny dla Braci



</doc>
<doc id="2378019" url="https://pl.wikipedia.org/wiki?curid=2378019" title="Hulajkat">
Hulajkat

Hulajkat (arab. حليقات) – nieistniejąca już arabska wieś, która była położona w Dystrykcie Gazy w Mandacie Palestyny. Wieś została wyludniona i zniszczona podczas wojny domowej w Mandacie Palestyny, po ataku żydowskiej organizacji paramilitarnej Hagany w dniu 13 maja 1948.
Położenie.
Hulajkat leżała na pograniczu nadmorskiej równiny ze wzgórzami Szefeli. Według danych z 1945 do wsi należały ziemie o powierzchni 7 063 ha. We wsi mieszkało wówczas 420 osób.
Historia.
Wieś powstała w okresie wypraw krzyżowych i była znana pod nazwą Hlikat. Przez długie lata większość mieszkańców żyła w nędzy w chatach z gliny i słomy.
W okresie panowania Brytyjczyków Hulajkat rozwijała się jako niewielka wieś. Znajdowała się w niej szkoła dla chłopców.
Podczas wojny domowej w Mandacie Palestyny mieszkańcy wsi byli wrogo nastawieni do Żydów. Uczestniczyli w atakach na pobliskie osiedla żydowskie oraz blokowali barykadami drogę prowadzącą na pustynię Negew. W dniu 13 maja 1948 wieś Hulajkat zajęli członkowie żydowskiej organizacji paramilitarnej Hagana. Większość mieszkańców wówczas uciekła, a wieś została splądrowana i spalona. Na samym początku I wojny izraelsko-arabskiej w dniu 15 maja wieś zajęły wojska egipskie. Na północ od wsi przechodziła linia frontu. Podczas operacji Jo’aw w dniach od 17 do 20 października stoczono bitwę o Hulajkat. Okoliczne wzgórza kilkakrotnie przechodziły z rąk do rąk. Ostatecznie wieś zajęli Izraelczycy. W trakcie walk została doszczętnie zniszczona.
Miejsce obecnie.
Rejon wioski Hulajkat pozostaje opuszczony. Przebiega tędy droga nr 232 oraz linia kolejowa.
Palestyński historyk Walid Chalidi, tak opisał pozostałości wioski Kaukaba: „Teren jest częściowo zalesiony. W okolicy rosną kaktusy i ciernie. Jedna ze starych dróg została przykryta nowoczesną drogą”.

</doc>
<doc id="2378024" url="https://pl.wikipedia.org/wiki?curid=2378024" title="Lunatycy">
Lunatycy



</doc>
<doc id="2378025" url="https://pl.wikipedia.org/wiki?curid=2378025" title="Lunatycy (film 1992)">
Lunatycy (film 1992)

Lunatycy (ang. "Sleepwalkers" lub "Stephen King's Sleepwalkers") – amerykański film grozy z 1992 roku. Autorem scenariusza był słynny amerykański prozaik Stephen King, jednak film nie jest ekranizacją żadnego z jego opublikowanych wcześniej utworów.
Treść.
Charles i jego matka Mary to dwoje potworów, które czyhają na ofiary. Potrafią zmieniać swój wygląd i przybrać postać ludzi. Jedyne czego się boją to koty.

</doc>
<doc id="2378027" url="https://pl.wikipedia.org/wiki?curid=2378027" title="Rafael Lewandowski">
Rafael Lewandowski

Rafael Lewandowski (ur. 22 października 1969 w Reims) – francusko-polski reżyser, scenarzysta i producent filmowy.
Życiorys.
Rafael Lewandowski urodził się w polsko-francuskiej rodzinie. Mieszka i pracuje obecnie w Warszawie. Jako nastolatek, wyreżyserował filmy amatorskie na Super 8. Potem kształcił się na paryskiej Sorbonie, gdzie zdobył licencjat na wydziale studiów kinematograficznych. W tym samym czasie zaczął pracować jako asystent i drugi reżyser na planach filmów fabularnych, reklamowych i telewizyjnych. W 1991 roku dostał się na wydział reżyserii słynnej, francuskiej szkoły filmowej La fémis, w której obronił dyplom 5 lat później.
Po realizacji kilku krótkometrażowych fabuł (DZIEŃ KOŃCA LATA, RANCH W NEVADZIE, MOTOR...) poświęcił się filmom dokumentalnym. Pierwszym był nakręcony w Polsce w 1996 roku CELA. Opowiada niezwykłą historię tytułowej bohaterki pielęgnującej od 50 lat romantyczne wspomnienie miłości przeżytej podczas wojny z jeńcem francuskim. W 1999 roku powstał CIEŃ NA DUSZY, portret Willy’ego Holta (słynnego scenografa m.in. Freda Zinnemanna, Louisa Malla, Romana Polańskiego), który przeżył Auschwitz. Zrealizowany podczas – wstrząsającego dla Francji – procesu Maurice’a Papona (byłego kolaboranta w czasie drugiej wojny światowej) PRZESŁUCHANIA (2000) odsłania kulisy i codzienne problemy pracy dziennikarskiej. PIOSENKA I ŻYCIE powstał przy okazji 25-lecia Solidarności w 2005 roku; film portretuje kilka dzieci byłych działaczy pierwszego, wolnego związku zawodowego Europy Środkowej. BYE, BYE DUBLIN! (2010) jest jego kontynuacją. MINKOWSKI | SAGA (2013) i Z DALA OD ORKIESTRY (2017) stanowią dyptyk poświęcony burzliwym losom niezwykłych rodzin polskich podczas XX wieku. HERBERT, MIMO WSZYSTKO (w postprodukcji) ukazuje meandry osobowości legendarnego poety, który za wolność, wrażliwość i niezależność zapłacił bardzo wysoką cenę.
Realizując te wszystkie filmy, które opowiadają o stosunku człowieka do pamięci indywidualnej i zbiorowej, Rafael Lewandowski sfilmował równocześnie we Francji ponad 80 relacji byłych deportowanych, uczestników ruchu oporu oraz dzieci ukrywanych podczas drugiej wojny światowej. Te wywiady zostały zebrane dla Survivors of the Shoah, fundacja powołana w 1995 r. przez Stevena Spielberga w celu archiwizacji wspomnień osób, które przeżyły holokaust.
Syn malarza, Rafael Lewandowski wyreżyserował również kilka dokumentów o kreacji artystycznej. W CIENIU DON GIOVANNIEGO (75’) nakręcony w 2003 roku dla Canal + Polska, jest kroniką inscenizacji arcydzieła Mozarta przez Mariusza Trelińskiego w Teatrze Wielkim w Warszawie. PO DRUGIEJ STRONIE PŁÓTNA (26’) portretuje młodą malarkę z Krakowa. SZTUKA MILCZENIA (2009 – 57’) jest poświęcony niezwykłej postaci profesora i malarza Jerzego Mierzejewskiego. Wspominamy również dokumenty dla francuskiego programu o kinie Absolument cinéma kanału La Cinquième, oraz dla cyklu ARTE Twarze Europy.
Filmy Rafaela były pokazane i nagradzane na wielu festiwalach na świecie (Cinéma du Réel w Paryżu, New documentaries – MOMA w Nowym Jorku, Traces de Vies, Warszawski Festiwal o Tematyce Żydowskiej, Entrevues, Amascultura, Festiwal w Bradfordzie, w Namurze, w Kalamacie, w Jerozolimie, w Krakowie, w Bombay, w Amiens, w Beyrucie itd.). Zostały – i są regularnie – wyemitowane w telewizji (France 2, Planète, La Cinquième, ARTE, Canal + Polska, TVP, RTBF, RAI, TSR, Histoire...).
W 2010 roku, Rafael wyreżyserował swój debiut fabularny, KRET, z Borysem Szycem, Marianem Dziędzielem i Wojciechem Pszoniakiem w rolach głównych. Film miał swoją premierę na 36. Festiwalu Polskich Filmów Fabularnych, gdzie Marian Dziędziel dostał nagrodę za najlepszą rolę drugoplanową, a międzynarodową karierę rozpoczął w Montrealu z główną nagrodą dla Borysa Szyca.
Od 1995 roku Rafael Lewandowski jest stałym prelegentem na warsztatach filmowych (dla La Fémis, francuskiego Ministerstwa Spraw Zagranicznych, Ateliers Varan, APCVL, Cinémathèque Française, Francuskiego Instytutu Kultury w Tunisie, szkoły ALBA w Bejrucie, Szkoły Telewizyjnej Lillehammer w Norwegii, Uniwersytetu Warszawskiego...).
Jest również ekspertem Polskiego Instytutu Sztuki Filmowej, Mazowieckiego Funduszu Filmowego i Silesian Film. Przewodniczący lub członek jury wielu festiwali (II Warszawski Festiwal Filmów o Tematyce Żydowskiej, Łódzki Festiwal Filmów Szkolnych 2012, Konkurs Filmów Krótkometrażowych Festiwalu Filmu Polskiego w Gdyni 2013, Akademia Młodego Kina Polskiego „Off” 2013...), jest od 2015 roku patronem międzynarodowego festiwalu francuskojęzycznych filmów krótkometrażowych FrankoFilm, Zielona Góra.
Rafael Lewandowski otrzymał "Paszport Polityki 2011" w kategorii Kina, a w 2015 roku został odznaczony "Kawalerem Orderu Sztuki i Literatury", który rząd francuski przyznaje zasłużonym osobom, fotografując ich rzecznictwo w kręgach kultury i sztuki

</doc>
<doc id="2378029" url="https://pl.wikipedia.org/wiki?curid=2378029" title="János Hrutka">
János Hrutka

János Hrutka (ur. 26 października 1974 w Budapeszcie) – piłkarz węgierski grający na pozycji środkowego obrońcy. W swojej karierze 24 razy zagrał w reprezentacji Węgier i strzelił w niej 3 gole.
Kariera klubowa.
Karierę piłkarską Hrutka rozpoczął w klubie MTK Budapest FC. W 1993 roku awansował do kadry pierwszej drużyny i w sezonie 1993/1994 zadebiutował w jego barwach w pierwszej lidze węgierskiej. W trakcie tamtego sezonu odszedł do innego klubu z Budapesztu, Ferencvárosi TC. W latach 1995 i 1996 dwukrotnie z rzędu wywalczył z nim mistrzostwo Węgier. Wraz z Ferencvárosi zdobył też Puchar Węgier (1994, 1995) i Superpuchar Węgier (1994, 1995).
Na początku 1998 roku Hrutka odszedł do 1. FC Kaiserslautern. W niemieckiej Bundeslidze zadebiutował 6 lutego 1998 w wygranym 3:0 domowym meczu z VfL Bochum. W Kaiserslautern grał do 2000 roku. Wtedy też przeszedł do Eintrachtu Frankfurt, jednak przez całą rundę jesienną sezonu 2000/2001 nie rozegrał w nim żadnego meczu.
W 2001 roku Hrutka wrócił do Ferencvárosi TC. W 2001 roku został z nim mistrzem kraju, a w 2002 roku odszedł do Vasasu Budapeszt. W sezonie 2002/2003 grał w innym budapeszteńskim zespole, Kispest-Honvéd, w którym zakończył swoją karierę.
Kariera reprezentacyjna.
W reprezentacji Węgier Hrutka zadebiutował 25 marca 1998 roku w wygranym 3:2 towarzyskim meczu z Austrią. W swojej karierze grał w eliminacjach do Euro 2000 i MŚ 2002. W kadrze narodowej od 1998 do 2002 roku rozegrał 24 mecze i strzelił w nich 3 gole. Wcześniej, w 1996 roku, wystąpił na Igrzyskach Olimpijskich w Atlancie.

</doc>
<doc id="2378030" url="https://pl.wikipedia.org/wiki?curid=2378030" title="Janos Hrutka">
Janos Hrutka



</doc>
<doc id="2378032" url="https://pl.wikipedia.org/wiki?curid=2378032" title="Corydoras pygmaeus">
Corydoras pygmaeus



</doc>
<doc id="2378033" url="https://pl.wikipedia.org/wiki?curid=2378033" title="Parafia Matki Boskiej Nieustającej Pomocy i św. Józefa w Długim Kącie">
Parafia Matki Boskiej Nieustającej Pomocy i św. Józefa w Długim Kącie

Parafia Matki Boskiej Nieustającej Pomocy i św. Józefa w Długim Kącie – parafia Kościoła Polskokatolickiego w RP, położona w dekanacie zamojskim diecezji warszawskiej. Proboszczem parafii jest ks. dziekan dr Mieczysław Piątek. Msze św. sprawowane są zgodnie z ogłoszeniem proboszcza. Na terenie parafii znajduje się murowany kościół z początku XXI w., konsekrowany 26 lipca 2007 (parafialny). Do niedawna parafia posiadała także stary drewniany kościół, który zawalił się w 2010 r.
Parafia polskokatolicka Matki Bożej Nieustającej Pomocy w Długim Kącie została erygowana 15 września 1975 r. przez ówczesnego zwierzchnika Kościoła biskupa Tadeusza Majewskiego. Pracami organizacyjnymi zajął się ks. Józef Pracz, który był pierwszym proboszczem powstającej placówki. W latach 1976–2016 proboszczem parafii był ks. dr Kazimierz Bonczar (od 1997 r. infułat). 
26 lipca 2007 r. w uroczystość Patronki tej parafii św. Anny bp prof. dr hab. Wiktor Wysoczański przy udziale wiernych i duchowieństwa (32 księży) dokonał poświęcenia nowego kościoła parafialnego. Następnie odbyła się uroczysta Msza święta, w której uczestniczyło duchowieństwo Kościoła Polskokatolickiego, a także goście ekumeniczni z Kościoła prawosławnego i przedstawiciel szwajcarskich starokatolików. 

</doc>
<doc id="2378036" url="https://pl.wikipedia.org/wiki?curid=2378036" title="Anita Rée">
Anita Rée

Anita Clara Rée (ur. 9 lutego 1885 w Hamburgu, zm. 12 grudnia 1933 w Kampen na wyspie Sylt) – niemiecka malarka pochodzenia żydowskiego, przedstawicielka Nowej Rzeczowości.
Życiorys.
Urodziła się jako druga córka kupca hamburskiego Israela Rée i Klary Hahn. Wraz z siostrą Emilią zostały ochrzczone w wyznaniu ewangelicko-augsburskim i przystąpiły do konfirmacji.
Od roku 1905 uczyła się malarstwa u hamburskiego artysty Arthura Siebelista. Zwątpiwszy w swój talent, zwróciła się 1906 do Maxa Liebermanna z prośbą o ocenę prac. Liebermann pochwalił prace i doradził kontynuację studiów. Po zakończeniu nauki u Siebelista 1910 wraz z Franzem Nölkenem i Friedrichem Ahlers-Hestermannem założyła wspólną pracownię, jednak doszło do rozejścia się z powodu jej nieodwzajemnionego uczucia do Nölkena.
W zimie 1912/1913 została Anita Rée uczennicą Fernanda Légera w Paryżu i uczestniczyła w lekcjach rysunku aktu, co wywołało w Niemczech oburzenie. W twórczości ujawniły się wpływy Picassa, Matissa i Cézanne’a.
W roku 1919 została współzałożycielką Hamburskiej Secesji. W latach 1922–1925 mieszkała głównie w Positano we Włoszech. W twórczości przyjęła styl Nowej Rzeczowości.
Od roku 1926 zamieszkała w Hamburgu. W latach 1929 i 1931 wykonała malarstwo ścienne w dwóch szkołach wzniesionych według projektu Fritza Schumachera.
W roku 1930 otrzymała zlecenie na wykonanie tryptyku św. Ansgara we wznoszonym kościele pod wezwaniem tego świętego w Hamburgu-Langenhorn. Zleceniodawcy nie byli zadowoleni z przedstawionego projektu i wycofali zlecenie.
Już w roku 1930 działacze NSDAP wypomnieli Anicie Rée jej „niearyjskie” pochodzenie.
W roku 1932 przeniosła się z Hamburga na wyspę Sylt. 25 kwietnia 1933 została wykluczona z hamburskiego zrzeszenia plastyków. 12 grudnia 1933 popełniła samobójstwo, zażywając znaczną ilość środków nasennych.
Jej dzieła miały zostać usunięte ze zbiorów Kunsthalle w Hamburgu jako „sztuka wynaturzona”, ale gospodarz muzeum, Wilhelm Werner, ukrył je w swoim mieszkaniu, dzięki czemu ocalały przed zniszczeniem.
Kamienie pamięci.
Pamięci Anity Rée poświęcono kamienie pamięci, umieszczone koło jej mieszkania na wyspie Sylt i w Hamburgu.

</doc>
<doc id="2378037" url="https://pl.wikipedia.org/wiki?curid=2378037" title="Boaedon capense">
Boaedon capense



</doc>
<doc id="2378038" url="https://pl.wikipedia.org/wiki?curid=2378038" title="Parafia św. Józefa w Tarnogórze">
Parafia św. Józefa w Tarnogórze

Parafia św. Józefa w Tarnogórze – parafia Kościoła Polskokatolickiego w RP, położona w dekanacie zamojskim diecezji warszawskiej. Proboszcz parafii ks. mgr Krzysztof Fudala mieszka w Maciejowie Nowym. Msze św. sprawowane są według ogłoszeń duszpasterza.
Historia.
Historia parafii rozpoczęła się w 1926 roku, gdy na miejscowym rynku ks. Władysław Faron odprawił pierwszą Mszę św. Bezpośrednim powodem zainteresowania mieszkańców Kościołem Narodowym było niezadowolenie wiernych z powodu "niegodnego traktowania" ich przez rzymskiego proboszcza. Początkowo nabożeństwa odprawiano w domach prywatnych, później znalazła się kaplica. Po miesiącu ks. Faron przywiózł do Tarnogóry neoprezbitera ks. Józefa Naumiuka, któremu w ciągu jednego roku - 1927 - policja wytoczyła czterdzieści procesów karnych zakończonych aresztem. Jeszcze w listopadzie 1926 roku parafię wizytował organizator Polskiego Narodowego Kościoła Katolickiego, biskup Franciszek Hodur gromadząc ok. 10 tysięcy wyznawców.

</doc>
<doc id="2378040" url="https://pl.wikipedia.org/wiki?curid=2378040" title="Stanisława Łopuszańska">
Stanisława Łopuszańska

Stanisława Łopuszańska-Ławska (ur. 20 kwietnia 1921 w Warszawie, zm. 19 maja 2016 w Katowicach) –
polska aktorka teatralna i filmowa.
Życiorys.
Była absolwentką Państwowego Instytutu Sztuki Teatralnej w Warszawie. Aktorka zadebiutowała na scenie w 1945 "Modlitwą" z "Kwiatów polskich" Juliana Tuwima w Teatrze Miejskim w Częstochowie. W kilkudziesięcioletniej pracy aktorskiej wcieliła się m.in. w role: Hesi w "Moralności pani Dulskiej" Gabrieli Zapolskiej (Teatr Polski, Bielsko-Cieszyn, reż. Stanisław Dębicz, 1947), Balladyny w "Balladynie" Juliusza Słowackiego (Teatr Ziemi Opolskiej, reż. Mieczysław Górkiewicz, 1955), Elwiry w "Cydzie" Stanisława Wyspiańskiego (Teatr Śląski, reż. Mieczysław Górkiewicz, 1968), Doroty w Poskromieniu złośnicy Williama Shakespeare’a (Teatr Śląski, reż. Piotr Paradowski, 1971), Macaj Obracaj w "Producentach" Mela Brooksa (Teatr Rozrywki, reż. Michał Znaniecki, 2009).
Na szklanym ekranie zadebiutowała w pierwszej części cyklu filmowego „Zdaniem obrony”, który premierę miał w 1986. W 2005 wystąpiła w nagradzanym "Diable" w reżyserii Tomasza Szafrańskiego i Jarosława Banaszka. W latach 2006-2007 wcieliła się w rolę Pani Gieni w serialu "Kopciuszek", zaś w 2008 wystąpiła w kilkunastu odcinkach serialu "Plebania", gdzie zagrała Helenę. W tym samym roku zagrała Gertrudę Zellerstein w horrorze Grzegorza Kuczeriszki pt. "Pora mroku". W 2011 wystąpiła w wyświetlanym podczas 36. Festiwalu Polskich Filmów Fabularnych w Gdyni "Krecie" Rafaela Lewandowskiego. Występowała również w inscenizacjach przestępstw w Magazynie Kryminalnym 997. Pracę zawodową zakończyła w 2014 roku. W 2015 roku aktorka świętowała 70-lecie pracy scenicznej. Jej mężem był śląski aktor Eugeniusz Ławski (1905-1993).
Zmarła 19 maja 2016 roku w wieku 95 lat. Została pochowana z mężem na Cmentarzu przy ul. Panewickiej w Katowicach.

</doc>
<doc id="2378042" url="https://pl.wikipedia.org/wiki?curid=2378042" title="Mieczysław Madejski">
Mieczysław Madejski

Mieczysław Madejski (ur. 26 czerwca 1923 w Warszawie, zm. 16 grudnia 2020 w Sea Cliff) – polski i amerykański inżynier, powstaniec warszawski, działacz polonijny w USA.
Życiorys.
Był synem Aleksandra i Heleny z Radzimirskich. W 1939 roku ukończył 4. klasę Gimnazjum im. Mikołaja Reja.
II wojna światowa.
1 września 1939 roku zgłosił się do prac przy obronie przeciwlotniczej. W czasie obrony Warszawy – mając 16 lat – zajmował się wieloma pracami wspierającymi obronę (gaszenie pożarów, kopanie rowów, dowożenie wody).
W czasie okupacji kontynuował naukę, jednocześnie zajmując się sabotażem. Początkowo uczył się w technikum samochodowym przy ul. Boboli, po jego ukończeniu w 1942 roku został przyjęty na wydział mechaniczny Wyższej Szkoły Technicznej ("Höhere Technische Fachschule").
Już w styczniu 1940 roku wraz z kolegami z harcerstwa przyłączył się do ZWZ, został zaprzysiężony i przyjął pseudonim „Marek”. Po zaprzysiężeniu został przyjęty do tajnej podchorążówki, w której zaczął specjalizować się w pracy sapera.
Równocześnie brał udział w akcjach sabotażowych, w szczególności:
Na kilka dni przed powstaniem warszawskim dostał rozkaz koncentracji broni w opuszczonym budynku przy Ogrodzie Saskim. 1 sierpnia pluton „Topolnicki” – którego był dowódcą – dostał rozkaz uwolnienia innego oddziału przy ul. Dzielnej. Oddziałem tym okazało się dowództwo powstania. Następnie jego pluton brał udział w uwolnieniu ok. 350 Żydów z obozu „Gęsiówka”. W czasie walk z Niemcami w trakcie rozpoznania okolic Cmentarza Powązkowskiego został ranny, co zmusiło go do chwilowego wycofania się z walk i przekazania dowództwa plutonu.
W czasie walk powstańczych był 3 razy ranny.
Po II wojnie światowej.
Starał się kontynuować naukę na Politechnice Warszawskiej, ale już w grudniu 1945 roku został aresztowany. Po zwolnieniu z 3-miesięcznego aresztu ukończył Politechnikę Warszawską, choć początkowo był zarejestrowany na Politechnice Łódzkiej. Pracował jako inżynier przy odbudowie Warszawy, potem w Przedsiębiorstwie Budowy Kopalń Surowców Chemicznych i w Wytwórni Kosmetyków „Uroda”.
W 1969 roku udało mu się wyjechać za granicę. Pozostał na emigracji, zamieszkał w Sea Cliff w stanie Nowy Jork. W Stanach pracował jako inżynier specjalizujący się w aparaturze medycznej. Przeszedł na emeryturę w 1993 roku. Pierwszy raz przyjechał do Polski w 2004 roku, do końca życia aktywnie uczestniczył w pracach Muzeum Powstania Warszawskiego w Warszawie.
Od 1996 roku był prezesem nowojorskiego oddziału Światowego Związku Żołnierzy Armii Krajowej.
Odznaczenia.
Został odznaczony:
Życie prywatne.
W dzieciństwie mieszkał w Warszawie przy ul. Puławskiej, potem przy ul. Częstochowskiej, po wojnie – na Sadybie (1959–1969). Ożenił się z Ireną Woś w 1949 roku i miał z nią syna, Grzegorza Madejskiego (ur. w 1951 roku).

</doc>
<doc id="2378047" url="https://pl.wikipedia.org/wiki?curid=2378047" title="Tamás Pető">
Tamás Pető

Tamás Pető (ur. 8 czerwca 1974 w Budapeszcie) – węgierski piłkarz grający na pozycji defensywnego pomocnika. W swojej karierze 14 razy zagrał w reprezentacji Węgier.
Kariera klubowa.
Karierę piłkarską Pető rozpoczął w klubie Veszprémi LC. W 1992 roku awansował do kadry pierwszej drużyny i w sezonie 1992/1993 zadebiutował w jego barwach w pierwszej lidze węgierskiej. Wiosną 1993 spadł z Veszprémi LC do drugiej ligi Węgier. W klubie tym grał do końca 1994 roku.
W 1995 roku Pető odszedł do Győri ETO FC, a na początku 1996 roku został zawodnikiem klubu Fehérvár Parmalat z Székesfehérváru. Latem 1997 przeszedł z niego do stołecznego Újpestu, w którym grał do 2000 roku. W 1998 roku wywalczył z Újpestem mistrzostwo Węgier.
Wiosną 2000 Pető grał w belgijskim klubie Verbroedering Geel, a w sezonie 2000/2001 był piłkarzem rodzimego Vasasu Budapeszt.
Latem 2001 Pető został piłkarzem NAC Breda. W Eredivisie zadebiutował 18 sierpnia 2001 w wygranym 1:0 domowym meczu z Utrechtem. W holenderskiej lidze grał do zakończenia sezonu 2006/2007.
W 2007 roku Pető wrócił na Węgry i został piłkarzem Újpestu. W trakcie sezonu 2007/2008 odszedł do drugoligowego Lombardu Pápa, w którym wiosną 2008 zakończył swoją karierę.
Kariera reprezentacyjna.
W reprezentacji Węgier Pető zadebiutował 22 kwietnia 1998 roku w zremisowanym 0:0 towarzyskim meczu z Macedonią. W swojej karierze grał w eliminacjach do MŚ 2002. W kadrze narodowej od 1998 do 2002 roku rozegrał 14 meczów.

</doc>
<doc id="2378048" url="https://pl.wikipedia.org/wiki?curid=2378048" title="Tamas Peto">
Tamas Peto



</doc>
<doc id="2378054" url="https://pl.wikipedia.org/wiki?curid=2378054" title="Parafia Podwyższenia Krzyża Świętego w Majdanie Nepryskim">
Parafia Podwyższenia Krzyża Świętego w Majdanie Nepryskim

Parafia Podwyższenia Krzyża Świętego – parafia polskokatolicka w Majdanie Nepryskim, położona w dekanacie zamojskim diecezji warszawskiej Kościoła Polskokatolickiego w RP.

</doc>
<doc id="2378057" url="https://pl.wikipedia.org/wiki?curid=2378057" title="Lycodonomorphus inornatus">
Lycodonomorphus inornatus

Lycodonomorphus inornatus – gatunek węża z rodziny połozowatych (Colubridae) występującego w Afryce Południowej.
W związku z wynikami ostatnio prowadzonych badań węża tego przeniesiono z rodzaju "Lamprophis" do "Lycodonomorphus".
Osobniki tego gatunku osiągają rozmiary od 60 do 100 centymetrów. Najdłuższa zanotowana samica mierzyła 97,5 centymetra, samiec 63,7 centymetra. Ciało na grzbiecie i po bokach w kolorze oliwkowozielonym. Brzuch jest w kolorze szaro-zielonym.
Samica składa od października do grudnia 5 do 15 jaj o wymiarach 32 do 43 milimetrów długości, 24 do 25 milimetrów szerokości. Po 70 do 90 dniach inkubacji wykluwają się młode węże mierzące 19 do 24 centymetrów.
Jest to zwierzę prowadzące nocny tryb życia, preferujące siedliska lądowe. Zazwyczaj powolne i łagodne, lecz mogą zaatakować w obliczu zagrożenia. Gady te polują na jaszczurki, małe gryzonie i inne węże. Same są pokarmem ptaków drapieżnych, między innymi gadożerów.
Węże te występują w wilgotnych nadmorskich terenach Kraju Przylądkowego oraz prowincji KwaZulu-Natal w Republice Południowej Afryki.

</doc>
<doc id="2378058" url="https://pl.wikipedia.org/wiki?curid=2378058" title="Boodon infernalis">
Boodon infernalis



</doc>
<doc id="2378059" url="https://pl.wikipedia.org/wiki?curid=2378059" title="Pachyophis temporalis">
Pachyophis temporalis



</doc>
<doc id="2378060" url="https://pl.wikipedia.org/wiki?curid=2378060" title="Gō Inoue">
Gō Inoue

 – japoński seiyū pochodzący z prefektury Saga, pracuje dla Sigma Seven.
Filmografia.
Ważniejsze role są pogrubione

</doc>
<doc id="2378066" url="https://pl.wikipedia.org/wiki?curid=2378066" title="Franciszek Korneli Wierzbicki">
Franciszek Korneli Wierzbicki

Franciszek Korneli Wierzbicki (ur. w 1884, zm. w 1945) – działacz społeczno-samorządowy, poseł.
Pochodził z rodziny Wierzbickich h. Nieczuja, która w XIX w. nabyła majątek Boguszyce pod Łomżą. Syn Franciszka i Stanisławy z Jabłońskich (z Pniewa).
Ukończył szkołę handlową, a następnie w 1907 r. studia na Wydziale Rolniczym Uniwersytetu Jagiellońskiego. Po studiach powrócił do rodzinnego majątku i zaczął gospodarować.
Działał publicznie, zorganizował w boguszyckim dworze tajną szkołę, wspierał działalność kółek rolniczych, wygłaszał pogadanki. Prowadził doskonałą hodowlę bydła mlecznego, znaną w kraju i zagranicą, którą jednak utracił w wyniku działań I wojny światowej, bydło trafiło aż do guberni smoleńskiej. Zniszczony majątek starał się odbudować po wojnie na co zaciągnął ogromne kredyty. Kontynuował prowadzenie działalności społecznej, był prezesem Rady Gminnej w Szczepankowie, prezesem Związku Hodowców Bydła Rasy Polskiej przy Centralnym Towarzystwie Rolniczym, był także prezesem Kasy Spółdzielczej i członkiem Rady Szkolnej. Przewodniczył sejmikowi powiatowemu i kierował Wydziałem Powiatowym w Łomży.
W 1922 r. wybrany posłem ze Związku Ludowo Narodowego. Jednak w wyniku stanu zdrowia i perturbacji finansowych w r. 1925, 28 maja, zrzekł się mandatu. Z rodziną przeniósł się do Wilna, gdzie prowadził wykłady na Wydziale Rolniczym Uniwersytetu im. Stefana Batorego.
Zmarł 1 kwietnia 1945 r. w Wilnie po ciężkiej chorobie.

</doc>
<doc id="2378068" url="https://pl.wikipedia.org/wiki?curid=2378068" title="Marian Jezus Euse Hoyos">
Marian Jezus Euse Hoyos

Marian Jezus Euse Hoyos, właśc. hiszp. "Mariano de Jesús Euse Hoyos" (ur. 14 października 1845 w Yarumal, zm. 13 lipca 1926 w Angosturze w Antioquia) – pierwszy rodowity Kolumbijczyk ogłoszony błogosławionym przez Kościół rzymskokatolicki, asceta i duchowny katolicki.
Urodził się w bardzo religijnej rodzinie, jako pierwszy z siedmiorga dzieci swoich rodziców. W 1860 roku wstąpił do Kolegium św. Józefa w Marinilla (katolickie gimnazjum), które ukończył z dobrymi wynikami, a potem wstąpił do seminarium w Medellínie. 14 lipca 1872 roku otrzymał święcenia kapłańskie. Pracował najpierw jako wikariusz w parafii swego wuja w San Pedro, a po jego śmierci przeniesiono go do Yarumal (1876), następnie do Angostury (1878). 21 stycznia 1882 został proboszczem tej ostatniej.
Zmarł w wyniku choroby w opinii świętości.
Został beatyfikowany przez papieża Jana Pawła II w dniu 9 kwietnia 2000 roku.
Wspomnienie liturgiczne bł. Mariana obchodzone jest w dzienną pamiątkę śmierci.

</doc>
<doc id="2378069" url="https://pl.wikipedia.org/wiki?curid=2378069" title="NGC 6164">
NGC 6164

NGC 6164 – północno-zachodni płat mgławicy emisyjnej znajdującej się w konstelacji Węgielnicy w odległości około 4200 lat świetlnych od Ziemi. Dwa najjaśniejsze płaty mgławicy odkrył 1 lipca 1834 roku John Herschel, a John Dreyer skatalogował je w swoim "New General Catalogue" jako NGC 6164 i NGC 6165.
Mgławica ta powstała dzięki gwieździe typu widmowego O około 40 razy bardziej masywnej od Słońca, której wiek wynosi zaledwie 3-4 miliony lat. Oznaczenie katalogowe tej gwiazdy to HD 148937, a jej jasność to 6,71.

</doc>
<doc id="2378074" url="https://pl.wikipedia.org/wiki?curid=2378074" title="Mityng ku czci Kamili Skolimowskiej">
Mityng ku czci Kamili Skolimowskiej



</doc>
<doc id="2378076" url="https://pl.wikipedia.org/wiki?curid=2378076" title="GVP">
GVP



</doc>
<doc id="2378078" url="https://pl.wikipedia.org/wiki?curid=2378078" title="Parafia św. Apostołów Piotra i Pawła w Maciejowie Nowym">
Parafia św. Apostołów Piotra i Pawła w Maciejowie Nowym



</doc>
<doc id="2378081" url="https://pl.wikipedia.org/wiki?curid=2378081" title="Mariusz Grzegorzek">
Mariusz Grzegorzek

Mariusz Grzegorzek (ur. 20 stycznia 1962 w Cieszynie) – polski reżyser teatralny i filmowy, scenarzysta, grafik, realizator telewizyjny. Profesor sztuk filmowych, w latach 2012–2020 rektor PWSFTviT w Łodzi.
Życiorys.
W 1984 ukończył historię sztuki na Wydziale Historycznym Uniwersytetu Jagiellońskiego, a w 1991 został absolwentem Wydziału Reżyserii Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi. Od 1989 zawodowo związany z tą uczelnią, początkowo jako asystent, następnie wykładowca, doszedł do stanowiska profesora zwyczajnego. W 2006 otrzymał tytuł profesora sztuk filmowych, a w 2012 objął stanowisko rektora PWSFTviT. W 2016 został wybrany na drugą czteroletnią kadencję na tym stanowisku.
Został także reżyserem teatralnym w Teatrze im. Stefana Jaracza w Łodzi, współpracował również m.in. z teatrami warszawskimi i Teatrem Telewizji. W 1993 wyreżyserował nagradzany na festiwalach filmowych film "Rozmowa z człowiekiem z szafy".

</doc>
<doc id="2378084" url="https://pl.wikipedia.org/wiki?curid=2378084" title="Soccer City">
Soccer City



</doc>
<doc id="2378088" url="https://pl.wikipedia.org/wiki?curid=2378088" title="Faustyn Míguez">
Faustyn Míguez

Faustyn Míguez, właśc. hiszp. "Manuel Míguez González" (ur. 24 marca 1831 w Xamirás w Ourense, zm. 8 marca 1925 w Getafe) – hiszpański pijar (SP, SchP), święty Kościoła rzymskokatolickiego.
Był czwartym dzieckiem swoich rodziców. Na chrzcie otrzymał imię Emanuel.
5 grudnia 1850 rozpoczął nowicjat w pijarskim "Kolegium św. Ferdynanda", a 8 marca 1856 roku otrzymał święcenia kapłańskie. Założył Zgromadzenie Córek Bożej Pasterki św. Józefa Kalasancjusza.
Prowadził badania naukowe nad florą i właściwościami leczniczymi roślin.
Zmarł w opinii świętości mając 94 lata.
Został beatyfikowany przez papieża Jana Pawła II w dniu 25 października 1998 roku. 22 grudnia 2016 papież Franciszek uznał cud za wstawiennictwem bł. Faustyna Mígueza, zaś 20 kwietnia 2017 podczas konsystorza wyznaczył datę jego kanonizacji.
Wpisanie jego w poczet świętych wraz z 34 nowymi świętymi nastąpiło 15 października 2017 na placu świętego Piotra przez papieża Franciszka.

</doc>
<doc id="2378090" url="https://pl.wikipedia.org/wiki?curid=2378090" title="Bo każdej nocy">
Bo każdej nocy

Bo każdej nocy − drugi singiel promujący płytę Łez pt. "Bez słów…", wydany w lipcu 2011 roku.
Teledysk do piosenki był kręcony w świeżo odrestaurowanym kompleksie pałacowym w Tarnowskich Górach. Reżyserem i scenarzystą tego obrazu jest Tomasz Bulenda. Konwencja klipu jest komediowo-wampiryczna.

</doc>
<doc id="2378091" url="https://pl.wikipedia.org/wiki?curid=2378091" title="Parafia św. Piotra i Pawła w Radzyminku">
Parafia św. Piotra i Pawła w Radzyminku



</doc>
<doc id="2378094" url="https://pl.wikipedia.org/wiki?curid=2378094" title="Bakrol">
Bakrol

Bakrol – miejscowość w Indiach, w stanie Gudźarat, w dystrykcie Anand, położona w odległości 76 kilometrów od stolicy stanu Gudźarat - Gandhinagar. 
Zgodnie z danymi pozyskanymi podczas spisu powszechnego w 2001 roku, miejscowość zamieszkuje 19 738 osób, z czego 52% to mężczyźni, a 48% to kobiety. Spis wykazał także, że 11% populacji to osoby poniżej szóstego roku życia.

</doc>
<doc id="2378096" url="https://pl.wikipedia.org/wiki?curid=2378096" title="Lal Shastri">
Lal Shastri



</doc>
<doc id="2378100" url="https://pl.wikipedia.org/wiki?curid=2378100" title="Wayne Gardner">
Wayne Gardner

Wayner Michael Gardner OAM (ur. 11 października 1959 w Wollongong) – australijski motocyklista i kierowca wyścigowy. Były motocyklowy mistrz świata w kategorii 500 cm³. Jego przydomek w wyścigach motocyklowych brzmiał "Wollongong Whiz". W wyścigach zyskał sobie pseudonim "Captain Chaos", ze względu na wiele incydentów, w jakich brał udział.
Kariera.
Kariera motocyklowa.
Wayne karierę rozpoczął w wieku 18 lat. W MMŚ zadebiutował w roku 1983, w najwyższej kategorii 500 cm³. W zespole British Honda wystartował w dwóch rundach o GP Holandii i Wielkiej Brytanii. W obu wyścigach nie dojechał jednak do mety.
W kolejnym sezonie reprezentował tę ekipę w pięciu eliminacjach. We wszystkich uplasował się w czołowej dziesiątce, a podczas GP Szwecji stanął na najniższym stopniu podium. Zdobyte punkty sklasyfikowały go na 7. lokacie.
W 1985 roku Australijczyk podpisał kontrakt ze stajnią Rothmans-Honda. W ciągu sezonu Garnder pięciokrotnie zameldował się w czołowej trójce, będąc ostatecznie sklasyfikowany na 4. pozycji. W GP Holandii po raz pierwszy ustanowił najlepszy czas okrążenia w wyścigu.
Sezon 1986 rozpoczął od zwycięstwa w inauguracyjnym GP Hiszpanii, dzięki czemu został pierwszym liderem klasyfikacji. Australijczyk stawał na podium jeszcze w siedmiu wyścigach. Drugą wygraną odniósł na holenderskim torze w Assen, natomiast podczas GP Wielkiej Brytanii po raz pierwszy sięgnął po tzw. hattricka (pole position, zwycięstwo, najszybsze okrążenie). Ostatecznie musiał uznać wyższość jedynie Amerykanina Eddie Lawsona, zostając wicemistrzem świata.
Rok 1987 był sezonem, w którym to Wayne nadawał ton rywalizacji, zostając pierwszym australijskim mistrzem świata. W trakcie zmagań aż dwunastokrotnie znalazł się w pierwszej trójce, z czego aż siedmiokrotnie na najwyższym stopniu. Poza tym dziesięciokrotnie startował również z pole position, natomiast w dziewięciu wyścigach uzyskał najszybszy czas okrążenia. W klasyfikacji uzyskał ponad dwieście punktów.
W sezonie 1988 po raz trzeci w karierze walczył o tytuł mistrzowski. Po raz drugi musiał jednak zadowolić drugim miejsce, ustępując pola Lawsonowi. Był to jednak udany sezon, w którym dziewięciokrotnie znalazł się na podium, czterokrotnie przy tym na pierwszym miejscu. Podczas kwalifikacji pięciokrotnie okazał się najlepszy, co było najlepszym wynikiem obok Francuza Christiana Sarrona.
Sezon 1989 stał pod znakiem poważnej kontuzji Australijczyka, który w wyniku urazu odniesionego podczas GP USA, nie był w stanie wziąć udziału w pięciu kolejnych rundach. Do rywalizacji powrócił na GP Holandii, w którym zajął przyzwoite szóste miejsce. W ostatnich pięciu wyścigach (nie wystartował w Brnie) dwukrotnie przeciął linię mety, zajmując odpowiednio trzecią i siódmą pozycje w GP Szwecji oraz Brazylii. Zdobyte punkty usadowiły go na 10. lokacie.
Australijczyk nową dekadę rozpoczął od drugiego miejsca w inauguracyjnym sezon GP Japonii. W kolejnej rundzie (o GP USA) startował z pole position. Wyścigu jednak nie ukończył. Oczekiwany sukces odnotował w GP Hiszpanii, w którym odniósł szesnaste zwycięstwo w karierze. Po GP Narodów u Gardnera odnowiła się kontuzja, na skutek której pauzował w trzech kolejnych eliminacjach. Po raz kolejny pierwszą rundą po rekonwalescencji okazał się wyścig w Assen. Tym razem jednak nie dojechał do mety. Spośród ostatnich siedmiu eliminacji, Wayne czterokrotnie plasował się w czołowej trójce, a podczas kończącego zmagania GP Australii stanął na najwyższym stopniu (wykręcił również najszybszy czas okrążenia). W GP Wielkiej Brytanii uzyskał ostatnie pole position w karierze. W klasyfikacji generalnej sklasyfikowany został na 5. miejscu.
Rok 1991 był ostatnim dla Gardnera w pełnym wymiarze (opuścił jedynie GP Włoch). We wszystkich wyścigach dojechał do mety, będąc jednak w zaledwie trzech na podium. Ostatecznie zmagania zakończył ponownie na 5. pozycji.
W sezonie 1992 po raz ostatni pojawił się w mistrzostwach świata. Wayne został zgłoszony do ośmiu wyścigów. Ze względu na problemy z motocyklem nie wystartował jednak w GP Włoch. W pozostałych rundach czterokrotnie plasował się w czołowej trójce, po raz ostatni w kończącej rywalizacji GP RPA (tam również uzyskał najszybsze okrążenie). Podczas GP Wielkiej odniósł osiemnaste, a zarazem ostatnie zwycięstwo w karierze. Po tym roku Gardner zakończył karierę motocyklową.
Oprócz regularnych startów w mistrzostwach globu, Australijczyk brał udział również w 8-godzinnym wyścigu na torze Suzuka, w latach 1985-1986 oraz 1991-1992.
Po zakończeniu kariery motocyklowej, Wayne nadal angażował się w sport, wspierając młodych rodaków. Wypromował m.in. Daryla Beattie. Brał również czynny udział w Festiwalu "Goodwood of Speed", w którym biorą udział znakomici kierowcy motocyklowi i samochodowi.
Dzięki mistrzostwu świata w 1987, Gardner otrzymał Medal Orderu Australii. Przez FIM został uhonorowany jako legenda MotoGP.
Kariera samochodowa.
Po zakończeniu kariery motocyklowej, Australijczyk zaangażował się w sporty samochodowe. W latach 1993-1997 brał udział w Australijskich Mistrzostwach Samochodów Turystycznych (późniejsze V8 Supercars). Początkowo startował w zespole Holden Racing Team, a od 1994 roku we własnym Wayne Gardner Racing. Po sezonie 1997 w V8 Supercars startował tylko okazjonalnie, skupiając się na japońskich mistrzostwach samochodów sportowych - Super GT. W sezonach 1997-2001 ścigał się w nich Toyotą Suprą w fabrycznym zespole TOM'S.
W 1998 roku Wayne wystartował w 24-godzinnym wyścigu Le Mans, w zespole Riley &amp; Scott. Partnerowali mu Philippe Gache oraz inny motocyklista - Belg Didier de Radiguès. Jego załoga zakwalifikowała się na 26. miejscu. W wyniku problemów z silnikiem nie udało im się jednak zakończyć rywalizacji, kończąc zmagania po 155 okrążeniach.
Po sezonie 2002 ostatecznie zakończył karierę wyścigową.
Statystyki.
500 cm³.
System punktowy od 1969 do 1987:
System punktowy od 1988 do 1992:

</doc>
<doc id="2378104" url="https://pl.wikipedia.org/wiki?curid=2378104" title="Kobiety – Piranie">
Kobiety – Piranie

Kobiety – Piranie (ang. "Cannibal Women in the Avocado Jungle of Death") – amerykańska komedia przygodowa z 1989 roku.
Treść.
Pani antropolog Margo Hunt zostaje wysłana przez rząd do niebezpiecznej dżungli Awokado, w celu nawiązania kontaktu z niebezpiecznym plemieniem Amazonek - kanibalek. Celem pani doktor jest namówienie ich do osiedlenia się w rezerwacie w Malibu, ponieważ armia jest zainteresowana dżunglą. W podróży towarzyszy jej studentka Bunny, oraz przewodnik Jim. Doktor Margo jest zagorzałą feministką, a Jim posiada całkiem przeciwne poglądy na temat kobiet.

</doc>
<doc id="2378107" url="https://pl.wikipedia.org/wiki?curid=2378107" title="Juan Carlos Gomez">
Juan Carlos Gomez



</doc>
<doc id="2378109" url="https://pl.wikipedia.org/wiki?curid=2378109" title="Norymberskie Targi Zabawek">
Norymberskie Targi Zabawek

Norymberskie Targi Zabawek () – targi zabawek odbywające się w Norymberdze, uznawane za największe na świecie. Są dostępne tylko dla specjalistów z branży zabawek, przedstawicieli prasy i zaproszonych gości. Organizatorem targów jest „Spielwarenmesse eG” z siedzibą w Norymberdze. Zwykle odbywają się na początku lutego i trwają 6 dni. W 2011 roku na targach zaprezentowało się ok. 2700 wystawców z 60 państw. Targi odwiedziło ok. 79 tys. osób, z czego 54% pochodziło z zagranicy.
Grupy produktów.
Podczas targów produkty są wystawiane w następujących działach:
ToyAward.
Każdego roku podczas targów nowości targowe wyróżniane są nagrodą „ToyAward”. Wyróżnione produkty odróżniają się od innych nowości wysokim stopniem innowacyjności, koncepcją produktu, jego kreatywnością oraz pomysłowością w możliwościach zabawy. W 2011 roku jury złożone z przedstawicieli branży ogłosiło zwycięzców w pięciu kategoriach:
Global Toy Conference.
Podczas targów Spielwarenmesse, w ostatnim dniu targowym, odbywa się Global Toy Conference. Kongres zabawkarski podejmuje zagadnienia dotyczącego przyszłości handlu zabawkami, jak też przyszłości przemysłu zabawkarskiego, a także zrównoważonego rozwoju, bezpieczeństwa zabawek, marketingu online i skutecznej sprzedaży w Internecie.
Spielwarenmesse eG.
Organizatorem targów jest spółdzielnia „Spielwarenmesse eG”. Została ona założona 11 lipca 1950 r. pod nazwą „Deutsche Spielwaren-Fachmesse eGmbH” przez łącznie 46 firm. W roku 1958 zmieniła nazwę na „Spielwarenmesse eGmbH”, a w roku 1973 na „Spielwarenmesse eingetragene Genossenschaft”. Organami spółdzielni są zarząd, rada nadzorcza i walne zgromadzenie.
W roku 2010 Spielwarenmesse eG powołała, posiadając sto procent udziałów, spółkę-córkę „Spielwarenmesse (Shanghai) Co., Ltd.”. Oddział w Szanghaju zajmuje się chińskimi wystawcami obecnymi na targach w Norymberdze. Na całym świecie Spielwarenmesse eG jest reprezentowane przez swoich przedstawicieli w poszczególnych krajach, którzy na miejscu kontaktują się z wystawcami i specjalistami odwiedzającymi targi.

</doc>
<doc id="2378113" url="https://pl.wikipedia.org/wiki?curid=2378113" title="Międzynarodowy Kongres Anarchistyczny w Amsterdamie">
Międzynarodowy Kongres Anarchistyczny w Amsterdamie

Międzynarodowy Kongres Anarchistyczny w Amsterdamie miał miejsce od 24 do 31 sierpnia 1907. Przybyli na niego delegaci z 14 różnych krajów, w tym ważne postacie ruchu anarchistycznego, jak Errico Malatesta, Luigi Fabbri, Benoît Broutchoux, Pierre Monatte, Amédée Dunois, Emma Goldman, Rudolf Rocker, Christian Cornélissen itd.
Organizacja Kongresu.
Inicjatywa zorganizowania Kongresu wyszła od belgijskich i holenderskich anarchistów. Podczas gdy Holendrzy zajęli się organizacją imprezy, Belgowie zaczęli publikacji "Bulletin of the Libertarian Internationale", którego głównym redaktorem został Henri Fuss. Od grudnia 1906 do stycznia 1907 wprowadzili notatki w siedmiu językach wzywającą do międzynarodowego spotkania. Poparcie projektu zostało zadeklarowane przez federacje anarchistyczne z Holandii, Belgii, Niemiec, Czech, Londynu(anarchiści mówiąc jidysz) - nie została zaaprobowana przez francuskich anarchistów. 
Ruch anarchistyczny we Francji był podzielony na tych, którzy odrzucili idee organizacji, i dlatego sprzeciwiali się samej idei organizacji międzynarodowej, i tych, którzy całą swoją nadzieję pokładali w związkach zawodowych, i tym samym "byli zajęci gdzie indziej". Jedynie 8 francuskich anarchistów wsparło Kongresu, w tym Benoît Broutchoux, Pierre Monatte i René de Marmande.
Debata pomiędzy Errico Malatesta i Pierre Monatte.
Malatesta i Monatte w szczególności nie zgodzili się w kwestii organizacji. Przestrzegania zasad Karty Amiens z 1906 r., która ogłosiła neutralność światopoglądową związków zawodowych i ich niezależność od partii politycznych. Monatte uważał, że syndykalizm, w kontekście Francji, był rewolucyjny, stworzy warunki rewolucji społecznej. Z drugiej strony, Malatesta skrytykował Monatte, stwierdzając, że "syndykalizm nie jest konieczny do rewolucji społecznej", a jednocześnie popierał (jak Monatte) neutralność światopoglądową związków zawodowych, aby nie podzielić ruchu pracowniczego. Malatesta uważał, że związki zawodowe były dużą reformą, a z czasem mogą stać się nawet konserwatywne. Wraz z Cornelissen, podał jako przykład związki zawodowe USA, gdzie składały się one z wykwalifikowanych pracowników. Według Malatesta, anarchiści powinni również bronić lumpenproletariatu, a nie tylko pracy na rzecz poprawy warunków pracy. Malatesta podkreślił podziały interesów wewnątrz ruchu robotniczego, posuwając się do krytyki pojęcia klasy społecznej: "Nie ma klasy, w ścisłym tego słowa znaczeniu, ponieważ nie ma interesów klasowych." 
Wreszcie, Malatesta skrytykował zbytnią idealizację strajku generalnego, stwierdzając, że ten ostatni nie może sam w sobie wywołać rewolucję, która jest według niego bardzo potrzebna.
Spuścizna.
To przeciwstawienie dwóch wizje organizacji ruchu robotniczego i związków zawodowych doprowadziło do ich połączenia i powstania anarcho-syndykalizmu, czyli rewolucyjnej koncepcji ruchu związkowego z anarchistycznymi zasadami.

</doc>
<doc id="2378117" url="https://pl.wikipedia.org/wiki?curid=2378117" title="Droga magistralna M5 (Rosja)">
Droga magistralna M5 (Rosja)

Droga magistralna M5 «Ural» (ros. Федера́льная автомоби́льная доро́га М5 «Урал») – droga federalnego znaczenia, magistrala na terenie Rosji. Zaczyna się w południowej Moskwie i prowadzi do Czelabińska oraz Jekaterynburga.

</doc>
<doc id="2378122" url="https://pl.wikipedia.org/wiki?curid=2378122" title="Agnieszka już dawno...">
Agnieszka już dawno...

Agnieszka już dawno… − singiel polskiego zespołu Łzy, wydany 22 stycznia 2001 i umieszczony na albumie studyjnym grupy pt. "W związku z samotnością" z 2000. Piosenkę napisali Arkadiusz Dzierżawa, Adam Konkol, Dawid Krzykała, Rafał Trzaskalik i Anna Wyszkoni.
Piosenka dotarła do 1. miejsca na telewizyjnej liście 30 ton – lista, lista przebojów (TVP 2). Była na pierwszych miejscach list przebojów wielu rozgłośni radiowych.
W 2021 roku zespół Łzy z Adamem Konkolem jako liderem wydał sequel piosenki pod nazwą „Agnieszka 2.0". W wyniku konfliktu Adama Konkola z pierwotnym składem zespołu (przez co sama grupa została podzielona na dwie formacje) piosenkę tę wykonuje wokalistka Paulina Titkin.

</doc>
<doc id="2378124" url="https://pl.wikipedia.org/wiki?curid=2378124" title="Pluto 13 GmbH">
Pluto 13 GmbH



</doc>
<doc id="2378131" url="https://pl.wikipedia.org/wiki?curid=2378131" title="Giovanni d’Andrea">
Giovanni d’Andrea

Giovanni D’Andrea ("Johannes Andreae", ur. ok. 1270 we Florencji, zm. w 1348 w Bolonii) - włoski prawnik, kanonista, edytor i wydawca źródeł prawa kanonicznego, profesor Uniwersytetu Bolońskiego. 

</doc>
<doc id="2378132" url="https://pl.wikipedia.org/wiki?curid=2378132" title="Barbata (ryba)">
Barbata (ryba)

Barbata ("Mullus barbatus") – gatunek ryby z rodziny barwenowatych (Mullidae).
Występowanie.
Wschodni Atlantyk od Wysp Brytyjskich (czasem spotykana w Skandynawii) po Azory, Wyspy Kanaryjskie i Senegal, oraz Morze Śródziemne i Czarne. 
Żyje nad dnem żwirowym, piaszczystym lub mulistym w obrębie szelfu kontynentalnego, na głębokości 10–328 (we wschodniej części Morza Jońskiego) m, zazwyczaj od 100 do 300 m. 
Cechy morfologiczne.
Zazwyczaj osiąga 20 cm długości (max. 30 cm). Głowa z bardzo stromo opadającym profilem. 
Na ciele i płetwach brak ciemnych plam lub pasów.
Odżywianie.
Żywi się niewielkimi, bentonicznymi skorupiakami, pierścienicami i mięczakami.
Rozród.
Dojrzałość płciową osiąga przy długości 10–12,5 cm. trze się od IV do VIII.
Znaczenie.
Łowiona przez wędkarzy i rybaków. Zazwyczaj sprzedawana świeża.

</doc>
<doc id="2378136" url="https://pl.wikipedia.org/wiki?curid=2378136" title="Europejska Sieć Pamięć i Solidarność">
Europejska Sieć Pamięć i Solidarność

Europejska Sieć Pamięć i Solidarność (ang. "European Network Remembrance and Solidarity – ENRS") – powstała w 2005 roku z inicjatywy ministrów kultury Niemiec, Polski, Słowacji oraz Węgier. W 2014 roku do krajów Sieci dołączyła Rumunia. Jej zadaniem jest badanie, dokumentowanie oraz upowszechnienie wiedzy na temat historii Europy XX wieku i sposobów jej upamiętniania ze szczególnym uwzględnieniem okresu dyktatur, wojen i społecznego sprzeciwu wobec zniewolenia.
Rezultatami współpracy międzynarodowego grona ekspertów i instytucji związanych z Siecią są liczne przedsięwzięcia naukowe, badawcze, edukacyjne oraz popularyzatorskie. Działania Sieci wspierają także budowanie dobrych relacji oraz umacnianie poczucia solidarności między europejskimi społeczeństwami poprzez wielostronny dialog na temat różnych doświadczeń minionej epoki.
Od 2010 r. przedsięwzięcia Sieci są koordynowane przez Sekretariat Europejskiej Sieci Pamięć i Solidarność, którego siedzibą jest Warszawa. Sekretariat ESPS w latach 2010-2014 działał w ramach organizacyjnych Narodowego Centrum Kultury jako jego Oddział Specjalistyczny. Od stycznia 2015 r. funkcjonuje jako nowa, samodzielna instytucja kultury, powołana przez minister kultury i dziedzictwa narodowego prof. Małgorzatę Omilanowską. Sekretariat przygotowuje program działania, realizuje projekty, a także wspiera organizacyjnie i merytorycznie gremia Sieci, czyli Komitet Sterujący, Komitet Doradczy oraz Radę Naukową.
Cele Europejskiej Sieci Pamięć i Solidarność.
Europejska Sieć Pamięć i Solidarność realizuje wyznaczone jej cele we współpracy z międzynarodowymi partnerami. Sieć tworzy i realizuje własne projekty, wspiera także merytorycznie i finansowo instytucje partnerskie. Wszelkie decyzje programowe podejmują międzynarodowe gremia Sieci.
Celami Sieci są:
Gremia Europejskiej Sieci Pamięć i Solidarność.
Komitet Sterujący jest najwyższym gremium decyzyjnym Sieci. W jego skład wchodzą nominowani przez ministrów kultury (lub ich odpowiedników) koordynatorzy Sieci. Z reguły każdy kraj reprezentowany jest przez jedną osobę, w wyjątkowych przypadkach mogą być to dwie osoby, ale przy podejmowaniu decyzji, jeśli dochodzi do głosowania, dysponują one w sumie jednym głosem. Komitet Sterujący decyduje o strategii i o projektach realizowanych przez Sieć.
Obecnie w jego skład wchodzą:
Komitet Doradczy składa się z przedstawicieli świata nauki, kultury i polityki z krajów członkowskich Sieci oraz krajów, które nie zdecydowały się jeszcze na pełne członkostwo w Sieci, ale są gotowe uczestniczyć w jej budowaniu. Podstawowe zadania Komitetu Doradczego to formułowanie sugestii dotyczących ogólnych kierunków rozwoju instytucji w średniej i długiej perspektywie czasowej oraz reprezentowanie Sieci na zewnątrz, w poszczególnych krajach Sieci oraz na arenie międzynarodowej.
Członkowie:
Rada Naukowa jest gremium doradczym, złożonym z naukowców z dziedziny historii i nauk społecznych. Do głównych zadań Rady Naukowej należy formułowanie sugestii dotyczących kierunków badań i form aktywności naukowej Sieci, recenzowanie projektów o charakterze naukowym, reprezentowanie Sieci podczas konferencji, kongresów i narad naukowych, a także ewaluacja działalności naukowej instytucji.
Członkowie:
Biuro Europejskiej Sieci Pamięć i Solidarność znajduje się w Warszawie przy ul. Zielnej 37. Dyrektorem Sekretariatu ESPS jest Rafał Rogulski.

</doc>
<doc id="2378137" url="https://pl.wikipedia.org/wiki?curid=2378137" title="Howaldtswerke-Deutsche Werft">
Howaldtswerke-Deutsche Werft

Howaldtswerke-Deutsche Werft GmbH (HWK, HDW) – niemieckie przedsiębiorstwo stoczniowe, powstałe w 1968 roku z połączenia Howaldtswerke Hamburg AG w Hamburgu z Deutsche Werft AG w Kilonii, ze stoczniami w Hamburgu oraz Kilonii.
W 1986 roku, zakład w Hamburgu został sprzedany konglomeratowi Blohm und Voss AG (ThyssenKrupp Marine Systems).
Cywilna produkcja należy do Abu Dhabi MAR, z ZEA.

</doc>
<doc id="2378139" url="https://pl.wikipedia.org/wiki?curid=2378139" title="Harbinder Singh">
Harbinder Singh

Harbinder Singh Chimni (ur. 8 lipca 1943)) – indyjski hokeista na trawie. Trzykrotny medalista olimpijski.
Jest sikhem. Brał udział w trzech igrzyskach (IO 64, IO 68, IO 72), za każdym razem zdobywając medale: złoto w 1964 i brąz na kolejnych dwóch olimpiadach. Występował w ataku. W reprezentacji debiutował w 1961. W trzech turniejach olimpijskich zdobył 10 bramek. Był złotym medalistą igrzysk azjatyckich w 1966 i srebrnym w 1970. Pełnił funkcję kapitana zespołu.
W roku 1967 został laureatem nagrody Arjuna Award.

</doc>
<doc id="2378140" url="https://pl.wikipedia.org/wiki?curid=2378140" title="HWK">
HWK



</doc>
<doc id="2378143" url="https://pl.wikipedia.org/wiki?curid=2378143" title="Isthmohyla rivularis">
Isthmohyla rivularis

Isthmohyla rivularis – bardzo rzadki gatunek płaza bezogonowego z rodziny rzekotkowatych (Hylidae). Obecnie gatunek ten jest zaliczany do krytycznie zagrożonych wyginięciem.
Charakterystyka.
Rzekotki z gatunku "I. rivularis" osiągają do 2,5 cm długości. Mają brązową lub brązowo-zielonkawą skórę z metaliczno-zielonymi, podłużnymi, wąskimi pręgami po bokach ciała i głowy. Posiada także duże, ciemne oczy.
Występowanie.
Gatunek "I. rivularis" zamieszkiwał początkowo okolice strumieni w lasach tropikalnych zachodniej Kostaryki i zachodniej oraz południowej Panamy na wysokości 1240-2040 m n.p.m. Obecnie jedyne zauważone stanowisko ich występowania to tzw. Monteverde Cloud Forest na południe od jeziora Arenal, w pobliżu miejscowości Tilarán w Kostaryce.
Historia odkrycia.
"I. rivularis" odkrył dopiero w 1952 amerykański herpetolog Edward Harrison Taylor. Jednak już pod koniec lat 80. uznano, że gatunek wymarł na skutek epidemii grzybicy skóry. Mimo to pojedynczy egzemplarz (po raz ostatni) spotkano jeszcze w 1993 w pobliżu Las Tablas w południowej Panamie. Dopiero w roku 2007 w Monteverde Cloud Forest odkryto żywego samca tego gatunku, a rok później także samicę. Po tych odkryciach, rzekotki "I. rivularis" przesunięto z listy gatunków wymarłych na listę zwierząt krytycznie zagrożonych wyginięciem.
Jest to przykład tzw. efektu Łazarza, czyli odnalezienia żywych przedstawicieli gatunku uznanego już za wymarły.

</doc>
<doc id="2378144" url="https://pl.wikipedia.org/wiki?curid=2378144" title="HDW">
HDW



</doc>
<doc id="2378146" url="https://pl.wikipedia.org/wiki?curid=2378146" title="Świątynia Zhinan">
Świątynia Zhinan

Świątynia Zhinan () – świątynia taoistyczna dedykowana Lü Dongbinowi, znajdująca się w dzielnicy Wenshan w Tajpej na Tajwanie. Wzniesiona została w 1890 roku.
Znana również pod nazwą Xiangong (仙公廟, "Xiāngōng Miào") świątynia znajduje się na wzgórzu Houshan (猴山), na wysokości 223 metrów. By się dostać na szczyt, należy wspiąć się po liczących 1200 stopni schodach.

</doc>
<doc id="2378149" url="https://pl.wikipedia.org/wiki?curid=2378149" title="József Sebők">
József Sebők

József Sebők (ur. 18 czerwca 1975 w Keszthely) – węgierski piłkarz grający na pozycji napastnika. W swojej karierze 12 razy zagrał w reprezentacji Węgier i strzelił w niej 2 gole.
Kariera klubowa.
Karierę piłkarską Sebők rozpoczął w klubie Keszthely SE. W 1993 roku awansował do kadry pierwszej drużyny i w sezonie 1993/1994 zadebiutował w jego barwach w trzeciej lidze węgierskiej. W Keszthely grał do końca 1994 roku, a na początku 1995 odszedł do pierwszoligowego Zalaegerszegi TE. W klubie z miasta Zalaegerszeg występował do zakończenia sezonu 1999/2000.
Latem 2000 roku Sebők odszedł z Zalaegerszegi TE do cypryjskiego AEL Limassol. W pierwszej lidze cypryjskiej Węgier grał przez 3,5 roku i w 2004 roku wrócił na Węgry, do Zalaegerszegi TE. Jesienią 2005 ponownie grał w AEL Limassol, a od wiosny 2006 do lata 2007 - ponownie w Zalaegerszegi TE.
W 2007 roku Sebők został piłkarzem słoweńskiego klubu Nafta Lendava. W 2010 roku odszedł z niego do węgierskiego drugoligowca, Hévíz FC. Latem 2010 jako zawodnik tego klubu zakończył karierę piłkarską.
Kariera reprezentacyjna.
W reprezentacji Węgier Sebők zadebiutował 20 kwietnia 1998 roku w wygranym 2:0 towarzyskim meczu z Iranem. W swojej karierze grał w eliminacjach do Euro 2000. W kadrze narodowej od 1998 do 2004 roku rozegrał 12 meczów i strzelił 2 gole.

</doc>
<doc id="2378150" url="https://pl.wikipedia.org/wiki?curid=2378150" title="Jozsef Sebok">
Jozsef Sebok



</doc>
<doc id="2378152" url="https://pl.wikipedia.org/wiki?curid=2378152" title="Lista osób mających ponad 110 lat">
Lista osób mających ponad 110 lat



</doc>
