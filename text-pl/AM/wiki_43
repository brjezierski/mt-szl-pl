<doc id="2391200" url="https://pl.wikipedia.org/wiki?curid=2391200" title="Tramwaje w Kropywnyckim">
Tramwaje w Kropywnyckim

Tramwaje w Kropywnyckim – system tramwajowy w ukraińskim mieście Kropywnycki, funkcjonujący w latach 1897–1941.
Historia.
Pierwsze plany budowy tramwaju konnego powstały w ówczesnym Jelizawietgradzie w 1887 r. Kolejny projekt budowy tramwajów w mieście powstał w 1890 r. Jednak dopiero projekt z kwietnia 1895 inżyniera kolejowego I.A. Lichaczowa doczekał się realizacji. W maju podpisano umowę z autorem projektu na eksploatację tramwajów przez 50 lat. Budowa linii tramwajowej rozpoczęła się w kwietniu 1897. Otwarcie linii nastąpiło 13 lipca 1897. Linia prowadziła od dworca kolejowego do browaru Zelcera. W 1899 r. wybudowano linię o długości 3,6 km do Kuszcziwki i długość linii wzrosła do 9,7 km. Ruch tramwajów zawieszono 8 stycznia 1918. Wznowiono go 1 maja 1922. Po wznowieniu ruchu w mieście był dwie linie:
W ulicy Gogola linia została zlikwidowana, a materiały pozyskane z rozbiórki zostały wykorzystane do remontu linii głównej linii. W 1929 r. wybudowano linię z centrum do Nowomykołajiwki o długości 3,5 km. W 1940 w mieście była jedna zajezdnia i trasy o długości 16,2 km po których kursowały 4 linie:
Jedna linia była dwutorowa, natomiast trzy pozostałe były jednotorowe. Po ataku Niemiec na ZSRR w 1941 r., w czasie II wojny światowej, wycofujące się wojska radzieckie wysadziły w powietrze w ówczesnym Kirowohradzie elektrownię miejską, co spowodowało wstrzymanie ruchu tramwajów. Po zakończeniu wojny postanowiono nie odbudowywać sieci tramwajowej ze względu na duże koszty.
Tabor.
Do obsługi pierwszej linii zamówiono w AEG 5 zamkniętych wagonów i trzy otwarte. W 1901 eksploatowano 22 wagony silnikowe i 3 doczepne. W 1929 r. zakupiono 11 tramwajów z Charkowa co pozwoliło na wycofanie najstarszych wagonów typu Herbrand. W 1940 system był obsługiwany przez 22 tramwaje. W 1945 wszystkie wagony zostały wysłane do Winnicy.

</doc>
<doc id="2391201" url="https://pl.wikipedia.org/wiki?curid=2391201" title="Camacan">
Camacan

Camacan – miasto i gmina w Brazylii, w stanie Bahia. Znajduje się w mezoregionie Sul Baiano i mikroregionie Ilhéus-Itabuna.

</doc>
<doc id="2391202" url="https://pl.wikipedia.org/wiki?curid=2391202" title="Canavieiras">
Canavieiras

Canavieiras – miasto i gmina w Brazylii, w stanie Bahia. Znajduje się w mezoregionie Sul Baiano i mikroregionie Ilhéus-Itabuna.

</doc>
<doc id="2391203" url="https://pl.wikipedia.org/wiki?curid=2391203" title="Coaraci">
Coaraci

Coaraci – miasto i gmina w Brazylii, w stanie Bahia. Znajduje się w mezoregionie Sul Baiano i mikroregionie Ilhéus-Itabuna.

</doc>
<doc id="2391204" url="https://pl.wikipedia.org/wiki?curid=2391204" title="Firmino Alves">
Firmino Alves

Firmino Alves – miasto i gmina w Brazylii, w stanie Bahia. Znajduje się w mezoregionie Sul Baiano i mikroregionie Ilhéus-Itabuna.

</doc>
<doc id="2391205" url="https://pl.wikipedia.org/wiki?curid=2391205" title="Floresta Azul">
Floresta Azul

Floresta Azul – miasto i gmina w Brazylii, w stanie Bahia. Znajduje się w mezoregionie Sul Baiano i mikroregionie Ilhéus-Itabuna.

</doc>
<doc id="2391208" url="https://pl.wikipedia.org/wiki?curid=2391208" title="Marin Belușică">
Marin Belușică

Marin Belușică (ur. 7 października 1928 w Tecuci, zm. 2013) – rumuński zapaśnik, uczestnik Igrzysk Olimpijskich w 1952 w Helsinkach. Na igrzyskach wziął udział w turnieju zapaśniczym w stylu klasycznym do 73 kg.
Igrzyska Olimpijskie 1952.
Belușică przegrał 0:3 w pierwszej rundzie walkę z reprezentantem Finlandii Veikko Männikkö w dwóch kolejnych wygrywał z Bela Čuzdi reprezentującym Jugosławię oraz reprezentantem Włoch Osvaldo Rivą.
Czwarty na mistrzostwach świata w 1953 roku.

</doc>
<doc id="2391210" url="https://pl.wikipedia.org/wiki?curid=2391210" title="Gandu">
Gandu

Gandu – miasto i gmina w Brazylii, w stanie Bahia. Znajduje się w mezoregionie Sul Baiano i mikroregionie Ilhéus-Itabuna.

</doc>
<doc id="2391213" url="https://pl.wikipedia.org/wiki?curid=2391213" title="Gongogi">
Gongogi

Gongogi – miasto i gmina w Brazylii, w stanie Bahia. Znajduje się w mezoregionie Sul Baiano i mikroregionie Ilhéus-Itabuna.

</doc>
<doc id="2391214" url="https://pl.wikipedia.org/wiki?curid=2391214" title="Ibicaraí">
Ibicaraí

Ibicaraí – miasto i gmina w Brazylii, w stanie Bahia. Znajduje się w mezoregionie Sul Baiano i mikroregionie Ilhéus-Itabuna.

</doc>
<doc id="2391215" url="https://pl.wikipedia.org/wiki?curid=2391215" title="Trzciniak drozdówka">
Trzciniak drozdówka



</doc>
<doc id="2391216" url="https://pl.wikipedia.org/wiki?curid=2391216" title="Santiago de Guevara">
Santiago de Guevara



</doc>
<doc id="2391220" url="https://pl.wikipedia.org/wiki?curid=2391220" title="Baby (singel Fabolousa)">
Baby (singel Fabolousa)

Baby – drugi singel promujący album pt "Real Talk", amerykańskiego rapera Fabolousa. Gościnnie występuje Mike Shorey. Do utworu powstał teledysk. Na końcu klipu można zobaczyć Josepha Simmonsa.

</doc>
<doc id="2391222" url="https://pl.wikipedia.org/wiki?curid=2391222" title="BMW 321">
BMW 321

BMW 321 – samochód osobowy klasy średniej produkowany przez niemiecką firmę BMW w latach 1938–1941 i 1945–1950. Następca modelu 320. Został skonstruowany w oparciu o skrócone podwozie modelu 326, przejęty został też z niego silnik. W porównaniu z BMW 320, zmieniono wygląd przedniej części nadwozia oraz układ zawieszenia. BMW 321 dostępne było jako 2-drzwiowy sedan lub 2-drzwiowy kabriolet. Do napędu użyto silnika OHV R6 o pojemności dwóch litrów i mocy 46 KM. Moc przenoszona była na oś tylną poprzez 4-biegową manualną skrzynię biegów. Samochód został zastąpiony po latach przez model E115. 

</doc>
<doc id="2391223" url="https://pl.wikipedia.org/wiki?curid=2391223" title="Perycyt">
Perycyt



</doc>
<doc id="2391225" url="https://pl.wikipedia.org/wiki?curid=2391225" title="Klasa okręgowa (grupa bialskopodlaska)">
Klasa okręgowa (grupa bialskopodlaska)

Klasa okręgowa (grupa bialskopodlaska) – jedna z czterech na terenie województwa lubelskiego klas okręgowych, które od sezonu 2008/2009 są rozgrywkami szóstego poziomu ligowego piłki nożnej mężczyzn w Polsce, stanowiąca pośredni szczebel rozgrywkowy między IV ligą, a klasą A. 
Zmagania w jej ramach toczą się cyklicznie systemem kołowym. Zwycięzcy grupy uzyskują awans do IV ligi polskiej grupy lubelskiej, zaś najsłabsze zespoły relegowane są do poszczególnych grup bialskopodlaskiej klasy A. Organizatorem rozgrywek jest Bialskopodlaski Okręgowy Związek Piłki Nożnej (BOZPN).
Od sezonu 2000/2001 zespoły piłkarskie pochodzą z powiatów: bialskiego, łukowskiego, parczewskiego, radzyńskiego oraz miasta Biała Podlaska, wcześniej w latach 1976–2000 była ona przeznaczona dla zespołów z województwa bialskopodlaskiego.
Mistrzowie ligi.
Objaśnienia:
Sezon 2008/2009.
Od sezonu 2008/2009 klasa okręgowa stanowi szósty szczebel w hierarchii rozgrywek piłkarskich w Polsce.
Sezon 1995/1996.
Od sezonu 1995/1996 zastosowano obecną punktację: 3 punkty za zwycięstwo, 1 za remis, 0 za porażkę.

</doc>
<doc id="2391226" url="https://pl.wikipedia.org/wiki?curid=2391226" title="Sokół pustułka">
Sokół pustułka



</doc>
<doc id="2391227" url="https://pl.wikipedia.org/wiki?curid=2391227" title="Wioślarstwo na Letnich Igrzyskach Olimpijskich 1952 – ósemka mężczyzn">
Wioślarstwo na Letnich Igrzyskach Olimpijskich 1952 – ósemka mężczyzn

Rywalizacja w ósemkach mężczyzn w wioślarstwie na Letnich Igrzyskach Olimpijskich 1952 rozgrywana była między 20 a 23 lipca 1952 na torze regatowym w Meilahti w Helsinkach.Zgłoszono 14 osad z 14 krajów.
Format.
W rundzie 1 rozegrano trzy wyścigi, z których dwie pierwsze osady awansowały do półfinału, pozostałe zaś do repasaży. Z trzech wyścigów repasażowych zwycięzcy każdego wyścigu awansowali do drugiej rundy repasaży pozostałe osady odpadały z rywalizacji. Z trzech wyścigów półfinałowych zwycięzcy awansowali do finału, pozostałe osady awansowały do repasaży (druga runda). Z trzech wyścigów repasażowych tylko zwycięzcy awansowali do finału.
Wyniki.
Repasaże.
Obie osoady awansowały do drugiej rundy repasaży ponieważ, nawet fofofinisz nie pozwolił rozstrzygnąć która z osad zwyciężyła.

</doc>
<doc id="2391229" url="https://pl.wikipedia.org/wiki?curid=2391229" title="Powstanie Drogi Mlecznej">
Powstanie Drogi Mlecznej

Powstanie Drogi Mlecznej () – obraz włoskiego malarza Jacopa Tintoretta. Obraz ten powstał około 1575 roku a obecnie jest przechowywany w National Gallery w Londynie.
Obraz powstał na zamówienie cesarza Rudolfa II i był jednym z czterech zamówionych do paryskiej rezydencji królewskiej. Na trzech obrazach tematyką wiodącą były epizody z życia Herkulesa; w czwartym dziele Tintoretto ukazuje muzy. Artysta inspirację czerpał prawdopodobnie z X wiecznego bizantyjskiego traktatu o uprawie, wydanego we Włoszech w 1539 roku (jeden z rozdziałów opisywał historię kwiatu Lilii) oraz z innych średniowiecznych tekstów.
Temat obrazu.
Temat obrazu nawiązuje do mitologii greckiej i rzymskiej. Herkules narodził się w wyniku podstępu, gdy Jowisz przybrał postać męża Alkmeny. Wiedział, że w inny sposób nie będzie mógł zbliżyć się do wiernej żony. Jako syn ziemskiej niewiasty Herkules był więc śmiertelny. Jego ojciec Jowisz, postanawia jednak obdarzyć go nieśmiertelnością. W tym celu, podstępem, przystawia niemowlę do piersi śpiącej Junony. Jednak Junona budzi się i porusza a część mleka tryska w górę tworząc jasny pas na firmamencie niebieskim. W ten sposób starożytni Grecy i Rzymianie tłumaczyli powstanie Drogi Mlecznej na nocnym niebie.
Opis i symbolika.
Tintoretto ukazał Jowisza trzymającego w ramionach chłopca, zlatującego z nieba ku Junonie. Przystawia on Herkulesa do piersi bogini, która pochylona rozkłada ramiona. Wzdłuż rąk, z jej lewej piersi tryska mleko w stronę nieba tworząc pasmo migocących gwiazd, a mleko z prawej piersi spływa na ziemię. Dolna część obrazu zaginęła, ale wiadomo, iż przedstawiała personifikację Ziemi wśród lilii. Wokół postaci ukazane zostały amorki ze swoimi atrybutami: jeden z nich trzyma sieć będącą symbolem zdrady i nawiązującą do podstępnego czynu Jowisza. Pozostałe atrybuty: strzały i łuk, są symbolami erotycznymi. Pośrodku dzieła znajduje się orzeł, atrybut Jowisza a przedmiot trzymany w jego szponach to wiązka błyskawic. Pawie widoczne z prawej stronie są atrybutem Junony.

</doc>
<doc id="2391230" url="https://pl.wikipedia.org/wiki?curid=2391230" title="BMW 326">
BMW 326

BMW 326 – samochód osobowy klasy średniej produkowany przez niemiecką firmę BMW w latach 1936–1941 i w krótkiej serii w roku 1945. Następca modelu 319. BMW 326 dostępne było jako 4-drzwiowy sedan oraz 2- lub 4-drzwiowy kabriolet. Do napędu użyto silnika OHV R6 o pojemności dwóch litrów i mocy 51 KM. Moc przenoszona była na oś tylną poprzez 4-biegową manualną skrzynię biegów. Do zawieszenia produkcji w 1941 powstało 15.949 egzemplarzy modelu. Samochód został zastąpiony po latach przez model 501. 
W oparciu o podwozie BMW 326 powstały modele: 320, 321, 327 i 335.

</doc>
<doc id="2391231" url="https://pl.wikipedia.org/wiki?curid=2391231" title="Alejandro Damián Domínguez">
Alejandro Damián Domínguez



</doc>
<doc id="2391234" url="https://pl.wikipedia.org/wiki?curid=2391234" title="Martwicze zapalenie powięzi">
Martwicze zapalenie powięzi

Martwicze zapalenie powięzi (, NF) – rodzaj rzadko spotykanego, ostrego zakażenia podskórnej tkanki łącznej, które szerzy się wzdłuż powięzi okrywających grupy mięśni tułowia i kończyn. Chociaż w większym stopniu chorobą są zagrożone osoby z niedoborami odporności, cukrzycą, przyjmujące dożylnie narkotyki itp., może ona rozwinąć się również u całkowicie zdrowych, młodych ludzi.
W przeciwieństwie do zgorzeli gazowej (martwicy mięśni spowodowanej przez "Clostridium spp.", ang. "clostridial myonecrosis") infekcja ma charakter mieszany i we wczesnym etapie nie uszkadza tkanki mięśniowej. Od zwykłego zakażenia tkanki łącznej odróżnia ją gwałtowny przebieg, ciężki stan ogólny pacjenta oraz (w późniejszym okresie) objawy wstrząsu septycznego; zmiany zlokalizowane głębiej mogą nie być dostrzegalne poprzez skórę.
Historia.
Świadectwa przypadków postępującej martwicy tkanki łącznej zapisał około 500 r. p.n.e. Hipokrates. W czasach nowożytnych choroba została po raz pierwszy opisana przez chirurga armii Konfederatów, dr Josepha Jonensa w 1871 r. Francuski lekarz Jean A. Fournier w 1883 r. przeanalizował przypadki podobnych infekcji ograniczonych pierwotnie do obszaru krocza. Dr Franklin L. Meleney zidentyfikował kolejne na terenie Chin, gdzie przyczyną okazały się szczepy hemolityczne paciorkowców. W 1951 dr B. Wilson jako pierwszy użył nazwy „martwicze zapalenie powięzi” i zaproponował spójną definicję tego schorzenia.
W przeszłości posługiwano się wieloma, często niejednoznacznymi terminami na określenie podobnych stanów: róża zmartwiająca (ang. "necrotizing erysipelas"), zgorzel paciorkowcowa (ang. "streptococcal gangrene"), wysiękowe zapalenie powięzi (ang. "suppurative fasciitis"), wrzód Meleneya (ang. "Meleney ulcer"), ostra gangrena skórna (ang. "acute dermal gangrene"), zgorzel szpitalna (ang. "hospital gangrene").
Chorobą było dotkniętych wiele znanych osób, poczynając od Heroda, króla Judei. Wiele nowszych relacji można znaleźć na stronie amerykańskiej fundacji NNFF oraz w wersji angielskiej tego hasła.
Epidemiologia.
Przyrost wiedzy o przyczynach i metodach leczenia choroby na razie nie przekłada się na spadek śmiertelności, która przez ostatnie 30 lat pozostawała na poziomie 25–30%. Zidentyfikowano wiele czynników ryzyka od których zależy powodzenie terapii; najważniejszym pozostaje długość zwłoki w interwencji chirurgicznej. Trudność w postawieniu właściwej diagnozy jest spowodowana stosunkowo rzadkim występowaniem "necrotizing fasciitis"; w Stanach Zjednoczonych zapada na nią rocznie ok. 1000 osób. Przyczyny wzrostu liczby notowanych incydentów pozostają niewyjaśnione.
Osoby, które przeżyły martwicze zapalenie powięzi, cierpią często z powodu komplikacji. Do najpowszechniejszych zalicza się: inne zakażenia szpitalne (76%), zespoły niewydolności oddechowej (29%) oraz ostrą niewydolność nerek (32%). Odsetek amputacji kształtuje się na poziomie 15%, jednak w pewnym badaniu u narkomanów stosujących zastrzyki dożylne wynosił aż 30%. Z powyższych powodów pacjenci potrzebują długiego okresu rekonwalescencji.
Klasyfikacja.
Wyróżnia się trzy zasadnicze odmiany martwiczego zapalenia powięzi. Podstawą podziału jest gatunek bakterii odpowiedzialnych za chorobę.
Patofizjologia.
Trudno określić warunki wystarczające, aby wprowadzenie niewielkiej ilości bakterii do tkanki podskórnej zakończyło się śmiercionośnym zakażeniem. Bezpośrednią przyczyną może być trywialny uraz (obtarcie, ukłucie owada, zastrzyk, czyrak) albo perforacja przewodu pokarmowego. Bakterie zaczynają wytwarzać toksyny, bezpośrednio uszkadzające pobliskie tkanki albo upośledzające odpowiedź układu immunologicznego. Do szerzej rozpoznawalnych można zaliczyć: alfa-toksynę ("Clostridium spp."); białka błonowe M-1 i M-3, egzotoksyny A, B, C, streptolizynę O i superantygeny ("Staphylococcus aureus" oraz "Streptococcus spp.") Leukocyty w odpowiedzi uwalniają cytokiny (TNF-alfa, IL-1, IL-6), które wywołują objawy stanu zapalnego, a w nadmiarze mogą prowadzić do wstrząsu i zespołu niewydolności wielonarządowej. Stan nadmiernej krzepliwości krwi wynika z aktywacji układu bradykinina-kalikreina oraz kaskady czynników krzepnięcia, prowadząc do zatykania drobnych naczynek przez aktywowane trombocyty (płytki krwi). Przewlekłe niedokrwienie sprzyja rozwojowi martwicy.
Należy zaznaczyć, że kolokwialne wyrażenia w rodzaju „bakterie pożerające ludzkie mięso” (ang. "flesh–eating bacteria") są mylące i niepoprawne merytorycznie. Drobnoustroje nie odżywiają się bezpośrednio tkankami człowieka (a w szczególności – mięśniami szkieletowymi); uszkodzenia powodują toksyny wydzielane do środowiska. Sugerowano, że osoby stosujące niesteroidowe leki przeciwzapalne są narażone na nie w większym stopniu. Badania nie potwierdziły takiej zależności i obecnie zakłada się, że ich rola może polegać wyłącznie na czynieniu symptomów reakcji zapalnej trudniejszych do rozpoznania.
Obraz kliniczny.
Osoby przechodzące martwicze zapalenie powięzi skarżą się na ból, napady lęku oraz nadmierną potliwość. W wywiadzie podają czasem doznanie w nieodległej przeszłości niewielkiego urazu bądź zabiegu chirurgicznego. Zwykle doświadczane dolegliwości są cięższe niż wskazywałby na to ich stan fizyczny. W miarę postępowania uszkodzeń lokalnie może się pojawić zanik czucia, a opuchlizna prowadzić do zespołu ciasnoty międzypowięziowej (ang. "compartment syndrome").
Kluczowymi znaleziskami w badaniu przedmiotowym jest miejscowe zaczerwienienie z bolesnym obrzękiem. Tak mało charakterystyczny obraz choroby utrudnia odróżnienie go od zwykłego zapalenia tkanki łącznej (łac. "cellulitis", nie mylić z defektem kosmetycznym skóry kończyn). Objawy ogólnoustrojowe (wstrząs, gorączka, zaburzenia świadomości) są rzadsze. Zmiany nie zawsze przybierają wygląd patognomoniczny, tj. dostrzegalnej martwicy skóry i tkanki podskórnej, owrzodzeń, dużych pęcherzy wypełnionych ciemnym płynem, trzeszczeń wskutek zbierającego się gazu (łac. "crepitus"). W szczególności przy infekcji "Vibrio vulnificus" zapaść krążeniowa następuje szybciej od uwidocznienia się rozkładu tkanek. Podejrzliwość co do etiologii schorzenia powinna wzbudzić słaba odpowiedź na podane leki oraz oznaki rozwijającego się wstrząsu czy duszności.
Badania dodatkowe.
Wyniki podstawowych badań laboratoryjnych są przydatne do oceny ciężkości zakażenia. Zwykle w morfologii krwi występuje leukocytoza, obserwuje się wzrost CRP i kreatyniny oraz spadek poziomu sodu i wapnia. Skala "Laboratory Risk Indicator For Necrotizing Fasciitis" pozwala ocenić łączne prawdopodobieństwo wystąpienia martwiczego zapalenia powięzi u nowo przyjętego pacjenta. Posiew krwi oraz wymaz z rany pozwalają na identyfikację patogenów.
Czujność należy również zachować przy ocenie wyników badań obrazowych. Zdjęcie RTG nie potrafi uwidocznić zmian zachodzących w głębi tkanek. Tomografia komputerowa (bez kontrastu) i MRI są standardami pozwalającymi rozpoznać zakażenie w większości wypadków. USG może ułatwić stwierdzenie przestrzeni płynowych, dostępnych do nakłucia igłą aspiracyjną. Jako niezależne narzędzie diagnostyczne nie przedstawia jednak większej wartości.
Ostatecznie rozpoznanie zostaje potwierdzone po otwarciu chirurgicznym rany. Obszerna martwica, obecność ciemnego płyn o odrzucającym zapachu, plastyczność tkanek i ich podatność na uszkodzenia to typowe obserwacje. Biopsje śródoperacyjne pomagają wyznaczyć granice obszaru resekcji; mikroskopowo widać obecność martwicy, obrzęku, nacieku z granulocytów/makrofagów, zakrzepicy w drobnych naczyniach krwionośnych itp.
Leczenie.
Kluczowym elementem terapii jest szybkie i dokładne opracowanie chirurgiczne rany. Tylko ono w sposób bezsprzeczny obniża śmiertelność i zapobiega dalszemu rozprzestrzenianiu się infekcji. Zabieg wiąże się z doszczętnym usunięciem tkanki nekrotycznej; zwykle ranę rewiduje się 2–3 razy. Amputację zajętej kończyny przeprowadza się w wypadku agresywnego szerzenia się choroby w kierunku tułowia lub krytycznego uszkodzenia struktur mięśniowych.
Nie ma oddzielnych zaleceń regulujących przebieg dalszego leczenia rany. Procedura nie różni się od tych przyjętych dla innych infekcji tkanki łącznej. Niektórzy rekomendują stosowanie opatrunków próżniowych (ang. "vacuum-assisted closure devices") po zatrzymaniu się procesu chorobowego. Wśród maści i innych środków do oczyszczania rany wymienia się rozcieńczony roztwór podchlorynu sodu, środki na bazie jodu (w rodzaju Betadine), sole srebrowe sulfonamidów (srebrzan sulfadiazyny, mafenid) itp. Czasem nie udaje się uniknąć przeszczepów skóry lub użycia syntetycznych biopolimerów (Integra, AlloDerm) w celu pokrycia ubytków.
Równolegle do leczenia chirurgicznego wprowadza się antybiotykoterapię. Ilość i rodzaj terapeutyków różni się znacznie w zależności od wyników posiewu i stanu epidemiologicznego rejonu, w którym leży szpital. W przeszłości, przed uzyskaniem antybiogramu, wprowadzało się wysokie dawki penicyliny i klindamycyny oraz jeden ze specyfików przeciw organizmom beztlenowym (np. metronidazol). Obecnie (szczególnie w USA) w podstawowym zestawie uwzględnia się wankomycynę, linezolid, daptomycynę lub streptograminy, aby zatrzymać rozwój gronkowców szczepu MRSA. Klindamycyna nadal jest zalecana ze względu na działanie przeciwko anaerobom oraz hamowanie wytwarzania toksyn bakteryjnych. Chinolony, gentamycyna, ampicylina, karbapenemy są innymi środkami, mającymi potencjalną wartość terapeutyczną. Leczenie trwa co najmniej 10–14 dni, zależnie od szybkości poprawy klinicznej.
Dużą uwagę poświęca się rozwojowi dodatkowych możliwości terapeutycznych:
Niestety, dowody na skuteczność obu metod są ograniczone i oparte na małych, źle opracowanych badaniach o niskiej wartości merytorycznej.
National Necrotizing Fasciitis Foundation.
"National Necrotizing Fasciitis Foundation" (NNFF) jest prywatną inicjatywą Donny Batdorff i Jackie Roemmele, które w przeszłości same wygrały walkę z tą chorobą. Fundacja służy pomocą pacjentom oraz nagłaśnia problem w środowisku medycznym. Na stronie internetowej gromadzone są świadectwa byłych chorych i różne publikacje naukowe.

</doc>
<doc id="2391235" url="https://pl.wikipedia.org/wiki?curid=2391235" title="Frederik Erhardt Winkel Horn">
Frederik Erhardt Winkel Horn

Frederik Erhardt Winkel Horn (ur. 19 czerwca 1845 w Kopenhadze, zm. 17 listopada 1898) – duński pisarz, literaturoznawca i archeolog.
Życiorys.
Gimnazjum ukończył w 1863, w 1868 uzyskał tytuł magistra historii starożytnej obszarów nordyckich, a w 1878 tytuł doktora. Początkowo wybraną specjalizację (archeologia) zmienił na historię literatury.
Dwukrotnie żonaty, ojciec pisarza ekonomicznego Frederika Winkela Horna.
Publikacje.
Winkel Horn był bardzo produktywnym autorem. Publikował głównie na tematy archeologii i historii literatury nordyckiej, był też autorem szkolnych podręczników języka duńskiego. Winkel Horn był również tłumaczem – niektóre z jego tłumaczeń wydawane są do dziś i wciąż są wysoko ocenianie (np. tłumaczenie średniowiecznej kroniki "Gesta Danorum" ("Czyny Duńczyków") autorstwa Saxo Gramatyka).
Do najważniejszych prac i tłumaczeń Horna należą:

</doc>
<doc id="2391237" url="https://pl.wikipedia.org/wiki?curid=2391237" title="Ulica Krakowska w Mysłowicach">
Ulica Krakowska w Mysłowicach

Ulica Krakowska w Mysłowicach − jedna z ulic w mysłowickiej dzielnicy Stare Miasto. Rozpoczyna swój bieg przy skrzyżowaniu z ul. Oświęcimską (część drogi wojewódzkiej nr 934) i ul. Katowicką (część drogi krajowej nr 79). Następnie krzyżuje się z ul. Towarową, ul. Starokościelną, ul. Grunwaldzką, ul. Strażacką i ul. O. Strumieńskiego. Kończy swój bieg przy granicy miasta z Sosnowcem na moście nad rzeką Czarna Przemsza. Ulica na całej długości jest częścią drogi krajowej nr 79. Wzięła swoją nazwę od miasta Kraków.
W 1948 powstała Miejska Biblioteka Publiczna w Mysłowicach z czytelnią przy ul. Krakowskiej.
Przy ulicy znajdują się następujące historyczne obiekty i miejsca:
Przy ulicy Krakowskiej swoją siedzibę mają: Sąd Rejonowy (ul. Krakowska 2), Urząd Miasta Mysłowice (ul. Krakowska 14), hotel, przedsiębiorstwa i firmy handlowo-usługowe.

</doc>
<doc id="2391238" url="https://pl.wikipedia.org/wiki?curid=2391238" title="Leon Bernacik">
Leon Bernacik

Leon Bernacik vel Leo Bernatzik (ur. 8 lutego 1872 w Bobrku, zm. 25 listopada 1920 w Brześciu) – podpułkownik piechoty Wojska Polskiego, kawaler Orderu Virtuti Militari.
Życiorys.
Urodził się 8 lutego 1872 w Bobrku, w rodzinie Edwarda i Henrietty z d. Seehof. W latach 1884–1888 uczył się w Szkole Realnej w Cieszynie, a w latach 1888–1892 w Szkole Kadetów Piechoty w Łobzowie.
Jesienią 1892 rozpoczął zawodową służbę wojskową w cesarskiej i królewskiej Armii. Został wcielony do Galicyjskiego Pułku Piechoty Nr 58 w Przemyślu. W latach 1897–1899 pełnił obowiązki oficera pionierów pułku, a w 1905 wykonywał obowiązki adiutanta batalionu. W 1909 został przeniesiony do Morawskiego Pułku Piechoty Nr 93 w Ołomuńcu. W szeregach tego oddziału wziął udział w mobilizacji sił zbrojnych Monarchii Austro-Węgierskiej, wprowadzonej w związku z wojną na Bałkanach, a następnie walczył na frontach I wojny światowej. W czasie służby w c. i k. Armii awansował na kolejne stopnie: kadeta–zastępcy oficera (starszeństwo z 1 września 1892), porucznika (starszeństwo z 1 maja 1894), nadporucznika (starszeństwo z 1 maja 1898), kapitana (starszeństwo z 1 maja 1908), majora (starszeństwo z 1 września 1915) i podpułkownika (starszeństwo z 1 listopada 1917).
Został przyjęty do Wojska Polskiego. 23 czerwca 1920, jako oficer 18 pułku piechoty został zatwierdzony w stopniu podpułkownika ze starszeństwem z dniem 1 kwietnia 1920. 31 sierpnia 1920 objął tymczasowo dowództwo 63 Toruńskiego pułku piechoty. Na tym stanowisku wyróżnił się w walkach o Kobryń, Horodec i nad Muchawcem. W czasie tych walk, 23 września, został ranny.

</doc>
<doc id="2391243" url="https://pl.wikipedia.org/wiki?curid=2391243" title="Klasa okręgowa (grupa lubelska)">
Klasa okręgowa (grupa lubelska)

Klasa okręgowa (grupa lubelska) – jedna z czterech na terenie województwa lubelskiego klas okręgowych, które od sezonu 2008/2009 są rozgrywkami szóstego poziomu ligowego piłki nożnej mężczyzn w Polsce, stanowiąca pośredni szczebel rozgrywkowy między IV ligą, a klasą A. 
Zmagania w jej ramach toczą się cyklicznie systemem kołowym. Zwycięzcy grupy uzyskują awans do IV ligi polskiej grupy lubelskiej, zaś najsłabsze zespoły relegowane są do poszczególnych grup lubelskiej klasy A. Organizatorem rozgrywek jest Lubelski Związek Piłki Nożnej (LZPN).
Od sezonu 2000/2001 zespoły piłkarskie pochodzą z powiatów: janowskiego, kraśnickiego, lubartowskiego, lubelskiego, łęczyńskiego, opolskiego, puławskiego, ryckiego, świdnickiego oraz miasta Lublin, wcześniej w latach 1976–2000 była ona przeznaczona dla zespołów z województwa lubelskiego.
Mistrzowie ligi.
Objaśnienia:
Sezon 2008/2009.
Od sezonu 2008/2009 klasa okręgowa stanowi szósty szczebel w hierarchii rozgrywek piłkarskich w Polsce.
Sezon 1995/1996.
Od sezonu 1995/1996 zastosowano obecną punktację: 3 punkty za zwycięstwo, 1 za remis, 0 za porażkę.

</doc>
<doc id="2391245" url="https://pl.wikipedia.org/wiki?curid=2391245" title="Zgorzel szpitalna">
Zgorzel szpitalna



</doc>
<doc id="2391246" url="https://pl.wikipedia.org/wiki?curid=2391246" title="Wrzód Meleneya">
Wrzód Meleneya



</doc>
<doc id="2391247" url="https://pl.wikipedia.org/wiki?curid=2391247" title="Zgorzel paciorkowcowa">
Zgorzel paciorkowcowa



</doc>
<doc id="2391248" url="https://pl.wikipedia.org/wiki?curid=2391248" title="Nekrotyczne zapalenie powięzi">
Nekrotyczne zapalenie powięzi



</doc>
<doc id="2391249" url="https://pl.wikipedia.org/wiki?curid=2391249" title="Mięsożerne bakterie">
Mięsożerne bakterie



</doc>
<doc id="2391250" url="https://pl.wikipedia.org/wiki?curid=2391250" title="Kościół Chrystusa Nadziei Świata">
Kościół Chrystusa Nadziei Świata



</doc>
<doc id="2391251" url="https://pl.wikipedia.org/wiki?curid=2391251" title="Tadeusz Jastrzębowski">
Tadeusz Jastrzębowski

Tadeusz Józef Jastrzębowski (ur. 10 stycznia 1920 w Ciechanowie, syn Aleksego i Franciszki z domu Szulecka, zm. 14 kwietnia 2001 w Warszawie) – polski aktor teatralny, filmowy i telewizyjny.
Życiorys.
W 1938 ukończył Instytut Reduty. 1 marca tego roku zadebiutował na deskach Teatru Polskiego w Warszawie, z którym związał niemal całe aktorskie życie. W listopadzie 1944 z Teatrem Wojska Polskiego odbył wędrówkę z Lublina do Łodzi, aby w 1945 powrócić do warszawskiego Teatru Polskiego. W latach 1949–1951 zorganizował i prowadził Teatr Objazdowy PPIE.
Występował również w Teatrze Telewizji, m.in. w spektaklach: "Skowronek" Jeana Anouilh w reż. Czesława Szpakowicza (1956), "Dzikie palmy" Williama Faulknera w reż. Ludwika René (1966), "Horsztyński" Juliusza Słowackiego w reż. Jerzego Kreczmara (1966), "Wróg ludu" Henrika Ibsena w reż. Jana Świderskiego (1972), "Kaukaskie kredowe koło" Bertolta Brechta w reż. Macieja Zenona Bordowicza (1972), "Ruy Blas" Victora Hugo w reż. Ludwika René (1973), "Zapalniczka" Jerzego Przeździeckiego w reż. Konstantego Ciciszwilego (1975) oraz w "Dzikiej kaczce" Henrika Ibsena (1976) i "Klątwie" Stanisława Wyspiańskiego w reż. Jana Świderskiego (1979), a także w przedstawieniu "Pijacy" Franciszka Bohomolca w reż. Romana Kłosowskiego jako Wiernicki (1983).
Był aktywnym działaczem Związku Artystów Scen Polskich; członek od 1938, sekretarz Zarządu Głównego (1948–1950), wiceprezes (1983–1985), prezes Zarządu Głównego (1985–1988), a od 1996 przewodniczący Kapituły Członków Zasłużonych ZASP-u. Od 1964 członek PZPR.
Ojciec aktorki Ewy Jastrzębowskiej.
Zmarł 14 kwietnia 2001 w Warszawie i został pochowany na Cmentarzu Wojskowym na Powązkach (kwatera A19-5-19).
Filmografia.
Polski dubbing

</doc>
<doc id="2391253" url="https://pl.wikipedia.org/wiki?curid=2391253" title="Filipiny na Letnich Igrzyskach Olimpijskich 1952">
Filipiny na Letnich Igrzyskach Olimpijskich 1952

Filipiny na XV Letnich Igrzyskach Olimpijskich w Helsinkach reprezentowało 25 sportowców w 7 dyscyplinach.

</doc>
<doc id="2391256" url="https://pl.wikipedia.org/wiki?curid=2391256" title="Ucieczka do Egiptu (obraz Adama Elsheimera 1609)">
Ucieczka do Egiptu (obraz Adama Elsheimera 1609)

Ucieczka do Egiptu – obraz niemieckiego malarza wczesnego baroku Adama Elsheimera. Jest to jeden z dwóch obrazów o tym temacie tego malarza. Obraz powstał około 1609 roku, a obecnie jest przechowywany w Starej Pinakotece w Monachium.
Temat obrazu.
Obraz ten to nocny pejzaż. Józef trzymając latarnię w ręku prowadzi wzdłuż brzegu jeziora siedzących na ośle Marię i małego Jezusa. Pomimo widocznej pełni blask Księżyca nie przesłania Drogi Mlecznej ciągnącej się od środka do lewego górnego rogu obrazu. Droga Mleczna została namalowana przez Adama Elsheimera jako ciąg gwiazd, gdyż artysta każdą gwiazdę malował oddzielnie kolejnymi ruchami pędzla. Jest to pierwsze znane w sztuce przedstawienie Drogi Mlecznej jako pasa składającego się z poszczególnych gwiazd.

</doc>
<doc id="2391262" url="https://pl.wikipedia.org/wiki?curid=2391262" title="Klippel">
Klippel

Klippel:

</doc>
<doc id="2391263" url="https://pl.wikipedia.org/wiki?curid=2391263" title="Lekkoatletyka na Letnich Igrzyskach Olimpijskich 2008 – rzut dyskiem mężczyzn">
Lekkoatletyka na Letnich Igrzyskach Olimpijskich 2008 – rzut dyskiem mężczyzn

Konkurs Rzutu dyskiem mężczyzn podczas XXIX Letnich Igrzysk Olimpijskich w Pekinie został rozegrany w dniach 16–19 sierpnia na Stadionie Narodowym w Pekinie. Wzięło w nim udział 37 zawodników.
Rekordy.
W tabeli są przedtawione rekordy na stan 16 sierpnia 2008r.
Przebieg zawodów.
Runda kwalifikacyjna.
Runda kwalifikacyjna odbyła się 16 sierpnia o godzinie 10:40 i 12:05 czasu miejscowego. Minimum kwalifikacyjne wynosiło 64,50m. Jeśli mniej niż dwunastu zawodników uzyskało wymagany wynik, do finału awansowało dwunastu zawodników z najdalszymi rzutami.
Grupa A
Grupa B
Finał.
Finał odbył się 19 sierpnia o godzinie 21:00. Wystartowało w nim 12 zawodników. Po trzech rzutach wyłoniono najlepszych ośmiu dyskoboli, którzy oddali kolejne trzy rzuty. Zwycięzcą został Estończyk, Gerd Kanter wyprzedzając drugiego zawodnika – Polaka Piotra Małachowskiego o dokładnie jeden metr.

</doc>
<doc id="2391266" url="https://pl.wikipedia.org/wiki?curid=2391266" title="Leptotyphlops sylvicolus">
Leptotyphlops sylvicolus

Leptotyphlops sylvicolus – endemiczny gatunek węża z rodzaju "Leptotyphlops" (rodzina węże nitkowate).
Gatunek ten osiąga długość do 10,5 cm. Ciało w kolorze czarnym.
Teren jego występowania ograniczony jest do lasów nadbrzeżnych w Afryce Południowej, na terytorium RPA w prowincji KwaZulu-Natal.

</doc>
<doc id="2391267" url="https://pl.wikipedia.org/wiki?curid=2391267" title="Najlepszy ojciec świata">
Najlepszy ojciec świata

Najlepszy ojciec świata (ang. "World's Greatest Dad") – amerykański komediodramat z 2009 roku w reżyserii Bobcata Goldthwaita.
Opis fabuły.
Lance Clayton (Robin Williams) jest ojcem szesnastoletniego Kyle'a (Daryl Sabara) uzależnionego od masturbacji. Pewnego dnia Kyle umiera wskutek niebezpiecznego aktu autoerotyzmu. Lance pozoruje samobójstwo. Postanawia wykorzystać ten fakt do realizacji swoich planów.
Obsada.
i inni

</doc>
<doc id="2391268" url="https://pl.wikipedia.org/wiki?curid=2391268" title="Tenpenny Joke">
Tenpenny Joke

Tenpenny Joke – australijski zespół rockowy założony w 1997 w Melbourne. Zespół zrealizował w 2005 roku swój debiutancki album pt. "Ambush On All Sides". Producentem został Matt Voigt (The Living End, Kiss, Aaliyah).

</doc>
<doc id="2391270" url="https://pl.wikipedia.org/wiki?curid=2391270" title="NF">
NF



</doc>
<doc id="2391271" url="https://pl.wikipedia.org/wiki?curid=2391271" title="Kurucowie">
Kurucowie

Kurucowie, kurucy (węg. "kurucok") – zbrojni chłopscy powstańcy występujący na Węgrzech przeciw panowaniu Habsburgów. Główne wystąpienia kuruców to powstanie Thökölyego (1672) i Rakoczego (1703–1711).
Ich wojska składały się przede wszystkim z węgierskich zbiegłych chłopów pańszczyźnianych, w mniejszym stopniu z ludności zależnej innych narodowości (głównie słowiańskich).
Nazwa.
Według XVIII-wiecznego uczonego węgierskiego Mátyása Béla, określenia "kuruc" użyto po raz pierwszy w 1514 w odniesieniu do zbrojnych chłopów dowodzonych przez György Dózsę. Béli przypuszczał, że słowo to pochodzi od łacińskiego "cruciatus", czyli krzyżowiec, co miało łączyć się z faktem, że powstanie Dozsy rozwinęło się z oficjalnie przygotowywanej krucjaty przeciw napadającym na ziemie węgierskie Turkom.
Współcześnie językoznawcy nie akceptują hipotezy Béli, gdyż nazwa ta pojawiła się dopiero około 1660 w formach "kurus", "kuroc" lub "kurudsch", i jest nieznanego pochodzenia. Pierwotne znaczenie słowa to rebeliant, powstaniec, dysydent.
Poza tym znaczenie jego ulegało pewnej zmianie w różnych okresach. Na przykład w 1671 pasza Meni, bejlerbej Egeru, używał go dla określenia uchodźców (głównie szlacheckiego pochodzenia) z terytorium dawnego Królestwa Węgier. Wkrótce potem określenie to spopularyzowało się i w latach 1671–1711 występowało w tekstach pisanych po węgiersku lub turecku dla oznaczenia wszelkiego rodzaju rebeliantów z obszaru Węgier i północnego Siedmiogrodu walczących przeciwko władzy Habsburgów.
Uczestnicy pierwszego powstania kuruców sami siebie nazywali "bújdosók" (zbieg, uciekinier). Nie używał tego określenia także Franciszek II Rakoczy, przywódca ostatniego powstania kuruców.
Przeciwstawny termin, rozpowszechniony po 1678, to labancowie, pochodzący od węgierskiego „lobonc” (dosłownie „długie włosy”), co nawiązywało do peruk noszonych w wojsku i administracji austriackiej. Ogólnie oznaczało ono Austriaków oraz ich (nie tylko węgierskich) stronników.

</doc>
<doc id="2391272" url="https://pl.wikipedia.org/wiki?curid=2391272" title="Zbór Kościoła Zielonoświątkowego „Dobra Nowina” w Białymstoku">
Zbór Kościoła Zielonoświątkowego „Dobra Nowina” w Białymstoku

Zbór Kościoła Zielonoświątkowego „Dobra Nowina” w Białymstoku – zbór Kościoła Zielonoświątkowego w RP znajdujący się w Białymstoku. Pod względem administracyjnym należy do okręgu północnego. Posiada własną kaplicę, początkowo był prowadzony przez brazylijskich misjonarzy. Liczy około 200 członków.
Początki zboru sięgają roku 1993, kiedy do Białegostoku przyjechał z Brazylii Jailson da Silva. Zbór powstał w roku 1994, liczył wtedy około 40 członków. Zbór założył placówki w Łapach, Ełku, Choroszczy i Grajewie. W 1995 roku pastorem został Jeremias Souza. Od roku 2005 pastorem jest Krzysztof Flasza.
Zbór prowadzi działalność wydawniczą, w 1997 roku wydał broszurę napisaną przez Wadzima Budnika, jednego z członków zboru, zatytułowaną „Czy jestem zbawiony? Teraz wiem”.
Na koniec 2010 zbór skupiał 181 wiernych, w tym 76 ochrzczonych członków.

</doc>
<doc id="2391274" url="https://pl.wikipedia.org/wiki?curid=2391274" title="Mistrzostwa Świata w Piłce Nożnej 2014 (eliminacje strefy OFC)/Grupa 1">
Mistrzostwa Świata w Piłce Nożnej 2014 (eliminacje strefy OFC)/Grupa 1

Tabela.
Czas: CET

</doc>
<doc id="2391275" url="https://pl.wikipedia.org/wiki?curid=2391275" title="Kurucy">
Kurucy



</doc>
<doc id="2391281" url="https://pl.wikipedia.org/wiki?curid=2391281" title="Józefa Hrynkiewicz">
Józefa Hrynkiewicz



</doc>
<doc id="2391282" url="https://pl.wikipedia.org/wiki?curid=2391282" title="Półpasiec oczny">
Półpasiec oczny

Półpasiec oczny (łac. "zoster ophthalmicus") – odmiana kliniczna półpaśca występująca w wyniku zakażenie się jego wirusem charakteryzująca się zmianami owrzodzenia rogówki. Najczęstszymi zmianami są: stan zapalny wraz z obrzękiem powiek, przekrwienie naczyń spojówkowych oraz nadżerka i nacieki rogówki. Niekiedy chorobie towarzyszy zapalenie tęczówki oka.
Stany chorobowe półpaścca ocznego wymagają leczenia szpitalnego (kontrole okulistyczne) ze względu na możliwość powikłań w obrębie rogówki niebezpiecznych dla zdrowia.

</doc>
<doc id="2391283" url="https://pl.wikipedia.org/wiki?curid=2391283" title="Zoster ophthalmicus">
Zoster ophthalmicus



</doc>
<doc id="2391284" url="https://pl.wikipedia.org/wiki?curid=2391284" title="Dziewięciu staruszków Disneya">
Dziewięciu staruszków Disneya

Dziewięciu staruszków Disneya (ang. "Disney's Nine Old Men") – grupa animatorów, która stworzyła całą estetykę disneyowskiej animacji z lat 30. i 40. Byli odpowiedzialni za powstanie pierwszych filmów Disneya, począwszy od Królewny Śnieżki i siedmiu krasnoludków, skończywszy na Lisie i Psie. Wszyscy zostali wyróżnieni nagrodą Disney Legends.
W skład dziewięciu staruszków wchodzili:

</doc>
<doc id="2391288" url="https://pl.wikipedia.org/wiki?curid=2391288" title="Beniamin (arcybiskup Cypru)">
Beniamin (arcybiskup Cypru)

Beniamin – zwierzchnik Cypryjskiego Kościoła Prawosławnego w latach 1600–1606.
Życiorys.
Jego wybór na arcybiskupa Cypru nie został uznany przez tureckie władze wyspy. Mimo to Beniamin łączył działalność religijną z występowaniem w obronie praw prawosławnej społeczności Cypru przed jej tureckimi zarządcami. Nawiązał również potajemne kontakty z księciem sabaudzkim Karolem Emanuelem I, prosząc go o wyzwolenie Cypru spod władzy tureckiej. Rozmowy te zostały przerwane w 1606, gdy Beniamin zrezygnował z urzędu arcybiskupiego, i podjęte ponownie przez jego następcę Chrystodulosa I; nie przyniosły jednak oczekiwanych przez cypryjskich hierarchów rezultatów.

</doc>
<doc id="2391291" url="https://pl.wikipedia.org/wiki?curid=2391291" title="Niutonometr (przyrząd pomiarowy)">
Niutonometr (przyrząd pomiarowy)



</doc>
<doc id="2391294" url="https://pl.wikipedia.org/wiki?curid=2391294" title="Choroba Darlinga">
Choroba Darlinga



</doc>
<doc id="2391295" url="https://pl.wikipedia.org/wiki?curid=2391295" title="EOKA 2">
EOKA 2

EOKA 2, w polskich źródłach także jako EOKA-B (gr. Εθνική Οργάνωσις Κυπρίων Αγωνιστών Β' - "Ethniki Organosis Kiprijon Agoniston i Defteri") – paramilitarna organizacja nacjonalistyczna Greków cypryjskich, będąca kontynuatorką Narodowej Organizacji Cypryjskich Bojowników - EOKA.
Powstała w roku 1971. Twórcą i przywódcą EOKA 2 był generał Jeorjos Griwas, który zmarł w styczniu 1974. Organizacja walczyła o zjednoczenie Cypru z Grecją ("enosis"). Cieszyła się poparciem greckiej junty czarnych pułkowników. Członkowie EOKA 2 razem z częścią Gwardii Narodowej wzięli udział w zamachu stanu przeciwko prezydentowi Makariosowi III, dokonanym 15 lipca 1974. Samozwańczym prezydentem kraju został wówczas Nikos Sampson. Okoliczności te dostarczyły pretekstu dla tureckiej inwazji na Cypr, w jej następstwie także trwającego do dziś podziału wyspy, przy czym większa część ówczesnego potencjału ekonomicznego wyspy przypadła stronie tureckiej.

</doc>
<doc id="2391300" url="https://pl.wikipedia.org/wiki?curid=2391300" title="Alles was zählt">
Alles was zählt



</doc>
<doc id="2391305" url="https://pl.wikipedia.org/wiki?curid=2391305" title="Domy bamberskie prawobrzeżnego Poznania">
Domy bamberskie prawobrzeżnego Poznania

Domy bamberskie prawobrzeżnego Poznania - pozostałe pojedyncze budynki mieszkalne, budowane przez mieszkańców pochodzenia bamberskiego lub skoligaconych Polaków, zasiedlających dawne wsie podpoznańskie, które obecnie stanowią dzielnice miasta i uległy głębokim przekształceniom przestrzennym.
Geneza.
Dawne wsie podpoznańskie, zlokalizowane na prawym brzegu Warty, w dużym stopniu zasiedlone były przez ludność bamberską. Spory odsetek tej ludności należał do grupy osób zamożnych lub bardzo zamożnych, co uwarunkowane było wysokim poziomem gospodarki rolnej i bliskim rynkiem zbytu w postaci dużego miasta. Rodziny bogatych rolników podmiejskich (Bambrów lub Polaków skoligaconych z Bambrami) często lokowały swój majątek w okazałych budynkach mieszkalnych, z których niewielka część przetrwała do dzisiaj i stanowi element dziedzictwa historycznego Poznania. Częstokroć nawiązują one do staropolskiej architektury dworkowej. Pochodzą najczęściej z końca XIX i początków XX wieku. Najwięcej takich obiektów w prawobrzeżnej części Poznania, zlokalizowanych jest na Ratajach, Żegrzu i Minikowie.

</doc>
<doc id="2391307" url="https://pl.wikipedia.org/wiki?curid=2391307" title="Władysław Balicki">
Władysław Balicki

Władysław Marian Balicki (ur. 18 grudnia 1941 w Łęczycy, zm. 17 grudnia 2019 w Poznaniu) – polski ekonomista, wieloletni rektor Wyższej Szkoły Bankowej w Poznaniu.
Życiorys.
W 1967 ukończył studia na Akademii Ekonomicznej w Poznaniu. Na tej samej uczelni w 1973 uzyskał stopień doktora (na podstawie pracy "Prawa ekonomii. Ich formułowanie i wykorzystywanie"), a w 1981 stopień doktora habilitowanego (w oparciu o rozprawę zatytułowaną "Zarys teorii nierównowagi popytowej"). Specjalizował się w zakresie metodologii nauk ekonomicznych i teorii transformacji.
W latach 80. współpracował z opozycją demokratyczną, był przewodniczącym komisji uczelnianej NSZZ „Solidarność” w poznańskiej Akademii Ekonomicznej. Zawodowo przez lata związany z AE i UE w Poznaniu, był profesorem nadzwyczajnym w Katedrze Makroekonomii i Badań nad Gospodarką Narodową. W 1994 został rektorem Wyższej Szkoły Bankowej w Poznaniu, stanowisko to zajmował nieprzerwanie do 2010. Pozostał wykładowcą tej uczelni (w Katedrze Ekonomii).
Był członkiem Platformy Obywatelskiej, był kandydatem tej partii do Sejmu w wyborach w 2011.
Pochowany na cmentarzu komunalnym w Międzychodzie.

</doc>
<doc id="2391309" url="https://pl.wikipedia.org/wiki?curid=2391309" title="Western &amp; Southern Financial Group Masters &amp; Women's Open">
Western &amp; Southern Financial Group Masters &amp; Women's Open



</doc>
<doc id="2391311" url="https://pl.wikipedia.org/wiki?curid=2391311" title="Irena Szczurowska">
Irena Szczurowska

Irena Szczurowska (ur. 15 września 1941 w Krakowie) – polska aktorka teatralna, filmowa i telewizyjna.
Życiorys.
W 1963 ukończyła Państwową Wyższą Szkołę Teatralną im. Ludwika Solskiego w Krakowie. Aktorka związana ze scenami warszawskimi: Teatru Klasycznego (1963–1965) i Teatru Polskiego (1965–1988).
Występowała również w Teatrze Telewizji, m.in. w spektaklach: "Miód kasztelański" według Józefa Ignacego Kraszewskiego w reż. Józefa Słotwińskiego (1964), "Fantazy" Juliusza Słowackiego w reż. Jerzego Antczaka (1965), "Prof. Skutarewski" Leonida Leonowa w reż. Konstantego Ciciszwilego (1971), "Kaukaskie kredowe koło" Bertolta Brechta w reż. Macieja Zenona Bordowicza (1972), "Lipcowe tarapaty" Erskine Caldwella w reż. Daniela Bargiełowskiego jako Katy Barlow (1974), "Babbitt" Sinclaira Lewisa w reż. Henryka Kluby jako Zilla Riesling (1975) oraz w "Spazmach modnych" Wojciecha Bogusławskiego w reż. Ewy Bonackiej jako Lukrecja (1975) i "Wakacjach kata" Jerzego Gierałtowskiego w reż. Zygmunta Hübnera jako Malajka (1991).
Jej pierwszym mężem był Jarosław Abramow-Newerly. Z małżeństwa z Leszkiem Teleszyńskim ma córkę Karolinę.

</doc>
<doc id="2391313" url="https://pl.wikipedia.org/wiki?curid=2391313" title="Ulica Bytomska w Piekarach Śląskich">
Ulica Bytomska w Piekarach Śląskich

Ulica Bytomska w Piekarach Śląskich – jedna z ulic w piekarskich dzielnicach Szarlej i Centrum (Piekary). Ma długość około 4,8 km; posiada południkowy przebieg. Wzięła swoją nazwę od miasta Bytom.
Pierwotnie południowa część drogi (w Szarleju) nosiła nazwę ul. Piekarska (od południa do dzisiejszej ul. Pod Lipami), a północna część (w Piekarach) – ul. Mariacka (dalej na północ, do bazyliki NMP, tj. od domów nr 101, 116 i Parku Wolności). Podczas II wojny światowej ulicy nadano nazwę Adolf-Hitler-Straße, a po wojnie – Michała Roli-Żymierskiego. W 1979 zlikwidowano linię tramwajową, prowadzącą obecną ulicą Bytomską (linia z Bytomia do centrum Piekar).
Przy ulicy znajdują się następujące historyczne obiekty i miejsca:
Przy ulicy Bytomskiej swoją siedzibę mają również: Miejskie Centrum Informacji i Turystyki (ul. Bytomska 157, Piekary), główna siedziba Miejskiego Domu Kultury w Piekarach Śląskich i Radia Piekary oraz miesięcznika Głos Piekarski (ul. Bytomska 73, Szarlej), Zasadnicza Szkoła Zawodowa (ul. Bytomska 207, Piekary) oraz liczne firmy i przedsiębiorstwa handlowo-usługowe. Ulicą kursują autobusy KZK GOP.

</doc>
<doc id="2391317" url="https://pl.wikipedia.org/wiki?curid=2391317" title="Andreas Joanidis">
Andreas Joanidis

Andreas Joanidis, gr. Ανδρέας Ιωαννίδης (ur. w 1958 w Rizokarpaso, zm. 11 lipca 2011 koło Ziji) - cypryjski wojskowy, kapitan. W 1977 wstąpił do Helleńskiej Akademii Marynarki, którą ukończył w 1981. 20 sierpnia 2008 został mianowany dowódcą Cypryjskiej Marynarki Wojennej. Zginął 11 lipca 2011 podczas eksplozji materiałów wybuchowych w cypryjskiej bazie morskiej Ewangelos Florakis.

</doc>
<doc id="2391322" url="https://pl.wikipedia.org/wiki?curid=2391322" title="Tramwaje w Symferopolu">
Tramwaje w Symferopolu

Tramwaje w Symferopolu − zlikwidowany system komunikacji tramwajowej w ukraińskim mieście Symferopol, działający w latach 1914–1970.
Historia.
Pierwsze jazdy próbne były przeprowadzone w czerwcu 1914. Oficjalne otwarcie linii nastąpiło 13 sierpnia 1914. Linia ta połączyła centrum z dworcem kolejowym. W październiku 1914 w mieście były trzy linie tramwajowe. W czasie I wojny światowej i wojny domowej tramwaje praktycznie nie kursowały. Ruch tramwajowy przywrócono 12 marca 1924. W 1941 w zajezdni było ponad 50 wagonów. W listopadzie 1941 zawieszono kursowanie tramwajów. W czasie II wojny światowej wysadzono w powietrze zajezdnię tramwajową, spalono 12 wagonów, zdemontowano całą sieć trakcyjną i ponad 100 stalowych słupów. Po zakończeniu wojny ruch wznowiono w listopadzie 1944. Odbudowę sieci tramwajowej zakończono w 1946 kiedy to działały 4 linie tramwajowe. Od 1955 rozpoczęto dostawy tramwajów z NRD. W 1957 przewieziono najwięcej pasażerów w całej historii tramwajów w Symferopolu – 40 mln. 1 stycznia 1961 w mieście było 101 tramwajów w tym 57 wagonów silnikowych. Od 1969 w mieście istniała jedna linia o nr 4, która kursowała na trasie:
Ostatnią linię tramwajową zamknięto 1 grudnia 1970. Powodem likwidacji tramwajów był brak części zamiennych. Maksymalna długość tras tramwajowych w mieście wynosiła 33 km. 
Linie.
W Symferopolu istniały 4 linie tramwajowe:
Tabor.
Tramwaje Gotha T57/B57 i T59/B59 w Symferopolu:
Oprócz tramwajów Gotha wcześniej eksploatowano tramwaje typów:

</doc>
<doc id="2391323" url="https://pl.wikipedia.org/wiki?curid=2391323" title="Traktat gwarancyjny">
Traktat gwarancyjny

Traktat gwarancyjny – jedno z porozumień podpisanych w 1959 po negocjacjach brytyjsko-grecko-tureckich dotyczących przyszłości Cypru, regulujący kształt przyszłego niepodległego państwa cypryjskiego oraz gwarantujący jego suwerenność.
Od 1954 na Cyprze trwały walki partyzanckie prowadzone przeciwko kolonialnej administracji brytyjskiej przez Narodową Organizację Bojowników Cypryjskich. Dopuszczała się ona również aktów sabotażu i terroru, domagając się zrzeczenia się przez Wielką Brytanię kontroli nad wyspą, a następnie przyłączenia Cypru do Grecji ("enosis"). Równocześnie dyplomacja grecka prowadziła na forum międzynarodowym zabiegi popierające ideę "enosis". W związku z tym w 1955 Wielka Brytania zgodziła się na podjęcie rozmów w sprawie przyszłości Cypru, zapraszając do nich, wbrew intencjom Grecji, także Turcję, uzasadniając ten fakt obecnością na wyspie społeczności tureckiej oraz kluczowego znaczenia Cypru dla całego regionu wschodniego Morza Śródziemnego. Kilkuletnie rozmowy między trzema państwami ujawniły rozbieżne koncepcje rozwiązania problemu Cypru przedstawiane przez stronę grecką i turecką. Ponieważ jednak zarówno Grecji, jak i Turcji zależało na zawarciu porozumienia, w czasie konferencji w Zurychu w lutym 1959 postanowiono sporządzić dwa traktaty regulujące politykę wewnętrzną i zewnętrzną niepodległego Cypru, w szczególności chroniące będącą w znacznej mniejszości ludność muzułmańską. Pierwszy z nich nosił nazwę traktatu gwarancyjnego, drugi ustanawiał sojusz między Grecją, Turcją a Cyprem.
Traktat gwarancyjny zapewniał niezależność i integralność terytorialną Cypru. Oznaczało to zarówno zablokowanie dążeń greckich do "enosis", jak i uniemożliwiało realizację proponowanej przez Turków cypryjskich koncepcji podziału wyspy ("taksim"). Republice Cypru zabraniano wchodzenia w unię polityczną lub ekonomiczną z jakimkolwiek innym państwem, a nawet prowadzenia aktywności na jej rzecz. Wyjątkiem miało być uczestnictwo kraju we Wspólnocie Narodów. Wielka Brytania, Grecja i Turcja zobowiązywały się do stania na straży jedności Cypru. Ponadto w razie przypadków łamania konstytucji przez polityków cypryjskich miały konsultować się między sobą i uzgadniać sposób przywrócenia w kraju porządku. W razie niemożności podjęcia wspólnych działań każda ze stron otrzymała prawo jednostronnej interwencji.
Już po ogłoszeniu niepodległości wyspy, politycy cypryjscy pochodzenia greckiego, na czele z prezydentem kraju arcybiskupem Makariosem III traktowali traktat gwarancyjny - i inne umowy międzynarodowe dotyczące Cypru - jako rozwiązania tymczasowe. Ich celem długofalowym pozostała "enosis". Makarios III, kierujący polityką zagraniczną Cypru praktycznie jednoosobowo, liczył początkowo, że uzyska poparcie dla anulowania traktatów w ONZ, powołując się na fakt narzucenia ich społeczności cypryjskiej wbrew zasadzie samostanowienia. Z czasem dostrzegł, że Stany Zjednoczone, Turcja, Grecja i Wielka Brytania zgadzają się co do konieczności zachowania "status quo" na Cyprze, obawiając się wewnętrznego konfliktu w NATO w razie jego zmiany. Niemożność uzyskania poparcia krajów zachodnich dla idei "enosis" skłoniła go zatem do poszukiwania sojuszników w bloku państw socjalistycznych i wśród krajów rozwijających się, w tym tych, które niedawno uzyskały niepodległość w ramach demontażu systemu kolonialnego. Zachowywał przy tym dobre relacje z państwami bloku zachodniego. Ze starań na rzecz odwołania traktatu gwarancyjnego i innych porozumień zawartych równolegle z nim Makarios III wycofał się po 1967, gdy władzę w Grecji przejęła junta czarnych pułkowników; prezydent Cypru nie chciał bowiem unii Cypru z Grecją, gdy ta była rządzona w sposób autorytarny.

</doc>
<doc id="2391334" url="https://pl.wikipedia.org/wiki?curid=2391334" title="Jan Antoni May">
Jan Antoni May

Jan Antoni May (ur. 31 maja 1761 w Reptach Śląskich, zm. 6 grudnia 1831 w Krakowie) – drukarz i księgarz.
Życiorys.
Pracę w zawodzie drukarza rozpoczął w krakowskiej drukarni Ignacego Grebla. Po śmierci Ignacego został wspólnikiem jego syna Antoniego Grebla i razem prowadzili drukarnię. Po uzyskaniu praw miejskich, otrzymał zgodę na otwarcie przy ulicy Grockiej wypożyczalnie książek i czytelnie zwaną "Gabinet do Czytania Otwartego". Wypożyczalnia posiadała ok. 600 dzieł i czasopism. Po likwidacji drukarni S. Stachowicza znajdującej się przy ulicy Floriańskiej 18 nabył ja w drodze licytacji. W tym samym czasie założył księgarnie przy ulicy Floriańskiej 26 i Floriańskiej 15 (kamienica Pod Wiewiórką). Podczas Insurekcji kościuszkowskiej znajdował się w sztabie Kościuszki, gdzie kierował propagandą, drukował broszury polityczne i zarządzenia władz powstańczych, wydrukował "Akt powstania obywatelów, mieszkańców województwa krakowskiego".
W swojej drukarni wydawał nakładem 600 egzemplarzy czasopismo "Gazeta Krakowska", której był również redaktorem naczelnym. Prócz tego wydawał "Monitor Różnych Ciekawości", "Dziennik Rządowy Rzeczypospolitej Krakowskiej" Prócz prasy z drukarni Maya wychodziły druki literatury pięknej m.in. dzieła Miltona Woltera oraz kalendarze: "Kalendarz Polski i Ruski", "Kalendarz Kieszonkowy Krakowski". Po roku 1814 w drukarnia drukowała przeważnie wydawnictwa akcydensowe a po śmierci Maya drukarnia przeszła w ręce Daniela Friedleina.

</doc>
<doc id="2391335" url="https://pl.wikipedia.org/wiki?curid=2391335" title="Surfaktanty anionowe">
Surfaktanty anionowe

Surfaktanty anionowe – organiczne związki chemiczne z grupy surfaktantów, które obok elementu lipofilowego zawierają fragment o charakterze anionu, np. grupę karboksylową, sulfonianową lub siarczanową. 
Przykłady.
Do surfaktantów anionowych należy dodecylosiarczan sodu (SDS), C12H25OSO3Na, z grupy alkilosiarczanów sodu (sole siarczanowe zawierające łańcuch alkilowy).
W wodzie SDS dysocjuje według następującej reakcji:
Innym powszechnym surfaktantem anionowym jest dodekanian sodu, C11H23COONa, należący do alkilokarboksylanów sodu (na ogół sodowe sole kwasów tłuszczowych), nazywanych powszechnie mydłami. Tak jak SDS, związek ten dysocjuje w wodzie przy obojętnym pH na kation metalu alkalicznego oraz na naładowany ujemnie jon alkilokarboksylowy.
Surfaktanty anionowe charakteryzują się dobrą biodegradowalnością. Ze względu na prostotę otrzymywania, niski koszt, biodegradowalność i właściwości, surfaktanty anionowe są najczęściej stosowaną grupą surfaktantów.

</doc>
<doc id="2391337" url="https://pl.wikipedia.org/wiki?curid=2391337" title="Gevulot">
Gevulot



</doc>
<doc id="2391339" url="https://pl.wikipedia.org/wiki?curid=2391339" title="Linia B metra w Nowym Jorku">
Linia B metra w Nowym Jorku

Linia B – linia metra nowojorskiego. Jest oznaczona kolorem pomarańczowym na znakach stacji, znakach trasy oraz na oficjalnych mapach metra. Na swoim przebiegu przez Manhattan nosi nazwę IND Sixth Avenue Line.
Linia B działa tylko w dni robocze, od około 6:00 do 23:00. Pociągi kursują od 145th Street w Harlemie, Manhattan i poprzez Eighth Avenue w Central Park West i Sixth Avenue Express do północnej strony Manhattan Bridge, gdzie przekraczają granicę Brooklynu. Linia B działa jako ekspresowa na BMT Brighton Line do Brighton Beach.
W godzinach szczytu linia B jest przedłużona na północnym końcu do Bedford Park Boulevard w dzielnicy Bronx przez IND Concourse Line.

</doc>
<doc id="2391340" url="https://pl.wikipedia.org/wiki?curid=2391340" title="Move Like This">
Move Like This

Move Like This – siódmy studyjny album amerykańskiego zespołu nowofalowego The Cars wydany 10 maja 2011 roku.
Lista utworów.
Wszystkie piosenki na płycie, zostały napisane przez Rica Ocaska.

</doc>
<doc id="2391343" url="https://pl.wikipedia.org/wiki?curid=2391343" title="Hazerim">
Hazerim



</doc>
<doc id="2391347" url="https://pl.wikipedia.org/wiki?curid=2391347" title="Mishmar HaNegev">
Mishmar HaNegev



</doc>
<doc id="2391348" url="https://pl.wikipedia.org/wiki?curid=2391348" title="Kaiserball">
Kaiserball

Kaiserball ("niem." bal cesarski) – tradycyjny coroczny bal sylwestrowy odbywający się w Wiedniu, organizowany w Hofburgu, dawnej rezydencji Habsburgów. Po raz pierwszy odbył się w 1970 r. Co roku bierze w nim udział około 2500 gości z ponad 30 krajów, co czyni go największym noworocznym balem w Wiedniu.
Historia.
Kaiserball wywodzi się z tradycji balów cesarskich organizowanych przez Franciszka Józefa i jego żonę Elżbietę, znaną jako Sissi. Para cesarska zwykle pod koniec stycznia urządzała w Hofburgu bale, zwane "Hofball", których dokładną datę ustalała sama cesarzowa. Uroczystość rozpoczynała się w Zeremoniensaal, jednej z najpiękniejszych sal w Hofburgu, gdzie wybrani goście byli osobiście przedstawiani cesarskiej parze. Następnie około 2000 gości udawało się tańczyć na parkiet. Jednocześnie w innej sali – Großer Redoutensaal – odbywał się popularny wówczas bufet. Ostatni walc zaczynał się dokładnie kwadrans po północy i kończył bal.
Dwa tygodnie później w tym samym miejscu odbywał się następny, bardziej elitarny bal, w którym uczestniczyło około 700 osób spośród najwyższej arystokracji i członków korpusu dyplomatycznego.

</doc>
<doc id="2391349" url="https://pl.wikipedia.org/wiki?curid=2391349" title="European Touring Car Cup 2011">
European Touring Car Cup 2011

European Touring Car Cup 2011 – siódma edycja pucharu wyścigowego European Touring Car Cup. Składała się ona z pojedynczej rundy na austriackim torze Salzburgring rozegranej 24 lipca, w przeciwieństwie do edycji 2010, kiedy to odbyły się trzy rundy. Runda złożona była z dwóch wyścigów mających kolejno 14 i 12 okrążeń. Podobnie jak w trzech ostatnich latach samochody były podzielone na trzy kategorie: Super 2000, Superprodukcyjną i Super 1600. Wygrali je odpowiednio Fabrizio Giovanardi, Aleksandar Tošić i Thomas Mühlenz.

</doc>
<doc id="2391351" url="https://pl.wikipedia.org/wiki?curid=2391351" title="Shoval">
Shoval



</doc>
<doc id="2391352" url="https://pl.wikipedia.org/wiki?curid=2391352" title="Maria Papadopulu">
Maria Papadopulu

Maria Papadopulu, (ur. 8 września 1980 w Limassolu) – cypryjska pływaczka specjalizująca się w stylu motylkowym, dwukrotna olimpijka.

</doc>
<doc id="2391353" url="https://pl.wikipedia.org/wiki?curid=2391353" title="Suguru Osako">
Suguru Osako



</doc>
<doc id="2391355" url="https://pl.wikipedia.org/wiki?curid=2391355" title="Gimnazjum Pancypryjskie">
Gimnazjum Pancypryjskie

Gimnazjum Pancypryjskie (Παγκύπριο Γυμνάσιο) – najstarsza szkoła średnia na Cyprze, z siedzibą w Nikozji.
Gimnazjum zostało założone w 1812 przez zwierzchnika Cypryjskiego Kościoła Prawosławnego, arcybiskupa Cypriana pod nazwą „Szkoła Grecka”. W 1893 szkoła została zreformowana i zmieniona w placówkę sześcioklasową. Została wówczas uznana przez rząd Grecji jako równorzędna względem greckich szkół średnich. W 1896 otrzymała obecną nazwę.
Gimnazjum tradycyjnie zachowywało na przestrzeni lat grecki charakter. Pomieszczenie pod wejściem do jego budynku tradycyjnie było miejsce spotkań arcybiskupa Cypriana z członkami greckiej organizacji niepodległościowej Filiki Eteria. Wielu absolwentów szkoły uczestniczyło w walkach antybrytyjskich na Cyprze w latach 50. XX wieku, zamieszkach grecko-tureckich w latach 1963–1964 oraz w obronie wyspy przed inwazją turecką 1974 r..
Własnością placówki jest biblioteka licząca kilka tysięcy tomów, powstała w 1949, oraz kolekcja przedmiotów o wartości historycznej i archeologicznej. Przy gimnazjum działa prawosławna kaplica Trójcy Świętej, muzeum archeologiczne, muzeum historii naturalnej oraz muzeum historii szkoły.

</doc>
<doc id="2391356" url="https://pl.wikipedia.org/wiki?curid=2391356" title="Marina Szeszenina">
Marina Szeszenina



</doc>
<doc id="2391357" url="https://pl.wikipedia.org/wiki?curid=2391357" title="Port lotniczy Clarence A. Bain">
Port lotniczy Clarence A. Bain

Port lotniczy Clarence A. Bain (IATA: MAY, ICAO: MYAB) – port lotniczy położony w Mangrove Cay, na wyspie Andros, na Bahamach.

</doc>
<doc id="2391358" url="https://pl.wikipedia.org/wiki?curid=2391358" title="Bitwa o Az-Zawiję">
Bitwa o Az-Zawiję



</doc>
<doc id="2391362" url="https://pl.wikipedia.org/wiki?curid=2391362" title="Port lotniczy Urmia">
Port lotniczy Urmia

Port lotniczy Urmia (IATA: OMH, ICAO: OITR) – port lotniczy położony w mieście Urmia, w Iranie.

</doc>
<doc id="2391363" url="https://pl.wikipedia.org/wiki?curid=2391363" title="Via Tiburtina">
Via Tiburtina

Via Tiburtina – rzymska droga prowadząca ze wschodu na północny wschód z Rzymu do Tivoli (łac. "Tibur"). 
Została zbudowana przez rzymskiego konsula Marcusa Valeriusa Maximusa około roku 286 p.n.e., później została przedłużona do terytorium Marsi i Equi w Abruzzo, jako Via Valeria. Całkowita długość wynosiła około 200 km z Rzymu do Aternum (dzisiejszej Pescary). Wychodziła z Rzymu przez mur Aureliana w Porta Tiburtina oraz przez mury serwiańskie w Porta Esquilina. Istniejąca dziś droga krajowa o tej samej nazwie przebiega tą samą trasą.

</doc>
<doc id="2391364" url="https://pl.wikipedia.org/wiki?curid=2391364" title="Barbara Piwarska">
Barbara Piwarska

Barbara Urszula Piwarska z domu Ziółkowska, pseudonim Barbara Ur (ur. 18 sierpnia 1933 w Inowrocławiu) – artystka malarka, rzeźbiarka, graficzka, animatorka życia artystycznego, działaczka społeczna i polonijna. Założycielka Europejskiego Parku Rzeźb w Tuchomiu, gdzie współorganizowała Międzynarodowe Sympozja Artystów „Tuchomie”.
Uczestnika wielu manifestacji, imprez i sympozjów potępiających stan wojenny w Polsce, jak również poświęconych walce o suwerenność i niepodległość Polski i innych narodów ujarzmionych przez reżimy komunistyczne, m.in. w RFN, Norwegii, Francji, Wielkiej Brytanii.
Obecnie mieszka na zmianę w Berlinie oraz w Gdańsku. Jej mężem jest Andrzej Jan Piwarski, malarz i grafik.
Życiorys.
W latach 1964–1970 studia artystyczne – Wydział Malarstwa w Państwowej Wyższej Szkole Sztuk Plastycznych w Gdańsku (od 1996 Akademia Sztuk Pięknych w Gdańsku), w pracowniach prof. Krystyny Łady-Studnickiej, prof. Władysława Jackiewicza, prof. Jacka Żuławskiego i prof. Hanny Żuławskiej. W latach 1976–1980 gość-docent w Wyższej Szkole Sztuk Plastycznych w Münster (RFN) – pracownia projektowania rzeźbiarskiego w ceramice.
W roku 1979 otrzymała roczne stypendium Zarządu Komunalnego Zagłębia Ruhry w Essen (RFN). W latach 1985–1990 organizowała imprezy kulturalno-polityczne pod nazwą „Spotkania w Naszym Domu” w Essen (RFN). Od 1985 roku do 2004 roku współorganizowała wystawy sztuki pod nazwą „Spotkania ze sztuka” w Essen, następnie od 2005 do dzisiaj w Berlinie. W roku 1987 docent w Domu Kultury „Zeche Carl” w Essen. W latach 1987–1991 prowadziła pracownię projektowania rzeźbiarskiego w Europejskiej Letniej Akademii Sztuk Pięknych w Luksemburgu. W roku 1993 założyła Europejski Park Rzeźb w Tuchomiu, w woj. pomorskim. Od roku 1993 roku współorganizatorka corocznych Międzynarodowych Sympozjów Artystycznych „Tuchomie” w Tuchomiu. W 1997 założyła Stowarzyszenie Europejskie Laboratorium Sztuki w Tuchomiu.
W latach 1983–1985 i 1988–1989 współorganizatorka i uczestniczka Marszów Wyzwolenia Narodów na trasie Carsberg – Zamek Hombach (Niemcy). Uczestniczka Kongresu Kultury Polskiej w 1985 roku w Londynie. Uczestniczka Sympozjum Działaczy Niepodległościowych organizowanego przez Rząd RP na Uchodźstwie w Londynie w 1988 roku.
Członkini: Związku Polskich Artystów Plastyków (od 1971), Związku Artystów Plastyków IG Medien – Niemcy (1982-2005), Stowarzyszenia Polskich Artystów Plastyków w Niemczech (od 1992), Chrześcijańskiej Służby Wyzwolenia Narodów – Niemcy (1982-1993), Europejskiego Koła Promocji Sztuki CEPA – Luksemburg (członkini Prezydium 1990-1991). Uczestniczka Rady Zagranicznej Polskiego Stronnictwa Chrześcijańskiej Demokracji (Wielka Brytania – Londyn) od 1989.
Od roku 1970 miała ponad 120 indywidualnych wystaw w Polsce, Szwecji, Niemczech, Norwegii, Luksemburgu, Hiszpanii i Holandii. Od roku 1965 uczestniczy w ponad 200 wystaw zbiorowych w Polsce, Niemczech, Francji, Luksemburgu, Norwegii, Holandii i Szwecji.
Twórczość.
Cykle obrazów i rzeźb: Ludzie-ptaki – 1966-1972, Kobiety i konie – 197-1974, Ludzie na drodze – 1974-1975, Wieczerze przy pustych stołach – 1975-1977, Klatki – 197-1977, Przestrzeń (dziura jako tworzywo malarskie) – od 1976, Kolorowi żołnierze – od 1992, Ludzie i konie – od 1992, Panki z trójkątami – od 1992, Wieczne światło – od 1992.
Rzeźby w ceramice i drewnie od 1977 roku, Obiekty ceramiczne – 1977 – 1991, W kręgu meduzy i trójkąta – 1990-1991, Człowiek-obiekt gry – 1991, Pozwólcie śpiewać ginącym ptakom – 1991-1999, Ludzie-Mumie – 1991-1999, Ludzie bez serc, Ludzie bez głów, Postacie kobiet, Konie, 1991-1999. Koty 1991-1999.
Jej prace znajdują się w wielu muzeach, państwowych i prywatnych zbiorach sztuki w Polsce i za granicą, m.in. w Muzeum Narodowym w Warszawie, Muzeum Narodowym w Gdańsku, Muzeum Śląskim w Katowicach Muzeum Okręgowym im. L. Wyczółkowskiego w Bydgoszczy, Muzeum Okręgowym w Toruniu, Muzeum Uniwersyteckim – Uniwersytetu M. Kopernika w Toruniu, Bibliotece Uniwersyteckiej – Gabinet Rycin w Warszawie, w Niemczech m.in. Diecezjalne Zbiory Sztuki w Essen, Fundacja Kultury Landu Brandenburgia – Poczdam, Zarząd Komunalny Zagłębia Ruhry – Essen, Miejskie Zbiory Sztuki – Berlin (Schöneberg-Tempelhof), Miejskie Zbiory Sztuki – Altena, Miejskie Zbiory Sztuki– Kürten/, w Belgii, Danii, Finlandii, Francji, Hiszpanii (Miejskie Zbiory Sztuki – Angles), Holandii, Luksemburgu (Miejska Galeria Sztuki – Esch-sur-Alzette), w Norwegii, Szwecji (Biblioteka Miejska – Höganäs), USA i Wielkiej Brytanii w wielu innych.

</doc>
<doc id="2391367" url="https://pl.wikipedia.org/wiki?curid=2391367" title="Barbara Ur">
Barbara Ur



</doc>
<doc id="2391369" url="https://pl.wikipedia.org/wiki?curid=2391369" title="II bitwa o Az-Zawiję">
II bitwa o Az-Zawiję

II bitwa o Az-Zawiję – zbrojne starcie stoczone w dniach 13–20 sierpnia 2011 między libijską armią rządową a rebeliantami wspieranymi przez lotnictwo NATO podczas libijskiej wojny domowej na froncie zachodnim.
Tło.
Po I bitwie o Az-Zawiję, która miała miejsce na przełomie lutego i marca, miasto było pod kontrolą rządu centralnego. Od tamtej pory frontu zachodni znacznie się oddalił od stolicy, a najbliższa okolica znajdowała się pod kontrolą lojalistów. W celu zmiany tego stanu rzeczy, w połowie czerwca 2011, rebelianci przypuścili rajd na Az-Zawiję, który jednak został krwawo odparty.
Pod koniec lipca 2011 rebelianci rozpoczęli ostatnią fazę operacji w górach Dżabal Nafusa, w wyniku której cały obszar znajdujący się między Dżabal Nafusą na południu a Az-Zawiji przeszedł pod ich kontrolę. Po zdobyciu miasta Bir al-Ghanem (6 sierpnia) powstańcy ogłosili marsz na Az-Zawiję. Kiedy 13 sierpnia rebelianci dotarli do Az-Zawiji, rozpoczęła się bitwa o miasto, a także o inne pobliskie. Niektóre bojówki przegrupowały się w Az-Zawiji i ruszyły na zachód w stronę przejścia granicznego z Tunezją w Ras Adżdir, rozpoczynając równocześnie kampanię na wybrzeżu.
Bitwa.
13 sierpnia powstańcy dotarli od południa do bram Az-Zawiji i ogłosili, że po półgodzinnej walce z najemnikami weszli do centrum miasta, 800 metrów od Placu Męczenników. Część sił Kaddafiego ewakuowała się do Trypolisu, część wycofała się na przedmieścia. Mieszkańcy świętowali na ulicach wyzwolenie miasta. Powstańcy, których stale wspomagało lotnictwo NATO, przejęli także kontrolę nad autostradą wiodącą do Tunezji, którą do stolicy Libii docierało paliwo i żywność. Była to ostatnia z istniejących dróg zaopatrywania Trypolisu, obok zablokowanego przez NATO w kwietniu portu. 14 sierpnia walki w Az-Zawiji trwały nadal. Z wojsk Kaddafiego pozostali jedynie snajperzy i pojedynczy żołnierze. Rzecznik powstańców zapowiedział oczyszczenie miasta do końca tego dnia.
15 sierpnia rebelianci usiłowali zdobyć ostatni strategiczny punkt broniony przez snajperów w centrum miasta - Plac Męczenników. W trakcie walk pojmano 15 najemników z Nigerii. Ogłoszono, że 80% miasta było pod pełną kontrolą bojowników. Lojaliści atakowali rebeliantów rakietami Grad. W czasie starć doszło do nalotu NATO, w wyniku którego zniszczone zostały trzy czołgi i dwa wozy pancerne powstańców. Według raportu CNN, rebelianci kontrolowali do 16 sierpnia wszystkie zachodnie dzielnice, a walki toczyły się na wschodnich przedmieściach. W walkach tego dnia w ostrzale rakietowym z pozycji armii zginęło 15 osób, w tym dwóch cywilów. Ponadto następnego dnia rebelianci zamknęli ropociąg z Az-Zawiji do stolicy, natomiast NATO w nalocie zniszczyło czołgi oraz łódź stojącą w pobliżu portu.
18 sierpnia rankiem rebelianci zdobyli rafinerię w Az-Zawiji. W ataku na rafinerię, który trwał dwa dni, udział brało 200 bojowników. Kompleksu broniło 100 żołnierzy, w tym wielu najemników. 19 sierpnia pomyślnie zakończył się szturm rebeliantów na Plac Męczenników - główny plac miasta. 20 sierpnia bojownicy kontrolowali już całą Az-Zawiję. Po zdobytych pozycjach oprowadzani byli dziennikarze. Tymczasem walki przeniosły się 27 km na wschód od miasta, gdzie kolumna rebeliantów kierowała na stolicę, by zasilić walczące w stolicy jednostki.

</doc>
<doc id="2391373" url="https://pl.wikipedia.org/wiki?curid=2391373" title="Lisa Christina Stublić">
Lisa Christina Stublić



</doc>
<doc id="2391374" url="https://pl.wikipedia.org/wiki?curid=2391374" title="Kazimierz Żbikowski">
Kazimierz Żbikowski

Kazimierz Żbikowski (ur. 26 lutego 1932 w Toruniu, zm. 11 grudnia 1992 w Łodzi) – polski lekkoatleta średnio- i długodystansowiec.
Kariera sportowa.
Wystąpił w biegu na 1500 metrów na mistrzostwach Europy w 1954 w Bernie, ale odpadł w przedbiegach.
Był mistrzem Polski w biegu na 1500 metrów w 1957, w biegu na 3000 metrów z przeszkodami w 1957, 1958 i 1959 oraz w biegu przełajowym na 6 km w 1955, a także brązowym medalistą na 1500 metrów w 1954, w biegu na 5000 metrów w 1957 i w biegu przełajowym na 3 km w 1953. Zdobył również złoty medal w biegu na 3000 metrów podczas nieoficjalnych halowych mistrzostw Polski w 1954.
W latach 1953–1959 startował w dziesięciu meczach reprezentacji Polski (11 startów) bez zwycięstw indywidualnych.
Rekordy życiowe:
Był zawodnikiem klubów Kolejarz Toruń, OWKS/CWKS Bydgoszcz i Budowlani Bydgoszcz.

</doc>
<doc id="2391375" url="https://pl.wikipedia.org/wiki?curid=2391375" title="Polsko-Węgierska Izba Handlowa">
Polsko-Węgierska Izba Handlowa

Polsko-Węgierska Izba Handlowa (węg. "Lengyel-Magyar-Kereskedelmi Kamara"), działająca w okresie międzywojennym bilateralna izba gospodarcza mająca za zadanie rozwój stosunków gospodarczych pomiędzy obydwoma krajami.
Historia.
Izba miała swoją siedzibę przy ul. Świętokrzyskiej 2 (1927), ul. Ludnej 9 (1930), ul. Mazowieckiej 16 (1934), i w al. Ujazdowskich 39 (1935-1939). Skupiała 138 członków i utrzymywała oddział w Gdyni. Po 1945 nie reaktywowano działalności.
Propolski samorząd gospodarczy na Węgrzech.
W 1920 powołano Izbę Handlową Węgiersko-Polską ("Magyar-Lengyel Kereskedelmi Kamara"), która miała siedzibę w Budapeszcie przy "Akademia utca" 9 (1930-1934), i przy "Mérleg utca" 3 (1934-1938). Skupiała 120 członków.

</doc>
<doc id="2391377" url="https://pl.wikipedia.org/wiki?curid=2391377" title="Lubow Jahodyna">
Lubow Jahodyna

Lubow Jagodina, ros. Любовь Ягодина (ur. 22 września 1977) – ukraińska siatkarka, posiadająca obywatelstwo rosyjskie. Była reprezentantka Ukrainy. Występuje na pozycji przyjmującej bądź atakującej, aktualnie jest zawodniczką Dinamo Moskwa.

</doc>
<doc id="2391381" url="https://pl.wikipedia.org/wiki?curid=2391381" title="Port lotniczy Chociebuż-Drewitz">
Port lotniczy Chociebuż-Drewitz



</doc>
<doc id="2391382" url="https://pl.wikipedia.org/wiki?curid=2391382" title="Związek Pracodawców Shokokai">
Związek Pracodawców Shokokai

Związek Pracodawców Shokokai (在ポーランド日本商工会, Union of Employers Shokokai), używający też nazwy Polsko-Japońskiej Izby Handlu i Przemysłu - organizacja, której celem jest inspirowanie i wspomaganie rozwoju stosunków gospodarczych i handlowych pomiędzy polskimi i japońskimi podmiotami gospodarczymi.
Historia.
W okresie międzywojennym, działała w Warszawie Polsko-Japońska Izba Handlowa (商工ポーランド日本商工会議所), z siedzibą przy ul. Karowej 31 (1927-1930).
Propolski samorząd gospodarczy w Japonii.
W okresie międzywojennym, w latach 1935-1939, funkcję izby handlowej promującej rozwój stosunków gospodarczych pomiędzy Japonią i Polską sprawowało Japońsko-Polskie Towarzystwo Handlowe (日本·ポーランド貿易協会, Nippō Tsushō Kyōkai), z siedzibą w Jokohamie, publikujące mieś. "Pōrando" (Polska).
W 2007 utworzono Polską Izbę Gospodarczą w Japonii (在日ポーランド商工会議所, Polish Chamber of Commerce and Industry in Japan), która ma siedzibę w Tokio, początkowo przy 3-1-1, Kami-osaki, Shinagawa-ku (do 2012), następnie w Casa Nihombashi Bldg., 2-9 Kobune-cho, Chuo-ku (od 2012). Izba zrzesza 17 członków oraz utrzymuje przedstawicielstwo w Warszawie.
Siedziba.
Pierwszy punkt kontaktowy związku mieścił się w siedzibie przedstawicielstwa firmy Mitsui &amp; Co w al. Jerozolimskich 65-79, obecnie w Klubie Japońskim w Polsce (ポーランド日本人会) przy ul. Kormoranów 7 (2023).

</doc>
<doc id="2391384" url="https://pl.wikipedia.org/wiki?curid=2391384" title="Cuculus auratus">
Cuculus auratus



</doc>
<doc id="2391386" url="https://pl.wikipedia.org/wiki?curid=2391386" title="Gryzelda Rozdrażewska">
Gryzelda Rozdrażewska

Gryzelda Sobieska (zm. 1621) – córka magnata polskiego Marka Sobieskiego i Jadwigi Snopkowskiej.
Życiorys.
Wyszła za mąż za wojewodę dorpackiego Dadźboga Karnkowskiego. Małżeństwo Gryzeldy i Dadźboga było bezpotomne. Mąż Sobieskiej zmarł w 1617. Po śmierci pierwszego męża, Gryzelda Karnkowska poślubiła starostę odolanowskiego i krajczego królowej Konstancji Habsburżanki, Jana Rozdrażewskiego. Z tego małżeństwa pochodziło dwoje dzieci:
Gryzelda z Sobieskich Rozdrażewska została pochowana w kościele jezuickim w Kaliszu, którego była dobrodziejką. W 1628 pochowano tam również jej męża Jana.

</doc>
<doc id="2391387" url="https://pl.wikipedia.org/wiki?curid=2391387" title="Polsko-Austriacka Izba Handlowa">
Polsko-Austriacka Izba Handlowa

Polsko-Austriacka Izba Handlowa ("Polnisch-Österreichischen Handelskammer"), działająca w okresie międzywojennym bilateralna izba gospodarcza mająca za zadanie rozwój stosunków gospodarczych pomiędzy obydwoma krajami.
Siedziba.
Izba miała swoją siedzibę - w budynku Ministerstwa Przemysłu i Handlu przy ul. Elektoralnej 2 (1927-1930), ul. Siennej 29 (1930-1932), ul. Ossolińskich 8 (1933), ul. Kredytowej 8 (1935-1938). Po 1945 nie reaktywowano działalności.
Propolski samorząd gospodarczy w Austrii.
W tym samym okresie (1921-1938) funkcjonowała w Austrii Austriacko-Polska Izba Handlowa ("Österreichisch-Polnische Handelskammer"), z siedzibą w Wiedniu przy "Ditscheiner-Gasse" 2. Jej założycielem a następnie prezesem był Juliusz Twardowski (1921–1930).
W 2010 powstało w Wiedniu stowarzyszenie Polsko-Austriacka Inicjatywa Współpracy Gospodarczej ("Polnisch-Österreichische Initiative für die Wirtschaftliche Zusammenarbeit") z siedzibą przy "Anna-Hand-Weg" 2/2/33, z zamiarem przekształcenia się w najbliższym czasie w Polsko-Austriacką Izbę Współpracy Gospodarczej ("Polnisch-Österreichische Kammer für Wirtschaftliche Zusammenarbeit").

</doc>
<doc id="2391389" url="https://pl.wikipedia.org/wiki?curid=2391389" title="Atlas Farnezyjski">
Atlas Farnezyjski

Atlas Farnezyjski – rzymska marmurowa kopia z II wieku rzeźby hellenistycznej przedstawiającej postać Atlasa. Rzeźba anonimowego artysty od 1800 jest przechowywana w Narodowym Muzeum Archeologicznym w Neapolu. Posąg ma 210 centymetrów wysokości oraz 65 cm średnicy. Nazwa "Farnezyjski" nawiązuje do przejęcia posągu przez kardynała Alessandro Farnese na początku XVI wieku oraz jego wystawienia w Pałacu Farnese w Capraroli.
Rzeźba przedstawia Atlasa uginającego się pod ciężarem sfery niebieskiej, na co Atlas został skazany przez Zeusa. Na wyrzeźbionej kuli przedstawiono 41 spośród 48 klasycznych konstelacji opisanych przez Klaudiusza Ptolemeusza. Jest to najstarsze przedstawienie gwiazdozbiorów znanych starożytnym Grekom.

</doc>
<doc id="2391390" url="https://pl.wikipedia.org/wiki?curid=2391390" title="Zofia Solarz">
Zofia Solarz

Zofia Solarz, ps. "Chrzestna" (ur. 8 lutego 1902 w Odessie, zm. 22 stycznia 1988 w Warszawie) – pedagog, instruktor teatralny, organizatorka uniwersytetów ludowych, działaczka harcerstwa i ruchu ludowego.
Życiorys.
Urodziła się 8 lutego 1902 w Odessie jako Zofia Michałowska. Mając półtora roku osierociała (została porzucona) i trafiła do majątku Miąse na Mazowszu, do ziemiańskiej rodziny Władysława i Marii Symonowiczów. Kształciła się na prywatnej pensji w Warszawie, w gimnazjum w Zakopanem, ukończyła seminarium nauczycielskie w Lublinie, studiowała na Wolnej Wszechnicy Polskiej w Warszawie. Od 1918 r. działała w harcerstwie, w 1920 wstąpiła na ochotnika do wojska. Zaangażowana przez Jadwigę Dziubińską do Żeńskiej Szkoły Rolniczej w Gołotczyźnie, pracowała tam w latach 1922–1924 jako nauczycielka. Brała udział w tworzeniu pierwszego w Polsce uniwersytetu ludowego (Wiejski Uniwersytet Ludowy w Szycach, od 1930 Wiejski Uniwersytet Orkanowy), gdzie pracowała jako wykładowca do jego zamknięcia przez władze w 1931 r. W 1925 wyszła za Ignacego Solarza, dyrektora tej placówki. W latach 1931–1939 była wychowawcą i wykładowcą w Wiejskim Uniwersytecie Orkanowym w Gaci. Po aresztowaniu w 1940 męża, poszukiwana przez gestapo, wykładała na tajnych kursach i współpracowała z redakcjami czasopism konspiracyjnych ruchu ludowego. W okresie 1944–1945 organizatorka kursów dla przedszkolanek w Handzlówce, 1945–1948 kierowniczka Uniwersytetu Ludowego w Brusie, 1948–1949 pracowała w Związku Zawodowym Pracowników „Społem” jako instruktor artystyczny przy Zarządzie Głównym, 1949–1953 w Ministerstwie Kultury i Sztuki.
Działała w Towarzystwie Uniwersytetów Ludowych. Prowadziła amatorskie teatry wiejskie i robotnicze, Zespół Pieśni i Tańca „Podhale” w Białym Dunajcu oraz Ludowy Zespół Artystyczny „PROMNI” przy Szkole Głównej Gospodarstwa Wiejskiego w Warszawie.
Autorka opowiadań, wierszy i pieśni, w tym partyzanckich (m.in. hymnu Batalionów Chłopskich).
Od 1928 członek Związku Młodzieży Wiejskiej RP, od 1931 w Stronnictwie Ludowym, od 1949 w Zjednoczonym Stronnictwie Ludowym. 
Od 1925 była żoną Ignacego Solarza, z którym miała troje dzieci: Jadwigę (1925–1930), Andrzeja (ur. 1928) i Wojciecha (ur. 1934).
Pochowana w alei zasłużonych na Cmentarzu Wojskowym na Powązkach w Warszawie (kwatera C31-tuje-3).

</doc>
<doc id="2391392" url="https://pl.wikipedia.org/wiki?curid=2391392" title="Polsko-Egipska Izba Handlowa">
Polsko-Egipska Izba Handlowa

Polsko-Egipska Izba Handlowa – działająca w okresie międzywojennym bilateralna izba gospodarcza mająca za zadanie rozwój stosunków gospodarczych pomiędzy obydwoma krajami.
W 1930 izba miała swoją siedzibę w Instytucie Wschodnim przy ul. Miodowej 7, następnie w al. Ujazdowskich 39 (1939). Po 1945 nie reaktywowano jej działalności.
Propolski samorząd gospodarczy w Egipcie.
W okresie międzywojennym, w "1928", powołano Izbę Handlową Egipsko-Polską w Kairze ("Chambre de Commmerce Egypto-Polonaise du Caire", "Egyptian-Polish Chamber of Commerce"), z siedzibą przy rue "El Manakh" 22 (1930), i następnie przy "rue Toned" 13 (1936-1938).

</doc>
<doc id="2391393" url="https://pl.wikipedia.org/wiki?curid=2391393" title="Pete Desjardins">
Pete Desjardins

Ulise Joseph „Pete” Desjardins (ur. 12 kwietnia 1907 w St. Pierre-Jolys, zm. 6 maja 1985 w Miami) – amerykański skoczek do wody. Trzykrotny medalista olimpijski.
Jego rodzice przeprowadzili się z Kanady, gdy był małym chłopcem. Brał udział w dwóch igrzyskach (IO 24, IO 28), na obu zdobywał medale. W 1924, jako siedemnastolatek, zajął drugie miejsce w skokach z trzymetrowej trampoliny. Cztery lata później triumfował w obu rozgrywanych konkurencjach mężczyzn, skokach z trampoliny i wieży. W 1966 został przyjęty do International Swimming Hall of Fame. Był wielokrotnym mistrzem kraju.

</doc>
<doc id="2391394" url="https://pl.wikipedia.org/wiki?curid=2391394" title="II bitwa o Trypolis">
II bitwa o Trypolis

II bitwa o Trypolis (kryptonim "Operacja Syrena") – zbrojne starcie toczące się od 20–28 sierpnia 2011 między armią rządową i rebeliantami wspieranymi przez lotnictwo NATO podczas libijskiej wojny domowej, zakończone zajęciem stolicy przez rebeliantów.
Tło.
Po wybuchu wojny domowej w Libii jedne z pierwszych walk wybuchły w stolicy. W wyniku nich armia pokonała powstańców. Stolica była głównym celem wojny dla rebeliantów, gdyż w niej ukrywał się Muammar Kaddafi.
Początkowo rebelianci chcieli dojść do stolicy od wschodu, jednak uniemożliwiło im to wielomiesięczne oblężenie Misraty a po nim pat na froncie. Tak więc do stolicy brygady rebeliantów dotarły od zachodu.
Pod koniec lipca 2011 rebelianci rozpoczęli ostatnią fazę operacji w Dżabal Nafusa, w wyniku której cały ten region na południe od Az-Zawiji jest przez nich kontrolowany. Po zdobyciu miasta Bir al-Ghanem (6 sierpnia) powstańcy ogłosili marsz na Az-Zawiję. Kiedy 13 sierpnia rebelianci dotarli do Az-Zawiji, rozpoczęła się bitwa o to miasto, a także o inne pobliskie miejscowości. Bojówki zostały przegrupowane w Az-Zawiji i ruszyły na wschód ku Trypolisowi, do którego dotarły późnym wieczorem 20 sierpnia 2011.
Muammar Kaddafi uciekł z Trypolisu 18 sierpnia. Przyznał to po zakończeniu wojny szef aparatu bezpieczeństwa Mansura Daou. W czasie trwania walk rebelianci nie wiedzieli, gdzie ukrywa się dyktator. Ponadto szef Sztabu Generalnego Kataru, generał Hamad Bin Ali Al Attiyah przyznał oficjalnie, iż katarscy komandosi czynnie wspierali rebeliantów na wszystkich frontach walki. Katarczycy zaplanowali i nadzorowali szturm na Trypolis.
Bitwa.
20 sierpnia szabrownicy, w tym wojsko Kaddafiego, rabowali w Trypolisie posesje należące do obcokrajowców, którzy opuścili miasto. Wieczorem rebelianci dotarli do stolicy i tym samym rozpoczęła się bitwa o stolicę, co rebelianci nazwali "wybiciem godziny zero". Po modłach imamowie polecili ludziom wyjść na ulice. Doszło do protestów, które szybko zamieniły się w walki. Dostępu do miasta broniło 3800 żołnierzy, jednak w momencie ataku powstańców bram miasta pilnowało zalewie 200 osób. Według szefa aparatu bezpieczeństwa Mansura Daou doszło wówczas do wielkiej zdrady.
21 sierpnia po nalocie NATO w Trypolisie kontynuowano walki między powstańcami a siłami Kaddafiego, którym nadano kryptonim "Operacja Syrena". W nocy gwałtowne walki toczyły się w dzielnicy Tadżura, gdzie zginęło 123 rebeliantów, 31 żołnierzy, a 104 zostało pojmanych, a wśród nich dowódca sił powietrznych i podpułkownik armii. W czasie walk Mauammar Kaddafi nazwał powstanie "maskaradą", a powstańców "szczurami" i oskarżył Francję o próbę zawładnięcia libijskimi zasobami ropy naftowej. Na wiadomość o wybuchu walk w Trypolisie euforia wybuchła w Bengazi.
Powstańcy poinformowali rano o zajęciu międzynarodowego lotniska, magazynów broni i dzielnic Tadżura, Souk al-Dżumaa, Arada oraz Al-Saba na wschodzie miasta oraz zaciętych walkach o bazę lotniczą Mitiga. Przedstawiciele władz informowali natomiast o całkowitym opanowaniu sytuacji w mieście. Natomiast bojownicy donosili o oblężeniu kompleksu budynków rządowych. Po południu walki miały miejsce w dzielnicach Ben Aszur, Fashlom i Zawijat al-Dahmani. O godz. 9:00 z portu w Trypolisie miał wypłynąć maltański statek MV Triva 1, jednak został on ostrzelany i został w porcie. Jednostką tą miała być ewakuowana m.in. mieszkająca w Trypolisie Polka z trójką dzieci.
W toku walk, lotnictwo NATO zrzuciło bomby na kompleks rządowy. W państwowej telewizji, prezenterka przedstawiająca wiadomości, była uzbrojona i groziła, że powstańcy nie zdobędą telewizji, ani stolicy. Rzecznik rządu Musa Ibrahim wezwał wszystkie strony libijskiego konfliktu do negocjacji. Do miasta docierały posiłki rebeliantów od wschodu, w tym jedna z kolumn wdała się w walkę na przedpolach stolicy. Rebelianci zdobyli opuszczone koszary Brygady Chamisa położone 27 km na zachód od Trypolisu, przejęli znaczną ilość uzbrojenia i amunicji pozostawionej przez wojska Kaddafiego.
Po południu z Misraty morzem dotarły do Trypolisu posiłki dla powstańców w sile 200 ludzi. Powstańcy weszli wieczorem do dzielnicy Dżanzur, również wieczorem zjawił się tam przedstawiciel władz powstańczych. Wieczorem telewizje Al-Dżazira i Al-Arabija poinformowały, że oddział odpowiedzialny za ochronę Kaddafiego poddał się i złożył broń. Wieczorem rebelianci z Az-Zawiji dotarli na przedmieścia do Janzour. W kontrolowanych sektorach miasta palono zielone flagi libijskie i zawieszano barwy rebelianckie.
W ciągu dnia agencja dpa poinformowała, że Kaddafi uciekł z rodziną w stronę granicy Algierii, ale kilka godzin później dyktator zdementował te informacje w nagraniu audio wyemitowanym przez państwową telewizję. Wieczorem przewodniczący NRT powiedział w wywiadzie dla Al-Dżaziry, że synowie dyktatora Saif al-Islam al-Kaddafi i Al-Saadi Kaddafi zostali schwytani przez powstańców, natomiast Mohammed Kaddafi poddał się libijskim siłom rebelianckim. Po zatrzymaniu synów Kaddafiego, rebelianci rozpoczęli negocjacje z Międzynarodowym Trybunałem Karnym w Hadze ws. ich przekazania, jednak dnia kolejnego władze powstańcze temu zaprzeczyły. Powstańcza telewizja Barada TV doniosła o rzekomym zastrzeleniu Maummara Kaddafiego przez powstańców. Wkrótce później rzecznik rządu Kaddafiego Musa Ibrahim oświadczył, że rząd jest gotów podjąć negocjacje z powstańcami oraz że władze zwróciły się do NATO z prośbą o przekonanie powstańców do przerwania walk w Trypolisie. Wieczorem rzecznik rządu poinformował, że w walkach zginęło 1300 osób, natomiast rebelianci podali, że zginęło 376 osób z obu stron.
W nocy z 21 na 22 sierpnia rebelianci kontrolowali 90% miasta. Walki straciły już na swojej intensywności, jednak w kilku sektorach miasta toczyła się nadal wymiana ognia. Bitwa rozgrywała się wokół kompleksów rządowych Bab al-Azizia, hotelu Rixos. Także na południu stolicy toczył się pojedynek w którym wojsko używało czołgów. Rano setki rebeliantów skierowały się ku Placowi Zielonemu, który został przez nich zdobyty. Po tym na Placu świętowały tłumy ludzi. Czołgi sił rządowych rozmieszczono wokół obleganej rezydencji Muammara Kaddafiego oraz portu w Trypolisie. Rebelianci ustawili w kontrolowanych przez siebie sektorach miasta punkty kontrolne by zapobiec transportowi broni dla armii. W południe bojówki zajęły budynek telewizji państwowej. W czasie trwania walk, premier Al-Baghdadi Ali al-Mahmudi uciekł do Tunezji. Po godz. 16:00 rebelianci przejęli państwową telewizję, która przestała nadawać program. W stolicy pierwszy raz od pół roku działał internet. Do wieczora lojaliści nadal kontrolowali budynki rządowe Bab al-Azizija, hotel Rixos, szpital w Tadżurze oraz część portu. Walki toczono w zachodnich sektorach miasta. Wieczorem znaleziono w mieście dwa ciała. Prawdopodobnie były to zwłoki Chamisa al-Kaddafiego, dowódcy brygady, która przybyła do Trypolisu na odsiecz, a także Abdullaha Senussi'ego, szefa jego ochrony i wywiadu libijskiego, na którym ciążył międzynarodowy nakaz aresztowania, jednak później rebelianci stwierdzili, iż delikwenci prawdopodobnie przebywali w budynkach rządowych.
W nocy z 22 na 23 sierpnia Saif al-Islam Kaddafi zorganizował w rządowym kompleksie spotkanie dla zagranicznych dziennikarzy dla udowodnienia, że nie został aresztowany. Zapewnił także, że jego ojciec wciąż przebywa w Trypolisie, a sytuacja jest pod kontrolą wojska. Poinformował także o ucieczce z niewoli swojego brata, Mohameda. Z kolei powstańcy zapewnili, że Saif został wcześniej aresztowany, ale został uwolniony przez grupę powstańców, która miała w rzeczywistości pracować dla dyktatury.
Około północy NATO zbombardowało kompleks rządowy w Trypolisie. Wczesnym popołudniem toczyły się walki o kompleks rządowy oraz w okolicy hotelu dla dziennikarzy zagranicznych. Po południu NATO, ponownie zbombardowało budynki rządowe, ciężkie walki toczono również wokół hotelu Rixos. W nalotach korzystano m. in z ciężkich bombowców strategicznych Rockwell B-1B Lancer. Ok. godz. 17. rebelianci z brygady dowodzącej przez Mahdiego al-Haratiego, sforsowali linię obrony wojska i wdarli się do budynków rządowych Bab al-Azizija, a także do domu Kaddafiego, jednak nie zastano w nim dyktatora. Kaddafi wystąpił w nagraniu audio, nazywając swoją ewakuację z kompleksu rządowego "manewrem taktycznym". Podczas trzydniowych walk w Trypolisie zginęło ponad 400 osób, a 2000 zostało rannych. W czasie całego omawianego dnia w walkach zginęło 15 rebeliantów, a 30 odniosło poważne obrażenia.
W czasie trwania bitwy o Trypolis, szefowa dyplomacji UE Catherine Ashton zapewniła pomoc medyczną dla dotkniętej ciężkimi walkami stolicy kraju, Trypolisu, wesprzeć nowe władze libijskie w przywracaniu bezpieczeństwa, zadbać o odbudowę gospodarczą kraju i wesprzeć proces demokratyzacji. Międzynarodowa Agencja Energii Atomowej ogłosiła, że w ośrodku badawczym pod Trypolisem znajduje się uran i inne materiały, których można użyć do zbudowania nuklearnej "brudnej bomby". Zaapelowano do rebeliantów, żeby zabezpieczono materiały.
24 sierpnia rano doszło do nalotu NATO. Komando rebeliantów było blisko schwytania Kaddafiego, gdyż ten ukrywał się w jednym z domów prywatnym w centrum stolicy, jednak opuścił je na kilka godzin przed przybyciem bojowników. Walki toczyły się o hotel Rixos, w którym przetrzymywano ponad 30 zagranicznych dziennikarzy, których przed godz. 17. wypuszczono. Strzały były słyszane także w kompleksie Bab al-Azizija, który został ostrzelany przez wojsko. Rebelianci przejęli kontrolę nad dzielnicą Abu Salim. Tymczasem dramatyczna sytuacja panowała w stołecznych szpitalach, które były przepełnione rannymi. Rebelianci ewakuowali cywilów z regionów walk, gdyż lojaliści używali ich jako żywych tarcz. W jednym z magazynów o które toczono zacięte walki, żołnierze przeprowadzili egzekucje 53 osób - głównie cywilów. Ciała ofiar zostały znalezione trzy dni później. Bojownicy totalnie zniszczyli ambasadę Wenezueli, gdyż ten kraj otwarcie popierał pułkownika Kaddafiego.
25 sierpnia rebelianci w północno-wschodniej części Trypolisu zajęli bazę wojskową z dziesiątkami niezniszczonych czołgów i ciężkiego uzbrojenia. Na terenie obozu wojskowego znaleziono ciała 30 zwolenników rządu Maummara Kaddafiego. Ciała miały ślady postrzałowe, co wskazywałoby na egzekucję. Po intensywnych walkach powstańcy opanowali ostatecznie lotnisko w Trypolisie. Tego dnia uwolniono czterech włoskich dziennikarzy pojmanych poprzedniego wieczora. Dziennikarze zostali uprowadzeni przez lojalistów na drodze z Az-Zawiji do stolicy. Zakładnicy byli przetrzymywani w jednym z domów w Trypolisie. Po południu rebelianci otoczyli budynki mieszkalne nieopodal rezydencji Kaddafiego, gdyż mógł ukrywać się tam dyktator. Później odbyła się ok. 45-minutowa wymiana ognia przed hotelem Corinthia Bab Africa, gdzie zakwaterowanych było wielu dziennikarzy. W opanowanym mieście powstańcy znaleźli znaczne zapasy żywności i leków.
26 sierpnia wojska Kaddafiego ostrzelały lotnisko w Trypolisie, niszcząc co najmniej jeden samolot. Po zajęciu Trypolisu przez rebeliantów, stronnicy Kaddafiego zamordowali ponad 150 więźniów, którzy chcieli uciec ze stolicy. Do mordu doszło na terenie Bab al-Azizija. Strażnicy rzucali w więźniów granatami ręcznymi. Co więcej ponad 200 ciał znaleziono w opuszczonym szpitalu w Trypolisie w dzielnicy Abu Salim. Lekarze i pielęgniarki uciekli z powodu walk, a wielu rannych pacjentów zmarło, gdy zostawiono ich bez pomocy.
Rebelianci zabezpieczyli częściowo kompleks podziemnych korytarzy i bunkrów, które spod Bab al-Azizija obejmowały niemal całe miasto. Podziemne tunele łączy bunkry, centra dowodzenia i posiadłość Kaddafiego. Korytarze były wysokie i szerokie, a ściany miały ok. 30 cm grubości, a cały kompleks został podzielony na sektory odseparowane ciężkimi metalowymi drzwiami. Tunele posiadały także maski gazowe oraz skrytki na wodę i żywność. Były tam również pokoje w których mieszkali strażnicy. Korytarze zostały poważnie uszkodzone przez bombardowania NATO podczas wojny domowej. Mimo to rebelianci sądzili, że Kaddafi krył się w tychże podziemnych tunelach.
27 sierpnia powstańcy poinformowali, że od zdobycia przez nich Trypolisu uwolniono w mieście ok. 10 tysięcy więźniów politycznych, podczas gdy los 50 tysięcy pozostaje nieznany. Władze powstańców nie wykluczyły, że spora część z tych osób mogła zostać zabita przez żołnierzy Kaddafiego. 28 sierpnia powstańcy zajęli ostatnią bazę wojskową - Salaheddin. Tym samym rebelianci poinformowali, że wyparli całkowicie wojska lojalistów z miasta.
Strategiczną rolę podczas walk o stolicę spełniło NATO. Powstańcy w krótkim czasie opanowali stolicę dzięki uderzeniom floty powietrznej Sojuszu. Wzmożone naloty pozwoliły wojskom opozycyjnym szybko dojść do centrum stolicy i zdobyć twierdzę Bab al-Azizija. Ponadto ścisła współpraca rebeliantów z dowództwem wojskowym NATO sprawiły, iż naloty były niezwykle skuteczne. Przyczynili się do tego przede wszystkim zagraniczni instruktorzy wojskowi. Ponadto katarscy komandosi opracowali i czuwali nad postępami szturmujących stolicę rebeliantów.

</doc>
<doc id="2391396" url="https://pl.wikipedia.org/wiki?curid=2391396" title="Polsko-Grecka Izba Gospodarcza">
Polsko-Grecka Izba Gospodarcza

Polsko-Grecka Izba Gospodarcza (gr. Ελληνο-Πολωνικό Εμπορικό Επιμελητήριο), bilateralna izba gospodarcza mająca za zadanie rozwój stosunków gospodarczych pomiędzy obydwoma krajami.
Historia.
W okresie międzywojennym od 1920 działała "Polsko-Grecka Izba Handlowa" (Πολωνικά-Ελληνικό Επιμελητήριο Εμπορίου), z siedzibą w Warszawie przy Foksal/Pierackiego 14 (1927-1938). Skupiała 35 członków.
Propolski samorząd gospodarczy w Grecji.
W okresie międzywojennym funkcjonowała "Grecko-Polska Izba Handlowa" (Ελληνικά-Πολωνικά Εμπορικό Επιμελητήριο, "Chambre du Commerce Greco-Polonaise"), w latach 1927-1930 z siedzibą przy Stadion 9, w 1934 w "Banque Populaire", w 1936 przy rue Solonou 52a.

</doc>
<doc id="2391397" url="https://pl.wikipedia.org/wiki?curid=2391397" title="Pequannock">
Pequannock

Zespół miejski Pequannock – zespół miejski w Hrabstwie Morris w New Jersey w Stanach Zjednoczonych. W 2000 roku zespół miejski liczył 13 888 mieszkańców.
W skład zespołu miejskiego Pequannock wchodzą dzielnice znane jako Pequannock i Pompton Plains, każda obsługiwana przez oddzielne urzędy pocztowe.
Nazwa "Pequannock" według wierzeń pochodzi ze słowa używanego przed Rdzennych Amerykanów, "Paquettahhnuake" oznaczającego "krainę gotową, lub przygotowywaną do uprawy" (ang. cleared land ready or being readied for cultivation). Nazwa "Pompton" według niektórych źródeł oznacza "miejsce, gdzie ludzie łowią miękkie ryby" (ang. a place where they catch soft fish).
Geografia.
Według Amerykańskiego Biura Spisu Ludności (ang. United States Census Bureau) całkowity obszar zespołu miejskiego Pequannock wynosi 18,7 km2, gdzie 18,3 km2 stanowią tereny lądowe, a 0,4 km2 stanowią zbiorniki wodne.
Sieć drogowa.
Zespół miejski jest usytuowany we wschodniej części Hrabstwa, wzdłuż drogi 23 (ang. "Route 23"), około 8 km na północ od zjazdu z drogi 23 na międzystanową 80 i U.S. Route 46. Międzystanowa 287 przecina północno-zachodni kraniec zespołu miejskiego. Zespół miejski znajduje się ok. 55 km na zachód od Nowego Jorku.
Historia.
Nazwa ma swój początek co najmniej 1 marca 1720, kiedy to pojawiła się wzmianka "Poquanick", dzielnica w Hrabstwie Hunterdon. 25 marca 1740 utworzono nazwę istniejącą do dziś.
Wraz z biegiem czasu, wiele gmin zostało usuniętych z istniejącego w obecnym stanie zespołu miejskiego:
Podczas Wojny secesyjnej, Pequannock było punktem końcowym podziemnej kolejki. The Giles Mandeville House (wybudowany w 1788) oraz obiekty przy 515 Newark-Pompton Turnpike stoją niezmienne w tym samym miejscu po dziś dzień.
Demografia.
W 2000 roku w mieście mieszkało 13 888 osób, znajdowało się również 5026 gospodarstw domowych oraz 3829 rodzin, które mieszkały w mieście. Zagęszczenie wynosiło ok. 758,4 osoby/km2.
W mieście było:
Ludzi pochodzenia hiszpańsko-latynoskiego było 2,94% całej populacji.

</doc>
<doc id="2391398" url="https://pl.wikipedia.org/wiki?curid=2391398" title="La Bayamesa">
La Bayamesa



</doc>
<doc id="2391400" url="https://pl.wikipedia.org/wiki?curid=2391400" title="Albert White">
Albert White



</doc>
<doc id="2391401" url="https://pl.wikipedia.org/wiki?curid=2391401" title="MZK Konin">
MZK Konin



</doc>
<doc id="2391405" url="https://pl.wikipedia.org/wiki?curid=2391405" title="Polsko-Łacińsko-Amerykańska Izba Handlowa">
Polsko-Łacińsko-Amerykańska Izba Handlowa

Polsko-Łacińsko-Amerykańska Izba Handlowa (hiszp. "Camara de Comercio Polono-Latino-Americana"), działająca w okresie międzywojennym izba gospodarcza mająca za zadanie rozwój stosunków gospodarczych pomiędzy Polską a krajami Ameryki Łacińskiej.
W latach 1930-1935 izba miała swoją siedzibę przy ul. Hortensji 6, ul. Smolnej 2 (1936), ul. Szkolnej 2 (1936-1937), następnie przy ul. Mokotowskiej 12 (1938). Skupiała 120 członków i wydawała "Biuletyn Polsko-Łacińsko-Amerykański". Po 1945 nie reaktywowano działalności. 
Propolski samorząd gospodarczy.
W 1936 funkcjonowała Izba Handlowa Meksykańsko-Polska ("Camara Mexicano-Polaca de Intercambio Mercantil").

</doc>
<doc id="2391407" url="https://pl.wikipedia.org/wiki?curid=2391407" title="Maelbeek">
Maelbeek

Maelbeek – dopływ rzeki Zenne. Płynie przez kilka gmin w Brukseli: Elsene, Etterbeek, Saint-Josse-ten-Noode i Schaerbeek. Źródło znajduje się w "Abbaye de la Cambre".

</doc>
<doc id="2391409" url="https://pl.wikipedia.org/wiki?curid=2391409" title="Picus martius">
Picus martius



</doc>
<doc id="2391412" url="https://pl.wikipedia.org/wiki?curid=2391412" title="Polska Izba Handlowa dla Bliskiego Wschodu">
Polska Izba Handlowa dla Bliskiego Wschodu

Polska Izba Handlowa dla Bliskiego Wschodu, działająca w okresie międzywojennym (m.in. w 1930) izba gospodarcza mająca za zadanie rozwój stosunków gospodarczych pomiędzy Polską a krajami Bliskiego Wschodu.
Po 1945 nie reaktywowano działalności.

</doc>
<doc id="2391413" url="https://pl.wikipedia.org/wiki?curid=2391413" title="Living Eyes (album Bee Gees)">
Living Eyes (album Bee Gees)

Living Eyes – szesnasty studyjny album softrockowego, angielskiego zespołu Bee Gees, wydany
w październiku 1981 roku. jest to pierwszy album wydany na płycie CD.
Lista utworów.
Wszystkie piosenki napisane przez braci Gibb, oprócz:
"Nothing Could Be Good" – bracia Gibb + A. Galuten
"Be Who You Are" – Barry Gibb

</doc>
<doc id="2391415" url="https://pl.wikipedia.org/wiki?curid=2391415" title="Teresa Borowska">
Teresa Borowska

Teresa Borowska (ur. 3 października 1945 w Krzepicach, zm. 3 września 2009) – polska pedagog, prof. zw. dr hab. nauk humanistycznych o specjalności pedagogika specjalna, teoria wychowania. Od 2004 kierownik Katedry Teorii Wychowania Uniwersytetu Śląskiego w Katowicach, Wydziału Pedagogiki i Psychologii, Instytutu Pedagogiki.
Kariera zawodowa.
Studia w Uniwersytecie Jagiellońskim na Wydziale Filozoficzno-Historycznym ukończyła w 1969. W 1976 uzyskała doktorat w Wyższej Szkole Pedagogicznej w Opolu. W 1987 habilitowała się na Uniwersytecie Warszawskim. Od 1999 profesor nadzwyczajny Uniwersytetu im. A.Mickiewicza w Poznaniu. Od 1988 kierownik Zakładu Teorii Wychowania, a od 1989 dyrektor do spraw naukowych Instytutu Studiów Edukacyjnych Uniwersytetu Opolskiego. 
Zainteresowania naukowe.
Zainteresowania naukowe Teresy Borowskiej koncentrowały się na ogólnej teorii wychowania, opracowaniu podstaw filozoficznych i metodologicznych oraz badaniu i pomiarze wyników wychowania. Ponadto ważnym kierunkiem badań była problematyka ludzkiej egzystencji w sytuacji zagrożeń występujących w życiu człowieka oraz wyzwań dla pedagogiki i edukacji. Autorka wielu rozpraw, studiów i artykułów naukowych, laureatka nagrody Polskiej Akademii Nauk. Była członkiem Polskiego Towarzystwa Pedagogicznego, Polskiego Towarzystwa Wiedzy Powszechnej oraz członkiem Rady Redakcyjnej „Forum Oświatowego”.
Odznaczenia.
Była wielokrotnie uhonorowana odznaczeniami państwowymi i resortowymi, m.in.: Złotym Krzyżem Zasługi, Medalem Komisji Edukacji Narodowej.

</doc>
<doc id="2391418" url="https://pl.wikipedia.org/wiki?curid=2391418" title="Polsko-Egipska Izba Gospodarcza">
Polsko-Egipska Izba Gospodarcza



</doc>
<doc id="2391426" url="https://pl.wikipedia.org/wiki?curid=2391426" title="Pieter Retief">
Pieter Retief

Pieter Retief znany jako Piet Retief (ur. 12 listopada 1780 w pobliżu Wellington, zm. 6 lub 8 lutego 1838 w Natalu) – burski polityk i wojskowy, jeden z przywódców wielkiego treku.
Życiorys.
Pieter Retief pochodził z zamożnej, trudniącej się winiarstwem rodziny osiadłej w zachodniej części w pobliżu Wellington w Kolonii Przylądkowej. Od 1811 mieszkał na pograniczu (od 1814 w Grahamstown). Pełnił funkcję veldkorneta, brał udział w walkach z Xhosa. Zajmował się działalnością gospodarczą, angażując się w różnorodne przedsięwzięcia. Nie przyniosły mu one jednak spodziewanych zysków, w czerwcu 1836 musiał ogłosić bankructwo. Podczas jednej z wojen stracił całe bydło, był również niechętny wprowadzanemu przez władze kolonialne równouprawnieniu Koloredów. Wymienione czynniki wpłynęły na podjęcie przez niego decyzji o emigracji, choć początkowo był sceptycznie nastawiony do tej idei. 2 lutego 1837, na łamach "Grahamston Journal", opublikował manifest, w którym przedstawiał główne przyczyny treku. Wskazywał w nim na straty poniesione przez Burów podczas wcielania w życie ustawy znoszącej niewolnictwo w imperium brytyjskim, brak ochrony przed plemionami tubylczymi ze strony odpowiedzialnych za te kwestie urzędów i niekorzystną dla społeczności burskiej działalność europejskich misjonarzy, a także wyrażał sprzeciw wobec niewolnictwa. Podkreślał przy tym konieczność zachowania „właściwych stosunków między panem a służącym”.
W kwietniu 1837 przybył, wraz z prowadzoną przez siebie około 400-osobową grupą, do zespołu obozowisk trekkerów wokół Thaba Nchu. Został wybrany gubernatorem i głównodowodzącym kształtującej się społeczności. Jego pozycja została prawnie usankcjonowana przez przyjęte 6 czerwca 1837 w Winburgu Dziewięć Artykułów. Dokument ten nie został uznany przez Andriesa Hendrika Potgietera (który wraz ze swoimi zwolennikami udał się w 1838 na północ), sprzeciwił mu się również Piet Uys. Skupiając w swoich rękach większość władzy, przejawiał skłonności dyktatorskie, co było powodem krytyki, między innymi ze strony początkowo popierającego go Gerrita Maritza. Opowiadał się za dalszą migracją w kierunku Natalu. Przybył tam w październiku 1837 wraz z kilkunastoma ludźmi. 19 października 1837 udał się do obsadzonego przez Brytyjczyków Fortu Natal, zależało mu bowiem na utrzymaniu dobrych stosunków z Kapsztadem. Następnie skierował do władcy Zulusów Dingaana prośbę o zgodę na osiedlenie się voortrekkerów na jego ziemiach. Zuluski monarcha, świadomy zagrożenia, jakie mogliby dla jego władzy stanowić liczni, wyposażeni w broń palną osadnicy, oskarżył Burów o ataki na jego poddanych. Obciążył ich również odpowiedzialnością za kradzież należącego do niego bydła (najprawdopodobniej dokonał jej wódz BaTlokwa, Sikonyela). W końcu Dingaan zaproponował rozpoczęcie rozmów o przydziale ziemi Afrykanerom pod warunkiem odzyskania przez nich uprowadzonych zwierząt. Oddziały trekerskie realizując to życzenie, zmusiły Sikonyelę do oddania 700 sztuk bydła i przekazania kilkudziesięciu koni oraz strzelb. Mimo że zobowiązywała go do tego zawarta wcześniej umowa, Retief odmówił wydania Zulusom zdobytych koni, a także broni. Na przyjęcie wydane przez Dingaana przyjechał w asyście 70 towarzyszy i 30 „giermków”. Najprawdopodobniej zawarł z nim wówczas porozumienie, w wyniku którego obszar między rzekami Tugela a Umzimvubu został przekazany Burom. Mimo spotkania Retief został zamordowany wraz z całą świtą przez ludzi gospodarza 6 lub 8 lutego 1838.
Na jego cześć nazwano miasto Pietermaritzburg.

</doc>
<doc id="2391430" url="https://pl.wikipedia.org/wiki?curid=2391430" title="E.S.P. (album Bee Gees)">
E.S.P. (album Bee Gees)

E.S.P. – siedemnasty, studyjny album brytyjskiego zespołu Bee Gees, wydany we wrześniu 1987 roku.

</doc>
<doc id="2391431" url="https://pl.wikipedia.org/wiki?curid=2391431" title="Drukarnia Heliczów">
Drukarnia Heliczów

Drukarnia Heliczów – pierwsza w Polsce hebrajska drukarnia żydowskiej rodziny Helicze powstała w 1534 roku w Kazimierzu pod Krakowem.
Historia drukarni.
Drukarnia została założona w 1534 roku przez Samuela Helicze i jego braci Eliakima i Aszera.
Samuel Helicze.
Samuel urodził się ok. 1515 roku. Po powstaniu drukarni wydawał teksty rytualne "Szaarej Dura"i "Sefer r Anczel" czyli słownik do "Pięcioksięgu" w języku niemiecko-hebrajskim. Kolejnymi dziełami były m.in. dwutomowy kodeks rytualny autorstwa Jakuba ben Aszera (Jaakow ben Aszer) pt. "Arba Turim" oraz "Księga decyzyj" (Pesakim) autorstwa rabina lubelskiego Szaloma Szachny. W 1534 roku z powodu nieporozumień ze wspólnikami oraz na zaproszenie Chaima Swarza wyjechał do Oleśnicy, gdzie również założył drukarnię. W nowym mieście prosperował przez rok drukując kolejne wydanie Pięcioksięgu aż do momentu gdy w 1535 roku drukarnię strawił pożar podłożony prawdopodobnie przez miejscową ludność podczas wypędzania żydów z miasta. W 1537 powrócił do Krakowa. W marcu tego samego roku bracia Helicze pod wpływem biskupa krakowskiego Jana Gamrata przeszli na katolicyzm. Samuel przyjął imię Andrzej a jego bracia Eliakim i Aszer odpowiednio Paweł i Jan. Zanim bracia przeszli na katolicyzm ich druki cieszyły się dużym powodzeniem. Po zmianie wyznania ludność żydowska bojkotowała druki Heliczów. Andrzej Helicze w 1553 roku wyemigrował do Konstantynopola a drukarnię przejął jego brat Jan Eliakim.
Jan Eliakim Helicze.
Eliakim Helicze urodził się w ok. 1519 roku. Po wyjeździe Samuela do Oleśnicy, przejął kierownictwo nad drukarnią w Kazimierzu. Prowadził ją do chwili przejścia braci na katolicyzm i bojkotu jego druków przez Żydów. W 1539 roku został kierownikiem w drukarni Ungera po śmierci właściciela. Podczas swojego kierownictwa wydał podręcznik do gramatyki hebrajskiej autorstwa Franciszka Stankarta. Po zmianie wyznania drukarnia przeszła w ręce brata Pawła Aszera.
Paweł Aszer Helicze.
Paweł Helicze urodził się w 1517 roku. Po zmianie wyznania przez braci przejął prowadzenie drukarni. Bojkot druków Heliczów spotkał się z interwencją króla Zygmunta I, który 31 grudnia 1539 roku wydał dekret nakazujący gminom żydowskim z Krakowa, Poznania i Lwowa do zakupienia całej produkcji oficyny. Z tej okazji stworzono inwentarz drukarni który wykazał 350 woluminów, obecnie należących do wielkiej rzadkości. Sporządzony inwentarz był pierwszym inwentarzem jakiejkolwiek drukarni hebrajskiej na świecie. Według niej w drukarni wyszło: Machzor (nakład 800 sztuk), Selichot (850), "Turim" Jacobi ben Aszer (500), Jocerot(400), Minhagim (500), 6) Zmirot (200 w większym formacie), Zmirot (300 w mniejszym formacie).
W latach 1540–1541 wydał po niemiecku hebrajskimi czcionkami "Nowy Testament" Marcina Lutra. W 1543 roku opuścił Kraków i wyjechał do Psiego Pola pod Wrocławiem, gdzie wydał za pomocą czcionek hebrajskich, podręcznik do czytania tekstów niemieckich pt. "Elemental oder Lesbüchlein" XXXXIII. Następnie przeniósł się do Legnicy by w 1548 roku po wydrukowaniu kontrowersyjnych ulotek opuścić miasto. Jego dalsze losy nie są znane.

</doc>
<doc id="2391432" url="https://pl.wikipedia.org/wiki?curid=2391432" title="Samuel Helicze">
Samuel Helicze



</doc>
<doc id="2391433" url="https://pl.wikipedia.org/wiki?curid=2391433" title="Eliakim Helicze">
Eliakim Helicze



</doc>
<doc id="2391434" url="https://pl.wikipedia.org/wiki?curid=2391434" title="Aszer Helicze">
Aszer Helicze



</doc>
<doc id="2391435" url="https://pl.wikipedia.org/wiki?curid=2391435" title="Linia Butowskaja">
Linia Butowskaja

Linia Butowskaja (ros. Бу́товская линия) – naziemna linia metra moskiewskiego oddana do użytku 27 grudnia 2003. Linia ma długość 10 km i liczy 7 stacji. Położona na południu miasta stanowi przedłużenie linii Kałużsko-Ryskiej i Sierpuchowsko-Timiriaziewskiej. Na mapie oznaczana numerem 12 i jasnoniebieskim kolorem.
Rozwój.
Budowę linii planowano od lat 80., w celu szybkiego skomunikowania obrzeży miasta (rejon Jużnoje Butowo poza obwodnicą MKAD) z centrum. Od końca lat 80. rozpatrywano tę linię jako naziemną (z uwzględnieniem uwag jakie pojawiły się przy eksploatowaniu linii Filowskiej). W 2003 roku otwarto pierwszy odcinek z czterema bliźniaczymi stacjami 10 m ponad poziomem ziemi oraz jedną stacją podziemną. W 2014 miało miejsce otwarcie przedłużenia do stacji Bitcewskij park.
Linia jest obsługiwana przez zajezdnię TCz-8 Warszawskoje (ТЧ-8 «Варшавское») na linii Sierpuchowsko-Timiriaziewskajej.

</doc>
<doc id="2391436" url="https://pl.wikipedia.org/wiki?curid=2391436" title="Ali Gadżybiekow">
Ali Gadżybiekow

Ali Amrachowicz Gadżybiekow (ros. Али Амрахович Гаджибеков; ur. 6 sierpnia 1989 w Machaczkale) – rosyjski piłkarz grający na pozycji obrońcy.
Życiorys.
Jest wychowankiem Anży Machaczkała. Do kadry pierwszego zespołu tego klubu dołączył w 2006 roku. W jego barwach zadebiutował w rozgrywkach Priemjer-Ligi – miało to miejsce 4 lipca 2010 w przegranym 1:2 meczu z Zenit Petersburg. W latach 2011–2012 rozegrał 5 meczów w rosyjskiej kadrze B. 13 stycznia 2017 odszedł na zasadzie wolnego transferu do Krylji Sowietow Samara. Od 20 lipca 2018 do 31 maja 2019 przebywał na wypożyczeniu w Jeniseju Krasnojarsk. 2 września 2019 został natomiast wypożyczony na sezon do FK Niżny Nowogród. W latach 2020–2021 był piłkarzem Czajki Piesczanokopskoje.

</doc>
<doc id="2391438" url="https://pl.wikipedia.org/wiki?curid=2391438" title="Gan Yavne">
Gan Yavne



</doc>
<doc id="2391440" url="https://pl.wikipedia.org/wiki?curid=2391440" title="Albert White (skoczek do wody)">
Albert White (skoczek do wody)

Albert Cosad "Al" White (ur. 14 maja 1895 w Oakland, zm. 8 lipca 1982 w Richmond) – amerykański skoczek do wody. Dwukrotny złoty medalista olimpijski z Paryża.
Zawody w 1924 były jego jedynymi igrzyskami olimpijskimi. Triumfował w skokach z dziesięciometrowej wieży i z trampoliny (3 m). W 1965 został przyjęty do International Swimming Hall of Fame.

</doc>
<doc id="2391442" url="https://pl.wikipedia.org/wiki?curid=2391442" title="Haus Kochmann">
Haus Kochmann



</doc>
<doc id="2391443" url="https://pl.wikipedia.org/wiki?curid=2391443" title="Bitzaron">
Bitzaron



</doc>
<doc id="2391445" url="https://pl.wikipedia.org/wiki?curid=2391445" title="Dom Kochamnna">
Dom Kochamnna



</doc>
<doc id="2391446" url="https://pl.wikipedia.org/wiki?curid=2391446" title="Tramwaje w Niżynie">
Tramwaje w Niżynie

Tramwaje w Niżynie – zlikwidowany system komunikacji tramwajowej w ukraińskim mieście Niżyn.
Historia.
Tramwaj konny w Niżynie otwarto w 1915. Szerokość toru wynosiła 1524 mm. Tramwaje zlikwidowano w połowie lat 20. XX w.

</doc>
<doc id="2391449" url="https://pl.wikipedia.org/wiki?curid=2391449" title="Hatsor-Aszdod">
Hatsor-Aszdod



</doc>
<doc id="2391450" url="https://pl.wikipedia.org/wiki?curid=2391450" title="Michał Modelski">
Michał Modelski

Michał Modelski (ur. 16 kwietnia 1975) – polski lekkoatleta, wieloboista, wielokrotny mistrz Polski.
Osiągnięcia.
Zdobył tytuł mistrza Polski w dziesięcioboju w latach 1998, 1999, 2000, 2001 i 2004. Był wicemistrzem Polski w tej konkurencji w 1995 i 2002, a brązowym medalistą w 1996.
W hali był mistrzem Polski w siedmioboju w 2002 i 2003, wicemistrzem w 2000 i 2004 oraz brązowym medalistą w 1995, 1996 i 1999.
Startował na halowych mistrzostwach Europy w 2002 w Wiedniu w siedmioboju – zajął 10. miejsce. Dwukrotnie brał udział w Pucharze Europy w wielobojach: w 2004 zajął 17. miejsce, a w 2005 – 16. miejsce.
Był zawodnikiem klubów: Lechia Gdańsk (1992-1996 i 2001-2003), AZS-AWF Katowice (1998-2000) i AZS-AWFiS Gdańsk (2004-2006). Zakończył karierę zawodniczą w roku 2006. Pracuje jako trener.
Rekordy życiowe.
źródła:

</doc>
<doc id="2391452" url="https://pl.wikipedia.org/wiki?curid=2391452" title="Sprawiedliwy Handel">
Sprawiedliwy Handel



</doc>
<doc id="2391456" url="https://pl.wikipedia.org/wiki?curid=2391456" title="Semafor kształtowy">
Semafor kształtowy



</doc>
<doc id="2391457" url="https://pl.wikipedia.org/wiki?curid=2391457" title="Sławomir Kałuziński">
Sławomir Kałuziński

Sławomir Kałuziński, (ur. 7 listopada 1960 w Sulejowie) – generał dywizji pilot Wojska Polskiego w stanie spoczynku. Generał Kałuziński spędził w powietrzu ponad 1500 godzin, wykonując loty samolotami MiG-23, MiG-21, TS-11 Iskra oraz M-28 Bryza. 10 października, podczas ostatniego dnia Zlotu-19 w 31. Bazie Lotnictwa Taktycznego odbył pożegnalny lot, zakończył zawodową służbę wojskową i przeszedł w stan spoczynku.

</doc>
<doc id="2391458" url="https://pl.wikipedia.org/wiki?curid=2391458" title="Semafor świetlny">
Semafor świetlny



</doc>
<doc id="2391461" url="https://pl.wikipedia.org/wiki?curid=2391461" title="Wolfgang Brezinka">
Wolfgang Brezinka

Wolfgang Brezinka (ur. 9 czerwca 1928 w Berlinie, zm. 3 stycznia 2020 w Telfes im Stubai) – niemiecki pedagog i filozof, profesor uniwersytetów Würzburskiego i Fryburskiego.
Kariera zawodowa.
Po studiach odbytych w Salzburgu i Innsbrucku w 1951 uzyskał doktorat filozofii. W 1954 habilitował się na Uniwersytecie Würzburskim. Od 1958 jest profesorem w Würzburgu, od 1960 w Innsbrucku, a od 1967 w Konstancji. Badania naukowe o charakterze pedagogicznym prowadził w Stanach Zjednoczonych na uniwersytetach Columbia i Harvarda w latach 1957–1958. W 1983 i 1990 był profesorem wizytującym na wydziale filozoficzno-teologicznym w Bressanone. W 1984 objął profesurę na Uniwersytecie we Fryburgu. Za działalność został odznaczony niemieckim Federalnym Krzyżem Zasługi ze wstęgą (1996).
Zainteresowania naukowe.
Główne zainteresowania badawcze Brezinka koncentrują się na zagadnieniach związanych z krytyczną teorią przyjętą przez niego jako metateoria wychowania. W swoich pracach poddaje ostrej krytyce pedagogikę stosowaną w krajach zachodnioeuropejskich, wskazując jednocześnie, iż wychowanie powinno opierać się na zasadach moralności chrześcijańskiej. W badaniach naukowych zwraca uwagę na warunki i cele wychowania, a jako nadrzędny cel uznaje przygotowanie do życia, pojmowane jako zrozumienie jego sensu, uzyskanie zaufania do świata poprzez samodyscyplinę oraz pracowitość i indywidualny wysiłek jednostki. Jako podstawowe ogniwo społeczeństwa pluralistycznego traktuje rodzinę.
Bibliografia.
 

</doc>
<doc id="2391463" url="https://pl.wikipedia.org/wiki?curid=2391463" title="Liv">
Liv



</doc>
<doc id="2391531" url="https://pl.wikipedia.org/wiki?curid=2391531" title="Ignacy (Dieputatow)">
Ignacy (Dieputatow)

Ignacy, imię świeckie Aleksiej Michajłowicz Dieputatow (ur. 22 stycznia 1977 w Tugolesie) – rosyjski biskup prawosławny.
Życiorys.
W 1998 ukończył seminarium duchowne w Samarze. W tym samym roku podjął naukę w Petersburskiej Akademii Duchownej. W czerwcu 2002 ukończył na Akademii studia teologiczne. Został następnie zatrudniony jako wykładowca historii biblijnej w szkole duchownej w Riazaniu. 27 października 2002 w cerkwi św. Jana Teologa przy szkole duchownej w Riazaniu złożył wieczyste śluby mnisze przed metropolitą riazańskim i kasimowskim Szymonem, przyjmując imię Ignacy. 31 października tego samego roku metropolita Szymon wyświęcił go na hierodiakona, zaś 4 listopada – na hieromnicha.
23 lipca 2003 arcybiskup riazański i kasimowski Paweł powierzył mu funkcję prorektora szkoły duchownej w Riazaniu. Duchowny wykładał równocześnie w szkole homiletykę, teologię pastoralną i podstawy nauki społecznej Rosyjskiego Kościoła Prawosławnego. W 2005, po reaktywacji męskiego monasteru Przemienienia Pańskiego w Riazaniu, został jego przełożonym. W 2007 otrzymał godność ihumena.
W 2008 ukończył studia prawnicze na uniwersytecie im. Jesienina w Riazaniu.
W 2009, po przekształceniu szkoły duchownej w Riazaniu w seminarium, został jego prorektorem.
27 lipca 2011 Święty Synod Rosyjskiego Kościoła Prawosławnego wyznaczył go na pierwszego ordynariusza nowo powstałej eparchii szachtyńskiej. 18 sierpnia 2011 otrzymał w związku z tym godność archimandryty. 21 sierpnia w moskiewskim Monasterze Nowospasskim został wyświęcony na biskupa przez patriarchę moskiewskiego i całej Rusi Cyryla, metropolitów krutickiego i kołomieńskiego Juwenaliusza, sarańskiego i mordowskiego Warsonofiusza, arcybiskupów istrińskiego Arseniusza, riazańskiego i kasimowskiego Pawła, kostromskiego i galickiego Aleksego, biskupów rostowskiego i nowoczerkaskiego Merkuriusza, bronnickiego Ignacego, sołniecznogorskiego Sergiusza, podolskiego Tichona oraz woskriesieńskiego Sawę. W 2014 został przeniesiony na katedrę wołogodzką. 4 listopada 2014, w związku z utworzeniem metropolii wołogodzkiej, otrzymał godność metropolity. 25 grudnia tegoż roku został rektorem nowo utworzonego Wołogodzkiego Seminarium Duchownego.
26 lutego 2019 r. objął stanowisko kierownika synodalnego wydziału finansowo-gospodarczego.
25 sierpnia 2020 r. został przeniesiony na katedrę saratowską i jednocześnie zwolniony ze stanowiska kierownika synodalnego wydziału finansowo-gospodarczego.

</doc>
<doc id="2391622" url="https://pl.wikipedia.org/wiki?curid=2391622" title="Tomasz Krzyżyński">
Tomasz Krzyżyński

Tomasz Maciej Krzyżyński (ur. 1959) – polski inżynier, profesor nauk technicznych, wykładowca akademicki, rektor Politechniki Koszalińskiej w latach 2005–2012.
Życiorys.
Ukończył studia na Politechnice Warszawskiej. W 1987 uzyskał stopień naukowy doktora. W 1997 habilitował się w Instytucie Podstawowych Problemów Techniki Polskiej Akademii Nauk na podstawie rozprawy zatytułowanej "Dynamika układów ciągłych o okresowych własnościach struktury i wzbudzenia". W 2006 otrzymał tytuł profesora nauk technicznych. Specjalizuje się w zakresie budowy i eksploatacji maszyn.
Zawodowo związany z IPPT PAN, od 1997 pozostaje pracownikiem naukowym Politechniki Koszalińskiej, na której doszedł do stanowiska profesora zwyczajnego. W latach 1999–2002 pełnił funkcję prodziekana ds. nauki Wydziału Mechanicznego tej uczelni, następnie przez trzy lata był prorektorem ds. nauki. W 2005 i 2008 wybierany na rektora Politechniki Koszalińskiej, pełnił tę funkcję do 2012. Działał w Konferencji Rektorów Akademickich Szkół Polskich. Uczestnik prac sekcji komitetów PAN oraz krajowych i międzynarodowych towarzystw naukowych.
W 2011 był kandydatem komitetu wyborczego wyborców Unia Prezydentów – Obywatele do Senatu w wyborach parlamentarnych.
Odznaczony Krzyżem Kawalerskim Orderu Odrodzenia Polski (2011).
Życie prywatne.
Jest żonaty, ma troje dzieci.

</doc>
<doc id="2391833" url="https://pl.wikipedia.org/wiki?curid=2391833" title="Reiko">
Reiko

 – żeńskie imię japońskie. 
Możliwa pisownia.
Reiko można zapisać używając wielu różnych znaków kanji i może znaczyć m.in.:

</doc>
<doc id="2391893" url="https://pl.wikipedia.org/wiki?curid=2391893" title="Aleksandra Marianna Wiesiołowska">
Aleksandra Marianna Wiesiołowska

Aleksandra Marianna z Sobieskich Wiesiołowska (zm. 14 września 1645) – posiadaczka starostwa suraskiego w 1617 roku.
Córka polskiego magnata Marka Sobieskiego i Jadwigi Snopkowskiej.
Życiorys.
Wyszła za mąż za krajczego litewskiego oraz późniejszego marszałka wielkiego litewskiego Krzysztofa Wiesiołowskiego. Małżeństwo Aleksandry i Krzysztofa było bezpotomne, jednak małżonkowie wychowywali siostrzenicę Aleksandry, Gryzeldę Wodyńską, późniejszą żonę marszałka wielkiego litewskiego Jana Stanisława Sapiehy. W 1636 Aleksandra Wiesiołowska ufundowała wraz z mężem Kościół Zwiastowania Najświętszej Maryi Panny i klasztor Brygidek w Grodnie, którego budowę zakończono w 1642. Po śmierci męża w 1637, Aleksandra wstąpiła do założonego przez siebie klasztoru, gdzie pełniła funkcję przeoryszy.
W ufundowanym przez Aleksandrę Wiesiołowską klasztorze znajdował się jej portret, przedstawiający marszałkową w stroju zakonnym. Obecnie znajduje się on wraz z wizerunkami jej męża i siostrzenicy w Muzeum Sztuki w Mińsku.

</doc>
<doc id="2392117" url="https://pl.wikipedia.org/wiki?curid=2392117" title="Bernard Crous">
Bernard Crous

Bernard Crous (ur. 13 kwietnia 1989) – południowoafrykański lekkoatleta specjalizujący się w rzucie oszczepem.
Złoty medalista igrzysk młodzieży Afryki południowej (2005). W 2011 zajął jedenaste miejsce podczas uniwersjady oraz był drugi na igrzyskach afrykańskich. Medalista mistrzostw RPA – srebro w 2011.
Rekord życiowy: 77,80 (30 kwietnia 2011, Stellenbosch). 

</doc>
<doc id="2392256" url="https://pl.wikipedia.org/wiki?curid=2392256" title="Dan Severn">
Dan Severn

Daniel DeWayne Severn (ur. 8 czerwca 1958) – amerykański zawodnik mieszanych sztuk walki (MMA), zapaśnik i wrestler (występy m.in. w WWE i TNA). Był zawodnikiem wielu organizacji MMA, między innymi King of the Cage, Pride Fighting Championships, Cage Rage, WEC, RINGS oraz UFC. Jest byłym mistrzem oraz członkiem Galerii Sław tej ostatniej.
Kariera amatorska.
Złoty medalista mistrzostw panamerykańskich w 1986 i pierwsze miejsce w Pucharze Świata w 1986. Szósty na mistrzostwach świata w 1985. Mistrz świata juniorów z 1977 roku.
MMA.
Ultimate Fighting Championship.
W 1994 roku Severn zadebiutował w UFC. Podczas turnieju UFC 4, dominując wyraźnie nad rywalami umiejętnościami zapaśniczymi, doszedł do finału, w którym przegrał jednak przez poddanie z tryumfatorem dwóch poprzednich edycji, Roycem Graciem. Niecałe pół roku później zwyciężył w turnieju UFC 5, dzięki czemu podczas UFC 6 zmierzył się z Kenem Shamrockiem o tytuł "UFC Superfight Championship". Przegrał przez szybkie poddanie na skutek duszenia. W grudniu 1995 roku tryumfował w turnieju Ultimate Ultimate 95, pokonując w finale Olega Taktarowa, a następnie, w maju 1996 roku zwyciężył po 30-minutowej walce z Kenem Shamrockiem, odbierając mu "UFC Superfight Championship".
Po rocznej przerwie powrócił do organizacji, gdy 7 lutego 1997 roku (UFC 12) zmierzył się z Markiem Colemanem o pierwsze w historii mistrzostwo UFC w wadze ciężkiej. Przegrał przez duszenie w 1. rundzie. Była to jego ostatni pojedynek w UFC aż do 2000 roku, gdy powrócił na jedną walkę z Pedro Rizzo, którą przegrał przez TKO.
Walczył następnie dla wielu innych organizacji (głównie lokalnych) na terenie całego USA. 16 kwietnia 2011 roku blisko 53-letni Severn wygrał swoją setną zawodową walkę MMA, pokonując na gali KOTC: Texas Aarona Garcię.
W 1999 roku założył własną organizację MMA o nazwie Danger Zone, której celem było trenowanie i promowanie amatorów na przyszłe gwiazdy MMA. Był trenerem wielu późniejszych czołowych zawodników, m.in. mistrzów UFC Quintona Jacksona, Rashada Evansa oraz Sheana Sherka.
3 stycznia 2013 w wieku 54 lat zakończył znakomitą karierę zawodnika MMA.
Życie prywatne.
Severn ma syna Davida, który jest dwukrotnym mistrzem Bronson High School w zapasach.
Promotor.
Od 1999 organizuje gale Danger Zone, mające na celu promowanie młodych i zaczynających swoje kariery zawodników. Przez wiele lat osobiście występował na galach promując swoją osobą organizację. Wielu znanych zawodników zaczynało kariery właśnie w Danger Zone m.in. Chael Sonnen, Ben Rothwell czy Rashad Evans.
Tytuły i osiągnięcia.
Mieszane sztuki walki:
Zapasy:
Wrestling:

</doc>
<doc id="2392413" url="https://pl.wikipedia.org/wiki?curid=2392413" title="Wegetarianizm ekologiczny">
Wegetarianizm ekologiczny

Wegetarianizm ekologiczny – wegetarianizm lub weganizm wynikający z dowodów na to, że produkcja zwierzęca, zwłaszcza w ramach rolnictwa intensywnego, jest niezrównoważona ekologicznie. Główne zastrzeżenia dotyczą zanieczyszczenia środowiska i wykorzystywania takich zasobów jak paliwa kopalne, woda i grunty.
Wpływ produkcji mięsa na środowisko.
Popularne w uprzemysłowionym rolnictwie duże przemysłowe monokultury, najczęściej takich roślin, jak kukurydza lub soja, są bardziej szkodliwe dla ekosystemów niż bardziej zrównoważone praktyki gospodarki rolnej, takie jak rolnictwo ekologiczne, permakultura, pasterstwo, czy rolnictwo bez wykorzystania sztucznego nawadniania.
Zgodnie z inicjatywą ONZ z roku 2006, hodowla zwierząt gospodarskich jest jednym z najważniejszych czynników wpływających na degradację środowiska naturalnego na całym świecie, a nowoczesne sposoby hodowli zwierząt gospodarskich przyczyniają się „na skalę masową” do wylesiania, zanieczyszczenia powietrza i wody, degradacji gruntów, zaniku górnych warstw gleby, zmian klimatu, nadmiernej eksploatacji zasobów takich jak ropa i woda oraz zaniku bioróżnorodności. Dokument kończy wniosek, że „sektor produkcji zwierzęcej jest jednym z dwóch lub trzech najistotniejszych czynników wywołujących najpoważniejsze problemy ekologiczne, na każdym poziomie od lokalnego do globalnego.” W 2006 roku Organizacja Narodów Zjednoczonych do spraw Wyżywienia i Rolnictwa oszacowała, że przemysł mięsny odpowiedzialny jest za 18% emisji gazów cieplarnianych. W 2009 roku dwóch naukowców Banku Światowego skorygowało tę liczbę i oszacowało ją na minimum 51%.
W obliczu zmniejszania się bezpiecznych zasobów wodnych należy pamiętać, że zwierzęta karmione paszą zbożową potrzebują o wiele więcej wody niż rośliny zbożowe. Nieefektywność produkcji mięsa, mleka i jajek, przedstawiona w stosunku nakładu energii do uzyskanej ilości białka, waha się od 4:1 do 54:1. W rezultacie wytwarzanie produktów spożywczych pochodzenia zwierzęcego jest o wiele mniej wydajne niż uprawianie roślin zbożowych, strączkowych, warzyw, owoców i nasion bezpośrednio do spożycia. Człowiek żywiący się głównie białkiem zwierzęcym potrzebuje 10 razy większego obszaru gruntów, by zapewnić sobie odpowiednią ilość jedzenia niż człowiek żywiący się białkiem pochodzenia roślinnego.
Wpływ produkcji zwierzęcej na środowisko zmienia się w zależności od wykorzystywanych metod hodowli. Hodowla oparta na wypasaniu pomaga zredukować erozję gleby i kontrolować szkodniki przy stosowaniu mniejszej ilości pestycydów, dzięki rotacji roślin uprawnych i pastewnych, ale na obszarach jałowych może zapoczątkować proces pustynnienia. Potencjalny wpływ wypasu zwierząt na gleby jest o tyle ważny, że obecnie około 30% powierzchni planety jest wykorzystywana do hodowli zwierząt
W lipcu 2009 roku, kilka tygodni po tym, jak Greenpeace przedstawiło w swoim raporcie wpływ hodowli bydła na wylesianie Amazonii, firmy Nike i Timberland przestały kupować skórę od tamtejszych hodowców. W przypadku globalnego ocieplenia, dwutlenek węgla nie jest jedynym gazem cieplarnianym. Wskaźnik potencjału tworzenia efektu cieplarnianego (GWP) metanu jest około 21 razy wyższy niż dwutlenku węgla, a podtlenku azotu – 296 razy wyższy. Hodowla zwierząt jest jednym z największych źródeł tych gazów.
Perspektywa ekonomiczna i społeczna.
„Świat musi stworzyć 5 miliardów wegan przez następne kilka dekad, albo potroić produkcję rolną bez zwiększenia powierzchni uprawnych.”
Dennis Avery, przewodniczący Centrum ds. Światowych Problemów Żywieniowych
Ekologiczny wegetarianizm można porównać do wegetarianizmu z pobudek ekonomicznych, który obejmuje ludzi przestrzegających diety wegetariańskiej z przymusu ekonomicznego lub ze względu na świadomą decyzję prowadzenia prostego życia. Takie osoby często uzasadniają swoje przekonania z filozoficznego punktu widzenia, np. argumentując, że konsumpcja mięsa jest nieekonomiczna lub że wegetarianizm pomoże polepszyć zdrowie publiczne i ograniczyć głód. Według Worldwatch Institute, „spore ograniczenie konsumpcji mięsa w krajach rozwiniętych zmniejszy nakłady na służbę zdrowia, równocześnie poprawiając zdrowie publiczne; mniejsza liczba zwierząt hodowlanych osłabi eksploatację terenów pastewnych i uprawnych, umożliwiając odnowienie zasobów rolniczych. Zmniejszanie konsumpcji mięsa na skalę globalną wraz ze wzrostem populacji pozwoli w bardziej efektywny sposób wykorzystać kurczące się zasoby wodne i lądowe na jednego mieszkańca, równocześnie czyniąc cenę zboża bardziej przystępną dla głodujących.”
Wegetarianie z pobudek ekonomicznych apelują o ograniczenie konsumpcji mięsa w krajach wysoko rozwiniętych, zwłaszcza w Stanach Zjednoczonych. Według Funduszu Ludnościowego Narodów Zjednoczonych „każdy mieszkaniec USA zjada średnio 118 kg mięsa rocznie, co jest najwyższym wynikiem na świecie. To około 1,5 raza więcej niż średnia wszystkich krajów rozwiniętych, 3 razy więcej niż średnia krajów wschodnioazjatyckich i 40 razy więcej niż średnia Bangladeszu.” Do tego „ślad ekologiczny przeciętnego mieszkańca wysoko rozwiniętego, bogatego kraju jest około 6 razy większy niż mieszkańca kraju biedniejszego i o wiele większy niż mieszkańca jednego z najmniej rozwiniętych krajów.”
Według Światowej Organizacji Zdrowia niedożywienie ma wpływ na przynajmniej połowę z 10,4 milionów zgonów wśród dzieci rocznie Naukowcy z Cornell University obliczyli, że USA mogłyby wyżywić 800 milionów ludzi zbożem, które obecnie zjadają zwierzęta hodowlane, chociaż rozróżniają oni pomiędzy zwierzętami karmionymi paszą a wypasanymi, nazywając wypas zwierząt rozsądniejszym wykorzystaniem gruntów niskiej jakości.
Istnieją głosy, że najlepszym rozwiązaniem jest dieta laktoowowegetariańska (pozwalająca na spożycie jaj, nabiału i miodu) lub wegańska (oparta wyłącznie na produktach roślinnych) jednak nie jest ona całkowicie konieczna, ponieważ wystarczy nawet niewielka redukcja konsumpcji mięsa. „Ogromny wpływ na tę kwestię może mieć osobista decyzja o ograniczeniu konsumpcji mięsa. Do wyprodukowania 1 funta (około 0,5 kg) wołowiny potrzeba około 2400 galonów wody i 7 funtów zboża. Biorąc pod uwagę, że przeciętny Amerykanin zjada 97 funtów wołowiny (i 273 funty mięsa ogółem) rocznie, nawet niewielkie ograniczenie konsumpcji mięsa w takich krajach znacznie zmniejszyłoby obciążenie naszych zasobów naturalnych.”
Z raportu Międzynarodowego Panelu ds. Zrównoważonego Zarządzania Zasobami Programu Środowiskowego ONZ z roku 2010 wynika, że globalne przejście na dietę wegańską w istotny sposób pomoże złagodzić problemy głodu, ubóstwa energetycznego (np. poprzez ograniczanie wycinki lasów pod uprawy roślin na paszę), a także skutki zmiany klimatu. Według Panelu „oczekuje się, że wpływ rolnictwa na środowisko znacznie wzrośnie w związku ze wzrostem populacji i zwiększeniem konsumpcji produktów pochodzenia zwierzęcego. W odróżnieniu od paliw kopalnych, w tym wypadku trudno jest mówić o alternatywach: przecież ludzie muszą jeść. Zauważalne zmniejszenie wpływu rolnictwa jest możliwe jedynie dzięki zmianie diety na skalę globalną i odejściu od spożywania produktów pochodzenia zwierzęcego.”
Krytyka.
Według naukowców z Cornell University powszechne przestrzeganie diety wegetariańskiej samo w sobie może nie wystarczyć do zrównoważenia systemu żywnościowego USA. Oprócz tego należy również wprowadzić bardziej ekologiczne praktyki gospodarki rolnej, np. wykorzystanie energii odnawialnej. Poparcie dla alternatywnych metod rolniczych, np. oszczędnie gospodarowanego rolnictwa ekologicznego, permakultury i wypasu rotacyjnego, a także unikanie niektórych rodzajów roślin, takich jak ryż, ma pozytywny wpływ na stan środowiska naturalnego i zrównoważenie rolnictwa, ale niewielki na prawa zwierząt. Według naukowców „silne uzależnienie od energii kopalnej wskazuje na to, że system żywnościowy USA jest niezrównoważony niezależnie od tego, czy opiera się na produktach pochodzenia zwierzęcego, czy roślinnego.”
Niektórzy ekolodzy twierdzą, że wegetarianizm skupia się raczej na gestach i działaniach jednostek, a nie na systemowych zmianach. Australijski ekolog Dave Riley powiedział, że „niejedzenie mięsa i związane z nim poczucie niewinności są kusząco prostym rozwiązaniem, podczas gdy dookoła nas szaleje ekologiczne zniszczenie”, podkreślając, że zwierzęta pokarmowego odgrywają istotną rolę w łańcuchu żywnościowym. „Na przykład bataty są pokarmem świń, a dzięki gnijącym jabłkom otrzymujemy bekon.”
Bill Mollison, inny australijski ekolog, w swoim kursie tworzenia permakultury dowodził, że wegetarianizm przyśpiesza erozję gleby, ponieważ usunięcie rośliny z pola uprawnego usuwa z niego również wszystkie składniki odżywcze, pobrane przez nią z gleby, podczas gdy usunięcie zwierzęcia pozostawia je w nienaruszonym stanie.
Krytycy wegetarianizmu ekologicznego zwracają uwagę, że głód w dzisiejszym świecie jest w dużej mierze problemem politycznym i może być rozwiązany za pomocą wprowadzenia na światowe rynki większej ilości zboża. Jeśli USA rzeczywiście oddałoby swoje „dodatkowe” zboże krajom rozwijającym się, byłby to zwykły dumping, skutkujący zrujnowaniem rynków lokalnych i pogorszeniem sytuacji. Mogłoby to również doprowadzić do zmniejszenia bioróżnorodności. Niektórzy ekolodzy posuwają się nawet do stwierdzenia, że pomoc żywnościowa, zwłaszcza w postaci zboża, jest jedynie komercyjnym przedsięwzięciem nastawionym bardziej na pomoc rolnikom w krajach rozwiniętych niż zmniejszenie głodu w krajach rozwijających się.

</doc>
<doc id="2392471" url="https://pl.wikipedia.org/wiki?curid=2392471" title="Jiang Xingyu">
Jiang Xingyu

Jiang Xingyu (; ur. 16 marca 1987 w Yantai) – chiński lekkoatleta specjalizujący się w rzucie oszczepem. 
W 2010 zajął piątą lokatę w igrzyskach azjatyckich. Medalista mistrzostw Chin – srebro w 2008, 2010 i 2011.
Rekord życiowy: 79,55 (17 lipca 2011, Nanchang). 

</doc>
<doc id="2392597" url="https://pl.wikipedia.org/wiki?curid=2392597" title="Magdalena Agnieszka Lubomirska">
Magdalena Agnieszka Lubomirska



</doc>
<doc id="2392874" url="https://pl.wikipedia.org/wiki?curid=2392874" title="Krzysztof (Tsiakas)">
Krzysztof (Tsiakas)

Krzysztof, nazwisko świeckie Tsiakas (ur. 4 kwietnia 1964 w Pelendri) – cypryjski biskup prawosławny.
Życiorys.
W 1982 ukończył liceum w Limassol. W 1984, po odbyciu zasadniczej służby wojskowej, podjął studia na wydziale teologicznym uniwersytetu w Atenach, które ukończył w 1988. W 1990 został wyświęcony na diakona, zaś w 1991 na kapłana. Wstąpił wówczas do klasztoru Troodhitissa. Od 1992 do 1995 podyplomowo studiował patrologię na uniwersytecie w Durham. Swoją pracę końcową poświęcił ujęciu problemów ortodoksji i herezji przez św. Epifaniusza z Salaminy.
Od 1990 wielokrotnie reprezentował Kościół Cypryjski na konferencjach i seminariach poświęconych problemom herezji i grup pseudoreligijnych. Jest autorem szeregu publikacji poświęconych problemom herezji, w tym słownika encyklopedycznego religii, herezji, grup niechrześcijańskich i współczesnych ruchów ideologicznych.
22 maja 2007 Święty Synod Cypryjskiego Kościoła Prawosławnego wybrał go na pierwszego ordynariusza nowo powołanej eparchii Karpasii. 3 czerwca tego samego roku miała miejsce jego chirotonia biskupia.

</doc>
<doc id="2392948" url="https://pl.wikipedia.org/wiki?curid=2392948" title="Admirał Kołczak">
Admirał Kołczak

"Admirał Kołczak" (ros. Бронепоезд "Адмирал Колчак") – ciężki pociąg pancerny Białych podczas wojny domowej w Rosji.
Pociąg został utworzony na początku 1919 r. Dowództwo objął por. (kpt. 2 rangi od poł. grudnia 1919 r.) Nikołaj A. Olunin. Funkcję starszego oficera pełnił por. Jurij N. Witte. Jego załoga składała się z oficerów marynarki wojennej. Dowództwo brytyjskich wojsk interwencyjnych zamierzało uzbroić go jedynie w działa lekkie i średnie w celu walki na krótkich dystansach. Jednakże grupa rosyjskich oficerów, którzy byli inicjatorami zbudowania pociągu, chcieli wyposażyć go w ciężkie działa morskie o dalekim zasięgu. Ostatecznie pociąg został uzbrojony w 3 działa ciężkie i 2 średnie, a także 22 karabiny maszynowe. Pociąg działał na linii kolejowej Archangielsk-Wołogda w Rejonie Kolejowym Frontu Północnego. Był podporządkowany dowódcy morskich pociągów pancernych na tym obszarze, kpt. 1 rangi Julijowi J. Rybałtowskiemu. W kwietniu 1919 r.pociąg brał udział w obronie stacji kolejowej Oboziorskaja. Od końca sierpnia tego roku wspierał natarcie oddziałów wojskowych Białych wzdłuż linii kolejowej na Wołogdę, które doprowadziło do zajęcia stacji kolejowych Jemca i Szielieksa. Atak został powstrzymany pod stacją kolejową Pliesieckaja. Pociąg 19 lutego 1920 r. na stacji kolejowej Chołmogorskaja, po zaciętej walce, został zdobyty przez oddziały bolszewickie. Część załogi została rozstrzelana. Pozostali przeszli na stronę bolszewików. Oficerowie próbowali przedostać się do Finlandii w grupie gen. Borsa N. Wulicewicza, co udało się nielicznym na czele z kpt. N. A. Oluninem.

</doc>
<doc id="2393032" url="https://pl.wikipedia.org/wiki?curid=2393032" title="Tramwaje w Kadyksie">
Tramwaje w Kadyksie

Tramwaje w Kadyksie − planowany system komunikacji tramwajowej w hiszpańskim mieście Kadyks.
Projekt.
W planach jest budowa linii tramwajowej o długości 24 km. Pierwsze 13,6 km z Chiclana de la Frontera od przystanku La Hoya do San Fernando przystanku La Ardila ma zostać wybudowane jako zwykły tramwaj natomiast kolejne 10,5 km ma przebiegać po linii kolejowej Kadyks − Sewilla na odcinku od San Fernando do Kadyksu, częściowo w tunelu na długości 2,5 km. Na trasie ma znaleźć się 17 przystanków. Szerokość toru na linii wyniesie 1668 mm. 
Tabor.
Do obsługi linii zamówiono tramwaje CAF. Tramwaje będą miały 37,7 m długości, 2,7 m szerokości i 3,8 m wysokości. Tramwaje będą posiadały podłogę na wysokości 38 cm w strefie niskiej podłogi i 76 cm w strefie wysokiej podłogi. 

</doc>
<doc id="2393168" url="https://pl.wikipedia.org/wiki?curid=2393168" title="Operacja Mawet la-polesz">
Operacja Mawet la-polesz

Operacja Mawet la-polesz (hebr. מבצע מוות לפולש, "Miwca Mawet la-polesz"; pol. Operacja Śmierć Najeźdźcy) – izraelska operacja wojskowa przeprowadzona podczas I wojny izraelsko-arabskiej w dniach między 16 a 18 lipca 1948 przeciwko egipskiej armii w północno-zachodniej części pustyni Negew. Celem operacji było przywrócenia komunikacji z żydowskimi osiedlami na pustyni Negew. Była to kontynuacja operacji An-Far, która zakończyła się w dniu 15 lipca. Izraelczycy ponieśli taktyczną porażkę i nie zdołali osiągnąć zamierzonych celów.
Tło wydarzeń.
Na początku XX wieku Żydzi podjęli duży wysiłek przeprowadzając na dużą skalę rozbudowę osiedli rolniczych w Mandacie Palestyny. W 1941 i 1942 rozpoczęto penetrację północnej i zachodniej części pustyni Negew, w celu określenia możliwości rozwoju przyszłych osad na tym terenie. Po pozytywnie zakończonych pierwszych próbach, w 1943 założono trzy osady, które miały być pozycją wyjściową do dalszego osadnictwa. Powstały wówczas kibuce Gewulot, Rewiwim i Bet Eszel. Następnie w październiku 1946 zrealizowano plan budowy 11 osad obronnych na Negewie (hebr. 11 הנקודות, "11 HaNekudot"). Powstały wówczas kibuce Be’eri, Galon, Chacerim, Kedma, Kefar Darom, Miszmar ha-Negew, Newatim, Nirim, Szowal, Tekuma i Urim. Ich powstanie stworzyło dużą żydowską enklawę istniejącą pośrodku terytorium zamieszkałego w większości przez Arabów. Założenie tych ostatnich osiedli było żydowską odpowiedzią na Plan Morrison-Grady w sprawie podziału Palestyny i odegrało kluczową rolę przy podejmowaniu ostatecznej decyzji nad końcowym kształtem Rezolucji Zgromadzenia Ogólnego ONZ nr 181 (29 listopada 1947).
W maju 1948 w Palestynie rozpoczęła się I wojna izraelsko-arabska, która była kontynuacją wojny domowej w Mandacie Palestyny (1947-1948). W przeciwieństwie do wojny domowej, była to typowa wojna o charakterze konwencjonalnym, w którym zaangażowało się szereg państw arabskich. Na froncie południowym, część pustyni Negew, pas wybrzeża i większą część Judei zajęły wojska egipskie, które starały się kontynuować swoje natarcie w stronę Tel Awiwu. Jednak operacja Filistia (29 maja – 3 czerwca) zatrzymała Egipcjan i zmusiła ich do zmienienia kierunku natarcia na zachód. W okresie od 11 czerwca do 8 lipca 1948 w Palestynie obowiązywał pierwszy rozejm. Pomimo utrzymania linii frontu, sytuacja Izraelczyków na południu była trudna i niezwykle skomplikowana. Dowództwo izraelskiej armii skoncentrowało większość sił na froncie centralnym i północnym, pozostawiając na południu jedynie dwie brygady: Giwati i Negew. Brygada Giwati liczyła wówczas 2,7 tys. żołnierzy, a Brygada Negew posiadała jedynie 800 żołnierzy. Naprzeciwko siebie mieli rozproszone siły egipskie liczące około 5 tys. żołnierzy. Szefem Południowego Dowództwa był generał Jigal Allon, który bardzo dobrze zdawał sobie sprawę z trudności swego położenia. Długa linia frontu pomiędzy niewielkimi ufortyfikowanymi osiedlami żydowskimi była broniona przez niewystarczające siły. Drogi zaopatrzenia były zagrożone infiltracją przeciwnika i atakami arabskich milicji, które posiadały zaplecze w postaci arabskich wiosek i ich mieszkańców. Dodatkowo, w głębi pustyni Negew pozostało kilkanaście żydowskich osiedli, które od początku wojny były całkowicie pozbawione dostaw zaopatrzenia.
W nocy z 8 na 9 lipca 1948 Izraelczycy rozpoczęli operację An-Far, podczas której podjęto próbę opanowania głównych węzłów komunikacyjnych położonych przy arabskich wioskach Irak Suwajdan i Al-Faludża. Zajęcie tych pozycji otworzyłoby drogę do odciętych osiedli żydowskich, która miała przebiegać od wioski Dżulis, przez Kaukabę i Hulajkat do Burajr. Operacja zakończyła się jednak niepowodzeniem. Izraelczycy zdołali przełamać pierwsze linie egipskich wojsk, nie byli jednak w stanie przeprowadzić decydującego natarcia i zająć kluczowe węzły komunikacyjne. Pomimo wyczerpania siedmioma dniami ciężkich walk, jednostki Sił Obronnych Izraela otrzymały rozkazy by ponownie się przegrupować i przygotować do kolejnej operacji wojskowej. Sztab Generalny obawiał się, że Rada Bezpieczeństwa ONZ narzuci kolejne zawieszenie broni, pozostawiając żydowską enklawę na Negewie w całkowitej izolacji. W związku z tym postanowiono podjąć jeszcze jedną próbę utworzenia korytarza komunikacyjnego, który tym razem miał przebiegać pomiędzy wioskami Irak Suwajdan i Al-Faludża, przez Karatija. Siły Brygady Giwati wzmocniono 89 Batalionem komandosów z 8 Brygady Pancernej i żołnierzami z Korpusu Morskiego.
Przebieg operacji.
Operacja Mawet la-polesz rozpoczęła się w nocy z 16 na 17 lipca 1948. Izraelskie siły wyruszyły jednocześnie: (1) z wioski Al-Masmija al-Kabira zajmując opuszczone wcześniej arabskie wioski Jilja i Kazaza, (2) z kibucu Kfar Menachem zajmują opuszczone wioski Idnibba i Mudżallis, oraz (3) z wioski Tell es-Safi zajmując wioskę Zajta. Wioski te zajęto prawie bez walki. Stworzono w ten sposób bezpieczne zaplecze dla dróg komunikacyjnych z kibucami Galon i Gat, które miały zabezpieczać wschodnią flankę nacierających oddziałów. Równocześnie przeprowadzono z kibucu Gal On rajd na egipskie pozycje obronne w rejonie wioski Bajt Dżibrin. Z kibucu Gan Jawne przeprowadzono rajd na egipskie pozycje w rejonie mostu Ad Halom i wioski Isdud. Egipcjanie odpowiedzieli ostrzałem artyleryjskim osiedli Gan Jawne, Bicaron i Chacor-Aszdod. W międzyczasie siły izraelskiej Brygady Negew przeprowadziły rajd z kibucu Ruchama zdobywając regionalną studnię Bir Abu Jabir, która była broniona przez pluton ochotników z Bractwa Muzułmańskiego. Wszystkie te działania miały na celu odwrócenie uwagi egipskiego dowództwa od głównego celu operacji.
Decydująca faza operacji rozpoczęła się w nocy z 17 na 18 lipca. Z kibucu Negba wyruszył 54 Batalion Brygady Giwati, wzmocniony żołnierzami marynarki. Zaatakowali oni położoną 2 kilometry na wschód wioskę Bajt Affa, której broniły dobrze okopane siły egipskie. Nacierający od północy marynarze zostali szybko dostrzeżeni, jednak pomimo ciężkiego ostrzału zdołali zająć część wioski i ufortyfikowali się w pobliżu jej centrum. Podczas tego natarcie zginęła większość ich dowódców. Tymczasem batalion Brygady Giwati podszedł do wioski nie zauważony od strony południowej. Z powodu braku wywiadu nie wiedziano, że w rejonie tym znajdują się zasieki z drutu kolczastego, które uniemożliwiły rozwinięcie natarcia. Żołnierze zostali przygnieceni egipskim ostrzałem, i o godzinie 3:00 w nocy dowódca batalionu wydał rozkaz do wycofania się. Odwrót przebiegał chaotycznie, i był szczególnie trudny dla marynarzy. Stracili oni 19 zabitych, 28 rannych i 3 wziętych do niewoli.
Tej samej nocy siły izraelskie przeprowadziły nieudany atak z wioski Dżulis na Wzgórze 113 położone na zachód od kibucu Negba. Przeprowadzono także rajd na pobliską wioskę Irak Suwajdan. Również Brygada Negew przeprowadziła natarcie od strony kibucu Beror Chajil z zamiarem zajęcia wiosek Hulajkat i Kaukaba. Atak utknął jednak na pierwszych wzgórzach (Wzgórze 131.2 i Wzgórze 138). Utracili oni 21 zabitych i 7 rannych.
Główne natarcie wyruszyło tej samej nocy z wioski Jusajr. Kompania 52 Batalionu Brygady Giwati bardzo szybko zajęła w nocy wioskę Hatta. Tymczasem 89 Batalion z 8 Brygady Pancernej otrzymał zadanie zajęcia sąsiedniej wioski Karatija. Aby wykonać to zadanie, batalion usiłował obejść wioskę od południa i przed północą wszedł na teren opuszczonej brytyjskiej bazy lotniczej, na północ od wioski Al-Faludża. Napotkał tam na ostrzał artyleryjski i z broni maszynowej prowadzony z wioski al-Faludża. Pomimo to kontynuowali natarcie aż do wadi strumienia Mufarar, którego nie potrafili przekroczyć. Prace inżynieryjne prowadzone przez saperów w ciemnościach nocy zajęły kilka godzin. Tymczasem kompania 53 Batalionu Brygady Giwati zajęła drogę łączącą al-Faluję z Karatija. Saperzy wysadzili przepusty pod drogą, uniemożliwiając w ten sposób Egipcjanom wysłanie tą drogą posiłków pancernych. Natomiast 52 Batalion Brygady Giwati wysadził most na drodze łączącej Karatija z Irak Suwajdan. Po wykonaniu tych zadań saperskich, kompania 53 Batalionu usiłowała dołączyć do 89 Batalionu, została jednak w ciemnościach nocy uznana za wroga i ostrzelana. Pomimo tej pomyłki, wspólnymi siłami zdołano o świcie zająć wioskę Karatija. Natychmiast po tym przystąpiono do budowy pozycji obronnych. Amunicję i broń przeciwpancerną przewieziono drogą przez zdobytą wcześniej wioskę Hatta. Egipski kontratak rozpoczął się o godzinie 8:30 rano 18 lipca. Artyleria prowadziła ostrzał z Irak Suwajdan. Równocześnie kolumna pojazdów pancernych i czołgów podjęła próbę zaatakowania Karatija od zachodu. Okazało się jednak, że jest to niemożliwe z powodu wysadzenia mostu. Po kilku drobnych potyczkach Egipcjanie wycofali się. W godzinach popołudniowych przeprowadzono drugi kontratak, obchodząc wioskę od południa. Atak został jednak zatrzymany po zniszczeniu jednego z czołgów – strzelał Ron Feller z granatnika PIAT. Wieczorem tego samego dnia, o godzinie 19:00, zostało ogłoszone drugie zawieszenie broni.
Reakcje i następstwa.
Izraelska operacja zakończyła się niepowodzeniem. Izraelczycy zdołali zająć ważne strategicznie wioski Hatta i Karatija, jednak głównym celem było utworzenie korytarza komunikacyjnego z żydowską enklawą na Negewie, a to nie zostało osiągnięte. Jednak zajęcie tych dwóch wiosek przecięło najważniejszą egipską drogę zaopatrzenia w tym regionie. Egipcjanie zostali w ten sposób zmuszeni do wybudowania nowej drogi łączącej Irak Suwajdan z al-Falują, która przebiegała na południe od Karatiji.

</doc>
<doc id="2393230" url="https://pl.wikipedia.org/wiki?curid=2393230" title="Ro Un-ok">
Ro Un-ok

Ro Un-ok (ur. 14 listopada 1989) – północnokoreańska lekkoatletka, specjalizująca się w biegach długich.
W 2005 zajęła w biegu na 10 000 metrów piątą lokatę podczas igrzysk Azji Wschodniej. Złota medalistka uniwersjady w półmaratonie (2011). 
Rekordy życiowe: bieg na 10 000 metrów – 34:59,05 (1 listopada 2005, Makau); półmaraton – 1:16:38 (21 sierpnia 2011, Shenzhen); maraton – 2:32:06 (10 kwietnia 2011, Pjongjang). 

</doc>
<doc id="2393276" url="https://pl.wikipedia.org/wiki?curid=2393276" title="Światowe Dni Młodzieży 2013">
Światowe Dni Młodzieży 2013

28. Światowe Dni Młodzieży – spotkanie młodych katolików, które odbyło się 23–28 lipca 2013 r. w brazylijskim Rio de Janeiro. Informację tę podał papież Benedykt XVI podczas mszy kończącej 26. Światowe Dni Młodzieży w Madrycie. Hiszpańska młodzież przekazała Krzyż Światowych Dni Młodzieży reprezentantom Brazylii. 18 września 2011 r. Krzyż i Ikona Matki Bożej dotarły do Brazylii. Ich peregrynacja po całym kraju rozpoczęła się od archidiecezji São Paulo, a 9 lipca 2013 dotarły do Rio de Janeiro.
Były to drugie ŚDM na kontynencie południowoamerykańskim – po 2. ŚDM z Buenos Aires z 1987 r. Światowe Dni Młodzieży 2013 były pierwszą z międzynarodowych imprez zaplanowanych w Rio de Janeiro, poprzedzą Mistrzostwa Świata w Piłce Nożnej oraz Letnie Igrzyska Olimpijskie.
Udział w ŚDM był celem pierwszej podróży apostolskiej papieża Franciszka, który oprócz udziału w głównych wydarzeniach odwiedził sanktuarium maryjne w Aparecida.
Hasło przewodnie i symbolika.
Mottem przewodnim Dni były słowa z Ewangelii Mateusza: „Idźcie więc i nauczajcie wszystkie narody” (Mt 28,19). W lutym 2012 ogłoszono logo Światowych Dni Młodzieży, które przedstawia sylwetkę Chrystusa Odkupiciela (Cristo Redentor) otoczone kształtem bijącego serca w kolorach narodowych Brazylii. Hymnem była natomiast pieśń "Esperança do Amanhecerion" (wersja polska: "Nadzieja poranka").
Patroni.
Patronami tej edycji ŚDM zostali:
Za orędowników zostali uznani: Róża z Limy, Piotr Jerzy Frassati, Chiara Luce Badano, Antoine-Frédéric Ozanam, Adyliusz Daronch, Teresa od Jezusa z Andów, Józef Anchieta, Izydor Bakanja, Siostra Dulce, święty Jerzy, Laura Vicuña, Andrzej Kim Tae-gŏn i jego towarzysze oraz Albertyna Berkenbrock.
Program i przebieg głównych wydarzeń.
Tydzień Misyjny.
Główne obchody poprzedził "Tydzien Misyjny" (od 16 do 20 lipca), czyli uroczystości religijne i wydarzenia kulturalne w brazylijskich diecezjach.
Festiwal Młodych.
Od 23 do 25 lipca w godzinach wieczornych w różnych częściach miasta odbywał się "Festiwal młodych", czyli artystyczno-rozrywkowa część ŚDM.
Katechezy biskupów.
Od 24 do 26 lipca w godzinach przedpołudniowych biskupi z różnych krajów wygłaszali katechezy dla poszczególnych grup językowych młodzieży. Zorganizowanych było 800 katechez w 30 różnych językach w 273 miejscach na terenie Rio de Janeiro. Najwięcej katechez skierowanych było do uczestników portugalskojęzycznych i hiszpańskojęzycznych.
Przebieg głównych wydarzeń.
23 lipca (wtorek) – msza inaugurująca.
Mszę otwierającą ŚDM odprawił arcybiskup Rio de Janeiro Orani João Tempesta na plaży Copacabana. Wzięło w niej udział co najmniej 400 tysięcy uczestników. Arcybiskup Tempesta rozpoczął homilię od słów: "„Rozpoczynamy Światowy Dzień Młodzieży Rio 2013. Witajcie wszyscy! Dzięki waszej obecności to cudowne miasto stało się jeszcze piękniejsze. Ogarnia nas wielka radość, bo jesteście tutaj”". Ponadto wezwał młodych, by tworzyli nowe pokolenie ludzi żyjących wiarą i przekazali ją następnemu, do entuzjastycznego uczestniczenia we wspólnocie, będącego okazją do świadczenia o tym, że możliwy jest świat współdzielony z innymi ludźmi. Po mszy głos zabrał przewodniczący Papieskiej Rady ds. Świeckich kard. Stanisław Ryłko, który zwrócił się do młodych: "To On [Chrystus Odkupiciel] jest prawdziwym bohaterem tego wydarzenia! Jego serce bije nieskończoną miłością do każdego z was, a Jego otwarte ramiona są gotowe do przyjęcia was wszystkich. Podczas ŚDM pozwólcie objąć się Chrystusowi! Powierzcie Mu każde swoje pragnienie, wasze plany na przyszłość, najgłębsze wasze radości. Powierzcie Mu także najtrudniejsze wybory, jakich macie dokonać, swoje lęki i niepokoje, mieszkające w waszych młodych sercach".
25 lipca (czwartek) – spotkanie z papieżem na Copacabanie.
25 lipca na plaży Copacabana odbyło się powitanie papieża Franciszka przez uczestników ŚDM. Wzięło w nim udział około miliona osób. Papież rozpoczął spotkanie od chwili ciszy i modlitwy w intencji ofiar wypadku autokaru z uczestnikami ŚDM z Gujany Francuskiej. Następnie powiedział, że przeżywany obecnie Rok Wiary zachęca do odnowienia zaangażowania chrześcijańskiego. Franciszek stwierdził, iż przybył, aby umocnić młodych w wierze w Chrystusa, ale także aby jego samego „umocnił entuzjazm wiary”.
26 lipca (piątek) – droga krzyżowa.
26 lipca na Copacabanie z udziałem papieża i ponad miliona osób odbyło się nabożeństwo drogi krzyżowej. Stacje drogi krzyżowej, przypominające elementy zabudowy Jerozolimy z czasów Jezusa, były rozmieszczone na odcinku kilometra wzdłuż plaży. Od stacji do stacji przemieszczała się grupa młodych ludzi z krzyżem ŚDM. Przy każdej z nich odgrywano odpowiednią scenę, związaną z tematyką stacji. Rozważania dotyczyły różnych kwestii m.in.: uzależnienia, godność kobiet, emigracja czy media społecznościowe. Na zakończenie do młodych zwrócił się Franciszek, który powiedział, że przez krzyż Jezus łączy się ze wszystkimi, którzy cierpią: rodzinami, zmagającymi się z trudnościami, ludźmi głodującymi, prześladowanymi z powodu religii, koloru skóry czy wyznania. Dodał także, że przez krzyż Jezus łączy się i z ludźmi młodymi, którzy utracili wiarę w Kościół, a nawet w Boga z powodu braku konsekwencji chrześcijan i sług Ewangelii.
27 lipca (sobota) – wieczorne czuwanie modlitewne.
Wieczorem 27 lipca na Copacabanie odbyło się całonocne spotkanie modlitewne z udziałem 3 milionów osób. Pierwotnie spotkanie planowano w "Campus Fidei" w dzielnicy Guaratiba, jednak z powodów warunków pogodowych organizatorzy postanowili przenieść je na Copacabanę.
W swoim rozważaniu skierowanym do młodych papież porównał życie chrześcijanina do sportu: "Myślę, że większość z was kocha sport. I tu w Brazylii, jak w innych krajach, piłka nożna to narodowa pasja". Wskazał też, że każdy zawodnik, by utrzymać się w składzie, musi ciężko trenować i dodał: "Jezus zaprasza nas, byśmy grali w Jego drużynie". Podkreślił także, że dobrą formę chrześcijanin może utrzymać jedynie przez modlitwę, dialog z Bogiem, sakramenty i życie zgodne z nauczaniem Chrystusa. Po zakończeniu przemówienia Franciszek przewodniczył adoracji eucharystycznej.
28 lipca (niedziela) – msza kończąca ŚDM.
28 lipca na plaży Copacabana miała miejsce msza kończąca (podobnie jak wieczorne czuwanie modlitewnie – msza była planowana w "Campus Fidei" w dzielnicy Guaratiba) pod przewodnictwem papieża Franciszka.
Franciszek zaapelował do zgromadzonych młodych, aby wyzwolili się z niepotrzebnych obaw, bo to sam Chrystus idzie przed nimi i ich prowadzi na misję. Papież podkreślił też, że ewangelizacja jest służbą, pokonaniem naszych egoizmów: "Niesienie Ewangelii jest niesieniem mocy Boga, aby wykorzeniać i niszczyć zło i przemoc, aby burzyć i obalać bariery egoizmu, nietolerancji i nienawiści, aby budować nowy świat. Jezus Chrystus na was liczy! Kościół na was liczy! Papież na was liczy!".
Po mszy papież odmówił modlitwę Anioł Pański i ogłosił, że kolejne Światowe Dni Młodzieży odbędą się w 2016 w Krakowie.
We mszy wzięło udział około 3,7 miliona osób.
Tego samego dnia odbyło się spotkanie papieża z wolontariuszami pracującymi przy organizacji uroczystości, podczas którego podziękował im za zaangażowanie.
Liczba uczestników.
Oficjalnie zarejestrowano 355 tysięcy uczestników ze 175 krajów, z czego najliczniejsi byli Brazylijczycy (220 tysięcy). Poza tym do liczniejszych grup zaliczyli się młodzi z Argentyny (23 tysiące), USA (10,8 tysiąca), Chile (9,2 tysiąca) i Włoch (7,7 tysiąca) i Wenezueli (6,6 tysiąca). 56% uczestników stanowią kobiety, a 75% to osoby w przedziale wiekowym (14–25 lat). Ponadto przy organizacji wydarzeń pracowało 60 tysięcy wolontariuszy.
Ostatecznie w wydarzeniach wzięło udział 3,7 miliona osób, co czyni tę edycję drugą pod względem liczby uczestników po Światowych Dni Młodzieży 1995 w Manili.
Obsługa medialna i transmisje.
ŚDM były relacjonowane przez około 5500 dziennikarzy, w tym 2000 przedstawicieli mediów zagranicznych. Transmisje przeprowadziło ponad 900 rozgłośni radiowych w Brazylii i Ameryce Łacińskiej, a także wiele stacji telewizyjnych (brazylijskie: Rede Vida, Canção Nova, TV Aparecida, Século 21, Band, Rede Record, SBT, TV Cultura, EBC, Rede TV, Portal Terra, Estadão i telewizja publiczna oraz zagraniczne, m.in.: KTO, CTV, RAI, EWTN, Salt and Light TV, Telewizja Polska i Telewizja Trwam).

</doc>
<doc id="2393378" url="https://pl.wikipedia.org/wiki?curid=2393378" title="Podkarpacka Półbrygada Obrony Narodowej">
Podkarpacka Półbrygada Obrony Narodowej



</doc>
<doc id="2393556" url="https://pl.wikipedia.org/wiki?curid=2393556" title="Fluxgate">
Fluxgate



</doc>
<doc id="2393610" url="https://pl.wikipedia.org/wiki?curid=2393610" title="Talme Elijahu">
Talme Elijahu



</doc>
<doc id="2393715" url="https://pl.wikipedia.org/wiki?curid=2393715" title="En HaBesor">
En HaBesor



</doc>
<doc id="2393777" url="https://pl.wikipedia.org/wiki?curid=2393777" title="Ze'elim">
Ze'elim



</doc>
<doc id="2393823" url="https://pl.wikipedia.org/wiki?curid=2393823" title="Sebastian Kraupp">
Sebastian Kraupp

Sebastian Kraupp (ur. 20 maja 1985 w Sztokholmie) – szwedzki curler, brązowy medalista olimpijski z Soczi 2014, mistrz świata z 2013, mistrz Europy z 2009 i 2012. Syn Andersa, brat Sabiny. Był trzecim w zespole Niklasa Edina. W 2014 zawiesił karierę sportową.
Sebastian w curling gra od 1997. Pierwsze sukcesy w grze juniorskiej odniósł w 2000 i 2001 wygrywając krajową rywalizację juniorów młodszych, był wówczas trzecim w zespole Marcusa Hasselborga.
W sezonie 2001/2002 zespół spróbował swoich sił w rywalizacji mężczyzn startując m.in. w mistrzostwach regionu Svealand. W następnym sezonie Sebastian Kraupp po raz pierwszy objął funkcję skipa. W 2004 drużyna z Sundbyberg odniosła kolejne dobre wyniki w kategorii juniorskiej – zajęła 2. miejsce w mistrzostwach Szwecji.
W 2005 Kraupp ponownie doszedł do finału juniorskich mistrzostw kraju tym razem wygrywając go. Po raz pierwszy wystąpił na arenie międzynarodowej w Mistrzostwach Świata Juniorów 2005. Szwedzi pokonując w półfinale Amerykanów (Kristopher Perkovich) zdobyli srebrne medale, w finale ulegli 5:6 Kanadzie (Kyle George). W tym roku zespół doszedł także do fazy finałowej Elitserien. W krajowych mistrzostwach mikstów Kraupp dołączył do łączonej drużyny Stiny Viktorsson. Po zdobyciu złota wystąpił w Mistrzostwach Europy Mikstów 2005. W pierwszej edycji tej imprezy Szwedzi dotarli do finału, w którym przegrali na rzecz Finlandii (Markku Uusipaavalniemi) 4:6. Podczas swojego ostatniego roku juniorskiego (2005/2006) zmienił klub na Karlstads Curlingklubb, a w MSJ zajął 2. miejsce.
Kaupp został kapitanem szwedzkiej reprezentacji na Zimowej Uniwersjadzie 2007. Jego ekipa awansowała do rundy finałowej, w pierwszym meczu przegrała przeciwko Wielkiej Brytanii (John Hamilton) i ostatecznie zdołała uplasować się na najniższym stopniu podium wygrywając 9:4 spotkanie z Kanadą (Steve Laycock). W tym sezonie Sebastian Kraupp wraz z Sarą Carlsson zajęli 2. miejsce w mistrzostwach Szwecji par mieszanych.
W 2008 do zespołu powrócił Viktor Kjäll i dołączył Niklas Edin, który jednocześnie objął funkcję kapitana. Nowa drużyna od razu odniosła wielki sukces wygrywając w sezonie 2008/2009 zarówno mistrzostwa kraju, jak i rozgrywki ligowe. Dodatkowo cała ekipa wystąpiła na Zimowej Uniwersjadzie 2009, Szwedzi zdobyli złote medale pokonując w fazie finałowej Chińczyków (Wang Fengchun) i Norwegów (Thomas Løvold). Pomimo zajęcia pierwszego miejsca w Elitserien Kraupp nie wystąpił w Mistrzostwach Świata 2009. Szwecja w ogóle nie brała udziału w tym turnieju, spowodowane było to zajęciem 8. miejsca w ME 2008 i przegraniu challange’a przez Mathiasa Mabergsa. Była to pierwsza taka sytuacja od debiutu Szwedów w 1962. Pod koniec roku drużyna z Karlstad zakwalifikowała się do fazy play-off w Mistrzostwach Europy. W półfinale szwedzki zespół pokonał w górnym meczu Norwegię (Thomas Ulsrud) i zdobył złote medale zwyciężając w finale nad Szwajcarami (Ralph Stöckli).
Szwecja z ostatniego miejsca w rankingu olimpijskiego WCF zdołała zakwalifikować się na Zimowe Igrzyska Olimpijskie 2010. Krajowa Federacja Curlingu postanowiła do Vancouver wysłać ekipę Niklasa Edina. By dostać się do półfinałów Szwedzi w barażach pokonali 7:6 Wielką Brytanię (David Murdoch). Ostatecznie zajęli 4. miejsce przegrywając 3:6 półfinał przeciwko Kanadzie (Kevin Martin) i 4:5 mecz o trzecie miejsce ze Szwajcarią (Markus Eggler). Pod koniec roku Krauppowi nie udało się obronić tytułów mistrza kontynentu, Szwedzi w ME 2009 z bilansem gier 5-4 uplasowali się na 6. miejscu.
Po wygraniu rywalizacji ligowej drużyna Edina wystąpiła w Mistrzostwach Świata 2011. Z trzeciego miejsca Szwedzi awansowali do fazy finałowej, przegrali pierwsze spotkanie przeciwko Norwegii (Thomas Ulsrud) 2:7. W meczu o brązowe medale zrewanżowali się zespołowi Ulsruda wynikiem 7:6. W grudniu tego samego roku Kraupp awansował do finału Mistrzostw Europy. Ostatecznie Szwedzi zdobyli srebrne medale ulegając 6:7 zespołowi Thomasa Ulsruda. W Mistrzostwach Świata 2012 Kraupp zmuszony był pełnić funkcję skipa reprezentacji, ponieważ u Edina nasilała się dyskopatia. Szwedzi do play-offów dostali się po pokonaniu w barażu Nowej Zelandii (Peter de Boer). Wygrali mecz 3-4 z Norwegią (Ulsrud) jednak później ulegli Szkotom (Tom Brewster). Tak jak rok wcześniej zdobyli brązowe medale ponownie pokonując sąsiadów z zachodu.
W normalnym ustawieniu zespół z Karlstad awansował do fazy finałowej Mistrzostw Europy 2012. Pokonując 9:3 Czechów (Jiří Snítil) Szwedzi awansowali do finału, w którym jak przed rokiem spotkali się z ekipą Thomasa Ulsruda. Tym razem to drużyna Edina zdobyła złote medale, wygrywając finał 8:5. Reprezentacja "Trzech Koron" w rundzie grupowej Mistrzostw Świata 2013 zajęła 2. miejsce. Szwedzi sięgnęli po tytuły mistrzowskie wygrywając 6:5 i 8:6 mecze przeciwko Szkocji (David Murdoch) i Kanadzie (Brad Jacobs).
Męska reprezentacja Szwecji nie zdołała obronić tytułów mistrzów kontynentu podczas ME 2013. Ekipa Edina nie zakwalifikowała się do fazy finałowej, z 5 wygranymi meczami uplasowała się na 5. miejscu.
Sebastian Kraupp reprezentował Szwecję na Zimowych Igrzyskach Olimpijskich 2014. Szwedzi wygrali rundę grupową zawodów w Soczi, ulegli jednak w półfinale 5:6 zawodnikom w Wielkiej Brytanii (David Murdoch). Drużyna podobnie jak przed czterema laty znalazła się w mały finale, tym razem zdobyła brązowe medale pokonując 6:4 Chińczyków (Liu Rui).
Kraupp zawiesił swoją karierę sportową po zakończeniu sezonu 2013/2014.

</doc>
<doc id="2394102" url="https://pl.wikipedia.org/wiki?curid=2394102" title="Namibiana labialis">
Namibiana labialis

Namibiana labialis – gatunek węża z podrodziny Leptotyphlopinae w rodzinie węży nitkowatych (Leptotyphlopidae).
Gatunek ten osiąga długość do 26 cm. Ciało w kolorze szaro brązowym .
Występuje na terenie Afryki Południowej.
W związku z najnowszymi badaniami wąż ten jest klasyfikowany jako "Namibiana labialis" z rodzaju "Namibiana" należącego do plemienia Leptotyphlopini.

</doc>
<doc id="2394126" url="https://pl.wikipedia.org/wiki?curid=2394126" title="Dmitrij Ławrinienko">
Dmitrij Ławrinienko

Dmitrij Fiodorowicz Ławrinienko (; ur. w stanicy Biesstrasznaja, zm. 18 grudnia 1941 pod Goriunami) – najskuteczniejszy radziecki czołgista w historii, uczestnik II wojny światowej, pośmiertnie uhonorowany tytułem Bohatera Związku Radzieckiego.
Życiorys.
Dzieciństwo i młodość.
Urodził się 10 października 1914 w stanicy Biesstrasznaja (, tłum. ), należącej do Kubańskiego Wojska Kozackiego (obecnie Kraju Krasnodarskim) w rodzinie chłopskiej. Jego ojciec zginął w czasie rosyjskiej wojny domowej walcząc w komunistycznej partyzantce. W 1931 roku ukończył szkołę chłopską w stanicy Wozniesienskaja, a później kurs dla nauczycieli wiejskich w mieście Armawir. W latach 1931–1933 pracował jako nauczyciel w szkole w сhutorze Sładkij w rejonie armawirskim, jako statystyk urzędu sowchozu (państwowej farmy rolnej) w latach 1933–1934, a następnie jako kasjer w kasie oszczędnościowej we wsi Nowokubinskoje ().
Kariera wojskowa i II wojna światowa.
W 1934 roku jako ochotnik wstąpił do wojska i początkowo został przydzielony do kawalerii. Rok później rozpoczął naukę na Uljanowskiej Akademii Pancernej, którą ukończył w maju 1938. Jako dowódca czołgu wziął udział w radzieckiej inwazji na Polskę we wrześniu 1939 oraz w aneksji Besarabii w 1940.
Jako dowódca nowego radzieckiego czołgu T-34-76 w czasie dwóch i pół miesiąca walk na przedpolu Moskwy jesienią 1941 w 18 bitwach zniszczył 52 niemieckie czołgi i działa samobieżne. Swoją ostatnią bitwę Ławrinienko stoczył 18 grudnia 1941 na obrzeżach Wołokołamska, w pobliżu wsi Goriuny. W czasie ataku na niemieckie pozycje zniszczył ostatni, 52. czołg. Niedługo po walce został zabity przez odłamek pocisku moździerzowego. Został pochowany bezpośrednio na polu bitwy, w pobliżu szosy Moskwa-Wołokołamsk między miejscowościami Pokrowskoje i Goriuny. Później jego ciało zostało przeniesione i pochowane w masowym grobie w wiosce Dieńkowo koło Wołokołamska.

</doc>
<doc id="2394362" url="https://pl.wikipedia.org/wiki?curid=2394362" title="Krzysztof Gordon">
Krzysztof Gordon

Krzysztof Gordon (ur. 14 lutego 1946 w Ostrowcu Świętokrzyskim) – polski aktor teatralny, filmowy i telewizyjny, reżyser.
Życiorys.
W 1968 ukończył Państwową Wyższą Szkołę Teatralną w Warszawie. 19 października tego roku zadebiutował w roli Laertesa w "Hamlecie" Williama Szekspira w reż. Kazimierza Brauna na scenie Teatru im. Juliusza Osterwy w Lublinie. W latach 1968–1970 występował na deskach lubelskiego Teatru im. Juliusza Osterwy. Od 1970 jest aktorem Teatru Wybrzeże w Gdańsku.
Występował również w Teatrze Telewizji, m.in. w spektaklach: "Medytacje o życiu godziwym" Tadeusza Kotarbińskiego w reż. Marka Okopińskiego (1972), "Malowidło na drzewie" Ingmara Bergmana w reż. Stanisława Hebanowskiego (1973), "Justyna" według Elizy Orzeszkowej w reż. Marka Okopińskiego (1974), "Łgarz" Pierre’a Corneille’a w reż. Jerzego Kreczmara (1976), "Gwiazda sezonu" Andrzeja Twerdochliba (1977) i "Człowiek, który zmienił nazwisko" Edgara Wallace’a w reż. Jerzego Afanasjewa (1977), "Spowiedź Smierdiakowa" Fiodora Dostojewskiego w reż. własnej (wspólnie z Andrzejem Żurowskim) (1979) oraz w "Upiorach" Henrika Ibsena w reż. Marcela Kochańczyka jako Oswald (1979), "Grze" Jerzego Żuławskiego w reż. Stanisława Hebanowskiego jako Wronicz (1980), "Don Carlosie" Friedricha Schillera w reż. Ryszarda Bugajskiego jako markiz Posa (1981), "Fałszywej monecie" Maksima Gorkiego w reż. Jacka Gąsiorowskiego jako Stogow (1982), a także w przedstawieniu "Candida" George’a Bernarda Shawa w reż. Marcela Kochańczyka jako pastor James Morell (1984) i "Marii Stuart" Juliusza Słowackiego w reż. Marka Okopińskiego jako Botwell (1991).

</doc>
<doc id="2394451" url="https://pl.wikipedia.org/wiki?curid=2394451" title="Meteor roku 1860">
Meteor roku 1860

Meteor roku 1860 – obraz amerykańskiego malarza pejzażysty Frederica Edwina Churcha. Obraz ten powstał w latach 1860–1861, a obecnie znajduje się w kolekcji prywatnej.
Temat obrazu.
Tematem obrazu jest meteor, który pojawił się na niebie 20 lipca 1860 roku. Meteor, który zainspirował malarza należał do niezwykle rzadkiej grupy meteorów muskających atmosferę. Zupełnie niezależnie ten sam meteor stał się również tematem wiersza "Rok Meteorów (1859–60)" () Walta Whitmana. Choć Frederic Edwin Church przebywał wtedy w Catskill, a Walt Whitman w Nowym Jorku, obaj zaobserwowali to samo zjawisko.

</doc>
<doc id="2394455" url="https://pl.wikipedia.org/wiki?curid=2394455" title="Winston-Salem Open 2011">
Winston-Salem Open 2011

Winston-Salem Open 2011 – tenisowy turniej ATP z cyklu Winston-Salem Open rozgrywany w dniach 21–27 sierpnia 2011 roku w Winston-Salem na kortach twardych o puli nagród 553 125 dolarów amerykańskich.

</doc>
<doc id="2394457" url="https://pl.wikipedia.org/wiki?curid=2394457" title="Jaxa (herb szlachecki)">
Jaxa (herb szlachecki)



</doc>
<doc id="2394458" url="https://pl.wikipedia.org/wiki?curid=2394458" title="Texas Tennis Open 2011">
Texas Tennis Open 2011

Texas Tennis Open 2011 – tenisowy turniej WTA z cyklu Texas Tennis Open rozgrywany w dniach 21–27 sierpnia w amerykańskim Dallas na kortach twardych. Pula nagród wyniosła 220 000 dolarów amerykańskich.

</doc>
<doc id="2394463" url="https://pl.wikipedia.org/wiki?curid=2394463" title="Winston-Salem Open">
Winston-Salem Open

Winston-Salem Open – męski turniej tenisowy kategorii ATP Tour 250 zaliczany do cyklu ATP Tour. Rozgrywany na kortach twardych w amerykańskim Winston-Salem od 2011 roku. Turniej należy do serii US Open Series.

</doc>
<doc id="2394467" url="https://pl.wikipedia.org/wiki?curid=2394467" title="Samosiewy">
Samosiewy

Samosiewy – rośliny uprawne, które znajdują się i są zbędne w roślinie uprawnej. Są traktowane jako chwasty.

</doc>
<doc id="2394482" url="https://pl.wikipedia.org/wiki?curid=2394482" title="Planetarium w Kijowie">
Planetarium w Kijowie

Planetarium w Kijowie – planetarium w Kijowie, na Ukrainie. Jest to jedno z największych planetariów w krajach WNP (byłego Związku Radzieckiego). Zostało otwarte w dniu 1 stycznia 1952 roku z inicjatywy naukowca-astronoma Sergija Wseichswiatskiego (1905–1984). Planetarium ma kopułę o średnicy 23,5 m i 320 miejsc.

</doc>
<doc id="2394555" url="https://pl.wikipedia.org/wiki?curid=2394555" title="Powierzchnia użytkowa">
Powierzchnia użytkowa



</doc>
<doc id="2394558" url="https://pl.wikipedia.org/wiki?curid=2394558" title="Zenon Neumark">
Zenon Neumark

Zenon Neumark (ur. 14 sierpnia 1924 w Łodzi), pseudonim okupacyjny Zenon Matysiak – inżynier fizyk, elektryk, elektronik, uciekinier z obozów pracy przymusowej w Tomaszowie Mazowieckim i Wiedniu, konspirator, członek Żydowskiej Organizacji Bojowej, autor wspomnień z okresu Holokaustu. 
Rodzina.
Urodził się w Łodzi w spolonizowanej rodzinie żydowskiej. W domu rodzinnym mówiono po polsku, choć rodzice znali też jidysz, niemiecki i rosyjski. Dziadek Michał Neumark (1860-1935) mówił bardzo dobrze po polsku i dbał o wykształcenie dzieci. Ojciec Feliks (Fiszel) Neumark (1889-1942) trafił wraz z rodziną (żoną i córką) do getta łódzkiego. Matka pochodziła z tomaszowskiej rodziny Rozenbaumów. Rodzice nie przeżyli Holokaustu. Siostra Rena Neumark (zamężna Franco) ocalała, po wojnie wyemigrowała do Włoch i tam wyszła za mąż. 
Wuj Enrico Rosenbaum (1904-1972) był znanym przedsiębiorcą działającym w branży filmowej, właścicielem i dyrektorem mediolańskich firm „Polyfoto” i „Cine Electric”, współtwórcą systemu filmowego „Totalrama” dla kin z ekranem 360º, organizatorem pierwszych kin w Albanii i Etiopii.
Obecnie Zenon Neumark mieszka w Los Angeles, jest żonaty i ma dwie córki Ariannę i Kitty. Córki zachęciły ojca do spisania i wydania wspomnień z czasów okupacji hitlerowskiej i Holokaustu. 
Okres drugiej wojny światowej.
Neumark we wrześniu 1939 r. przedostał się z rodzinnej Łodzi do dziadków Rozenbaumów mieszkających w Tomaszowie Mazowieckim. Trafił do getta tomaszowskiego (1940-1942), a następnie do obozu pracy przymusowej dla Żydów w Tomaszowie Mazowieckim (1942-1943). W przededniu likwidacji obozu uciekł i przedostał się do Warszawy. Tam otrzymał fałszywe dokumenty na nazwisko „Zenona Matysiaka” i żył jawnie jako Polak-katolik po stronie „aryjskiej”. Działał czynnie jako konspirator w organizacjach podziemnych, głównie w ŻOB. Był świadkiem najważniejszych wydarzeń okupacyjnych w Warszawie (m.in. powstania w getcie warszawskim, powstania warszawskiego). Bezskutecznie próbował skontaktować się z rodziną uwięzioną w getcie łódzkim. Po powstaniu warszawskim trafił do obozu w Pruszkowie, a stamtąd do obozu pracy w Wiedniu. Uciekł stamtąd i przez pewien czas pracował w Wiedniu jako elektryk. 
Wolności doczekał w Wiedniu 13 kwietnia 1945. Po wojnie odszukał siostrę Renę i przedostał się wraz z nią do Włoch, gdzie w Mediolanie mieszkał jego wuj Enrico Rosenbaum. 
Edukacja.
W latach 1946-1950 studiował na Politechnice Mediolańskiej (Politecnico di Milano). Otrzymawszy stypendium amerykańskie zdecydował się na emigrację do Stanów Zjednoczonych. Uzyskał tytuł inżyniera elektryka na Uniwersytecie w Norman, w stanie Oklahoma. Następnie ukończył studia magisterskie w zakresie fizyki na Uniwersytecie Kalifornijskim (University of California) w Los Angeles. 
Praca zawodowa.
Pracował w firmie „Hughes Aircraft Company”. Był zaangażowany w kilku zaawansowanych specjalistycznych programach technicznych z zakresu elektrooptyki. Był jednym z amerykańskich ekspertów w zakresie pomiarów w podczerwieni, satelitów i laserów. Publikował artykuły naukowe w uznanych periodykach i publikacjach zbiorowych. Wśród nich warto wymienić następujące: 
Obecnie jest emerytem. 

</doc>
<doc id="2394561" url="https://pl.wikipedia.org/wiki?curid=2394561" title="Lista utworów Basshuntera">
Lista utworów Basshuntera

Lista utworów Basshuntera – zawiera utwory napisane i wykonane przez szwedzkiego muzyka eurodance. Na liście uwzględniono utwory, które ukazały się w formacie fizycznym, jak i cyfrowym oraz zostały zarejestrowane w Broadcast Music Incorporated (BMI) i/lub w Amerykańskim Stowarzyszeniu Kompozytorów, Autorów i Wydawców (American Society of Composers, Authors and Publishers, w skrócie ASCAP), a także kompozycje, które nie zostały wydane.
Lista zawiera ponad siedemdziesiąt utworów z albumów studyjnych, minialbumu i singli wydawanych od 2004 roku.

</doc>
<doc id="2394565" url="https://pl.wikipedia.org/wiki?curid=2394565" title="Mistrzostwa Świata w Lekkoatletyce 2011 – pchnięcie kulą kobiet">
Mistrzostwa Świata w Lekkoatletyce 2011 – pchnięcie kulą kobiet

Pchnięcie kulą kobiet – jedna z konkurencji rozgrywanych podczas lekkoatletycznych mistrzostw świata na Daegu Stadium w Daegu. 
Obrończynią tytułu mistrzowskiego z 2009 roku jest Nowozelandka Valerie Vili. Ustalone przez IAAF minima kwalifikacyjne do mistrzostw wynosiły 18,30 (minimum A) oraz 17,30 (minimum B).
Rekordy.
Tabela prezentuje rekord świata, rekordy poszczególnych kontynentów, mistrzostw świata, a także najlepszy rezultat na świecie w sezonie 2011 przed rozpoczęciem mistrzostw.

</doc>
<doc id="2394569" url="https://pl.wikipedia.org/wiki?curid=2394569" title="Trzynaście punktów Makariosa">
Trzynaście punktów Makariosa

Trzynaście punktów Makariosa – określenie propozycji zmian w konstytucji Cypru, przedstawionych 30 listopada 1963 przez prezydenta Cypru, arcybiskupa Makariosa III. Propozycja ta została odrzucona przez reprezentantów Turków cypryjskich i nigdy nie weszła w życie.
Kontekst polityczny.
W 1960 Cypr, będący do tej pory kolonią brytyjską, stał się niepodległym państwem. Konstytucję dla zamieszkanej przez dwie społeczności: grecką (ok. 80% mieszkańców) i turecką (ok. 20%) opracowała Połączona Komisja Konstytucyjna, w której zasiadali przedstawiciele obydwu narodowości. Jej treść była jednak ograniczona postanowieniami wcześniejszych porozumień brytyjsko-grecko-tureckich w sprawie wyspy i nie odzwierciedlała rzeczywistych oczekiwań dwóch społeczności: greckich dążeń do unii z Grecją ("enosis") i tureckich apeli o podział Cypru ("taksim"). O ile jednak Turcy zaakceptowali treść konstytucji, dającej im uprawnienia niewspółmierne do ich rzeczywistej liczebności na wyspie, o tyle Grecy cypryjscy czuli się pokrzywdzeni w związku z zapisami w niej zawartymi.
Wzajemna nieufność między dwiema społecznościami doprowadziła w pierwszych latach istnienia niepodległego Cypru do faktycznego paraliżu państwa. Reprezentanci Turków cypryjskich konsekwentnie odrzucali grecki projekt systemu podatkowego, domagali się powołania odrębnych rad miejskich w pięciu największych miastach wyspy (wbrew apelom prezydenta Makariosa III o tworzenie mieszanych rad, mogących zbliżyć obydwie grupy narodowe, a zgodnie z konstytucją) oraz nie zgadzali się na powołanie jednej armii Cypru złożonej z przedstawicieli obydwu narodowości.
W zaistniałej sytuacji prezydent i zarazem zwierzchnik Cypryjskiego Kościoła Prawosławnego, arcybiskup Makarios III przedstawił pierwszy projekt zmian w konstytucji, zakładający likwidację odrębnych izb narodowych w Izbie Reprezentantów, narodowych rad miejskich i zasady proporcjonalnej obsady stanowisk w administracji (7:3), z powodu jej nieprzestrzegania (na korzyść Turków). W ocenie Turków cypryjskich przyjęcie zmian oznaczałoby pozbawienie ich wszelkich gwarancji prawnych, ostatecznie zaś zmiana konstytucji i realizacja idei "enosis", której zwolennikiem był Makarios III.
Trzynaście punktów.
30 listopada 1963 Makarios III, zdając sobie sprawę z patowej sytuacji, w jakiej znajdowało się państwo, przedstawił nowy projekt zmian konstytucyjnych, ujęty w trzynaście postulatów:
Prezydent przekazał opisane propozycje zmian wiceprezydentowi, zaś 4 grudnia 1963 także ambasadorom Wielkiej Brytanii i Turcji. Turcy cypryjscy zdecydowanie odrzucili trzynaście punktów, nie ufając w dobre intencje polityków greckich. Dezaprobatę dla projektu wyraził także rząd Turcji, deklarując chęć obrony dotychczasowego porządku konstytucyjnego na Cyprze.
Dalsza dyskusja nad propozycjami stała się niemożliwa, gdyż w grudniu 1963 spory grecko-tureckie na wyspie zaogniły się do tego stopnia, że doszło do wybuchu otwartych walk między społecznościami. Zamieszki grecko-tureckie rozszerzyły się na całą wyspę, chociaż przywódcy polityczni obydwu grup apelowali o spokój.

</doc>
<doc id="2394571" url="https://pl.wikipedia.org/wiki?curid=2394571" title="Corythosaurini">
Corythosaurini



</doc>
<doc id="2394573" url="https://pl.wikipedia.org/wiki?curid=2394573" title="Mistrzostwa Świata w Lekkoatletyce 2011 – trójskok kobiet">
Mistrzostwa Świata w Lekkoatletyce 2011 – trójskok kobiet

Trójskok kobiet – jedna z konkurencji rozgrywanych podczas lekkoatletycznych mistrzostw świata na Daegu Stadium w Daegu. 
Obrończynią tytułu mistrzowskiego z 2009 roku jest Kubanka Yargelis Savigne. Ustalone przez IAAF minima kwalifikacyjne do mistrzostw wynosiły 14,30 (minimum A) oraz 14,10 (minimum B). 
Rekordy.
Tabela prezentuje rekord świata, rekordy poszczególnych kontynentów, mistrzostw świata, a także najlepszy rezultat na świecie w sezonie 2011 przed rozpoczęciem mistrzostw.

</doc>
<doc id="2394575" url="https://pl.wikipedia.org/wiki?curid=2394575" title="Pomniki przyrody na terenie Krakowa">
Pomniki przyrody na terenie Krakowa



</doc>
<doc id="2394576" url="https://pl.wikipedia.org/wiki?curid=2394576" title="Druga epoka kambru">
Druga epoka kambru

Druga epoka kambru (nie ma jeszcze oficjalnej nazwy) – druga epoka geologiczna kambru. Trwała ok. 11 mln lat, od ok. 521 do ok. 510 mln lat temu. Jest to epoka młodsza od terenewu, a starsza od miaolingu. Dzieli się na dwa wieki, które określa się jako „3 wiek kambru” i „4 wiek kambru”, do czasu nadania oficjalnych nazw.
Chronostratygraficznym (skalnym) odpowiednikiem drugiej epoki kambru jest drugi oddział kambru. Dzieli się na dwa piętra, które określa się jako „3 piętro kambru” i „4 piętro kambru”, do czasu nadania oficjalnych nazw.

</doc>
<doc id="2394577" url="https://pl.wikipedia.org/wiki?curid=2394577" title="Kambr wczesny">
Kambr wczesny



</doc>
<doc id="2394579" url="https://pl.wikipedia.org/wiki?curid=2394579" title="Cmentarz wojenny w Zaporzu">
Cmentarz wojenny w Zaporzu

Cmentarz wojenny w Zaporzu – zabytkowy cmentarz z okresu I wojny światowej znajdujący się w powiecie zamojskim, w gminie Radecznica. Cmentarz usytuowany jest na zachód od wsi Zaporze wśród pól przy polnej drodze do Podlesia Małego. Ma kształt prostokąta o powierzchni około 3600 m² o wymiarach około 85 × 35 m. Teren cmentarza otoczony jest wałem o wysokości około pół metra. Jest zadrzewiony. Przy wejściu znajduje się kamienna figura Marii Panny Niepokalanie Poczętej ufundowana w 1921 roku przez rodzinę Olejarskich z Zaporza.
Zachowało się na nim 21 mogił zbiorowych – podłużnych kopców w 3 rzędach.
Na cmentarzu pochowanych prawdopodobnie 3762 żołnierzy poległych w I wojnie światowej w czasie walk w sierpniu i wrześniu 1914 oraz w lipcu 1915 roku:

</doc>
<doc id="2394580" url="https://pl.wikipedia.org/wiki?curid=2394580" title="Enrico Rosenbaum">
Enrico Rosenbaum

Enrico Rosenbaum (właściwie: Chil Moszek "Henryk" Rozenbaum) (1904-1972), pseud. Enrico Reseda – przedsiębiorca działający w branży filmowej, właściciel i dyrektor mediolańskich firm „Polyfoto” i „Cine Electric”, współtwórca systemu filmowego „Totalrama”, organizator pierwszych kin w Albanii i Etiopii.
Rodzina.
Urodził się w 1904 w Tomaszowie Rawskim (Mazowieckim) w wielodzietnej rodzinie żydowskiej (miał dwanaścioro rodzeństwa). Był synem Pinkusa Rozenbauma (1858-1941), właściciela nieruchomości w Tomaszowie Mazowieckim, i Sary z Zylberbergów (1869-1933). Jego siostrzeńcem jest Zenon Neumark, amerykański inżynier fizyk, elektronik, uciekinier z obozu pracy przymusowej, autor opublikowanych wspomnień z okresu okupacji hitlerowskiej i holokaustu.
Działalność zawodowa.
Po I wojnie światowej wyemigrował z Polski (1922?) i osiedlił się we Włoszech. Początkowo przebywał u rodziny w Trieście, potem zamieszkał w Mediolanie i tam stworzył od podstaw firmę „Polyfoto”, która sprzedawała i instalowała sprzęt kinowy. Enrico Rosenbaum był wyłącznym na terenie Włoch reprezentantem niemieckiej firmy „Bayer”, produkującej projektory do kin. Firma szybko osiągnęła znaczące sukcesy we Włoszech. 
W latach trzydziestych Enrico Rosenbaum zorganizował pierwsze kina w Albanii i Etiopii. W pałacu królewskim w Tiranie dla Zogu I (1895-1961), króla Albanii (panującego w latach 1928-1939) stworzył ekskluzywne kino. W Tiranie poznał wielu wpływowych Albańczyków, których potem gościł w swoim domu w Mediolanie. W Addis Abebie stworzył kino pałacowe dla Haile Selassie (1892-1975), ostatniego cesarza Etiopii (panującego w latach 1930-1936 i ponownie 1941-1974). Niedługo po wybuchu II wojny światowej (pod koniec 1939 r.) Enrico Rosenbaum został internowany w obozie dla obcokrajowców, we Włoszech zachował bowiem obywatelstwo polskie. Z internowania wysyłał paczki żywnościowe do rodziny Rozenbaumów, zamkniętej w getcie tomaszowskim. Uciekł z internowania i przez kilka miesięcy żył w Rzymie pod fikcyjnym nazwiskiem "Enrico Reseda" (1943-1944). W 1945 został uwolniony z internowania i powrócił do własnego mieszkania w czynszowej kamienicy w Mediolanie. 
W latach 1946-1951 Enrico Rosenbaum finansował studia swego siostrzeńca Zenona Neumarka na wydziale elektrycznym Politechniki Mediolańskiej. Po II wojnie światowej założył nową firmę pod nazwą „Cine Electric”. Był współtwórcą nowego systemu filmowego „Totalrama” dla kin z ekranem 360° bez „ramek”, który został zaprezentowany w 1962 na Czternastym Międzynarodowym Kongresie Techniki Kinematograficznej w Turynie (XIV Congresso Internazionale della Tecnica Cinematografica – Torino). System nie osiągnął zakładanego sukcesu, ale w dalszym ciągu jest uważany na technikę nowatorską i przyszłościową. Oryginalny system „Totalrama” (części i rysunki) pozostaje w posiadaniu The Academy of Motion Pictures Art and Science w Los Angeles. „Totalrama” stała się godłem i logo firmy „Cine Electric”. 
Enrico Rosenbaum zmarł 12 listopada 1972 w Mediolanie i został pochowany na tamtejszym cmentarzu żydowskim (Cimiterio Ebraico di Milano). Nie założył rodziny i pozostawił potomstwa.

</doc>
<doc id="2394582" url="https://pl.wikipedia.org/wiki?curid=2394582" title="Polsko-Grecka Izba Handlowa">
Polsko-Grecka Izba Handlowa



</doc>
<doc id="2394583" url="https://pl.wikipedia.org/wiki?curid=2394583" title="Klasztor św. Andrzeja Apostoła">
Klasztor św. Andrzeja Apostoła

Klasztor św. Andrzeja Apostoła – nieczynny prawosławny klasztor na półwyspie Karpasia, na terytorium Cypru Północnego.
Według tradycji klasztor został wzniesiony na miejscu, gdzie św. Andrzej Apostoł na krótko zatrzymał się przed swoją ostatnią podróżą do Palestyny. Według hagiografii w miejscu, gdzie stanął, wytrysnęło źródło wody o leczniczych właściwościach. Ufortyfikowany monaster został wzniesiony na półwyspie Karpasia przed XII w. Z tego miejsca Izaak Komnen negocjował warunki swojego poddania się Ryszardowi Lwie Serce, który zdobył Cypr, udając się na wyprawę krzyżową (1191). Do dnia dzisiejszego najstarszym zachowanym budynkiem jest jednak kaplica powstała dopiero w XV w.. Większość kompleksu monasterskiego powstała w XVIII stuleciu.
W 1895 klasztor stał się jednym z najpopularniejszych celów pielgrzymkowych na Cyprze. Według tradycji kościelnej Greczynka Maria Georgiou w cudowny sposób odnalazła swojego zaginionego 17 lat wcześniej syna, gdy zgodnie z poleceniem ujrzanego we śnie św. Andrzeja udała się na pielgrzymkę do poświęconego jego pamięci monasteru. Od tego momentu klasztor stał się miejscem pielgrzymek nie tylko ludności prawosławnej, greckiej, ale i miejscowych Turków cypryjskich. Jego popularność utrzymywała się do tureckiej inwazji na Cypr. Od czasu proklamowania nieuznawanej przez społeczność międzynarodową republiki Cypru Północnego obiekty klasztorne nie były remontowane, zaś nabożeństwa odprawiane są jedynie okazjonalnie.

</doc>
<doc id="2394585" url="https://pl.wikipedia.org/wiki?curid=2394585" title="Franciszek Nádasdy">
Franciszek Nádasdy

Franciszek Nádasdy (ur. 6 października 1555 r. w Sárvárze, zm. 4 stycznia 1604 r.) – węgierski możnowładca, dowódca wojskowy w walkach z Turkami, wierny poplecznik Habsburgów. Mąż Elżbiety Batorówny.

</doc>
<doc id="2394588" url="https://pl.wikipedia.org/wiki?curid=2394588" title="Mistrzostwa Świata w Lekkoatletyce 2011 – bieg na 100 m kobiet">
Mistrzostwa Świata w Lekkoatletyce 2011 – bieg na 100 m kobiet

Bieg na 100 m kobiet – jedna z konkurencji rozgrywanych podczas lekkoatletycznych mistrzostw świata na Daegu Stadium w Daegu. 
Obrończynią tytułu mistrzowskiego z 2009 roku była Jamajka Shelly-Ann Fraser.
Rekordy.
Tabela prezentuje rekord świata, rekordy poszczególnych kontynentów, mistrzostw świata, a także najlepszy rezultat na świecie w sezonie 2011 przed rozpoczęciem mistrzostw.
Rezultaty.
Preeliminacje.
Preeliminacje odbyły się 27 sierpnia. Wystartowało w niej 36 zawodniczek, którzy zostali zgłoszeni do zawodów. Bezpośrednio do pierwszej rundy awansowały trzy najlepsze zawodniczki każdego z 5 biegów (Q) oraz czterech zawodników z najlepszymi czasami, którzy zajęli miejsca gorsze niż trzecie (q). 
Bieg 1.
Wiatr: -0,1 m/sGodzina: 11:30 
Bieg 2.
Wiatr: -0,5 m/sGodzina: 11:36 
Bieg 3.
Wiatr: 1,8 m/sGodzina: 11:42 
Bieg 4.
Wiatr: 1,8 m/sGodzina: 11:48 
Bieg 5.
Wiatr: -1,3 m/sGodzina: 11:54 
Eliminacje.
Bieg 1.
Godzina: 12:10
Bieg 2.
Godzina: 12:18
Bieg 3.
Godzina: 12:26
Bieg 4.
Godzina: 12:34
Bieg 5.
Godzina: 12:42
Bieg 6.
Godzina: 12:50
Bieg 7.
Godzina: 12:58
Półfinał.
Bieg 1.
Godzina: 19:30
Bieg 2.
Godzina: 19:38
Bieg 3.
Godzina: 19:46

</doc>
<doc id="2394591" url="https://pl.wikipedia.org/wiki?curid=2394591" title="Jerzy VII Thurzo">
Jerzy VII Thurzo

Jerzy VII Thurzo (ur. 2 września 1567 na zamku Lietava, zm. 24 grudnia 1616 w Bytczy) – możnowładca węgierski, dowódca wojskowy w walkach z Turkami, dziedziczny żupan orawski, palatyn Węgier. Był synem Franciszka I Thurzona, żupana orawskiego i Katarzyny Zrińskiej. Dobra Jerzego, trafiając po jego śmierci w ręce jego siedmiu córek, dały początek Komposesoratowi Orawskiemu.

</doc>
<doc id="2394594" url="https://pl.wikipedia.org/wiki?curid=2394594" title="Stal węglowa">
Stal węglowa



</doc>
<doc id="2394596" url="https://pl.wikipedia.org/wiki?curid=2394596" title="Jacht mieczowy">
Jacht mieczowy

Jacht mieczowy – łódź żaglowa wyposażona w miecz osadzony w skrzynce mieczowej. Jachty tego typu żeglują głównie po wodach śródlądowych ze względu na niższą dzielność oraz stateczność poprzeczną w porównaniu z jachtami balastowymi lub balastowo-mieczowymi. Powszechnie uważa się, że jachty mieczowe są wywracalne, ale niezatapialne – co nie zawsze jest prawdą.
Budowa.
Jako pierwsi płetwy mieczowe zastosowali Inkowie w swoich tratwach. Były to wsuwane między belki miecze szybrowe. Zauważyli oni, że zwiększa to znacznie opór boczny, a więc i zmniejsza dryf, pozwalając na skuteczną żeglugę na kursach ostrych. Dodatkowo przesuwanie mieczy w kierunku dziobu lub rufy umożliwiało zmianę położenia środka bocznego oporu i kontrolę stateczności kursowej. Na przełomie XIII i XIV wieku w Chinach stosowano miecze burtowe. Mocowane były na zewnątrz kadłuba w centralnej części jednostki oraz umożliwiały ich płynne podnoszenie i opuszczanie. Podczas żeglugi zanurzony był jedynie miecz burty zawietrznej. Tą samą koncepcję zastosowali Holendrzy w XVI wieku stając się w ten sposób pierwszymi europejczykami, którzy wprowadzili do konstrukcji jachtów miecze. Szybko zauważono, że na kursach ostrych miecz jest niezbędny, podczas gdy na kursach pełnych stanowi dodatkowy, niepotrzebny opór. Zmusiło to konstruktorów do projektowania nowych systemów opuszczania oraz podnoszenia mieczy, tak aby były łatwe w obsłudze i jak najmniej zawodne. Pierwsza konstrukcję z mieczem szybrowym powstała w XVIII wieku. Skuteczność nowych rozwiązań była tak duża, że Admiralicja brytyjska poleciła budowę jednostek wojennych wyposażonych w miecze. Problemy z nieszczelnością skrzynek mieczowych spowodowały, że zrezygnowano z tego pomysłu na dużych statkach. Za okres intensywnego rozwoju jednostek mieczowych przyjmuje się XIX wiek. W 1811 r. bracia Swain w USA opatentowali obrotowy miecz umieszczony w centralnej części jachtu w skrzynce mieczowej. Jachty mieczowe nabrały znacząco popularności po roku 1920, kiedy wprowadzono do regat olimpijskich bezpokładowe łodzie mieczowe. Spowodowało to wzrost współzawodnictwa oraz rozpowszechnienie tego typu jednostek na akwenach śródlądowych. Niedługo później konstrukcje mieczowe zdominowały jachty balastowe w regatach olimpijskich. Jedną z najpowszechniejszych klas mieczowych jest zaprojektowana przez U. van Essena konstrukcja Latający Holender.
Do grupy jachtów mieczowych zalicza się większość żaglówek powszechnie spotykanych na śródlądziu, jak np. klasa Omega. Sposób mocowania oraz system obsługi zależy od rodzaju miecza (np. szybrowy, obrotowy). Od kształtu miecza zależy hydrodynamiczna sprawność jednostki. Jachty mieczowe ze względu na brak balastu są znacznie lżejsze od balastowych czy balastowo-mieczowych. Zazwyczaj wiąże się to z mniejszym zanurzeniem, ale i mniejszą statecznością poprzeczną. Spotyka się również jachty z dwoma mieczami przesuniętymi symetrycznie od osi diametralnej w kierunku burt, a także jachty z większą liczbą mieczy (np. jacht Patricka Van Goda – "Trismus" posiadał miecz rufowy, dziobowy i środkowy. Ze względu na skłonność jachtów mieczowych do wywrotek podjęto próby konstrukcji kadłubów o specyficznym kształcie, podnoszące się z przechyłów rzędu 80-90 stopni. Jako przykład takich rozwiązań posłużyć może jacht Foka I oraz Foka II zaprojektowane w 1973 i 1975 roku przez J. Pieśniewskiego.
Stateczność poprzeczna.
Stateczność poprzeczna to zdolność jachtu do powracania do stanu równowagi po przechyleniu. W głównej mierze zależy ona od położenia środka ciężkości oraz środka wyporu jachtu.
Na jacht zanurzony w wodzie działa siła wyporu Fw zaczepiona w środku wyporu (w przybliżeniu geometryczny środek zanurzonej części kadłuba) oraz siła grawitacji Fg zaczepiona w środku ciężkości jednostki. Kiedy jacht stoi na równej stępce obie siły są współliniowe (rysunek a).
Kolejne etapy wywracania jachtu mieczowego:

</doc>
<doc id="2394600" url="https://pl.wikipedia.org/wiki?curid=2394600" title="Suriyan Sor Rungvisai">
Suriyan Sor Rungvisai

Suriyan Sor Rungvisai właśc. Suriyan Kaiganha (ur. 2 marca 1989 w Nakhon Ratchasima) - tajski bokser, były zawodowy mistrz świata wagi junior koguciej (do 115 funtów) organizacji WBC.
Karierę zawodową rozpoczął 31 lipca 2006. Do lipca 2010 stoczył 18 walk, z których wygrał 14 (3 przegrał i 1 zremisował). W tym okresie zdobył tytuły WBO Asia Pacific Youth i WBC Asian Boxing Council w wadze muszej.
8 sierpnia 2010 stanął przed szansą zdobycia tytułu mistrza świata organizacji WBC w wadze muszej w pojedynku z utytułowanym rodakiem Pongsaklekiem Wonjongkamem. Po wyrównanym pojedynku przegrał jednogłośnie na punkty.
Po czterech wygranych kolejnych walkach i zdobyciu ponownie tytułu WBC Asian Boxing Council otrzymał możliwość walki o tytuł mistrza świata WBC w kategorii junior koguciej. 19 sierpnia 2011 w Muang (Tajlandia) pokonał jednogłośnie na punkty Meksykanina Tomása Rojasa i został nowym mistrzem świata. W pierwszej obronie tytułu, 4 listopada, zwyciężył jednogłośnie na punkty dwukrotnego byłego mistrza WBA Japończyka Nobuo Nashiro.
Do kolejnej obrony doszło 27 marca 2012 w Tokio z Japończykiem Yotą Sato. Po zaciętym pojedynku przegrał jednogłośnie na punkty i utracił mistrzowski pas. 

</doc>
<doc id="2394601" url="https://pl.wikipedia.org/wiki?curid=2394601" title="Bizon leśny">
Bizon leśny

Bizon leśny ("Bos bison athabascae") – podgatunek bizona amerykańskiego występujący w północnej części Ameryki Północnej. Jego pierwotny obszar występowania obejmuje znaczną część lasów borealnych Alaski, Jukon, zachodnich Terytoriów Północno-Zachodnich, północno-wschodniej Kolumbii Brytyjskiej, północnej Alberty oraz północno-zachodniego Saskatchewan. Widnieje on na liście zagrożonych gatunków Komitetu ds. Statusu Zagrożenia Dzikiej Przyrody w Kanadzie.
Wygląd.
Bizon leśny (samce ponad 900 kg) jest cięższy od bizona preriowego ("Bos bison bison") co czyni go najcięższym zwierzęciem lądowym Ameryki Północnej. Najwyższy punkt na ciele (kłąb) bizona leśnego znajduje się przed jego kończynami piersiowymi. W przypadku bizona preriowego występuje on bezpośrednio nad nimi. Bizony leśne posiadają również większe rogi, ciemniejsze umaszczenie oraz mniejsze owłosienie na kończynach piersiowych oraz brodzie.

</doc>
<doc id="2394608" url="https://pl.wikipedia.org/wiki?curid=2394608" title="Lars Calmfors">
Lars Calmfors

Lars Calmfors (ur. 12 lipca 1948 w Sztokholmie) – szwedzki ekonomista, profesor międzynarodowych stosunków gospodarczych (MSG) na Uniwersytecie w Sztokholmie, w latach 1995–1996 przewodniczący rządowej komisji ds. Unii Gospodarczej i Walutowej (tzw. Komisja Calmforsa), w latach 2007–2011 prezydent szwedzkiej Rady Polityki Fiskalnej (szw. "finanspolitiska rådet").
Życiorys.
Po odbyciu służby wojskowej (1967–1968) rozpoczął studia ekonomiczne na Uniwersytecie w Sztokholmie. W 1970 uzyskał licencjat (B.A.) a rok później magisterium w Stockholm School of Economics, gdzie w 1978 obronił pracę doktorską (Prices, Wages and Employment in the Open Economy). 
W latach 1974–1987 pracował naukowo w instytucie międzynarodowych stosunków gospodarczych na sztokholmskim uniwersytecie. W 1983 został wykładowcą w Stockholm School of Economics, gdzie w 1987 uzyskał profesurę. Od 1988 profesor międzynarodowych stosunków gospodarczych w instytucie międzynarodowych stosunków gospodarczych na uniwersytecie w Sztokholmie. W latach 1988–1994 wicedyrektor instytutu a w latach 1995–1997 jego dyrektor. Od 1993 do 2001 roku przewodniczący Rady Gospodarczej Szwecji. W 1994 założył fachowe pismo ekonomiczne "Swedish Economic Policy Review", którego był redaktorem naczelnym (1994–2001). 
W latach 1995–1996 przewodniczący rządowej komisji ds. Unii Gospodarczej i Walutowej (tzw. Komisja Calmforsa), która przeanalizowała potencjalne skutki przystąpienia Szwecji do strefy euro. W 1996 Calmfors przedłożył raport z prac komisji. Komisja stwierdziła, że pomimo korzyści politycznych (wzmocnienie pozycji Szwecji w Unii Europejskiej) i pewnych korzyści gospodarczych płynących z członkostwa w Unii Gospodarczej i Walutowej (np. niższych kosztów transakcji po wyeliminowaniu różnic kursowych, większej konkurencji), utrata narodowej polityki monetarnej pozbawi Szwecję instrumentu walki z nieprzewidzianymi szokami, co w połączeniu z ówczesnym wysokim poziomem bezrobocia i kiepskim stanem finansów publicznych, nie stanowiło wystarczających przesłanek, by przystąpić do strefy euro w 1999. 
W latach 2007–2011 prezydent szwedzkiej Rady Polityki Fiskalnej (szw. "finanspolitiska rådet").
Calmfors specjalizuje się w zagadnieniach rynku pracy, bezrobocia, inflacji, polityki monetarnej i fiskalnej.

</doc>
<doc id="2394611" url="https://pl.wikipedia.org/wiki?curid=2394611" title="Wiesław Boryś">
Wiesław Boryś

Wiesław Stefan Boryś (ur. 4 stycznia 1939 w Bzinie, zm. 29 listopada 2021) – polski slawista, prof. dr hab. 
Życiorys.
W 1956 złożył egzamin dojrzałości w I Liceum Ogólnokształcącym im. Stefana Żeromskiego w Kielcach i w tym samym roku podjął studia slawistyczne na Uniwersytecie Jagiellońskim, które ukończył 1961. 
Pracował w Katedrze Filologii Chorwackiej, Serbskiej i Słoweńskiej Uniwersytetu Jagiellońskiego. Był kierownikiem Pracowni Języka Prasłowiańskiego PAN, członek Międzynarodowej Komisji Etymologicznej przy Międzynarodowym Komitecie Slawistów. Autor ponad 170 prac naukowych, współautor m.in. "Słownika etymologicznego kaszubszczyzny" i "Słownika prasłowiańskiego" (1974–2001), pracował m.in. przy opracowaniu "Słownika staropolskiego" (1953–2002 ).
W 2007 został członkiem krajowym korespondentem Polskiej Akademii Umiejętności.
Współpracował z prof dr. Đuro Blažeka z Zagrzebia w zakresie badań nad dialektem kajkawskim.

</doc>
<doc id="2394615" url="https://pl.wikipedia.org/wiki?curid=2394615" title="Parafia Ewangelicko-Metodystyczna w Grudziądzu">
Parafia Ewangelicko-Metodystyczna w Grudziądzu



</doc>
<doc id="2394616" url="https://pl.wikipedia.org/wiki?curid=2394616" title="Parafia Ewangelicko-Metodystyczna w Katowicach">
Parafia Ewangelicko-Metodystyczna w Katowicach



</doc>
<doc id="2394618" url="https://pl.wikipedia.org/wiki?curid=2394618" title="Parafia Ewangelicko-Metodystyczna w Kielcach">
Parafia Ewangelicko-Metodystyczna w Kielcach



</doc>
<doc id="2394619" url="https://pl.wikipedia.org/wiki?curid=2394619" title="Aileen Riggin">
Aileen Riggin

Aileen Muriel Riggin (ur. 2 maja 1906 w Newport, zm. 19 października 2002 w Honolulu) – amerykańska skoczkini do wody i pływaczka. Trzykrotna medalistka olimpijska.
Jest jedną z najmłodszych i najniższych mistrzyń olimpijskich w historii. W 1920 zwyciężyła skokach z trzymetrowej trampoliny mając niecałe 14 lat. Cztery lata później w tej konkurencji zajęła drugie miejsce. Po drugi – brązowy – medal sięgnęła w konkurencji pływackiej, wyścigu na sto metrów stylem grzbietowym. Była mistrzynią kraju zarówno w skokach, jak i w pływaniu (sztafety). W 1967 została przyjęta do International Swimming Hall of Fame.

</doc>
<doc id="2394621" url="https://pl.wikipedia.org/wiki?curid=2394621" title="Parafia Ewangelicko-Metodystyczna w Poznaniu">
Parafia Ewangelicko-Metodystyczna w Poznaniu



</doc>
<doc id="2394622" url="https://pl.wikipedia.org/wiki?curid=2394622" title="Parafia Ewangelicko-Metodystyczna w Ełku">
Parafia Ewangelicko-Metodystyczna w Ełku



</doc>
<doc id="2394624" url="https://pl.wikipedia.org/wiki?curid=2394624" title="Parafia Ewangelicko-Metodystyczna w Iławie">
Parafia Ewangelicko-Metodystyczna w Iławie



</doc>
<doc id="2394625" url="https://pl.wikipedia.org/wiki?curid=2394625" title="Parafia Ewangelicko-Metodystyczna w Łodzi">
Parafia Ewangelicko-Metodystyczna w Łodzi



</doc>
<doc id="2394626" url="https://pl.wikipedia.org/wiki?curid=2394626" title="Parafia Ewangelicko-Metodystyczna w Ostródzie">
Parafia Ewangelicko-Metodystyczna w Ostródzie



</doc>
<doc id="2394628" url="https://pl.wikipedia.org/wiki?curid=2394628" title="Parafia Ewangelicko-Metodystyczna w Pabianicach">
Parafia Ewangelicko-Metodystyczna w Pabianicach



</doc>
<doc id="2394629" url="https://pl.wikipedia.org/wiki?curid=2394629" title="Parafia Ewangelicko-Metodystyczna w Przemyślu">
Parafia Ewangelicko-Metodystyczna w Przemyślu



</doc>
<doc id="2394630" url="https://pl.wikipedia.org/wiki?curid=2394630" title="Władysław Osto-Suski">
Władysław Osto-Suski

Władysław Jakub Osto-Suski "(wł. Władysław Jakub Suski)" (ur. 1 czerwca 1910 w Markach, zm. 15 kwietnia 1978 w Warszawie) – polski aktor teatralny i filmowy.
Życiorys.
Po ukończeniu gimnazjum T. Łebkowskiego wstąpił na Uniwersytet Warszawski, gdzie studiował na "Pedagogium". W 1932 wstąpił do Państwowego Instytutu Sztuki Teatralnej, który ukończył w 1936 uzyskując dyplom aktorski. Od 1936 przez dwa sezony grał w Teatrze Malickiej, a następnie przez jeden sezon w Teatrze Miejskim w Grodnie. W 1940 podjął pracę nauczyciela, ale już po roku otrzymał angaż w jawnym Teatrze Komedia w Warszawie. Używał wówczas pseudonimu Władysław Otto-Suski. Wkrótce dostał się do niewoli, po przesłuchaniach na Pawiaku był więźniem obozów koncentracyjnych. Od 1945 przez trzy sezony grał w Miejskim Teatrze Dramatycznym w Warszawie. Na początku 1949 gościnnie zagrał w Teatrze Kameralnym w Łodzi, a następnie w Teatrze Dramatycznym im. Aleksandra Węgierki w Białymstoku. Od sezonu 1949/1950 otrzymał angaż w Teatrze Syrena w Warszawie, gdzie grał do końca sezonu 1955/1956. Od następnego sezonu do przejścia na emeryturę w 1975 był aktorem Teatru Ziemi Mazowieckiej. W późniejszym czasie nadal występował na tamtejszej scenie. Zmarł nagle 15 kwietnia 1978, spoczywa na Cmentarzu Komunalnym Północnym w Warszawie (kw. W-VI-4-10-13).

</doc>
<doc id="2394631" url="https://pl.wikipedia.org/wiki?curid=2394631" title="Parafia Ewangelicko-Metodystyczna w Słoneczniku">
Parafia Ewangelicko-Metodystyczna w Słoneczniku

Parafia Ewangelicko-Metodystyczna w Słoneczniku – zbór metodystyczny działający w Słoneczniku, należący do okręgu mazurskiego Kościoła Ewangelicko-Metodystycznego w RP.
Nabożeństwa niedzielne odbywają się co dwa tygodnie.

</doc>
<doc id="2394632" url="https://pl.wikipedia.org/wiki?curid=2394632" title="Rajmund Lullus">
Rajmund Lullus



</doc>
<doc id="2394636" url="https://pl.wikipedia.org/wiki?curid=2394636" title="Parafia Ewangelicko-Metodystyczna we Wrocławiu">
Parafia Ewangelicko-Metodystyczna we Wrocławiu



</doc>
<doc id="2394638" url="https://pl.wikipedia.org/wiki?curid=2394638" title="Burial">
Burial

Burial (wł. William Bevan) – brytyjski producent muzyczny pochodzący z Londynu.
Jego muzyka jest kolażem dubstepu z elementami ambientu, UK garage'u, jak również house'u. Jego debiutancki album pt. "Burial" wydany w 2006 roku nakładem wytwórni Hyperdub został uznany płytą roku przez niezależne, opiniotwórcze pismo muzyczne The Wire. W 2007 ukazał się drugi album "Untrue" i tak, jak poprzedni zyskał bardzo przychylne recenzje i wysokie noty krytyków. Użytkownicy serwisu Discogs ocenili płytę na 4.67 w pięciopunktowej skali, a serwis internetowy Metacritic okrzyknął "Untrue" drugim najwyżej ocenianym albumem 2007 roku.
Tożsamość.
Mimo że oba albumy zostały przyjęte z wyjątkowym uznaniem, tożsamość "Buriala" była nieznana aż do sierpnia 2008. "Burial" w wywiadzie dla brytyjskiego " Guardiana" z października 2007 powiedział, że tylko pięć osób z jego otoczenia zdaje sobie sprawę, że tworzy on muzykę. W lutym 2008 "The Guardian" poinformował, że "Burial" jest absolwentem "Elliott School" w Londynie i nazywa się William Bevan. Inny absolwent tej szkoły, Joe Goddard z zespołu Hot Chip zdradził, że "Burial" uczył się w klasie o rok wyższej od niego. Mimo tego, wiele osób nie wierzy w oficjalne słowa i podejrzewa, że Burial to kolejny pseudonim Four Teta lub muzyczny projekt Davida Lyncha.
Na początku 2014 roku wytwórnia Hyperdub zamieściła na swojej stronie internetowej wiadomość od "Buriala" wraz ze zdjęciem (http://www.hyperdub.net/burial/), co ostatecznie rozwiało wątpliwości co do jego tożsamości.

</doc>
<doc id="2394641" url="https://pl.wikipedia.org/wiki?curid=2394641" title="Tomas Bertelman">
Tomas Bertelman

Tomas Bertelman (ur. w 1945 w Lund) – szwedzki dyplomata, od 2008 ambasador w Rosji. 
Ukończył studia na Uniwersytecie w Lund, studiował także w Dartmouth College. Po ukończeniu studiów pracował w ministerstwie spraw zagranicznych. Pracował na różnych stanowiskach w służbie zagranicznej, między innymi w latach 1988-1989 był konsulem generalnym w Leningradzie. W 1995 roku został mianowany ambasadorem w Hiszpanii, a następnie ambasadorem na Łotwie. W latach 2005-2008 był ambasadorem Szwecji w Polsce. W 2008 roku został mianowany ambasadorem w Rosji. Listy uwierzytelniające złożył 16 stycznia 2009 roku. 
Został odznaczony Krzyżem Komandorskim Orderu Zasługi Rzeczypospolitej Polskiej (2008). 

</doc>
<doc id="2394643" url="https://pl.wikipedia.org/wiki?curid=2394643" title="Lulu (album)">
Lulu (album)

Lulu – wspólny album rockowego gitarzysty Lou Reeda oraz heavy metalowej grupy Metallica, który na świecie ukazał się 31 października 2011 roku, zaś dzień później, 1 listopada 2011 roku, został wydany także na terenie Ameryki Północnej.
Pomysł wspólnego projektu pojawił się w 2009 roku, gdy Metallica i Lou Reed zagrali wspólnie podczas koncertu zorganizowanego z okazji 25-lecia Rock and Roll Hall of Fame. Po tym występie obie strony zaczęły „czynić podchody w kierunku nagrania czegoś razem”, jednakże w ciągu kolejnych dwóch lat współpraca nie została rozpoczęta. W lutym 2011 roku gitarzysta Metalliki Kirk Hammett ogłosił, iż w maju 2011 roku grupa rozpocznie pracę nad czymś, co „nie będzie w 100 procentach materiałem Metalliki”. Sekretny projekt okazał się albumem powstałym w wyniku współpracy z Lou Reedem, co zostało ogłoszone w czerwcu 2011 roku po zakończeniu prac w studio.
Produkcja.
Reed skomponował zbiór utworów dla "Lulu", produkcji teatralnej składającej się z dwóch sztuk napisanych przez niemieckiego dramaturga Franka Wedekinda. Reed zaprezentował dema tych utworów członkom Metalliki, Ci zaś zgodzili się na współpracę pod warunkiem możliwości „znaczącego wkładu w aranżację” tego materiału. David Fricke z magazynu "Rolling Stone", któremu zaprezentowano „Pumping Blood” i „Mistress Dread”, dwa utwory wchodzące w skład albumu, opisał później ich brzmienie jako „wściekłe połączenie klasycznego albumu Reeda "Berlin" z 1973 roku oraz miażdżącego "Master of Puppets" Metalliki z 1986 roku”.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2394644" url="https://pl.wikipedia.org/wiki?curid=2394644" title="Parafia Ewangelicko-Metodystyczna w Kraplewie">
Parafia Ewangelicko-Metodystyczna w Kraplewie

Parafia Ewangelicko-Metodystyczna w Kraplewie – zbór metodystyczny działający w Kraplewie, należący do okręgu mazurskiego Kościoła Ewangelicko-Metodystycznego w RP.
Historia.
W wyniku II wojny światowej oraz związanych z jej zakończeniem wysiedleń, likwidacji uległa parafia ewangelicka w Kraplewie, a używany przez nią dotychczas kościół został zamieniony przez Armię Czerwoną na magazyn oraz stajnię. Wcześniej parafia ta należała do Ewangelickiego Kościoła Unii Staropruskiej i w latach 20. XX wieku skupiała 1750 wiernych. Jej duszpasterz administrował też parafią w Durągu. Działała tu również stacja diakonii.
Metodyści pojawili się w okolicach Ostródy jesienią 1945. Przejęty został przez nich także kościół w Kraplewie, a tutejszy metodystyczny zbór oficjalnie rozpoczął działalność w styczniu 1946. Nabożeństwa sprawowali tu ks. Jan Kus i Julian Miśkow. Zaczęto również prowadzić lekcje religii. 
W 1953 we wsi została założona dodatkowo parafia Kościoła Ewangelicko-Augsburskiego w PRL, jednak nieliczni wierni postanowili o powrocie z metodyzmu do kościoła luterańskiego. Jednostka ta została w 1961 zdegradowana do roli stacji kaznodziejskiej parafii ewangelickiej w Ostródzie i ostatecznie zlikwidowana w 1967.
W kraplewkiej parafii metodystycznej pracowali ks. Jan Kus, ks. Maksymilian Cybulla, ks. Franciszek Drozdek i ks. Jan Paska. Od 1974 do końca sierpnia 2015 stanowisko duszpasterza zboru sprawował ks. Zbigniew Jan Reichelt.

</doc>
<doc id="2394645" url="https://pl.wikipedia.org/wiki?curid=2394645" title="Parafia Ewangelicko-Metodystyczna w Lipowie">
Parafia Ewangelicko-Metodystyczna w Lipowie

Parafia Ewangelicko-Metodystyczna w Lipowie – zbór metodystyczny działający w Lipowie, należący do okręgu wschodniego Kościoła Ewangelicko-Metodystycznego w RP.
Lipowo jest wsią o tradycjach protestanckich sięgających początków reformacji. W 1532 r. przybył tu pierwszy ewangelicki pastor. Obecnie lipowscy protestanci należą do miejscowej parafii ewangelicko-metodystycznej.
Nabożeństwa odbywają się w niedziele o godz 8:30.

</doc>
<doc id="2394646" url="https://pl.wikipedia.org/wiki?curid=2394646" title="Parafia Ewangelicko-Metodystyczna w Piętkach">
Parafia Ewangelicko-Metodystyczna w Piętkach

Parafia Ewangelicko-Metodystyczna w Piętkach – zbór metodystyczny działający w Piętkach, należący do okręgu wschodniego Kościoła Ewangelicko-Metodystycznego w RP.
Nabożeństwa odbywają się w niedziele według ogłoszeń.

</doc>
<doc id="2394648" url="https://pl.wikipedia.org/wiki?curid=2394648" title="Parafia Ewangelicko-Metodystyczna w Siemianach">
Parafia Ewangelicko-Metodystyczna w Siemianach

Parafia Ewangelicko-Metodystyczna w Siemianach – zbór metodystyczny działający w Siemianach, należący do okręgu wschodniego Kościoła Ewangelicko-Metodystycznego w RP.
Nabożeństwa odbywają się w 1. i 3. niedzielę miesiąca w kaplicy rzymskokatolickiej.

</doc>
<doc id="2394649" url="https://pl.wikipedia.org/wiki?curid=2394649" title="Parafia Ewangelicko-Metodystyczna w Ścinawce Średniej">
Parafia Ewangelicko-Metodystyczna w Ścinawce Średniej

Parafia Ewangelicko-Metodystyczna w Ścinawce Średniej – zbór metodystyczny działający w Ścinawce Średniej, należący do okręgu zachodniego Kościoła Ewangelicko-Metodystycznego w RP.
Nabożeństwa odbywają się w niedziele o godz 10.

</doc>
<doc id="2394651" url="https://pl.wikipedia.org/wiki?curid=2394651" title="Parafia Ewangelicko-Reformowana w Kudowie Zdroju-Pstrążnej">
Parafia Ewangelicko-Reformowana w Kudowie Zdroju-Pstrążnej



</doc>
<doc id="2394652" url="https://pl.wikipedia.org/wiki?curid=2394652" title="Tokyo Mid-Town Tower">
Tokyo Mid-Town Tower



</doc>
<doc id="2394653" url="https://pl.wikipedia.org/wiki?curid=2394653" title="Yamamoto Kansuke">
Yamamoto Kansuke



</doc>
<doc id="2394655" url="https://pl.wikipedia.org/wiki?curid=2394655" title="Paull Peel">
Paull Peel



</doc>
<doc id="2394656" url="https://pl.wikipedia.org/wiki?curid=2394656" title="Pociągi pancerne alianckich wojsk interwencyjnych Frontu Północnego">
Pociągi pancerne alianckich wojsk interwencyjnych Frontu Północnego

Pociągi pancerne alianckich wojsk interwencyjnych Frontu Północnego – pociągi pancerne wykorzystywane przez wojska interwencyjne na Froncie Północnym w trakcie wojny domowej 1917–1922 w Rosji.
Pierwszym alianckim pociągiem pancernym na północy Rosji był pociąg wprowadzony w kwietniu 1918 przez Francuzów. W skład jego załogi weszli artylerzyści służący wcześniej we francuskiej misji wojskowej w Rumunii. Pociąg miał wspierać natarcie oddziałów alianckich i „białych” w celu opanowania linii kolejowej Murmańsk-Piotrogród. W wyniku tego ataku zostało 2 lipca 1918 zajęte miasto Kiem.
Prawdopodobnie w połowie 1918 w Archangielsku powstał brytyjski improwizowany pociąg pancerny „Miles”. Był on uzbrojony w 2 działa morskie i haubicę oraz pewną liczbę karabinów maszynowych. Pod koniec sierpnia tego roku prowadził rozpoznanie linii kolejowej prowadzącej do Wołogdy. Następnie brał udział w walce o most Czajama. Pod koniec września na tej samej linii kolejowej działał kolejny improwizowany pociąg pancerny utworzony przez Brytyjczyków. Dowódcą był weteran I wojny światowej, który utracił na niej rękę, komandor podporucznik Edward Hilton Young. Pociąg operował do października 1919, kiedy ewakuowały się z Archangielska brytyjskie wojska interwencyjne.
Na początku 1919 alianccy interwenci mieli ogółem 4 lub 5 pociągów opancerzonych lub pancernych. Jednym z nich był brytyjski pociąg pancerny z mieszaną załogą złożoną z Brytyjczyków i Rosjan. W okręgu murmańskim działały co najmniej 2 pociągi, z których jeden w marcu tego roku działał w rejonie stacji kolejowej Urosoziero. Uczestniczył też w walkach z wojskami bolszewickimi na jesieni 1919. Pod koniec marca dwa pozostałe pociągi operowały w rejonie stacji kolejowej Obozierskij.
Z kolei jesienią 1918 dwa improwizowane pociągi pancerne (Nr 1 i Nr 2) na linii kolejowej do Wołogdy zbudowali Polacy. Ich załogi liczyły po około 50 żołnierzy. Wkrótce jednak ewakuowały się one do Francji, zaś oba pociągi obsadzili „biali”.

</doc>
<doc id="2394657" url="https://pl.wikipedia.org/wiki?curid=2394657" title="Admirał Niepienin">
Admirał Niepienin

"Admirał Niepienin" (ros. Бронепоезд "Адмирал Непенин") – lekki pociąg pancerny Białych podczas wojny domowej w Rosji.
Pociąg został utworzony na początku 1919. Był uzbrojony w działa morskie. Dowództwo objął por. (od października kpt. 2 rangi) Nikołaj M. Leman. Załoga była skompletowana oficerami marynarki wojennej. Pociąg działał na linii kolejowej Murmańsk-Wołogda. Był podporządkowany 5 Północnej Brygadzie Strzeleckiej. 18-19 lutego 1920 r. na stacji kolejowej Chołmogory, po zaciętej walce, pociąg opanowali bolszewicy. Część załogi została rozstrzelana, pozostali przeszli na ich stronę. Oficerowie próbowali przedostać się wzdłuż linii kolejowej do Murmańska, ale zostali okrążeni we wsi Suchoje. Niektórym udało się dotrzeć do Finlandii (m.in. N. M Leman), zaś resztę rozstrzelano.

</doc>
<doc id="2394659" url="https://pl.wikipedia.org/wiki?curid=2394659" title="Powrót Anny">
Powrót Anny

Powrót Anny (ang. "Anna's Dream") – amerykański film telewizyjny z gatunku dramat obyczajowy z 2002 roku. Film emitowany był w Polsce także pod alternatywnym tytułem: Marzenie Anny.
Treść.
Nastoletnia sportsmenka Anna, ulega wypadkowi, w wyniku którego traci władzę w nogach. Po odbytej rehabilitacji wraca do domu na wózku inwalidzkim. W szkole trafia do klasy niżej, na dodatek opuszcza ją chłopak. Anna ma trudności z przystosowaniem się do nowej sytuacji, ale nie poddaje się.

</doc>
<doc id="2394660" url="https://pl.wikipedia.org/wiki?curid=2394660" title="Trznadel białogłowy">
Trznadel białogłowy

Trznadel białogłowy ("Emberiza leucocephalos") – gatunek małego ptaka z rodziny trznadli (Emberizidae). Gniazduje w umiarkowanych strefach klimatycznych Azji oraz skrajnie wschodniej Europy; rzadko zalatuje w głąb Europy, dwa razy stwierdzony w Polsce. Wędrowny, zimuje na południe od zasięgu letniego; podgatunek z północno-środkowych Chin jest osiadły. Nie jest zagrożony wyginięciem.
Podgatunki i zasięg występowania.
Wyróżniono dwa podgatunki "E. leucocephalos":
W Polsce obserwowany tylko dwa razy (stan w 2017). Pierwszy był to lęg mieszany z samicą trznadla zwyczajnego. Lęg ten, odnotowany w 1994 nad Biebrzą, nie powiódł się; gniazdo zostało splądrowane przez drapieżnika. Podobne przypadki lęgów mieszanych stwierdzano na zachodniej Syberii; takie mieszańce są płodne i mają cechy mieszane. Prawdopodobnie trznadel zwyczajny i białogłowy stanowiły niegdyś jedną populację, która rozdzielona lądolodem w trakcie ostatniego zlodowacenia rozbiła się na dwie, tworząc osobne gatunki. Po raz drugi w Polsce trznadla białogłowego zaobserwowano nad zbiornikiem Jeziorsko w woj. łódzkim we wrześniu 2015.
Morfologia.
Długość ciała wynosi 16–18 cm, masa ciała 19–37 g.
Duży, szarobrązowy trznadel z kasztanowym kuprem. U samca w szacie godowej wierzch głowy i policzki białe, czarno obrzeżone. Pozostała część głowy oraz gardło brązowe. W szacie zimowej głowę pokrywają płowobrązowe i czarne plamki. Wierzch ciała kasztanowy, paskowany ciemnobrązowo. Górna część piersi i brzuch białe. Niższą część piersi i boki zajmują pióra kasztanowe o białych krawędziach, sprawiające efekt łuskowania. Samica różni się mniej intensywnie kasztanowym upierzeniem, głową pokrytą szarobrązowymi pasami, jasną plamą na pokrywach usznych oraz znacznie jaśniejszym wierzchem ciała.
Lęgi.
Wedle Benedykta Dybowskiego okres składania jaj przypada na koniec maja, rzadko trznadel białogłowy wyprowadza drugi lęg w lipcu. Gniazdo mieści się na skraju lasu lub zarośli, na ziemi w lekkim zagłębieniu; ptak buduje je u podnóża drzewa, krzewu lub leżącego konaru ze źdźbeł trawy i wyścieła delikatniejszymi trawami i włosiem końskim. Zewnętrzna średnica to około 13 cm, głębokość 5 cm. Zniesienie liczy 4–6 jaj, barwa tła na skorupce zmienna, od jasnoróżowej po fioletową lub zielonawą; pokrywają je liczne brązowe plamy, kreski i nieregularne kształty, także pomniejsze fioletowawe plamki. Wysiaduje jedynie samica, samiec w tym czasie zajęty jest śpiewem. Średnie wymiary dla 54 jaj (22 Taczanowskiego, 7 Reya, pozostałe Dybowskiego) wynoszą 21,48 na 16,1 mm. Średnia masa jaja ("n"=22) wynosi 173 mg.
Status i ochrona.
IUCN uznaje trznadla białogłowego za gatunek najmniejszej troski (LC – "Least Concern") nieprzerwanie od 1988. Liczebność światowej populacji nie została oszacowana, ale ze względu na brak istotnych zagrożeń jej trend uznawany jest za stabilny.
W Polsce jest objęty ścisłą ochroną gatunkową.

</doc>
<doc id="2394664" url="https://pl.wikipedia.org/wiki?curid=2394664" title="Mika Kottila">
Mika Kottila

Mika Kottila (ur. 22 września 1974 w Vantaa) – piłkarz fiński grający na pozycji napastnika. W swojej karierze 31 razy zagrał w reprezentacji Finlandii i strzelił w niej 7 goli.
Kariera klubowa.
Karierę piłkarską Kottila rozpoczął w klubie FinnPa z Helsinek. W 1993 roku awansował do kadry pierwszego zespołu i zadebiutował w nim w pierwszej lidze fińskiej. W 1994 roku odszedł do innego stołecznego klubu, HJK Helsinki. W tym samym roku zdobył z nim Puchar Ligi Fińskiej. W HJK grał jeszcze w 1995 roku, a w 1996 roku odszedł do RoPS Rovaniemi.
Latem 1996 Kottila przeszedł do angielskiego klubu Hereford United, grającego w Division Three. Na początku 1997 wrócił z Anglii do Finlandii i ponownie grał w HJK Helsinki. W 1997 roku wywalczył z nim mistrzostwo Finlandii, a w 1998 roku zdobył Puchar Finlandii. W latach 1997 i 1998 sięgnął też po Puchar Ligi.
W 1999 roku Kottila występował w norweskim SK Brann, z którym zagrał w finale Pucharu Norwegii. Natomiast w latach 2000–2001 grał w szwedzkim Trelleborgs FF.
W 2002 roku Kottila ponownie został piłkarzem HJK. W sezonie 2002 został królem strzelców ligi z 18 golami. Z HJK jeszcze dwukrotnie został mistrzem kraju (2002, 2003) i zdobył Puchar Finlandii (2003). W latach 2005–2006 występował w FC Lahti, w którym zakończył karierę.
Kariera reprezentacyjna.
W reprezentacji Finlandii Kottila zadebiutował 5 lutego 1998 roku w zremisowanym 1:1 towarzyskim spotkaniu z Cyprem. W swojej karierze grał w eliminacjach do Euro 2000, MŚ 2002 i Euro 2004. Od 1998 do 2004 roku rozegrał w kadrze narodowej 31 meczów i strzelił 7 goli.

</doc>
<doc id="2394665" url="https://pl.wikipedia.org/wiki?curid=2394665" title="Christopher Sutton">
Christopher Sutton

Christopher Sutton (ur. 10 września 1984 w Caringbah) – australijski kolarz szosowy i torowy, zawodnik profesjonalnej grupy Sky Procycling.

</doc>
<doc id="2394668" url="https://pl.wikipedia.org/wiki?curid=2394668" title="Mesa (Waszyngton)">
Mesa (Waszyngton)

Mesa – miasto w Stanach Zjednoczonych, w stanie Waszyngton, w hrabstwie Franklin.

</doc>
<doc id="2394669" url="https://pl.wikipedia.org/wiki?curid=2394669" title="Julius Johannes Weiland">
Julius Johannes Weiland

Julius Johann Weiland (ur. ok. 1605, zm. 2 kwietnia 1663 w Wolfenbüttel) – niemiecki kompozytor i kapelmistrz.
Życiorys.
Był muzykiem kapeli dworskiej w Brunszwik-Wolfenbüttel na dworze księcia Augusta II Brunszwickiego. Odegrał istotną rolę w życiu muzycznym dworu, współpracując z Johannem Jacobem Löwe z Eisenach. W 1660 został jego zastępcą, z oficjalnym tytułem drugiego kapelmistrza. 
W latach 1654 i 1656 wydał dwa zbiory koncertów kościelnych. W roku 1657 wspólnie J.J. Löwe wydał zbiór pieśni "Zweyer gleichgesinnten Freunde Tugend- und Schertz Lieder". Autor motetów i muzyki sakralnej.

</doc>
<doc id="2394670" url="https://pl.wikipedia.org/wiki?curid=2394670" title="Peoria (Oklahoma)">
Peoria (Oklahoma)

Peoria – miasto w Stanach Zjednoczonych, w stanie Oklahoma, w hrabstwie Ottawa.

</doc>
<doc id="2394671" url="https://pl.wikipedia.org/wiki?curid=2394671" title="Johan Niclas Byström">
Johan Niclas Byström

Johan Niclas Byström (ur. 18 grudnia 1783 w Filipstad, zm. 13 marca 1848 w Rzymie) – szwedzki rzeźbiarz.
Życiorys.
Jego ojciec był kupcem i takie dał mu wykształcenie. Gdy miał 20 lat zmarł jego ojciec, a on mógł zrealizować swoje marzenie udać się do Sztokholmu i tam studiować. W stolicy jego mentorami zostali Johan Tobias Sergel oraz Louis Masreliez.
W 1809 roku otrzymał główną nagrodę "Kungliga Akademien för de fria konsterna" (Królewskiej Akademii Sztuki), co pozwoliło mu przenieść się w czerwcu 1810 roku do Rzymu, który stał się jego drugim domem. W 1816 roku został zastępcą profesora na Akademii Sztuk Pięknych w Sztokholmie, a w 1832 został profesorem Akademii. W kolejnych latach przebywał głównie w Carrarze, gdzie posiadał dom i małe kamieniołomy marmuru. Powstało tam wiele prac, które sprzedał królowi szwedzkiemu.
Na powrót do Sztokholmu zdecydował się w roku 1838. Zbudował wtedy willę w stylu włoskim na wyspie Djurgården. Jednak gdy stan jego zdrowia się pogorszył wrócił do łagodniejszego klimatu we Włoszech. Tam też zmarł w roku 1848 zapisując w testamencie część swojej fortuny Karolinie Bygler, która była jego gospodynią i jego modelem w Rzymie. Kolekcja jego prac została sprzedana na aukcji w 1853 roku. 

</doc>
<doc id="2394673" url="https://pl.wikipedia.org/wiki?curid=2394673" title="Bullhead City">
Bullhead City

Bullhead City – miasto w Stanach Zjednoczonych, w stanie Arizona, w hrabstwie Mohave.

</doc>
<doc id="2394684" url="https://pl.wikipedia.org/wiki?curid=2394684" title="Kingman (Indiana)">
Kingman (Indiana)

Kingman – miasto w Stanach Zjednoczonych, w stanie Indiana, w hrabstwie Fountain.

</doc>
<doc id="2394687" url="https://pl.wikipedia.org/wiki?curid=2394687" title="Ulica Warecka w Warszawie">
Ulica Warecka w Warszawie

Ulica Warecka – ulica w dzielnicy Śródmieście w Warszawie. 
Historia.
Ulica powstała w XVI wieku. Pierwotnie prowadziła przez jurydykę szpitala św. Ducha. W końcu XVIII wieku u jej zbiegu w Nowym Światem wzniesiono drewniany dwór "Wareckie", należący do starosty wareckiego Józefa Pułaskiego. Od nazwy tej posesji pochodzi nazwa ulicy, nadana oficjalnie w 1770. Naprzeciwko dworu powstał pałac Jabłonowskich (później Sanguszków).
W połowie XIX wieku przy placu Wareckim (obecnie plac Powstańców Warszawy) zbudowano stajnie i powozownie poczty konnej, a później gmach Poczty Głównej, który przetrwał do powstania warszawskiego.
W czasie powstania warszawskiego przy ul. Wareckiej róg Nowego Światu znajdował się główny właz kanałowy, którym wychodzili powstańcy ewakuujący się ze Starego Miasta.
Po zniszczeniach w 1944 część budynków odbudowano w latach pięćdziesiątych, w tym Dom Spółdzielczości Rolniczej (nr 11a), kamienicę Wedegisa (nr 11) oraz pałacyk Sanguszków i kamienicę Wawrzyńca Mikulskiego na rogu Nowego Światu. 
W latach 1948–1955 wzniesiono gmach Narodowego Banku Polskiego (główny projektant Bohdan Pniewski) a w latach 1958–1961 po przeciwległej stronie ulicy hotel Dom Chłopa (również dzieło Bohdana Pniewskiego i Małgorzaty Handzelewicz-Wacławek) z obszernym parkingiem, na którym po roku 2000 wzniesiono nowy budynek hotelowy.
Przy ul. Kubusia Puchatka ulica przechodzi przez dwa sklepione łukowo prześwity. Nawierzchnię jezdni stanowi zachowany przedwojenny bruk z kostki granitowej.

</doc>
<doc id="2394689" url="https://pl.wikipedia.org/wiki?curid=2394689" title="Kingman (Kansas)">
Kingman (Kansas)

Kingman – miasto w Stanach Zjednoczonych, w stanie Kansas, w hrabstwie Kingman.

</doc>
<doc id="2394690" url="https://pl.wikipedia.org/wiki?curid=2394690" title="Bir Hadage">
Bir Hadage



</doc>
<doc id="2394691" url="https://pl.wikipedia.org/wiki?curid=2394691" title="Mash'abbe Sade">
Mash'abbe Sade



</doc>
<doc id="2394692" url="https://pl.wikipedia.org/wiki?curid=2394692" title="Wilhelm z Nassau">
Wilhelm z Nassau

Zobacz też:
Nassau – księstwo niemieckie

</doc>
<doc id="2394694" url="https://pl.wikipedia.org/wiki?curid=2394694" title="Ashalim">
Ashalim



</doc>
<doc id="2394695" url="https://pl.wikipedia.org/wiki?curid=2394695" title="Maria Wincencja od św. Doroty">
Maria Wincencja od św. Doroty

Maria Wincencja od św. Doroty (ur. 6 lutego 1867 w Cotija, zm. 30 lipca 1949 w Guadalajarze) − meksykańska Błogosławiona Kościoła katolickiego.
Życiorys.
Była najmłodszym dzieckiem, z czwórki dzieci swoich rodziców. 12 maja 1905 roku założyła zgromadzenie Sług Ubogich. Potem mianowano ją przełożoną generalną. W wieku 75 lat zaczęła mieć problemy ze wzrokiem, a także inne kłopoty ze zdrowiem. Zmarła mając 82 lata w opinii świętości. Została beatyfikowana przez Jana Pawła II w dniu 9 listopada 1997 roku.

</doc>
<doc id="2394699" url="https://pl.wikipedia.org/wiki?curid=2394699" title="Afganistan na Mistrzostwach Świata w Lekkoatletyce 2011">
Afganistan na Mistrzostwach Świata w Lekkoatletyce 2011

Afganistan na Mistrzostwach Świata w Lekkoatletyce 2011 reprezentowany był przez jednego zawodnika.

</doc>
<doc id="2394700" url="https://pl.wikipedia.org/wiki?curid=2394700" title="Skotnicki Potok">
Skotnicki Potok

Skotnicki Potok (potocznie "Skotniczanka" lub "Skotnica") – potok, prawobrzeżny dopływ Grajcarka. Ma źródła na południowych stokach Dzwonkówki, najwyżej położone znajduje się na wysokości 880 m. Spływa w kierunku południowym (z odchyleniem na zachód) dość głęboką doliną. Zbocza zachodnie tej doliny tworzy południowy grzbiet Dzwonkówki z wierzchołkami Wisielec (873 m), Kuśmierzowa (705 m), Biała Góra (681 m), Ciżowa Góra (649 m). Górną część zboczy wschodnich tworzy południowy grzbiet Przysłopu, dolną zachodnie stoki Bryjarki. Głównym dopływem jest płynący równolegle Czarny Potok. Uchodzi on do Skotnickiego Potoku u południowych podnóży grzbietu Przysłopu, na wysokości 516 m.
Górna część doliny Skotnickiego Potoku (do ujścia Czarnego Potoku) jest całkowicie zalesiona, nieco poniżej ujścia Czarnego Potoku Skotnicki Potok płynie przez zabudowane obszary Szczawnicy (wzdłuż ulicy Skotnickiej) i po przepłynięciu około 900 m uchodzi do Grajcarka. Następuje to w miejscu o współrzędnych , na wysokości 434 m. Na należącym do Szczawnicy osiedlu Wygon, tuż po orograficznie lewej stronie Skotnickiego Potoku (469 m n.p.m.) znajduje się źródło wody mineralnej Pitoniakówka.
Na niektórych mapach źródłowy ciek Skotnickiego Potoku ma nazwę Biały Potok, jednak według urzędowego wykazu wód płynących Polski jest to nazwa nieprawidłowa.

</doc>
<doc id="2394701" url="https://pl.wikipedia.org/wiki?curid=2394701" title="Zofia Solarzowa">
Zofia Solarzowa



</doc>
<doc id="2394702" url="https://pl.wikipedia.org/wiki?curid=2394702" title="Gerard Wessels">
Gerard Wessels

Gerard Wessels (ur. 1924, zm. ok. 1989) – holenderski lekkoatleta specjalizujący się w skoku w dal.
Życiorys.
Pomiędzy 1948 a 1954 r. ośmiokrotnie reprezentował barwy Holandii w imprezach rangi międzynarodowej. W 1950 r. zdobył w Rotterdamie tytuł mistrza Holandii (z wynikiem 7,38 m). W tym samym roku odniósł największy sukces w karierze, zdobywając w Brukseli tytuł wicemistrza Europy (z wynikiem 7,22 m).
Po zakończeniu kariery sportowej mieszkał poza granicami Holandii.

</doc>
<doc id="2394706" url="https://pl.wikipedia.org/wiki?curid=2394706" title="Anguilla na Mistrzostwach Świata w Lekkoatletyce 2011">
Anguilla na Mistrzostwach Świata w Lekkoatletyce 2011

Anguilla na Mistrzostwach Świata w Lekkoatletyce 2011 reprezentowana była przez dwoje zawodników.

</doc>
<doc id="2394707" url="https://pl.wikipedia.org/wiki?curid=2394707" title="Crabtree obserwujący przejście Wenus A.D. 1639">
Crabtree obserwujący przejście Wenus A.D. 1639

Crabtree obserwujący przejście Wenus A.D. 1639 – obraz angielskiego malarza Forda Madoxa Browna. Obraz ten należy do serii dwunastu obrazów nazwanej "The Manchester Murals". Powstał około 1903 roku, a obecnie jest przechowywany w Manchester Town Hall.
Temat obrazu.
Obraz przedstawia Williama Crabtree obserwującego tranzyt Wenus. Światło słoneczne poprzez znajdującą się w okiennicy lunetę trafia na przygotowany ekran znajdujący się na strychu jego sklepu. W tym czasie żona kupca uspokaja kapryszące dzieci.
Obraz przedstawia wydarzenie, które miało miejsce w niedzielę 24 listopada (4 grudnia nowego stylu) 1639 roku. W rzeczywistości jednak William Crabtree obserwował to zjawisko razem ze swoim przyjacielem Jeremiahem Horrocksem, który na podstawie "Tablic rudolfińskich" opracowanych przez Johannesa Keplera przewidział datę tego wydarzenia. Horrocks napisał później: "zatopiony w kontemplacji [Crabtree] stał przez jakiś czas zupełnie nieruchomo, ledwie ufając swoim zmysłom, tak ogromnie był uradowany". Tak więc dzięki Horrocksowi William Crabtree stał się w ten sposób świadkiem pierwszej obserwacji tranzytu Wenus.

</doc>
<doc id="2394709" url="https://pl.wikipedia.org/wiki?curid=2394709" title="Jemielian Kuprijanow">
Jemielian Kuprijanow

Jemielian Iwanowicz Kuprijanow (ros. Емельян Иванович Куприянов, ur. 1897, zm. 1966 w Smoleńsku) – funkcjonariusz NKWD (w latach 1939–1945), podpułkownik bezpieczeństwa państwowego (od 9 lipca 1945 roku), deputowany do Rady Najwyższej ZSRR. Jeden z wykonawców zbrodni katyńskiej.
Pochodził z rodziny tkacza. W latach 1918–1921 w Armii Czerwonej. Od 1924 roku członek partii bolszewickiej. W latach 20. i 30. XX wieku początkowo robotnik, a następnie pracownik aparatu partyjnego i sekretarz partyjny w terenowych organach Inspekcji Robotniczo-Chłopskiej. Od 1939 roku w NKWD w stopniu kapitana bezpieczeństwa państwowego. W latach 1939–1941 szef Obwodowego Zarządu NKWD w Smoleńsku, gdzie w 1940 roku sprawował nadzór nad rozstrzeliwaniem polskich jeńców wojennych z obozu w Kozielsku. W latach 1941–1945 pracował w systemie Gułagu i obozach jenieckich NKWD. 10 marca 1945 roku zwolniony do rezerwy. Następnie pracował jako urzędnik i dyrektor kombinatu zbożowego w Smoleńsku.
Odznaczony Orderem „Znak Honoru” i dwoma medalami.

</doc>
<doc id="2394710" url="https://pl.wikipedia.org/wiki?curid=2394710" title="Wilk japoński">
Wilk japoński

Dwa podgatunki były znane jako wilk japoński:

</doc>
<doc id="2394711" url="https://pl.wikipedia.org/wiki?curid=2394711" title="Cutfather">
Cutfather

Cutfather, właściwie Mich Hedin Hansen lub Mich Hansen (ur. 9 kwietnia 1968 roku w Holbæk) – duński autor tekstów i producent muzyczny.

</doc>
<doc id="2394712" url="https://pl.wikipedia.org/wiki?curid=2394712" title="Mich Hedin Hansen">
Mich Hedin Hansen



</doc>
<doc id="2394713" url="https://pl.wikipedia.org/wiki?curid=2394713" title="Mich Hansen">
Mich Hansen



</doc>
<doc id="2394714" url="https://pl.wikipedia.org/wiki?curid=2394714" title="Olli Huttunen">
Olli Huttunen

Olavi „Olli” Huttunen (ur. 4 sierpnia 1960 w Kajaani) – piłkarz fiński grający na pozycji bramkarza. W swojej karierze 61 razy zagrał w reprezentacji Finlandii.
Kariera klubowa.
Całą swoją karierę piłkarską Huttunen spędził w klubie FC Haka. W 1980 roku awansował do kadry pierwszego zespołu i wtedy też zadebiutował w jego barwach w pierwszej lidze fińskiej. Od 1980 roku był podstawowym bramkarzem Haki. Swój pierwszy sukces w karierze osiągnął w 1982 roku, gdy zdobył z Haką Puchar Finlandii. Za rok 1982 został wybrany Piłkarzem Roku w Finlandii. W 1984 roku ponownie był Najlepszym Piłkarzem w kraju. W latach 1985 i 1988 zdobył swoje dwa kolejne Puchary Finlandii. Z kolei w sezonie 1995 wywalczył pierwsze i jedyne mistrzostwo kraju w karierze. W Hace grał do końca 1995 roku. W barwach tego klubu rozegrał 402 ligowe mecze.
Kariera reprezentacyjna.
W reprezentacji Finlandii Huttunen zadebiutował 30 listopada 1980 roku w przegranym 0:3 towarzyskim spotkaniu z Boliwią. W swojej karierze grał w MŚ 1982, Euro 84, MŚ 1986, MŚ 1990 i Euro 92. Od 1980 do 1992 roku rozegrał w kadrze narodowej 61 meczów.
Kariera trenerska.
Po zakończeniu kariery Huttunen został trenerem. W latach 1998–2002 był asystentem w Hace, a w 2002 roku został pierwszym trenerem tego klubu. W 2002 roku Haka zdobyła Puchar Finlandii. W 2004 roku Huttunen doprowadził Hakę do wywalczenia mistrzostwa Finlandii, a w 2005 roku do zdobycia kolejnego krajowego pucharu. W Hace pracował do 2009 roku.
W 2010 roku Huttunen został selekcjonerem reprezentacji Finlandii. Na tym stanowisku zastąpił Stuarta Baxtera. Kadrę narodową poprowadził jedynie w listopadowym meczu eliminacji do Euro 2012 z San Marino (8:0).

</doc>
<doc id="2394715" url="https://pl.wikipedia.org/wiki?curid=2394715" title="Algieria na Mistrzostwach Świata w Lekkoatletyce 2011">
Algieria na Mistrzostwach Świata w Lekkoatletyce 2011

Algieria na Mistrzostwach Świata w Lekkoatletyce 2011 reprezentowana była przez 10 zawodników.

</doc>
<doc id="2394716" url="https://pl.wikipedia.org/wiki?curid=2394716" title="Grzegorz Dyduch">
Grzegorz Dyduch

Grzegorz Dyduch (ur. 1969) – polski lekarz, patomorfolog, doktor nauk medycznych (2008); muzyk, założyciel i gitarzysta grup "Świetliki" i "Trupa Wertera Utrata".
Lekarz, specjalista patomorfolog, pracownik Zakładu Patomorfologii Klinicznej i Doświadczalnej Katedry Patomorfologii Collegium Medicum Uniwersytetu Jagiellońskiego.

</doc>
<doc id="2394718" url="https://pl.wikipedia.org/wiki?curid=2394718" title="Zamieszki na Cyprze (1963–1964)">
Zamieszki na Cyprze (1963–1964)

Zamieszki na Cyprze w latach 1963–1964 – walki między Grekami a Turkami cypryjskimi, wywołane sprzecznymi aspiracjami ludności w sprawie przyszłości wyspy (idee "enosis" i "taksim") oraz wieloletnim antagonizmem narodowościowym.
Okoliczności wybuchu zamieszek.
W 1960 Cypr, będący do tej pory kolonią brytyjską, stał się niepodległym państwem. Konstytucję dla zamieszkanej przez dwie społeczności: grecką (ok. 80% mieszkańców) i turecką (ok. 20%) opracowała Połączona Komisja Konstytucyjna, w której zasiadali przedstawiciele obydwu narodowości. Jej treść była jednak ograniczona postanowieniami wcześniejszych porozumień brytyjsko-grecko-tureckich w sprawie wyspy i nie odzwierciedlała rzeczywistych oczekiwań dwóch społeczności: greckich dążeń do unii z Grecją ("enosis") i tureckich apeli o podział Cypru ("taksim"). O ile jednak Turcy zaakceptowali treść konstytucji, dającej im uprawnienia niewspółmierne do ich rzeczywistej liczebności na wyspie, o tyle Grecy cypryjscy czuli się pokrzywdzeni w związku z zapisami w niej zawartymi.
Wzajemna nieufność między dwiema społecznościami doprowadziła w pierwszych latach istnienia niepodległego Cypru do faktycznego paraliżu państwa. Reprezentanci Turków cypryjskich konsekwentnie odrzucali grecki projekt systemu podatkowego, domagali się powołania odrębnych rad miejskich w pięciu największych miastach wyspy (wbrew apelom prezydenta Makariosa III o tworzenie mieszanych rad, mogących zbliżyć obydwie grupy narodowe, a zgodnie z konstytucją) oraz nie zgadzali się na powołanie jednej armii Cypru złożonej z przedstawicieli obydwu narodowości.
Spory polityków greckich i tureckich o możliwość rewizji konstytucji (np. dyskusja wokół trzynastu punktów Makariosa) zbiegły się z manifestacjami organizowanymi przez obydwie grupy narodowe. Na wyspie pojawiły się również nacjonalistyczne oddziały paramilitarne, organizowane przez obydwie strony przy pomocy odpowiednio Grecji i Turcji, wyposażone w sprowadzaną z tych państw broń.
Wybuch zamieszek.
7 grudnia 1963 w Nikozji nieznani sprawcy wysadzili w powietrze pomnik jednego z bohaterów narodowych Greków cypryjskich, członka EOKA Markosa Drakosa. Grecy i Turcy wzajemnie oskarżali się o ten czyn, dokonany jakoby w celu sprowokowania otwartych walk.
20 grudnia 1963 minister spraw wewnętrznych Polikarpos Georkiadis wydał polecenie rozbrojenia wszystkich policjantów narodowości tureckiej. Dzień później wybuchły walki między obydwiema społecznościami. Zdaniem A. Adamczyka rozkaz Georkiadisa mógł świadczyć o wcześniejszym zaplanowaniu przez Greków agresji przeciwko Turkom. Politycy greccy tłumaczyli go koniecznością rozbrojenia nielegalnie formujących się oddziałów paramilitarnych tureckich. Politycy tureccy twierdzili, że mniejszość turecka jedynie broni się przed przeważającymi Grekami. Walki wybuchły, gdy grupa Turków otoczyła w Nikozji patrol policyjny. W strzelaninie zginęło dwóch Turków i jeden policjant. Obydwie strony konfliktu podawały sprzeczne informacje o okolicznościach tego incydentu, przerzucając na adwersarzy odpowiedzialność za jego sprowokowanie.
Liczebna przewaga Greków sprawiła, że w walkach, które z Nikozji rozlały się na cały kraj, zniszczonych zostało ok. 100 tureckich wsi. Zginęło ok. 300 osób obydwu narodowości. Turcy zaczęli tworzyć własne enklawy, a wielu z nich, w obawie o bezpieczeństwo, przestała chodzić do pracy. Dotyczyły to także urzędników państwowych i policjantów. Apele prezydenta Makariosa III i wiceprezydenta Fazila Küçüka (odpowiednio Greka i Turka) o spokój nie przyniosły rezultatów.
Władze wyspy straciły kontrolę nad sytuacją, gdyż do uczestników zamieszek przyłączyli się żołnierze z greckiego i tureckiego garnizonu na Cyprze, wspierając swoich rodaków.
Konsekwencje.
25 grudnia 1963 siły brytyjskie stacjonujące na wyspie wymusiły na obydwu stronach konfliktu zawieszenie broni i wymianę jeńców. Akty agresji, chociaż znacznie rzadsze, powtarzały się jednak jeszcze w kolejnych miesiącach.
Wielka Brytania, Grecja i Turcja błyskawicznie zareagowały na wybuch zamieszek. Turcja ogłosiła powszechną mobilizację, na co tym samym odpowiedziała Grecja. Wielka Brytania podjęła się roli mediatora, nie chcąc dopuścić do poszerzenia się konfliktu. 15 stycznia 1964 w Londynie rozpoczęła się konferencja poświęcona problemowi cypryjskiemu z udziałem przedstawicieli trzech wymienionych państw oraz obydwu społeczności żyjących na wyspie. Sprzeczne oczekiwania Turków i Greków nie pozwoliły na wypracowanie w toku rozmów satysfakcjonujących wszystkie strony rozwiązań.
Czasowe rozwiązanie konfliktu wypracowała dopiero Rada Bezpieczeństwa ONZ w marcu 1964, kierując na Cypr korpus sił pokojowych UNFICYP.

</doc>
<doc id="2394724" url="https://pl.wikipedia.org/wiki?curid=2394724" title="Jaroslav Fikejz">
Jaroslav Fikejz

Jaroslav Fikejz (ur. 24 kwietnia 1927 w Kaliště w powiecie Uście nad Orlicą, zm. 26 grudnia 2008 w Pradze) – czeski lekkoatleta specjalizujący się w skoku w dal.
Życiorys.
W 1948 r. był uczestnikiem rozegranych w Londynie letnich igrzysk olimpijskich (nie zakwalifikował się do finału i sklasyfikowany został na XV miejscu). W 1950 r. zdobył w Brukseli brązowy medal mistrzostw Europy (z wynikiem 7,20 m).
Po zakończeniu kariery był działaczem sportowym, pracował również jako dziennikarz. W 2003 r. Czeski Komitet Olimpijski przyznał mu nagrodę "Fair Play".

</doc>
<doc id="2394729" url="https://pl.wikipedia.org/wiki?curid=2394729" title="Tero Penttilä">
Tero Penttilä

Tero Penttilä (ur. 9 marca 1975 w Suomussalmi) – fiński piłkarz grający na pozycji środkowego obrońcy. W swojej karierze 5 razy zagrał w reprezentacji Finlandii.
Kariera klubowa.
Karierę piłkarską Penttilä rozpoczął w klubie Lahden Reipas. W 1992 roku awansował do kadry pierwszego zespołu i wtedy też zadebiutował w jego barwach w pierwszej lidze fińskiej. W 1994 roku odszedł z Reipas do FC Kuusysi i występował w nim do 1996 roku. Wtedy też doszło do fuzji Reipas z Kuusysi, w wyniku której powstał nowy klub, FC Lahti. Penttilä został jego zawodnikiem i grał w nim przez 2 sezony.
W 1999 roku Penttilä został zawodnikiem Haki. W sezonie 1999 wywalczył z Haką mistrzostwo Finlandii.
W 2000 roku Penttilä został piłkarzem szkockiego Rangers. Menedżer klubu Dick Advocaat zapłacił za Fina kwotę 300 tysięcy funtów. Wiosną 2000 Penttilä wywalczył mistrzostwo i Puchar Szkocji, a w sezonie 2001/2002 zdobył krajowy puchar oraz Puchar Ligi Szkockiej. W 2001 roku był wypożyczony z Rangers do Haki. W Rangers rozegrał łącznie 4 ligowe mecze.
W 2002 roku Penttilä przeszedł do HJK Helsinki. Wywalczył z HJK dwa mistrzostwa kraju (2002, 2003), a następnie w 2003 roku zakończył karierę z powodu kontuzji kolana.
Kariera reprezentacyjna.
W reprezentacji Finlandii Penttilä zadebiutował 26 kwietnia 2000 roku w zremisowanym 0:0 towarzyskim spotkaniu z Polską. Od 2000 do 2003 roku rozegrał w kadrze narodowej 5 meczów.

</doc>
<doc id="2394730" url="https://pl.wikipedia.org/wiki?curid=2394730" title="Tero Penttila">
Tero Penttila



</doc>
<doc id="2394731" url="https://pl.wikipedia.org/wiki?curid=2394731" title="Niños Ricos, Pobres Padres">
Niños Ricos, Pobres Padres



</doc>
<doc id="2394733" url="https://pl.wikipedia.org/wiki?curid=2394733" title="Tabliczka Wenus z czasów Ammi-saduqi">
Tabliczka Wenus z czasów Ammi-saduqi

Tabliczka Wenus z czasów Ammi-saduqi ("Enuma Anu Enlil", tabliczka 63) – zapis obserwacji Wenus pochodzących z drugiego tysiąclecia przed naszą erą, wykonany pismem klinowym. Tabliczka ta została wykonana z mokrej gliny, a następnie wysuszona tak, by stwardniała. Jej wymiary to: wysokość 17,14 cm, szerokość 9,2 cm i grubość 2,22 cm. Pochodzi ona ze starożytnej Niniwy z czasów króla Ammi-saduqi.
Na tabliczce wyliczono obserwacje astronomiczne Wenus na przestrzeni 21 lat. Pozwoliły one dokładnie określić okres panowania króla na lata 1646–1626 p.n.e.

</doc>
<doc id="2394735" url="https://pl.wikipedia.org/wiki?curid=2394735" title="Sukunabikona">
Sukunabikona

 – bóstwo niewielkich rozmiarów z japońskiej mitologii zaprzyjaźnione z Ōkuninushim. Opiekun lekarzy, zielarzy i farmaceutów. Wskazał ludziom lecznicze właściwości gorących źródeł, specjalizował się w wynajdywaniu różnych leków. Czczony najczęściej w chramach Ōkuninushiego. Sukunabikona jest głównym bóstwem między innymi w Kimbu-jinja na górze Kimbu (prefektura Yamagata) oraz w Sakatsura-Isozaki-jinja (prefektura Ibaraki).
Według legendy, gdy Ōkuninushi odpoczywał w miejscowości Obama, zmęczony pacyfikowaniem i cywilizowaniem dzikiego kraju, usłyszał ludzki głos. Obejrzał się zdziwiony i zobaczył kołyszącą się na falach malutką łódeczkę, w której siedział malutki bożek ze skrzydełkami motyla i pelerynką z puchu. Gdy łódeczka przybiła do brzegu Ōkuninushi wziął maleństwo na rękę i zaczął się nim bawić, wtedy osobnik podskoczył i ugryzł boga w policzek. Zdumione bóstwo wysłało zawiadomienie o tym szczególnym wypadku na Wysoką Równinę, a gdy wiadomość ta doszła do uszu Takamimusubiego, ten zamyślił się i powiedział: "Liczba dzieci, które spłodziłem, wynosi tysiąc i pięćset. Wśród nich było jedno dziecko wyjątkowo niesforne i nieposłuszne. Przemknęło mi się kiedyś między palcami i spadło. Musi to być to właśnie dziecko. Niech więc będzie kochane i hołubione"
Niebiański krasnoludek stał się przyjacielem Ōkuninushiego. Razem dokonali wielu wspaniałych czynów. Sama postać Sukunabikona zasłużyła się w sztuce medycyny, wyszukiwaniu leczniczych źródeł i magii odpędzającej złe moce.

</doc>
<doc id="2394737" url="https://pl.wikipedia.org/wiki?curid=2394737" title="Waihuan Lu">
Waihuan Lu

Waihuan Lu () – stacja metra w Szanghaju, na linii 1. Zlokalizowana jest pomiędzy stacjami Lianhua Lu i Xinzhuang. Została otwarta w 1996.

</doc>
<doc id="2394739" url="https://pl.wikipedia.org/wiki?curid=2394739" title="Maciej Górski (zawodnik MMA)">
Maciej Górski (zawodnik MMA)

Maciej Górski (ur. 12 października 1983 w Koninie) − polski karateka oraz zawodnik mieszanych sztuk walki (MMA) wagi lekkiej, zawodowy mistrz świata w karate full contact w wadze lekkiej z 2008 roku, wielokrotny mistrz i wicemistrz Polski w różnych odmianach karate, triumfator turnieju MMA KSW Extra z 2008 roku oraz finalista turnieju z 2011 roku.
Kariera w karate.
Pierwszym większym osiągnięciem Górskiego w karate było wygranie "Pucharu Polski Karate WKF" w 1999 roku. Rok później na mistrzostwach Polski Karate WKF zdobył III miejsce w kategorii juniorów (70 kg). W 2004 roku dwukrotnie wygrywał Puchar Polski w zawodach karate semi-contact oraz karate light-contact. W latach 2005−2008 był tryumfatorem wielu zawodów karate w Polsce i na świecie, zdobył m.in. mistrzostwo świata w karate semi-contact, light-contact − oba w limicie 70 kg, mistrzostwo świata w karate full-contact w limicie 65 kg oraz zawodowe mistrzostwo świata w karate full-contact w wadze lekkiej.
Kariera MMA.
Początki w KSW i WFC.
Swój debiut w formule MMA zanotował 3 czerwca 2006 roku na gali KSW 5. Wygrał wtedy przez techniczny nokaut w pierwszej rundzie.
13 września 2008 roku wystartował w turnieju wagi lekkiej na gali KSW Extra w Dąbrowie Górniczej. Górski wygrał dwa pojedynki kolejno z Mariuszem Pioskowikiem przez TKO, następnie z doświadczonym Jędrzejem Kubskim przez decyzję sędziowską i tym samym wygrał turniej wagi lekkiej. W marcu 2010 zwyciężył Szwajcara Ivana Musardo, na gali WFC 10.
Kariera od 2010 roku i turniej wagi lekkiej.
18 września 2010 roku na KSW 14 ponownie wystartował w turnieju wagi lekkiej. Jego pierwszym przeciwnikiem był Japończyk Kazuki Tokudome. Górski znokautował przeciwnika wysokim kopnięciem w głowę oraz pięściami. Drugim przeciwnikiem był Michał Mankiewicz. Po dwurundowym pojedynku sędziowie orzekli zwycięstwo Górskiego. Finał turnieju odbył się 19 marca 2011 roku na gali KSW 15. Przeciwnikiem Górskiego był fin Niko Puhakka. Górski został zmuszony do poddania się w drugiej rundzie przez duszenie trójkątne rękoma i tym samym przegrał finałową walkę o turniejowy pas wagi lekkiej. Po walce Górski zapowiedział koniec zawodowej kariery zawodnika MMA.
Po KSW.
20 sierpnia 2011 roku Górski zadeklarował wznowienie swojej kariery. Trzy dni później potwierdził wcześniejsze zapowiedzi i 5 listopada 2011 roku wystąpił na gali MMA Attack 1. Polak przegrał po dogrywce niejednogłośną decyzją sędziów z Kostarykańczykiem, Juanem Barrantes.
Działalność zawodowa.
Po zakończeniu wieloletniej kariery sportowej jako zawodnik sztuk walki, obecnie zajmuje się działalnością szkoleniową – jest współtwórcą AT System Group oraz fundatorem Fundacji AT-Systemgroup (AT-systemgroup.org). Organizuje i przeprowadza szkolenia zarówno grupowe jak i indywidualne w zakresie: sportów walki, self-defense, bezpieczeństwa osobistego, walki w bezpośrednim kontakcie również z użyciem narzędzi (nóż, pałka teleskopowa, kubotan) oraz Israeli Combat Shooting Defense.
Aktywnie udziela się jako wykładowca Uniwersytetu Warszawskiego oraz współpracownik klubu uczelnianego AZS UW. Jest oficjalnym trenerem kadry akademickiej UW karate.
Kontrowersje.
16 października 2013 pod koniec prowadzonego kursu z Krav Magi postrzelił kursanta w klatkę piersiową z legalnie posiadanej broni. Według świadków chciał zademonstrować jak obronić się przed osobą uzbrojoną w nóż.
Po gali KSW 15 Maciej Górski został wyrzucony z KSW za swoje nieodpowiednie zachowanie po zakończeniu walki z Niko Puhakka.

</doc>
<doc id="2394740" url="https://pl.wikipedia.org/wiki?curid=2394740" title="Ammisaduka">
Ammisaduka



</doc>
<doc id="2394742" url="https://pl.wikipedia.org/wiki?curid=2394742" title="Xinzhuang (stacja metra)">
Xinzhuang (stacja metra)

Xinzhuang () – stacja metra w Szanghaju, na linii 1 i 5. Jest stacją końcową dla linii 1 i znajduje się za stacją Waihuan Lu oraz stacją początkową dla linii 5, znajdującą się przed Chunshen Lu. Została otwarta w 1996.

</doc>
<doc id="2394743" url="https://pl.wikipedia.org/wiki?curid=2394743" title="Colorado City (Arizona)">
Colorado City (Arizona)

Colorado City – miasto w Stanach Zjednoczonych, w stanie Arizona, w hrabstwie Mohave.

</doc>
<doc id="2394746" url="https://pl.wikipedia.org/wiki?curid=2394746" title="Simon Addo">
Simon Addo

Simon Addo (ur. 11 grudnia 1974) – ghański piłkarz grający na pozycji bramkarza. W swojej karierze 32 razy zagrał w reprezentacji Ghany.
Kariera klubowa.
Karierę piłkarską Addo rozpoczął w klubie Ashanti Gold. W 1991 roku zadebiutował w jego barwach w ghańskiej Premier League. W latach 1994–1995 dwukrotnie z rzędu wywalczył z Ashanti mistrzostwo Ghany, a wcześniej w 1993 roku zdobył Puchar Ghany. W latach 1995–1997 grał w klubie Ghapoha Readers z Temy.
W latach 1997–1999 Addo był zawodnikiem greckiego PAE Kalamata, w którym grał wraz z rodakami: Afo Dodoo, Fosterem Bastiousem, Ebenezerem Haganem i Baffourem Gyanem.
W 1999 roku Addo wrócił do Ghany, do Ghapoha Readers. Grał w nim do 2000 roku, kiedy to zdecydował się zakończyć swoją karierę piłkarską.
Kariera reprezentacyjna.
W reprezentacji Ghany Addo zadebiutował w 1994 roku. W tym samym roku został po raz pierwszy powołany na Puchar Narodów Afryki, jednak nie rozegrał na nim żadnego meczu.
W 1996 roku Addo był podstawowym bramkarzem Ghany na Puchar Narodów Afryki 1996. Na tym turnieju zajął z Ghaną 4. miejsce i zagrał w 6 meczach: z Wybrzeżem Kości Słoniowej (0:2), z Tunezją (2:1), z Mozambikiem (2:0), ćwierćfinale z Demokratyczną Republiką Konga (1:0), półfinale z RPA (0:3) i o 3. miejsce z Zambią (0:1).
W 1998 roku Addo zagrał w 3 meczach Pucharu Narodów Afryki 1998: z Tunezją (2:0), z Togo (1:2) i z Demokratyczną Republiką Konga (0:1). W kadrze narodowej od 1994 do 1998 roku rozegrał 32 mecze.
W swojej karierze Addo grał również na Letnich Igrzyskach Olimpijskich. W 1992 roku zdobył z Ghaną brązowy medal na Igrzyskach Olimpijskich w Barcelonie, a w 1996 roku zagrał na Olimpiadzie w Atlancie.

</doc>
<doc id="2394747" url="https://pl.wikipedia.org/wiki?curid=2394747" title="Okręty podwodne typu Rédoutable">
Okręty podwodne typu Rédoutable



</doc>
<doc id="2394754" url="https://pl.wikipedia.org/wiki?curid=2394754" title="Lista francuskich typów okrętów podwodnych">
Lista francuskich typów okrętów podwodnych



</doc>
<doc id="2394755" url="https://pl.wikipedia.org/wiki?curid=2394755" title="Forres (stacja kolejowa)">
Forres (stacja kolejowa)

Forres (ang: "Forres railway station") – stacja kolejowa w Forres, w hrabstwie Moray, w Szkocji, w Wielkiej Brytanii. Stacja jest zarządzana przez First ScotRail i znajduje się na Aberdeen to Inverness Line.
Chociaż Forres jest wciąż obsługiwany przez pociągi pasażerskich na wschód i zachód, to kiedyś można było podróżować na południe od linii kolejowej do Perth przez Dava na Inverness and Perth Junction Railway.
Historia.
Przed otwarciem trasy Dava, wszystkie usługi na południe rozpoczynały się w Aberdeen (na północno-wschodnim wybrzeżu). Problemem podczas łączenia w Aberdeen pociągów Inverness - Aberdeen była stacja końcowa dla dwóch firm kolejowych, a więc miał dwie oddzielne stacje: jeden służył na wschód, a drugi był punktem wyjścia dla usług na południe (przez wybrzeża). Chociaż były połączone przez autobus, połączenia były rzadkie i pasażerowie oczekiwali na połączenie w kierunku południa.
Plany na bardziej bezpośrednią drogę przez Carrbridge zostały odrzucone przez parlament jako zbyt ambitne. Inżynier Joseph Mitchell planował alternatywną trasę przez Dava i prace zostały zakończone na linii w sierpniu 1863 roku.
Forres został wybrany na skrzyżowaniu nowej południowej głównej linii, gdyż był to półmetek na Inverness &amp; Aberdeen Junction Railway między Inverness i Keith. Keith był także ważnym węzłem kolejowym i punktem, w którym linia łączyła się z GNSR i łącznicą do wybrzeża i Strathspey.

</doc>
<doc id="2394756" url="https://pl.wikipedia.org/wiki?curid=2394756" title="Kairos (ujednoznacznienie)">
Kairos (ujednoznacznienie)



</doc>
<doc id="2394759" url="https://pl.wikipedia.org/wiki?curid=2394759" title="Nagroda im. Oskara Kolberga">
Nagroda im. Oskara Kolberga

Nagroda im. Oskara Kolberga – nagroda przyznawana w Polsce od 1974 roku za szczególne zasługi i działania na rzecz kultury ludowej. Nazwa powstała na cześć polskiego etnografa Oskara Kolberga. Ma rangę najważniejszego ogólnopolskiego wyróżnienia za całokształt dokonań w dziedzinie kultury ludowej, za osiągnięcia twórcze, artystyczne, naukowe oraz działalność wspierającą tradycyjną kulturę regionalną.
Kategorie.
Nagroda przyznawana jest w pięciu kategoriach:
Historia.
Nagrodę zaczęto przyznawać w latach 70. z inicjatywy miesięcznika społeczno-kulturalnego „Barwy”. W latach 1986–2001 wręczało Mazowieckie Towarzystwo Kultury w Warszawie. Od 2002 roku prezentacja nagrodzonych twórców odbywała się w Muzeum im. Oskara Kolberga w Przysusze. W latach 2010–2014 organizatorem było Narodowe Centrum Kultury, a od 2015 zajmuje się tym Instytut Muzyki i Tańca.
Współorganizatorami uroczystości wręczenia Nagród są Muzeum Wsi Radomskiej, Fundacja „Cepelia” oraz Stowarzyszenie Twórców Ludowych a fundatorami: Polskie Radio, Ministerstwo Kultury i Dziedzictwa Narodowego, Fundacja „Cepelia” oraz Urząd Marszałkowski Województwa Mazowieckiego.
W 2014 roku uruchomiono stronę internetową poświęconą nagrodzie, zawierającą informacje o jej patronie, misji, historii i organizatorach oraz biogramy laureatów uzupełniane o fotografie, filmy i nagrania dźwiękowe. Stronę prowadzi Muzeum im. Oskara Kolberga w Przysusze.
Laureaci chronologicznie.
Laureaci w roku 2012.
Nagroda Honorowa.
Muzeum Kultury Kurpiowskiej w Ostrołęce
Telewizja Polska SA Oddział w Rzeszowie

</doc>
<doc id="2394760" url="https://pl.wikipedia.org/wiki?curid=2394760" title="Port lotniczy Kristianstad">
Port lotniczy Kristianstad

Port lotniczy Kristianstad (IATA: KID, ICAO: ESMK) – port lotniczy położony w Kristianstad, w Skanii, w Szwecji.

</doc>
<doc id="2394761" url="https://pl.wikipedia.org/wiki?curid=2394761" title="Tatarów">
Tatarów



</doc>
<doc id="2394762" url="https://pl.wikipedia.org/wiki?curid=2394762" title="John Joseph Kelley">
John Joseph Kelley

John Joseph Kelley (ur. 24 grudnia 1930 w Norwich, Connecticut, zm. 21 sierpnia 2011 w North Stonington, Connecticut) – amerykański maratończyk, mistrz igrzysk panamerykańskich, zwycięzca maratonu bostońskiego, olimpijczyk.
Talentem biegowym wykazywał się już jako uczeń Bulkeley High School w New London, później kształcił się na Boston University, reprezentując jednocześnie uczelnię w konkurencjach biegowych. W latach 1956–1963 zdobył osiem tytułów mistrza USA w maratonie (z rzędu), był też mistrzem kraju na innych dystansach (15, 20, 25, 30 kilometrów). Reprezentował USA na dwóch igrzyskach olimpijskich, w Melbourne (1956) kończąc maratońską rywalizację na 21., a w Rzymie (1960) – na 19. miejscu. W 1959 zdobył złoty medal w maratonie na igrzyskach panamerykańskich w Chicago.
Kelley był jedną z legend słynnego maratonu w Bostonie. Wygrał ten bieg w 1957, pięciokrotnie plasował się na 2. miejscu (1956, 1958, 1959, 1961, 1963). Biegał w Bostonie także po zakończeniu aktywnej kariery zawodniczej, po raz ostatni w 1992. W tym samym roku po raz ostatni w maratonie bostońskim biegł jego imiennik, John Adelbert Kelley, znacznie starszy (rocznik 1907) dwukrotny zwycięzca imprezy; dla odróżnienia obu Kelleyów, których nie łączyły więzy pokrewieństwa, Johna Adelberta nazywano "starszym", Johna Josepha – "młodszym".
Na sportowej emeryturze Kelley pracował jako nauczyciel w szkole średniej w New London, prowadził też szkolną drużynę lekkoatletyczną. Jednym z jego wychowanków był Ambrose Burfoot, zwycięzca maratonu bostońskiego w 1968. W 2002 Kelley został wpisany do National Distance Running Hall of Fame.
Był żonaty od 1953 z Jacinthą z domu Braga (zmarłą w 2003), miał trzy córki. 

</doc>
<doc id="2394763" url="https://pl.wikipedia.org/wiki?curid=2394763" title="John Kelley">
John Kelley



</doc>
<doc id="2394765" url="https://pl.wikipedia.org/wiki?curid=2394765" title="Ibirapitanga">
Ibirapitanga

Ibirapitanga – miasto i gmina w Brazylii, w stanie Bahia. Znajduje się w mezoregionie Sul Baiano i mikroregionie Ilhéus-Itabuna.

</doc>
<doc id="2394766" url="https://pl.wikipedia.org/wiki?curid=2394766" title="Ibirataia">
Ibirataia

Ibirataia – miasto i gmina w Brazylii, w stanie Bahia. Znajduje się w mezoregionie Sul Baiano i mikroregionie Ilhéus-Itabuna.

</doc>
<doc id="2394768" url="https://pl.wikipedia.org/wiki?curid=2394768" title="Ipiaú">
Ipiaú

Ipiaú – miasto i gmina w Brazylii, w stanie Bahia. Znajduje się w mezoregionie Sul Baiano i mikroregionie Ilhéus-Itabuna.

</doc>
<doc id="2394771" url="https://pl.wikipedia.org/wiki?curid=2394771" title="Itacaré">
Itacaré

Itacaré – miasto i gmina w Brazylii, w stanie Bahia. Znajduje się w Regionie Północno-Wschodnim, w mezoregionie Sul Baiano i mikroregionie Ilhéus-Itabuna. 
Opis.
Itacaré leży 65 km na północ od Ilhéus, w części wybrzeża o nazwie Costa do Cacau (Kakaowe Wybrzeże) u ujścia rzeki Rio de Contas. Sąsiaduje z gminami Maraú, Aurelino Leal, Ubaitaba, Uruçuca, Ilhéus oraz z Oceanem Atlantyckim. Znajduje się w strefie klimatu tropikalnego ze średnią roczną temperaturą 27 stopni Celsjusza. Obszar gminy wynosi ok. 732 km2. 
Liczy ok. 24 tys. mieszkańców, z czego ok. połowa zamieszkuje tereny wiejskie.
Nazwa.
Występuje kilka możliwych źródeł pochodzenia nazwy Itacaré
Historia.
Pierwszymi mieszkańcami Itacaré były plemiona indiańskie, żyjące z rybołówstwa i rolnictwa. Ok. 1000 r. region został podbity przez Indian tupi, którzy wypędzili plemiona zasiedlające wcześniej te ziemie w głąb kontynentu. Kiedy w te okolice przybyli kolonizatorzy portugalscy, żyli tu Indianie z grupy tupiniquim.
Ok. 1530 r. Portugalczycy rozpoczęli kolonizację tego regionu, dzieląc Brazylię na dziedziczne kapitanie. Wraz z Portugalczykami przybyli również jezuici, których zadaniem było wytyczanie granic nowo skolonizowanych ziem. 
Ok. 1720 r. jezuita Luis de Grã wzniósł tu kaplicę pod wezwaniem św. Michała Archanioła i nazwał całą osadę São Miguel da Barra do Rio de Contas. Osada uzyskała prawa miejskie 26 stycznia 1732 r., nadane jej przez Marię Athaíde e Castro, hrabinę Resende, donatariuszkę kapitanii Ilhéus. 
Z okresu kolonialnego pochodzą główne zabytki Itacaré: "Casa dos Jesuitas" (Dom Jezuitów) i kościół "Igreja Matriz" (1723 r.), wpisany na listę zabytków stanu Bahia przez IPAC ("Instituto do Patrimônio Ambiental e Cultural da Bahia"). W miasteczku zachowały się też kamienice kolonialne, w których mieszczą się dzisiaj pensjonaty i sklepy. 
W czasach kolonialnych zdarzały się ataki Indian, więc jezuici wybudowali tunel, łączący kościół z Domem Jezuitów, przez który w razie napadu mogli wydostać się na zewnątrz zabudowań i schronić w lesie. 
Gospodarka.
Do lat 70. XX wieku podstawą gospodarki Itacaré i całego regionu była uprawa kakao, jednak zaraza czarciej miotły ("vassoura de bruxa") spowodowała znaczne straty w uprawach i gospodarka oparta na plantacjach kakao podupadła. 
Przez ponad 20 lat miasteczko było odizolowane, dopiero w 1998 r. po wybudowaniu drogi "Estrada Parque da Serra Ilhéus-Itacaré", nastąpił rozwój turystyki. Droga łącząca Itacaré z oddalonym o 65 km Ilhéus jest ścieżką ekologiczną, przy której znajdują się punkty widokowe, plaże, wodospady oraz tunele dla dzikich zwierząt. Do drogi przylegają trzy obszary chronione: park stanowy "Parque Estadual do Conduru" oraz "Unidades de Conservação da Lagoa Encantada i Serra Grande –Itacaré".
Przed wybudowaniem drogi, w 1993 r. wyznaczono tu "Área de Proteção Ambiental" (APA - obszar ochrony środowiska), dzięki czemu w Itacaré zaczęła się rozwijać ekoturystyka. 
Obecnie gospodarka Itacaré opiera się w 90% na turystyce.
Miasteczko jest popularne wśród surferów, odbywa się tu kilka wydarzeń związanych z tym sportem, np. Eco Surf Festival pod patronatem "Secretaria do Turismo do Estado" (Stanowego Sekretariatu ds. Turystyki) czy eliminacje Mistrzostw Świata w Surfingu, organizowane przez World Surf League (WSL).

</doc>
<doc id="2394772" url="https://pl.wikipedia.org/wiki?curid=2394772" title="Het Wilhelmus">
Het Wilhelmus



</doc>
<doc id="2394774" url="https://pl.wikipedia.org/wiki?curid=2394774" title="Itagibá">
Itagibá

Itagibá – miasto i gmina w Brazylii, w stanie Bahia. Znajduje się w mezoregionie Sul Baiano i mikroregionie Ilhéus-Itabuna.

</doc>
<doc id="2394776" url="https://pl.wikipedia.org/wiki?curid=2394776" title="Itaju do Colônia">
Itaju do Colônia

Itaju do Colônia – miasto i gmina w Brazylii, w stanie Bahia. Znajduje się w mezoregionie Sul Baiano i mikroregionie Ilhéus-Itabuna.

</doc>
<doc id="2394779" url="https://pl.wikipedia.org/wiki?curid=2394779" title="Itajuípe">
Itajuípe

Itajuípe – miasto i gmina w Brazylii, w stanie Bahia. Znajduje się w mezoregionie Sul Baiano i mikroregionie Ilhéus-Itabuna.

</doc>
<doc id="2394782" url="https://pl.wikipedia.org/wiki?curid=2394782" title="Itamari">
Itamari

Itamari – miasto i gmina w Brazylii, w stanie Bahia. Znajduje się w mezoregionie Sul Baiano i mikroregionie Ilhéus-Itabuna.

</doc>
<doc id="2394786" url="https://pl.wikipedia.org/wiki?curid=2394786" title="Itapé">
Itapé

Itapé – miasto i gmina w Brazylii, w stanie Bahia. Znajduje się w mezoregionie Sul Baiano i mikroregionie Ilhéus-Itabuna.

</doc>
<doc id="2394788" url="https://pl.wikipedia.org/wiki?curid=2394788" title="Itapebi">
Itapebi

Itapebi – miasto i gmina w Brazylii, w stanie Bahia. Znajduje się w mezoregionie Sul Baiano i mikroregionie Ilhéus-Itabuna.

</doc>
<doc id="2394789" url="https://pl.wikipedia.org/wiki?curid=2394789" title="Hrabstwo Maryland">
Hrabstwo Maryland

Hrabstwo Maryland – hrabstwo we wschodniej części Liberii, nad Atlantykiem. Stolicą hrabstwa jest Harper. Według spisu ludności z 2008 roku liczy sobie 136 404 mieszkańców, co czyni je siódmym, pod względem zaludnienia, hrabstwem w kraju.
Dystrykty.
Hrabstwo dzieli się na siedem dystryktów: 

</doc>
<doc id="2394791" url="https://pl.wikipedia.org/wiki?curid=2394791" title="Oussama Assaidi">
Oussama Assaidi

Oussama Assaidi (ar. أسامة السعيدي; ur. 15 sierpnia 1988 w Beni-Boughafar) – marokański piłkarz występujący na pozycji pomocnika w FC Twente. Posiada także obywatelstwo holenderskie.
Kariera klubowa.
Początki kariery.
Assaidi rozpoczął swoją karierę w 2006 roku w drugoligowym wówczas Omniworld. Po dwóch latach, w trakcie których rozegrał 36 spotkań i zdobył 3 gole, przeniósł się do De Graafschap. W nowym zespole Assaidi występował tylko przez rok, a następnie, ostatniego dnia okienka transferowego, podpisał kontrakt z SC Heerenveen. Transfer był o tyle zaskakujący, że wcześniej działacze Heerenveen twierdzili, że nie planują już żadnych wzmocnień, jednak pierwsze kolejki nowego sezonu, w których piłkarz zdobył pięć bramek, przekonało ich do tego, by zakontraktować Assaidiego.
Heerenveen.
Assaidi zadebiutował w barwach Heerenveen podczas przegranego 0:1 ligowego meczu z FC Groningen, gdy w 71. minucie zastąpił na boisku Paulo Henrique. Swoją pierwszą bramkę dla nowego zespołu zdobył w wygranym 7:0 spotkaniu drugiej rundy Pucharu Holandii z SDC Putten. W kolejnych trzech meczach ligowych Marokańczyk wchodził na boisko z ławki, zaś w kolejnym, przegranym 1:4 z Willem II, pojawił się w wyjściowym składzie. Pierwszą ligową bramkę Assaidi zdobył w przegranym 1:3 spotkaniu z Heraclesem Almelo. Pod koniec sezonu stracił miejsce w podstawowej jedenastce i w ostatnich 14 kolejkach zaledwie dwukrotnie pojawiał się na boisku od pierwszej minuty. Stało się to z powodu czerwonej kartki, którą Assaidi obejrzał już w 9. minucie meczu z Rodą JC Kerkrade.
Pod wodzą Rona Jansa, który objął posadę menadżera Heerenveen, Assaidi ponownie stał się kluczową postacią drużyny. Z dwoma golami zdobytymi w meczach z De Graafschap i Vitesse oraz dwiema asystami zanotowanymi podczas meczów przeciwko De Graafschap i NAC Breda, Assaidi w trakcie sześciu spotkań miał udział przy czterech golach, czyli tylu, ile przez cały poprzedni sezon. Listopad 2010 roku to najlepszy okres w jego karierze. Zdobył wtedy gola w wygranym 2:0 meczu z Excelsiorem oraz zanotował dwie asysty w spotkaniu z Heracles Almelo, jedną z Feyenoordem oraz dwie z Willem II. W grudniu Assaidi, pomimo kontuzji kostki, zdobył pierwszego w karierze hat-tricka podczas wygranego 6:2 meczu z FC Twente. Zanotował także dwie asysta oraz wywalczył rzut karny. Po spotkaniu Jans pochwalił swojego podopiecznego, mówiąc, że „tym występem zasłużył na ocenę 10 na 10”. Krótko po tym meczu Assaidi otrzymał od Erika Geretsa swoje pierwsze powołanie do reprezentacji Maroka na towarzyskie starcie z Nigerią.
Liverpool.
17 sierpnia 2012 roku angielski Liverpool zakupił Assaidiego za nieujawnioną oficjalnie kwotę, którą ocenia się na około 2,4 miliona funtów. Menadżer klubu Brendan Rodgers, stwierdził, iż jest „zachwycony” nowym wzmocnieniem, zaś samego Assaidiego określił jako „ekscytującego zawodnika […] który porwie tłumy”. 20 września w wygranym 5:3 meczu Ligi Europy z BSC Young Boys zadebiutował w nowym klubie, zaś sześć dni później w wygranym 2:1 spotkaniu Pucharu Ligi z West Bromwich Albion zanotował asystę. Z powodu imponujących występów młodych Raheema Sterlinga oraz Suso, Assaidi nie zdołał na stałe wywalczyć sobie miejsca w podstawowym składzie Liverpoolu.
Stoke City.
27 sierpnia 2013 roku Assaidi na zasadzie rocznego wypożyczenia trafił do Stoke City. W trakcie sezonu spędzonego w drużynie „Garncarzy” we wszystkich rozgrywkach wystąpił łącznie 25 razy, zdobywając 5 bramek.
Ostatniego dnia letniego okienka transferowego, 1 września 2014 r. poinformowano o kolejnym rocznym wypożyczeniu Marokańczyka do zespołu z Britannia Stadium.
Al-Ahli.
12 stycznia 2015 r. poinformowano, że Liverpool porozumiał się w sprawie sprzedaży marokańskiego skrzydłowego z klubem Al-Ahli Dubaj.
Kariera reprezentacyjna.
Assaidi był uprawniony do gry zarówno w reprezentacji Holandii, jak i Maroka. W lutym 2011 roku selekcjoner Maroka Eric Gerets powołał go na towarzyski mecz z reprezentacją Nigerii. W reprezentacji Assaidi zadebiutował w wygranym 4:0 meczu z Nigrem, gdy w 77. minucie zastąpił na boisku Adela Taarabta. Mimo to piłkarz nadal mógł grać dla Holandii, jednak 14 lutego 2011 roku ostatecznie zadeklarował chęć reprezentowania Maroka. 27 marca 2011 roku wszedł na boisku w 89. minucie przegranego 0:1 meczu eliminacji Pucharu Narodów Afryki 2012 z Algierią, czym ostatecznie zamknął sobie drogę do reprezentacji Holandii. 4 czerwca w rewanżowym meczu eliminacyjnym z Algierią Assaidi zdobył swoją pierwszą bramkę w reprezentacji, zaś Maroko wygrało 4:0.

</doc>
<doc id="2394798" url="https://pl.wikipedia.org/wiki?curid=2394798" title="Surfaktant">
Surfaktant



</doc>
<doc id="2394800" url="https://pl.wikipedia.org/wiki?curid=2394800" title="FlyOristano">
FlyOristano

FlyOristano - włoska regionalna linia lotnicza z siedzibą w Oristano. Głównym lotniskiem był port lotniczy Oristano-Fenosu.
Kierunki lotów.
FlyOristano wykonuje połączenia do następujących portów lotniczych:
Flota.
Flota FlyOristano składa się z następujących samolotów (stan na 31 sierpnia 2010):

</doc>
<doc id="2394801" url="https://pl.wikipedia.org/wiki?curid=2394801" title="Drogi wojewódzkie w województwie śląskim">
Drogi wojewódzkie w województwie śląskim

Łączna długość dróg wojewódzkich w województwie śląskim wynosi 1 218,6 km, na których znajduje się 311 mostów i wiaduktów o łącznej długości 6.838 m, 2 przejścia podziemne i 1 przeprawa promowa. Są one zarządzane przez Zarząd Dróg Wojewódzkich w Katowicach.

</doc>
<doc id="2394802" url="https://pl.wikipedia.org/wiki?curid=2394802" title="Obizzo I d’Este">
Obizzo I d’Este

Oizzo I d’Este (zm. ok. 25 grudnia 1193) – markiz Este, początkowo wspólnie z braćmi Fulkiem [II] (zm. przed 1172) i Albertem (zm. po 10 kwietnia 1184). Od 1184 roku markiz Genui i Mediolanu. W latach 1177/1180-1181 podesta Padwy. Senior Ferrary w 1187 roku. Senior Rovigo w 1191 roku.
Życiorys.
Obizzo I był najmłodszym z pięciu synów Fulka I, markiza Este. Po śmierci ojca w 1128 roku wspólnie z braćmi Bonifacym, Fulkiem II i Albertem władał w Este. "Chronica Parva Ferrarensis" pod rokiem 1154 przynosi informację, że szlachta Ferrary zwróciła się z prośbą, by któryś z braci Este objął rządy nad Ferrarą. 27 października 1154 Bonifacy i Fulko [II], w imieniu swoim i swoich braci Alberta i Obizza, zawarli porozumienie z przedstawicielem starszej linii Estów, Henrykiem Lwem, księciem Saksonii, kwestionującym ich prawa do rodowych ziem we Włoszech. Porozumienie stwierdzało, że Henryk uznaje prawa wszystkich braci do ziem we Włoszech i tytułu markizów Este, ci zaś składają mu hołd lenny z ziem "Este, Solesino, Arquada i Merendola", który będzie obowiązywał wszystkich ich zstępnych zarówno w linii męskiej jak i żeńskiej. Postanowienia umowy zostały powtórzone 6 stycznia 1160 roku pomiędzy kolejnym przedstawicielem niemieckich Estów, Welfem VI, księciem Spoleto, a Albertem i Obizzem I, działającymi w imieniu swoim i swego brata Fulka. Brak jakiejkolwiek wzmianki w dokumencie o Bonifacym, może sugerować, że w tym czasie został on odsunięty przez braci od władzy nad Este.
Bonifacy zmarł, jak wynika z donacji jego córek Marii i Aluisy przed 27 września 1167 roku, Fulko przed 1172 rokiem, a Albert po 10 kwietnia 1184 roku. W ten sposób cała władza nad Este przeszła stopniowo w ręce Obizza I. Zachowały się dokumenty: z 3 kwietnia 1170 roku, w którym Obizzo i Albert potwierdzają prawa własności klasztoru Santa Maria della Vangadizza; dotyczący sporu pomiędzy klasztorem San Benedetto di Polirone a braćmi Fulkiem, Albertem i Obizzem z 1171 roku; oraz zażegnujący spór z 28 stycznia 1173 roku pomiędzy klasztorem a Albertem i Obizzem.
W 1184 roku Obizzo I został mianowany przez cesarza Fryderyka I markizem Genui i Mediolanu. W latach 1177/1180-1181 pełnił funkcję podesty Padwy. W 1187 roku po śmierci Guilelma Marcheselle z rządzącej w Ferrarze rodziny Adelardi Obizzo został poproszony przez możnych o objęcie rządów nad Ferrarą. Przejął też wówczas majątek rodziny Adelardi. W 1191 roku został seniorem Rovigo.
Obizzo I był dwukrotnie żonaty. Z pierwszą nieznaną z imienia żoną miał syna Azza V zmarłego przed 1193 rokiem. Syn Azza V, a wnuk Obizza I, Azzo VI objął po śmierci dziadka władzę nad marchią esteńską.
Z drugą żoną Zofią da Landinara Obizzo I miał pięcioro dzieci:

</doc>
<doc id="2394803" url="https://pl.wikipedia.org/wiki?curid=2394803" title="Tatarów (szczyt)">
Tatarów (szczyt)

Tatarów (710 m) – szczyt w Gorcach, znajdujący się w grzbiecie, który od Barda (948 m) poprzez Maciejową i Tatarów biegnie w północno-zachodnim kierunku opadając do Rabki Zdroju. Grzbiet ten oddziela dolinę Poniczanki od doliny Słonki (obydwie są dopływami Raby). Południowo-zachodni stok Tatarowa opada do doliny Poniczanki, stok północny i północno-zachodni do doliny Gorzkiego Potoku (dopływ Poniczanki), północno-wschodni do doliny Słonki. Stoki Tatarowa są częściowo lesiste, znaczną część stoków pokrywają pola uprawne miejscowości, nad którymi wznosi się Tatarów: Rabka-Zdrój i Ponice. Dolna część tych stoków należy już do Kotliny Rabczańskiej, która sięga do wysokości około 500–600 m n.p.m.
Na północnych stokach Tatarowa, nieco poniżej jego wierzchołka znajduje się źródło Zimne Serce dające początek Potokowi Gorzkiemu.
Szlaki turystyki pieszej.
Zachodnie stoki Tatarowa trawersuje Główny Szlak Beskidzki.

</doc>
<doc id="2394804" url="https://pl.wikipedia.org/wiki?curid=2394804" title="Dietrich Becker">
Dietrich Becker

Dietrich Becker też Diederich, Diedrich, Dierich; Bekker, Bäkker (ur. prawdop. 26 lutego 1623 w Hamburgu, zm. 12 maja 1679 tamże) – niemiecki kompozytor, organista, skrzypek okresu baroku.
Na temat edukacji informacje są znikome - wiadomo, że rozpoczynał działalność muzyczną po objęciu stanowiska organisty w Ahrensburgu. Później działał na dworze księcia Christiana Ludwiga w Celle, gdzie stał się znany jako wirtuoz skrzypiec. Po 1662 przeniósł się do Hamburga, gdzie pracował jako skrzypek w kapeli Rady Miejskiej.
Szczególnie ważne są jego osiągnięcia w dziedzinie muzyki instrumentalnej, choć jest także autorem utworów wokalnych.

</doc>
<doc id="2394806" url="https://pl.wikipedia.org/wiki?curid=2394806" title="Stawros Michailidis">
Stawros Michailidis

Stawros Michailidis gr. Σταύρος Μιχαηλίδης (ur. 20 listopada 1970) – cypryjski pływak, olimpijczyk.
Brał udział na trzech olimpiadach (LIO 1992, LIO 1996, LIO 2000). Na pierwszych igrzyskach startował na dystansach: 50 i 100 m kraulem. Na 50 m zajął 20. miejsce, a na 100 m 44. miejsce. Na drugiej olimpiadzie zajął 31. i 50. miejsce, również na 50 i 100 m kraulem. Na ostatnich igrzyskach startował tylko na 50 m. Zajął 27. miejsce.

</doc>
<doc id="2394813" url="https://pl.wikipedia.org/wiki?curid=2394813" title="Charalambos Panajidis">
Charalambos Panajidis

Charalambos Panajidis gr. Χαράλαμπος Παναγίδης (ur. 9 września 1968) – cypryjski pływak, olimpijczyk.
Wziął udział w Letnich Igrzyskach Olimpijskich 1992. Wystartował na 100 m stylem klasycznym (odpadł w eliminacjach).

</doc>
<doc id="2394835" url="https://pl.wikipedia.org/wiki?curid=2394835" title="Fabijan Cipot">
Fabijan Cipot

Fabijan Cipot (ur. 25 sierpnia 1976 w Murskiej Sobocie) – piłkarz słoweński grający na pozycji środkowego obrońcy. Od 2011 roku jest piłkarzem klubu ND Mura 05.
Kariera klubowa.
Karierę piłkarską Cipot rozpoczął w klubie NK Mura z Murskiej Soboty. W 1996 roku awansował do kadry pierwszego zespołu i w sezonie 1996/1997 zadebiutował w jego barwach w pierwszej lidze słoweńskiej. W 1998 roku wywalczył z Murą wicemistrzostwo Słowenii, a w klubie tym grał do końca 1999 roku.
W 2000 roku Cipot przeszedł do Mariboru Teatanic. W latach 2000–2003 czterokrotnie z rzędu wywalczył z Mariborem tytuł mistrza Słowenii. Zawodnikiem Mariboru był do końca roku 2002.
W 2003 roku Cipot został piłkarzem katarskiego Al-Sadd. W 2003 roku zdobył z nim Qatar Crown Prince Cup i Puchar Emira Kataru. W połowie tamtego roku odszedł do Al-Arabi, gdzie grał przez 2 sezony.
W trakcie sezonu 2005/2006 roku Cipot wrócił do Słowenii i został zawodnikiem Nafty Lendava. Natomiast w sezonie 2006/2007 ponownie grał w NK Maribor.
Latem 2007 Cipot przeszedł z Mariboru do FC Luzern. Po pół roku gry w Swiss Super League powrócił do Słowenii i do 2011 roku grał w NK Rudar Velenje. Z kolei latem 2011 podpisał kontrakt z ND Mura 05.
Kariera reprezentacyjna.
W reprezentacji Słowenii Cipot zadebiutował 6 lutego 1999 roku w przegranym 0:2 towarzyskim meczu ze Szwajcarią. W swojej karierze grał w eliminacjach do Euro 2004, MŚ 2006 i eliminacjach do Euro 2008. W kadrze narodowej od 1999 do 2007 roku rozegrał 26 meczów.

</doc>
<doc id="2394837" url="https://pl.wikipedia.org/wiki?curid=2394837" title="Simos Simonis">
Simos Simonis

Simos Simonis, (ur. 23 lipca 1966) – cypryjski łucznik, uczestnik Letnich Igrzysk Olimpijskich 1992.
Wystartował w konkursie indywidualnym, który ukończył na przedostatnim 74 miejscu wyprzedając tylko reprezentanta Bhutanu, Pema Tsheringa.

</doc>
<doc id="2394840" url="https://pl.wikipedia.org/wiki?curid=2394840" title="Marek Pach">
Marek Pach

Marek Pach (ur. 16 grudnia 1954 w Zakopanem) – polski skoczek narciarski, kombinator norweski, działacz sportowy, olimpijczyk z Innsbrucku 1976. Były rekordzista Wielkiej Krokwi, dwukrotny medalista mistrzostw Polski.
Przebieg kariery.
Pach reprezentował barwy zakopiańskiej Wisły-Gwardii Zakopane. W roku 1973 ustanowił rekord Wielkiej Krokwi wynikiem 114 metrów. Był podopiecznym trenerów Jana Gąsiorowskiego, Franciszka Gąsienicy-Gronia i Tadeusza Kaczmarczyka.
W 1975 zajął trzecią pozycję w zawodach kombinacji klasycznej, rozgrywanych w szwedzkim Falun. Na Mistrzostwach Polski 1975 zajął czwarte miejsce na dużej skoczni. We wrześniu wystąpił w igelitowym Grand Prix Frenštátu pod Radhoštěm, gdzie zajął 31. miejsce.
20 lutego 1976 na mistrzostwach Polski zdobył brązowy medal na Średniej Krokwi, po skokach na 72,5 m i 70 m. Dzień później na większym obiekcie zdobył tytuł mistrzowski, po próbach o długości 106,5 m i 108 m.
Następnie pojechał do Innsbrucku na igrzyska olimpijskie. Wystąpił w konkursie skoków, gdzie po pierwszej kolejce był 37. Oddał w niej skok na 85 m. W drugiej wylądował siedem metrów bliżej i spadł na 40. miejsce. W kombinacji był dziewiętnasty po skokach, a ostatecznie uplasował się na 20. lokacie.
Po zakończeniu kariery.
Pach zakończył karierę w roku 1980. Został potem wiceprezesem ds. sportowych przy Wiśle Zakopane. Prowadzi w Zakopanem sklep sportowy; tam też mieszka. Jest działaczem sportowym, był kierownikiem zawodów Mistrzostw Polski w Skokach Narciarskich 2012. Od 2018 roku jest członkiem Zarządu ds. kombinacji norweskiej Polskiego Związku Narciarskiego.

</doc>
<doc id="2394843" url="https://pl.wikipedia.org/wiki?curid=2394843" title="Kalendarium wojny domowej w Libii przed interwencją międzynarodową">
Kalendarium wojny domowej w Libii przed interwencją międzynarodową

Poniższe zestawienie prezentuje chronologię wydarzeń z wojny domowej w Libii w roku 2011.
Chronologia wydarzeń.
Demonstracje, zamieszki, pierwsze walki zbrojne.
15 lutego.
Masowe protesty rozpoczęły się 15 lutego. Wówczas 500-600 osób demonstrowało w Bengazi. Doszło do walk z policją, w wyniku których rannych zostało 14 osób, w tym 10 funkcjonariuszy. Demonstracje zorganizowano za pośrednictwem Facebooka.
Tego dnia z Baranowicz, gdzie znajduje się duży magazyn broni na Białorusi, przyleciał do Libii samolot transportowy Ił-76. Samolot wylądował na jednym z nielicznych kontrolowanych jeszcze przez siły Kaddafiego lotnisk w mieście Sabha, na pustyni w południowo-zachodniej części Libii.
16 lutego.
Podczas antyrządowych demonstracji, które odbyły się w Bengazi, protestujący obrzucili policję kamieniami. W odpowiedzi, zostali ostrzelani gumowymi pociskami przez policję. Według służb medycznych, 38 osób zostało rannych w zamieszkach. Według świadków, bezpośrednią przyczyną protestów było aresztowanie obrońcy praw człowieka, który reprezentował ofiary policyjnych zabójstw w więzieniu Abu Salim. Rządowe media początkowo zignorowały protesty, ale później nadawały informacje o pro-rządowych demonstracjach w Bengazi, Trypolisie i innych miastach.
17 lutego – Dzień Gniewu.
Podczas "Dnia Gniewu", według organizacji Human Rights Watch, zginęły 24 osoby. W trakcie starć pomiędzy siłami bezpieczeństwa i demonstrantami w mieście Al-Bajda śmierć poniosło 11 osób, a kilkanaście odniosło rany. Z kolei w Bengazi siły bezpieczeństwa użyły ostrej amunicji przeciwko protestującym. W wyniku ostrzału zginęło sześć osób. W mieście Az-Zintan na południowy zachód od Trypolisu śmierć poniosło dwóch demonstrantów.
18 lutego.
Tysiące ludzi zgromadziły się w Bengazi. Demonstranci spalili tam kilka posterunków policji, budynków rządowych oraz zajęli siedzibę państwowej telewizji. W walkach zginęło 35 osób. Doszło do buntu w miejscowym więzieniu z którego zbiegło około 1000 osadzonych. Czterech zastrzelono, 150 złapano. W niektórych miastach zorganizowano wiece poparcia dla Kaddafiego. Demonstranci wyparli wieczorem siły bezpieczeństwa z miasta Bengazi, podpalono też siedzibę rozgłośni radiowej. Walki miały miejsce także w Al-Bajdzie. Siły bezpieczeństwa skierowały do walki z demonstrantami najemników z innych państw afrykańskich. 50 schwytanych najemników zostało straconych. Powieszono też dwóch policjantów.
19 lutego.
W nocy z 18 na 19 lutego zablokowano w Libii dostęp do internetu. Przez internet zwoływano masowe demonstracje. W związku z niespokojną sytuacją, Polskie MSZ zaleciło 19 lutego powstrzymanie się od podróży do tego kraju. Po południu podczas pogrzebu ofiar wcześniejszych starć, wojsko ostrzelało ludzi, zabijając 15 osób. Wielu zostało rannych. W międzyczasie armia została wyparta z miasta Al-Bajda.
W Trypolisie doszło do wieców poparcia dla Kaddafiego. W mieście Al-Bajda islamiści jako zakładników porwali cywilów, policjantów i członków służb bezpieczeństwa, a dwóch policjantów powiesili. Domagają się oni zniesienia stanu wyjątkowego. W głównym ośrodku protestów, Benghazi, 19 lutego zginęło przed cmentarzem co najmniej 25 uczestników pogrzebów. Tego samego dnia przedstawiciel Libii w Lidze Arabskiej Abdel Moneim al-Honi ogłosił swoją dymisję, która miała być poparciem dla demonstrantów. Według konsula RP w Libii Stanisława Gulińskiego na teren Cyrenajki nie sięgała już władza administracji Kaddafiego, a armia przeszła na stronę protestujących, podczas gdy do demonstrantów strzelają zagraniczni najemnicy.
20 lutego.
Syn Kaddafiego, Saif, w wieczornym w telewizyjnym wystąpieniu zapewnił o pełnym poparciu armii oraz że rząd Libii będzie walczyć o władzę do ostatniego człowieka. Przyznał jednak, że cywile zdobyli w walkach w Bengazi kilka czołgów. Media zagraniczne doniosły zaś, że na stronę protestujących przeszła elitarna jednostka "Piorun". W godzinach popołudniowych i wieczornych wojsko strzelało do bezbronnych cywilów, mordując co najmniej 50 osób. Setki ludzi opuściło demonstracje z ranami postrzałowymi. Do demonstrantów strzelano z karabinów maszynowych, użyto noży oraz rakiet przeciwlotniczych.
Wieczorem w Trypolisie antyrządowi demonstranci wdarli się do siedziby publicznego radia Al-Shababia i publicznej telewizji Al-Dżamahirija 2, które następnie splądrowali oraz podpalili komisariaty policji i siedziby prorządowych Komitetów Rewolucyjnych. Tysiące zwolenników libijskiego przywódcy Muammara Kaddafiego, starły się z jego przeciwnikami na Placu Zielonym w centrum stolicy Trypolisie. Według relacji świadków na ulicach słychać było strzały i widać płonące samochody.
21 lutego – masakra w Trypolisie; zdobycie Bengazi przez rebeliantów.
Przez cały dzień walki trwały w Trypolisie, Bengazi, Bajdzie, Adżdabiji, Darnie i Tobruku.
W Trypolisie demonstranci podpalili gmach parlamentu, Salę Ludu. Do 15:00 rebelianci przejęli kontrolę nad Ghadamis. Wieczorem opozycja przejęła kontrolę nad rodzinnym miastem Kaddafiego, Syrtą, oraz nad Bengazi i innymi miastami na wschodzie kraju. Zaatakowano także osadę Bab al-Azizija, gdzie mieszka obecnie Kaddafi. Siły bezpieczeństwa otworzyły ogień do protestujących w Trypolisie. Wieczorem demonstranci zostali zbombardowani z wojskowych helikopterów. Helikoptery bombardowały cele ruchome co 20 minut. We wschodnich biednych dzielnicach Trypolisu wieczorem wybuchły regularne walki. W masakrze demonstrantów zginęło 200-300 osób.
Do dymisji podali się i przeszli na stronę opozycji ambasadorowie Libii urzędujący w Indiach, Tunezji, USA, Chinach, Indonezji, Wielkiej Brytanii i Malezji, a do dymisji w proteście przeciwko nadmiernemu stosowaniu przemocy wobec demonstrujących podał się minister sprawiedliwości Mustafa Muhammad Abd ad-Dżalil, ale informacja ta nie ma jeszcze potwierdzenia w źródłach rządowych Libii. Z kolei koalicja duchownych Sieć Wolnych Ulemów Libii wezwała do rebelii, którą określiła jako obowiązek każdego muzułmanina, a wpływowy egipski duchowny Jusuf Al Kardawi wydał fatwę nakazującą żołnierzom libijskim zabicie Kaddafiego. Minister spraw zagranicznych Wielkiej Brytanii William Hague, powiedział, iż pojawiły się nieoficjalne pogłoski, że Muammar Kaddafi mógł uciec do Wenezueli. Władze tego kraju zaprzeczyły jednak wszelkim spekulacjom o przyjęciu Kaddafiego, podobnie jak libijski minister informacji. Seif al-Islam Kaddafi ogłosił natomiast wieczorem utworzenie komisji śledczej ds. zbadania aktów przemocy podczas zamieszek, do której wejdą przedstawiciele libijskich i zagranicznych organizacji praw człowieka.
W Bengazi opozycjoniści świętowali przejęcie kontroli nad miastem, zerwali z gmachu sądu wprowadzoną przez Kaddafiego flagę i wywiesili na jej miejsce flagę z czasów monarchii. Policja w mieście jest całkowicie nieobecna, ochronę mienia i kierowanie ruchem przejęły młodzieżowe milicje. Prawdopodobnie także część jednostek wojskowych przeszła na stronę opozycji. W czasie pięciodniowej bitwy o Bengazi poległo 510 osób: 332 zabitych po stronie rebeliantów (202 demonstrantów i 130 zbuntowanych żołnierzy) oraz 178 zabitych po stronie sił Kaddafiego: 111 zabitych żołnierzy, 65 zabitych, 236 pojmanych, 24 zaginionych najemników, 2 zabitych policjantów.
Armia maltańska potwierdziła informacje mediów, że dwa libijskie myśliwce Mirage i dwa cywilne śmigłowce wylądowały na Malcie, ich piloci zdezerterowali, jeden z nich poprosił o azyl.
Walki trwały też w Trypolisie, najgwałtowniejsze we wschodnich, biednych dzielnicach miasta. BBC doniosła, że niektóre oddziały wojska na zachód od Trypolisu zbuntowały się i walczą z tymi wiernymi Kaddafiemu. Wieczorem libijskie lotnictwo rozpoczęło bombardowania demonstrantów w Trypolisie.
Zbuntowało się także miasto Ras al-Unuf, gdzie jest położona duża rafineria i zakłady petrochemiczne.
22 lutego – przemowa Kaddafiego.
Powołując się na telewizję Al Arabija Reuters podaje, że około godziny 2:00 nad ranem czasu lokalnego Kaddafi wystąpił w telewizji z niespełna minutowym przemówieniem zapewniając, że jest w Trypolisie, a nie w Wenezueli. Ok. 16:50 Kaddafi przemówił ponownie w telewizji, zapowiadając, że nie ustąpi, potępiając "terrorystów" i wzywając społeczeństwo do posłuszeństwa. Zapowiedział też, że dotąd "jeszcze nie użył siły" i zagroził karą śmierci dla każdego z demonstrujących. Przemówienie zostało okrzyknięte "ostatnim show tyrana". Po przemówieniu doszło do starć w Trypolisie, w dzielnicy Bin Aszur oraz w al. Jumhurija w centrum.
Egipski minister spraw zagranicznych Ahmed Aboul Gheit ogłosił, że lotnisko w Bengazi jest niezdatne do użytku z powodu zniszczenia pasów startowych w czasie zamieszek. Cały czas trwała ewakuacja z Libii obywateli Unii Europejskiej i pracowników organizacji międzynarodowych, masowo uciekali też z Libii Tunezyjczycy. Z kolei władze Egiptu zapowiedziały udostępnienie przejścia granicznego w As-Sallum dla uciekających z kraju Libijczyków przy jednoczesnym wzmocnieniu egipskiej straży granicznej. Tego samego dnia libijscy opozycjoniści przejęli kontrolę nad całą libijską stroną pasa granicznego z Egiptem. Reuters doniósł o zamknięciu libijskich portów.
Rano po ucieczce dwóch samolotów Mirage Kaddafi wydał rozkaz karania śmiercią pilotów, którzy odmawiają wykonywania rozkazów. Płk Kasem Nadża, który przeszedł na stronę opozycji, poinformował, że w szeregach korpusu oficerskiego dokonano licznych aresztowań w związku z dezercjami z armii.
Telewizja Al-Arabija informowała o ostrzale z powietrza nie tylko demonstrantów, ale też dzielnic mieszkaniowych Trypolisu.
Po południu libijskie przedstawicielstwo w Aleksandrii wypowiedziało posłuszeństwo Muammarowi Kaddafiemu, a żołnierze w Tobruku wsparli opozycję oświadczając jednocześnie, że cała wschodnia część Libii jest już poza jego kontrolą.
Wieczorem Al-Dżazira podała, że Libia została zawieszona w prawach członka Ligi Arabskiej, a późno wieczorem Rada Bezpieczeństwa ONZ potępiła Libię za użycie przemocy wobec obywateli.
Wieczorem szef libijskiego MSW i generał armii Abd al-Fatah al-Junis Ubejdi, przeszedł na stronę rewolucji i wezwał wojsko, aby przyłączało się do protestujących.
23 lutego.
Włoskie MSZ oceniło liczbę ofiar dotychczasowych walk na 1000 osób i potwierdziło przejęcie kontroli nad Cyrenajką przez opozycję. Przez kontrolowaną przez opozycję granicę z Egiptem dotarli do kraju pierwsi zagraniczni reporterzy. W nocy z 22 na 23 lutego do Egiptu uciekło 20 tys. Libijczyków. Tego samego dnia zaginął były szef libijskiego MSW Abd al-Fatah al-Junis Ubejdi, który przeszedł na stronę rewolucji dzień wcześniej.
Masowo zaczęły się buntować miasta w górach Dżabal Nafusa na zachodzie kraju. Największe z miast, które przeszły na stronę buntowników to Gharjan, Az-Zintan, Nalut, Jafran
Kaddafi ukrywał się w koszarach wojskowych w Bab al-Azizija w Trypolisie pod ochroną czterech brygad sił bezpieczeństwa.
Posłuszeństwo rządowi wypowiedziała ambasada w Austrii.
Wiceminister spraw zagranicznych Libii Chaled Chaim na spotkaniu z ambasadorami krajów UE w Trypolisie oskarżył Al-Kaidę o ustanowienie "emiratu islamski w Dernie" i dążenie do "talibanizacji" kraju. Władze poinformowały, że zagraniczni dziennikarze, którzy dostali się na teren Libii bez zgody, będą traktowani za współpracowników Al-Kaidy.
Po wtorkowych ograniczeniach w dostawach gazociągiem Greenstream na Sycylię w środę gazociąg został zamknięty z powodu zamieszek. Libijscy robotnicy odmówili pracy przy rurociągu, ponieważ bali się wyjść na ogarnięte walkami ulice.
W Bengazi zaczęła ukazywać się opozycyjna gazeta "Libia" i uruchomione zostało "Radio Wolna Libia".
Ofensywa rebeliantów.
24 lutego – początek ofensywy rebeliantów.
Rano libijskie władze wezwały demonstrantów do złożenia broni, w zamian za informacje o przywódcach rebelii oferując amnestię i nagrody pieniężne. Były libijski minister sprawiedliwości, Mustafa Muhammad Abd ad-Dżalil, który ustąpił 21 lutego, odrzucił zaproponowane przez Kaddafiego negocjacje i wezwał reżim do natychmiastowego ustąpienia. Po południu Kaddafi przemówił w libijskiej telewizji. Powiedział, że demonstranci służą Osamie bin Ladenowi. Dyktator uważa, że manifestanci znajdują się pod wpływem narkotyków. Ponadto przekazał kondolencje rodzinom ofiar protestów i nazwał ich dziećmi Libii. Zaapelował także do obywateli żeby nie uciekali za granicę.
Telewizja Al-Dżazira pokazała film z płonącego komisariatu policji w Az-Zawija, 50 km na zachód od Trypolisu, na którym widać około 20 ciał funkcjonariuszy rozstrzelanych za odmowę strzelania do protestujących. Armia ostrzelała z pocisków rakietowych i broni maszynowej także minaret przy meczecie, gdzie obozowali demonstranci. Podczas 5-godzinnych walk w Zawiji rozpoczętych o godz. 8:00 (7:00 czasu polskiego), zginęło 100 osób, około 400 zostało rannych.
Reuters poinformował, że w czwartek miasto Zuwara, leżące 120 kilometrów na zachód od Trypolisu, znalazło się w rękach opozycji. Uciekający z kraju obcokrajowcy potwierdzali słowa przedstawicieli opozycji, że większość kraju pozostawała w tym dniu poza kontrolą Kaddafiego, łącznie z zachodem kraju. Od południa trwały ataki w Misracie, głównie w okolicach lotniska i centrum miasta. Wieczorem miasto było już pod kontrolą opozycji.
Al-Kaida Islamskiego Maghrebu oskarżyła Kaddafiego o sprowadzenie z subsaharyjskiej Afryki najemników i wezwała muzułmańską inteligencję do poparcia powstania Libijczyków.
Agencja Reutera poinformowała, że mieszkańcy Bengazi przekazali informację, iż główne libijskie terminale naftowe na wschód od stolicy są w rękach powstańców. Associated Press poinformował, że bliski doradca Kaddafiego i jego kuzyn, Ahmed Kadaf al-Dam, wyjechał do Kairu w proteście przeciwko brutalnemu tłumieniu protestów przez libijski rząd.
Libia zażądała od Malty zwrotu dwóch myśliwców, którymi w poniedziałek na wyspę uciekli dwaj libijscy piloci odmawiający bombardowania protestujących. Obaj poprosili o azyl polityczny.
25 lutego.
Rząd libijski ogłosił podwyżkę płac, dopłat do produktów żywnościowych i dodatków socjalnych. Każdej rodzinie obiecano 500 libijskich dinarów (400 dolarów amerykańskich).
W mieście Adżdabija armia i policja dołączyła do buntowników. To kolejne miasto, nad którym władza centralna straciła kontrolę. Do walk doszło w Trypolisie, gdzie zginęło co najmniej sześć osób. Po przemowie Kaddafiego, walki się nasiliły, w wyniku czego rewolucjoniści przejęli wieczorem kontrolę nad kilkoma dzielnicami stolicy. Bazę lotniczą Muitika, największą w Trypolisie, zdobyli opozycjoniści, natomiast USA zamknęła ambasadę w stolicy. Zdaniem libijskiego dziennikarza siły Kaddafiego kontrolowały wieczorem tylko rządową dzielnicę Bab al-Azizia. Po południu manifestanci przejęli kontrolę nad miastem Marsa al-Burajka (Brega), w którym znajduje się rafineria ropy naftowej. Trzy zamieszkane przez Berberów miasta 150 km na południowy zachód od Trypolisu, Jafran, Az-Zintan i Dżadu, przeszły w ręce rebeliantów. Przeciwnicy reżimu w mieście Az-Zawija odparli atak sił bezpieczeństwa. Az-Zawija to strategiczny port z terminalem naftowym, leżący na zachód od Trypolisu. Wieczorem siły Kaddafiego wspierane przez czołgi przejęły część bazy wojskowej znajdującej się w Misracie. W walkach o bazę do północy poległy 22 osoby.
Wysoka komisarz ONZ ds. praw człowieka Navi Pillay, podała, że podczas libijskiej rewolucji tysiące ludzi zostało zamordowanych. Światowy Program Żywnościowy (WFP) ostrzegł przed kryzysem żywnościowym w Libii. Z kolei rzeczniczka Wysokiego Komisarza ONZ ds. Uchodźców (UNHCR) Melissa Fleming, ostrzegła przed exodusem cywilów, którzy mogą zalać sąsiednie kraje i Europę.
Francja oraz Wielka Brytania zapowiedziały przygotowanie projektu rezolucji ONZ, nakładającej sankcje gospodarcze na Libię. Minister Spraw Zagranicznych Niemiec, Guido Westerwelle, zaproponował wprowadzenie zakazu przyjazdu Muamara Kaddafiego do krajów Unii Europejskiej. Zażądał on również nałożenia embarga na eksport broni do Libii.
Abdul-Rahman al-Abbar, libijski prokurator generalny, zrezygnował ze stanowiska i przyłączył się do buntowników. Jego zdaniem sytuacja w Libii zaprzeczała prawom sprawiedliwości. Ambasador Libii przy ONZ przeszedł na stronę opozycji, podobnie przedstawiciel przy Lidze Arabskiej.
Izraelski portal "Debka", zajmujący się sprawami wojskowymi i wywiadowczymi podał, że do Cyrenajki zaczęli tego dnia docierać drogą lotniczą lub na okrętach wojennych instruktorzy wojskowi z USA, Wielkiej Brytanii i Francji, których zadaniem jest usprawnienie działania lokalnych oddziałów powstańczych i formowanie regularnych oddziałów wojskowych do walki z wojskami Kaddafiego.
Kaddafi ogłosił jednak że to Al-Ka’ida wspiera siły powstańcze przy pomocy narkotyków.
Prezydent Barack Obama wieczorem podpisał dekret wprowadzający sankcje wobec Libii.
26 lutego – rezolucja Rady Bezpieczeństwa ONZ nr 1970; powołanie Narodowej Rady Tymczasowej.
Rada Bezpieczeństwa ONZ wprowadziła rezolucję nr 1970. Zamrożono i zablokowano wszystkie aktywa majątkowe w USA libijskiego dyktatora Muammara Kaddafiego i jego czworga dzieci. Kontynuowana była ewakuacja osób uciekających z Libii w związku z pogarszającą się sytuacją w tym kraju. Na Maltę przybyła fregata brytyjskiej marynarki wojennej z 207 osobami na pokładzie. Minister obrony Włoch Ignazio La Russa oświadczył, że włosko-libijski traktat o walce z nielegalną imigracją, zawarty w 2008 roku przez premiera Silvio Berlusconiego i Muammara Kaddafiego, już nie obowiązuje.
W nocy, siły rządowe otworzyły ogień do rebeliantów w Az-Zawiji. Następnie wojsko opuściło miasto Az-Zawija. Walki wybuchły ponownie w Misracie, kontrolowanej przez rebeliantów. W pobliżu miasta Sabrata, wojsko otworzyło ogień do demonstrantów. Podobne wydarzenia miało w gminie Sabrata wa-Surman. W stolicy walki toczyły się w dzielnicy Ghut Ashaal. Zabito kilku demonstrantów. W stolicy odcięto elektryczność. Wielka Brytania zamknęła swoją ambasadę w Trypolisie.
Na granicy z Tunezją stacjonują afrykańscy najemnicy. Odbierali oni uchodźcom telefony komórkowe i karty pamięci aparatów fotograficznych, by zapobiec wydostaniu się z Libii zdjęć, pokazujących stosowanie siły wobec demonstrantów.
Były minister sprawiedliwości Mustafa Muhammad Abd ad-Dżalil rozpoczął tworzenie rządu tymczasowego w Bengazi. Powiedział, że Kaddafi odpowiada za zbrodnie w kraju. Powołano Narodową Radę Tymczasową.
W nocy Barack Obama w rozmowie z Angelą Merkel wezwał otwarcie pierwszy raz Kaddafiego do ustąpienia.
Media doniosły, że w Bengazi na wschodzie kraju, otwarte zostały banki, a ludzie próbują wrócić do normalnego życia.
27 lutego – zdobycie Az-Zawiji przez rebeliantów.
W nocy doszło do gwałtownych walk w Az-Zawiji. Główny plac miasta był zajęty przez buntowników. Najemnicy przeprowadzili za pomocą artylerii szturm na demonstrantów, w którym zginęło ok. 50 demonstrantów, a drugie tyle odniosło rany. W ataku śmierć ponieśli starcy, kobiety oraz dzieci. Siły reżimowe uprowadziły 30 młodych mężczyzn. Agresorom nie udało się przedrzeć do centrum. Okupowali przedmieścia, natomiast demonstranci kontrolowali centrum miasta. W południe zakończyły się walki i rebelianci wywiesili swoją flagę nad budynkiem w centrum miasta.
Rebelianci odrzucili oferty pomocy wojskowej ze strony USA i krajów europejskich i wydali ostrzeżenie, że będą walczyć z interwentami, jeśli wkroczą na terytorium Libii.
Minister spraw zagranicznych Rosji Siergiej Ławrow, potępił rano użycie siły wobec protestujących ludzi. Wezwał Libię do poszanowania praw człowieka oraz bezwzględnego zapewnienia bezpieczeństwa swoim obywatelom i obcokrajowcom. Brytyjski minister spraw zagranicznych William Hague wydał dokument pozbawiający immunitetu dyplomatycznego Muammara Kaddafiego i jego synów na terenie Zjednoczonego Królestwa.
W wywiadzie dla serbskiej telewizji Kaddafi ponownie zapewnił, że nie opuści Libii, oskarżył też obcokrajowców i Al-Kaidę o doprowadzenie do zamieszek i potępił ONZ za nałożenie na niego sankcji i wszczęcie dochodzenia o zbrodnie wojenne.
"The Sunday Times" poinformował o wysłaniu do Libii przez prezydenta Zimbabwe Roberta Mugabe kilkuset weteranów i żołnierzy służby czynnej na pomoc Muammarowi Kaddafiemu.
Na stronę rewolucjonistów przeszedł ambasador Libii we Włoszech Abdulhafed Gaddur.
28 lutego.
Cały dzień toczyły się walki o kontrolę nad miastem Misrata i tamtejszą bazę wojskową, które kontrolowali rewolucjoniści, a siły rządowe podejmowały liczne ataki. Rano w okolicy miasta rebelianci strącili wojskowy samolot i pojmali jego lojalną reżimowi załogę.
Rano do miasta Az-Zawija, które dzień wcześniej zostało zdobyte przez rebeliantów, zbliżyło się od zachodu 200 uzbrojonych żołnierzy. W walkach zginęło 10 wojskowych, brak informacji o ofiarach po stronie buntowników.
Między godziną 15:00, a 16:00 libijskie samoloty zbombardowały miasto Adżdabija. Bomby spadły na skład broni, który został opanowany przez rebeliantów. W Trypolisie doszło do manifestacji w której udział wzięło 10 tys. ludzi. Siły bezpieczeństwa otworzyły ogień, zabijając kilka osób.
Wieczorem siły bezpieczeństwa ponowiły atak na Az-Zawiję. Walki nabrały na sile po zmroku. Rebelianci odparli atak. Uszkodzony został ich czołg. Biorący udział w walce najemnicy uciekli z pola bitwy.
Kaddafi wytypował szefa wywiadu, który ma prowadzić rozmowy z rebeliantami na wschodzie kraju. Powołany został zespół Międzynarodowego Trybunału Karnego, mający zbierać informacje o sytuacji w Libii i ustalać czy w tym kraju doszło do zbrodni przeciw ludzkości.
Unia Europejska uzgodniła sankcje wobec Libii, obejmują one embargo na broń oraz inny sprzęt, a także zamrożenie aktywów i restrykcje wizowe wobec przywódcy Libii Muammara Kaddafiego i osób z jego otoczenia.
Sztokholmski Międzynarodowy Instytut Badań nad Pokojem poinformował o mającej miejsce w lutym komunikacji lotniczej pomiędzy Libią i Białorusią, sugerując że mogło chodzić o transfer majątku ruchomego Kaddafiego na Białoruś i dostawy broni do Libii. Instytut wskazał też Białoruś jako cel ewentualnej ucieczki Kaddafiego. Białoruś zaprzeczyła wszelkim doniesieniom na temat nielegalnego transportu broni do Libii. Kaddafi twierdzi że broń otrzymywał legalnie od sojuszników w wojnie z terrorem a teraz został opuszczony. Kaddafi był doceniany za represjonowanie Al-Kaidy w ujawnionej depeszy amerykańskiej dyplomacji i chwalony ponad innych dyktatorów za staranne zwalczanie walecznego islamu. Dżihad przeciw Kaddafiemu oswobodził Bengazi, a Francuzi obiecali wysłać dwa samoloty z pomocą rebeliantom.
1 marca - początek ofensywy rządowej w górach Dżabal Nafusa.
Przez sześć godzin w nocy siły antyrządowe odpierały atak wojska libijskiego, które szturmowało miasto Az-Zawija. Wojsko ponownie zaatakowało z ciężkiej broni miasto Misrata.
Sekretarz stanu USA Hillary Clinton zarzuciła przywódcy Libii Muammarowi Kaddafiemu, że wykorzystuje najemników i zbirów przeciwko cywilom. Kilka godzin później Pentagon poinformował, że Stany Zjednoczone przegrupowują swoje siły morskie i powietrzne w rejonie Libii. Nie podano jednak jakie okręty lub jednostki są przemieszczane i jak amerykańscy dowódcy planują ich użyć.
Siły rządowe rozpoczęły ofensywę w górach Dżabal Nafusa zdobyły kontrolę nad miastami Gharjan i Zalitan. Siły Kaddafiego podeszły na 10 km od miasta Nalut, leżącego na zachodzie kraju, które także było kontrolowane przez rewolucjonistów.
Po południu Malta odmówiła oddania rządowi Kaddafiego dwóch myśliwców Mirage, których piloci uciekli z Libii, odmawiając strzelania do cywilów.
Wieczorem administracja USA wysłała na Morze Śródziemne dwa okręty desantowe z żołnierzami piechoty morskiej na pokładzie. Kolegium Połączonych Szefów Sztabów podkreśliło, że żadne opcje związane z Libią nie zostały wykluczone.
Zgromadzenie Ogólne ONZ zawiesiło członkostwo Libii w Radzie Praw Człowieka. Miało to związek z użyciem siły przez reżim Kaddafiego.
Według Al-Dżaziry, na obszarach w Libii na których władzę opanowała opozycja, dochodziło do regularnych pogromów czarnoskórej ludności, która była oskarżana o sprzyjanie dyktatorowi. Wielu czarnoskórych ukrywało się przed Arabami lub próbowało uciec do sąsiednich krajów (Niger, Sudan czy Czad).
2 marca – nieudany atak wojska na Marsa al-Burajka.
Rankiem wybuchły zacięte walki o Marsa al-Burajka − miasto na wschodzie Libii, które przechodziło na zmianę pod kontrolę sił lojalnych wobec Kaddafiego i sił antyrządowych. Powstańcy odzyskali kontrolę nad znajdującym się około 200 km od Bengazi miastem Marsa al-Burajka, mimo ataku wojska rządowego. Zestrzelili rządowy myśliwiec Mirage F1. Co najmniej 14 rebeliantów zginęło w czasie walk. W walce uczestniczyło 250-300 rebeliantów i 400 żołnierzy.
Wojska Kaddafiego przeprowadziły rano szybki atak (w tym bombardowanie przez lotnictwo) na położone w pobliżu Marsa al-Burajka miasto Adżdabija, w którego okolicy znajdują się baza wojskowa i skład broni, opanowane przez powstańców.
Kaddafi powołał dwóch nowych ministrów, których poprzednicy w zeszłym tygodniu wsparli rewolucjonistów. Ministrem spraw wewnętrznych został Masoud Abdel Hafiz, natomiast ministrem sprawiedliwości Mohamed Amhamad al-Qamoudy.
W południe libijski przywódca, wygłosił przemówienie w państwowej telewizji. Ostrzegł, że jeśli dojdzie do obcej interwencji to dojdzie do krwawej wojny, a Libijczycy będą stawiać czoło najeźdźcy. Kaddafi ogłosił, że "złoża ropy są bezpieczne, ale firmy boją się (...) uzbrojonych gangsterów". Obiecał ponadto amnestię wszystkim, którzy złożą broń.
Dwa amerykańskie okręty desantowe USS Kearsarge i USS Ponce z 2 tys. żołnierzy piechoty morskiej przepłynęły przez Kanał Sueski i znajdowały się na Morzu Śródziemnym. Amerykanie wysłali je w kierunku Libii w celu prowadzenia ewentualnej ewakuacji bądź akcji humanitarnej. Pentagon podkreślił jednak, że nie wyklucza żadnej opcji jeśli chodzi o działania względem ogarniętej rebelią wobec Kaddafiego Libii.
Rebelianci zagrozili marszem na zachód z Bengazi, jeśli Kaddafi nie ustąpi. Rebelianci zaapelowali o przeprowadzenie przy wsparciu ONZ nalotów przeciwko najemnikom walczącym po stronie Muammara Kaddafiego. Z kolei Liga Arabska może stworzyć siły powietrzne, które przeszkodzą libijskiemu lotnictwu w bombardowaniu demonstrantów. Na Malcie rozbrojone dwa myśliwce Mirage należące do libijskiego lotnictwa, które dezerterowały 21 lutego podczas ostrzału cywilów w Trypolisie.
3 marca.
Rano Kaddafi zgodził się na zaproponowany przez prezydenta Wenezueli Hugo Chaveza plan zakończenia kryzysu w Libii przez międzynarodową mediację, jednak negocjacje z Kaddafim wykluczają powstańcy. Sekretarz generalny Sojuszu Anders Fogh Rasmussen ogłosił, że NATO nie podejmie się interwencji wojskowej.
Do południa lotnictwo Kaddafiego ponownie zbombardowało miasto Marsa al-Burajka, bomby spadły w pobliżu uniwersytetu, około 2 km od terminalu naftowego, zbombardowane zostało również tamtejsze lotnisko. Do Marsa al-Burajka zostały skierowane posiłki oddziałów powstańczych Jaysh-e-Libi al-Hurra, które odparły atak sił rządowych.
MSZ Polski zarządził spalenie wszystkich dokumentów ambasady i przeprowadził ewakuację pracowników z tego kraju.
Trzech holenderskich żołnierzy zostało zatrzymanych przez żołnierzy wiernych Kaddafiemu w Syrcie podczas ewakuacji cywilów. Holendrzy wpadli w ręce reżimowej armii zaraz po tym jak ich helikopter wylądował w mieście. Żołnierze służą na fregacie „Tromo", którą skierowano na wody w pobliżu libijskiego wybrzeża z Morza Arabskiego, gdzie walczyli z somalijskimi piratami. Resort obrony Holandii prowadzi rozmowy dyplomatyczne w sprawie uwolnienia więźniów.
4 marca – początek oblężenia Az-Zawiji; wybuch walk o Ras al-Unuf.
W nocy wybuchły kolejne walki o Az-Zawiję i rafinerię w Ras al-Unuf (Ras Lanuf). W Az-Zawiji zginęło dwóch żołnierzy armii Kaddafiego, natomiast w Ras al-Unuf toczyła się intensywna wymiana ognia z ciężkiej broni. W ciągu dnia intensywność walk w Az-Zawiji wzrosła. W walkach zginął m.in. dowódca wojsk rebelianckich w mieście. W wymianie ognia zginęło co najmniej 50 osób, a 300 odniosło rany. Rebelianci w liczbie około 2 tys. ludzi, zostali zepchnięci przez armię na centralny plac miasta. Ustawiono tam ostatni bastion, a wojsko libijskie rozpoczęło oblężenie miasta. Wieczorem powstańcy zdobyli miasto Ras al-Unuf. W walkach zginęło 16 rebeliantów, a 31 zostało rannych. W czasie walk do samosądów doszło wśród wojsk Kaddafiego. Przeprowadzono egzekucje 20 żołnierzy, którzy odmówili wykonania rozkazu strzelania do rebeliantów. Łącznie zginęło 25 żołnierzy.
Nad ranem doszło do nalotu w mieście Adżdabija, gdzie rakiety eksplodowały też przy murze bazy wojskowej zajmowanej przez opozycję. W wyniku ataku nikt nie ucierpiał. W sąsiednim mieście Marsa al-Burajka trwały pogrzeby ofiar bitwy. Wojska Kaddafiego zbombardowały też wieczorem skład amunicji na przedmieściach Bengazi. W nalocie zginęło 17 osób.
W południe doszło do wiecu w Al-Bajda kontrolowanej przez rebeliantów. W Misracie kontrolowanej przez rebeliantów doszło do marszu solidarności z mieszkańcami Trypolisu. W starciach zginęła tam jedna osoba. Po południu na ulice stolicy w dzielnicy Tażura wyszły setki ludzi.
Były minister spraw zagranicznych Libii, Ali Abdussalam Treki, został mianowany ambasadorem przy ONZ na miejsce poprzednika, który przeszedł na stronę rewolucji.
5 marca.
Około godz. 6:00 rano (godz. 5:00 czasu polskiego) siły Kaddafiego rozpoczęły drugi szturm w Az-Zawiji, po nieudanym nocnym. W operacji udział wzięły setki żołnierzy oraz czołgi. Po czterech godzinach intensywnych walk rebelianci zdołali odeprzeć atak. Czołgi sił libijskich atakowały według świadków obiekty i budynki cywilne. Ostrzelano 40 samochodów cywilnych. W mieście nie było dziennikarzy, więc media powoływały się na dane świadków bitwy. Według lekarzy w natarciu zginęło ponad 30 ludzi, w większości cywile. O 16:00 (godz. 17:00 czasu polskiego) wojsko libijskie ponowiło atak. Rebeliantów ostrzeliwało 20 czołgów, za którymi operowała piechota. Jednak i tym razem żołnierze musieli uznać wyższość rebeliantów, którzy obronili pozycje w centrum miasta. W obliczu niepowodzenia siły rządowe wycofały się na obrzeża miasta i kontynuowały jego blokadę.
Cały poranek spokojnie było Ras al-Unuf, które dzień wcześniej po jednodniowej bitwie zostało zdobyte przez rebeliantów. Jedynym incydentem było ostrzelanie przez rebeliantów do krążącego nad miastem helikoptera. Jeden z helikopterów został strącony, w wyniku czego zginęło dwóch jego pilotów. Tego dnia po południu doszło tam do niewielkich starć. W południe do walk doszło w Syrcie, rodzinnym mieście Kaddafiego, kontrolowanym przez jego lojalistów.
Narodowa Rada Libijska ogłosiła się w sobotę jedynym rządem Libii i wyznaczyła trzyosobowy komitet kierowniczy z przewodniczącym Mahmudem Dżebrilem. Głównodowodzącym sił zbrojnych powstania został Omar Hariri, weteran przewrotu z 1969 roku, później więzień polityczny. Kierownictwo nad dyplomacją objął Ali Essawi, który w lutym ustąpił ze stanowiska ambasadora w Indiach.
Ofensywa sił rządowych.
6 marca – początek kontrofensywy sił rządowych; upadek Bin Dżawad; początek oblężenia Az-Zintanu i Jafranu.
W nocy w Ras al-Unuf kontynuowano ciężkie walki. Siły rządowe przed godziną 9:00 przeprowadziły tam nalot. Jeden z helikopterów został strącony do morza.
Siły Kaddafiego zaatakowały przy pomocy karabinów maszynowych i granatników RPG powstańców w Bin Dżawad, położonym na drodze z Ras al-Unuf do Syrty, którą pokonywali rebelianci. Wojsko wysadziło żołnierzy z 20 pick-upów. W czasie walk jeden pojazd został zniszczony. W starciach zginęło 60 rebeliantów i 1 żołnierz, a co najmniej 20 innych. Ranny został także francuski dziennikarz. Tuż przed południem rebelianci w wyniku intensywnych walk wycofali się z miasta. W południe rewolucjoniści rozpoczęli marsz z Ras al-Unuf do Bin Dżawad. Kolumna rebeliantów została czterokrotnie zbombardowała.
Rano wojska rządowe przeprowadziły kolejny szturm na Az-Zawiję, który został odparty przez powstańców. W południe siły rządowe rozpoczęły drugi tego dnia szturm. Ciężki ostrzał artyleryjski był prowadzony od zachodu. Godzinę po rozpoczęciu ataku lądowego do operacji przystąpiło lotnictwo. Wieczorem wojsko zakończyło atak wycofując się z miasta. W walkach zginęło 3 rebeliantów i 26 żołnierzy. 11 wojskowych pojmano w tym trzech najemników.
O 5:00 czasu polskiego w Trypolisie wybuchły walki. Jednak rząd poinformował, że to jedynie odgłosy fajerwerków, a miasto jest kontrolowane przez wojsko i wolne od przemocy. Myśliwce zbombardowały ok. godz. 9:00 czasu lokalnego siły opozycyjne posuwające się w kierunku Syrty, która jest bastionem Kaddafiego.
Ok. godz. 10 ze wschodu, zachodu i południa siły rządowe zaatakowały Misratę. Wojska zabezpieczane przez czołgi i artylerię działały na przedmieściach miasta. Rebelianci odparli atak wojska. Powstańcy pojmali 20 żołnierzy i przejęli czołg. W walkach zginęło 16 rebeliantów i 18 żołnierzy, a 71 osób zostało rannych.
Rebelianci zaatakowali żołnierzy w Az-Zintan, położony 160 km na południowy zachód od Trypolisu. Pojmano 10 żołnierzy w tym dowódcę brygady. Siły rządowe rozpoczęły oblężenie miast Az-Zintan i Jafran.
Tygodnik "Sunday Times" podał, że na terenie Libii nad ranem aresztowano ośmiu komandosów brytyjskiej jednostki sił specjalnych SAS w cywilu i ochranianego przez nich niskiego rangą dyplomatę, który przybył do opozycjonistów w Bengazi celem nawiązania stosunków dwustronnych. Brytyjczyków rebelianci przewieźli do Bengazi i uwięzili na terenie dawnej bazy wojskowej. Londyn przyznał, że tajna misja miała miejsce, jednak nie planuje podjęcia militarnej akcji lądowej. Po kilku godzinach rebelianci wypuścili komandosów, co negocjował brytyjski dyplomata.
7 marca – początek oblężenia Misraty.
7 marca o 9:00 rano czasu lokalnego siły rządowe podjęły intensywny atak na Az-Zawiję, do miasta wjechały czołgi. Ostrzał moździerzowy został przerwany o 13:30. W czasie walk lojaliści Kaddafiego po raz pierwszy zdołali przerwać linię obrony rebeliantów i dostać się do centrum miasta. Obszar kontrolowany przez powstańców skurczył się do Placu Męczenników i meczetu w centrum miasta. Wszystkie drogi wjazdowe były kontrolowane przez wojsko narodowe, które kontynuowało tym samym oblężenie.
W punkcie kontrolnym 10 km od Az-Zawiji uprowadzono trzech dziennikarzy i wywieziono ich do koszar wojskowych w Trypolisie. Poddano ich tam torturom. Zatrzymano założono im opaski na oczy, skuto kajdankami, bito i poniżano. Po 21 godzinach mężczyźni zostali zwolnieni.
Przed godziną 10:00 czasu lokalnego (9:00 czasu polskiego) libijskie lotnictwo ponownie zbombardowało Ras al-Unuf. Rebelianci próbowali zestrzelić myśliwce przy użyciu dział przeciwlotniczych. Będący na miejscu wydarzeń dziennikarze, podali, że próby te były bezskuteczne.
Gazeta "Asharq al-Awsat" podała, że w armii Kaddafiego są najemnicy z Syrii, Serbii, Ukrainy i Rumunii. Ponadto podano, że zestrzelone samoloty 5 i 6 marca w Ras al-Unuf pochodziły z Syrii. Tamtejszy rząd zaprzeczył, jakoby wspierał reżim Kaddafiego.
Misrata została ponownie zaatakowana 7 marca przez siły bezpieczeństwa, jednak bez większego powodzenia. Po zakończeniu szturmu rozpoczęto oblężenie miasta.
Kaddafi zaproponował opozycji organizację posiedzenia parlamentu, na którym podjęte miały być działania zmierzające do jego ustąpienia w zamian za gwarancję bezpieczeństwa dla siebie i rodziny oraz zapewnienia, że nie będzie później sądzony. Prowadzenie negocjacji powierzył on byłemu premierowi Dżadallahowi Azzuzowi Talhiemu. Narodowa Rada Tymczasowa oświadczyła, że nie ma miejsca na dialog z reżimem, a gwarancje nietykalności dla Kaddafiego byłyby obrazą dla ofiar walk.
Libijskie porty wywozowe ropy naftowej Ras al-Unuf i Marsa al-Burajka kontrolowane przez rebeliantów, zostały zamknięte przez toczącą się ofensywę wojsk Kaddafiego.
NATO za pomocą samolotów AWACS wprowadziło ciągłą obserwację Libii z powietrza. Barack Obama powiedział, że wobec zaostrzającej się sytuacji w Libii, NATO rozważa przeprowadzenie militarnej operacji. Amerykanie podali, że jedną z rozważanych możliwości jest uzbrajanie sił rebeliantów. Jakiejkolwiek interwencji z zewnątrz sprzeciwili się Rosjanie, według których Libijczycy powinni sami uporać się ze swoimi problemami.
Liga Państw Arabskich poparła plan ustanowienia nad Libią strefy zakazu lotów. Przedtem podobne deklaracje padły ze strony Francji i Wielkiej Brytanii, które zgodziły się ją poprzeć, jeżeli siły Kaddafiego nie zaprzestaną atakować ludności cywilnej. Sceptycznie wobec tego pomysłu podeszły Stany Zjednoczone.
8 marca.
Rano żołnierze podjęli siódmy szturm na centrum Az-Zawiji. W ciągu dnia przeprowadzono dwa kolejne zmasowane ataki. W atakach udział wzięło 50 czołgów i 120 samochodów ciężarowych, z których wysadzono żołnierzy. Ciężkie walki artyleryjskie toczyły się o ostatnie sektory kontrolowane przez rebeliantów. Wieczorem obie strony podały, że kontrolują centrum miasta.
Sytuacja na froncie wschodnim tego dnia stabilizowała się. Zajęte przez wojsko miasto Bin Dżawad było fortyfikowane na wypadek ataku rebeliantów, którzy zatrzymali się kilka kilometrów od stanowisk wroga. Ich pozycje były co jakiś czas atakowane przez samoloty rządowe. Siły rządowe zaplanowały zaatakować port naftowy w As-Sidr, leżący na drodze z Bin Dżawad do Ras al-Unuf. Zarówno port jak i to drugie miasto kontrolowane było przez powstańców. Ras al-Unaf zostało po godzinie 11:00 czas lokalnego (10:00 czasu polskiego) czterokrotnie zbombardowane. Pociski spadły na dzielnice mieszkalne. Kolejne bombardowania wypchnęły rebeliantów z miasta ku wybrzeżu.
Przed godz. 14:00 czasu libijskiego szef Narodowego Rządu Tymczasowego, Mustafa Muhammad Abd ad-Dżalil, dał 72 godziny Kaddafiemu na ustąpienie i wezwał reżim do zaprzestania bombardowania z powietrza.
9 marca.
Rano wojsko otoczyło centrum miasta Az-Zawija w odległości 1,5 km i wyprowadzało stamtąd ataki. Siły reżimowe kontrolowały przedmieścia oraz główną drogę do miasta. Przez toczące się walki zamknięto tamtejszą największą w Libii rafinerię. W wyniku szturmu lądowego i ciężkiego bombardowania z powietrza, rebelianci ok. 18:00 czasu lokalnego (17:00 czasu polskiego) wycofali się z centrum. W walkach zginęło co najmniej 40 osób. Po sześciu dniach oblężenia i szturmów Zawija znalazła się pod kontrolą rządu. Sytuacja jednak diametralnie się zmieniła, gdyż powstańcy przeszli do natychmiastowego kontrataku. Po dwóch godzinach walk rebelianci odzyskali kontrolę nad centrum, odpychając wojsko na kilometr od miasta. W toku walk duża część miasta została zniszczona.
Lotnictwo przeprowadziło atak na pozycje rebeliantów w porcie naftowym w Es Sider, uszkadzając zbiorniki paliwa. Nad terminalem zaczął się po tym unosić czarny dym. Po południu zbombardowano też Ras al-Unaf. Miasto poddano także atakowi artyleryjskiemu. Zginęły co najmniej dwie osoby, a 17 zostało rannych. Libijska telewizja państwowa powtórzyła informację o zdobyciu Bin Dżawad. Rebelianci próbowali podjąć atak na Bin Dżawad, jednak wojsko wystrzeliło 50 rakiet na drodze do tego miasta, co spowodowało wycofanie się powstańców do Ras al-Unaf. Rebelianci odpowiedzieli 40 pociskami przeciwlotniczymi Katiusza, jednak nie spowodowało to strat po stronie rządowej.
Muammar Kaddafi w wywiadzie dla tureckiej telewizji powiedział, że jeśli zostanie zamknięta przestrzeń lotnicza nad Libią, to jego obywatele chwycą za broń. Za wprowadzeniem "no-fly zone" optują Francja oraz Wielka Brytania. Szef amerykańskiego ośrodka badawczego Stratfor, George Friedman, powiedział, że wprowadzenie tej strefy nie zakończy wojny domowej. Według niego to trudne w praktyce i politycznie kosztowne. Do wprowadzenia zakazów lotów wezwał, przebywający od 1969 roku na emigracji następca tronu obalonej przez Kaddafiego monarchii, książę Mohammed El Senussi. Jeśli chodzi o międzynarodową interwencję to orzekł, że jedynie operacja lotnicza może być rozważana.
Rząd Kaddafiego wyznaczył nagrodę o równowartości 400 000 dolarów amerykańskich dla osoby, która pojmie przewodniczącego Rady Tymczasowej, Mustafę Abdela Dżalila. Za informację prowadzącą do jego ujęcia wyznaczono równowartość 160 000 dolarów.
Parlament Kuwejtu wezwał pozostałe kraje arabskie do uznania Rady Tymczasowej za jedyną reprezentację narodu libijskiego. Rada Tymczasowa zaapelowała do Unii Europejskie o uznanie jej za jedyny rząd libijski i wprowadzenia strefy zakazu lotów.
Do portu w Bengazi wpłynął statek z ponad tysiącem ton mąki pszennej. Była to pomoc wysłana przez Światowy Program Żywnościowy. Od początku wybuchu walk w Libii, produkcja ropy naftowej spadła do około 500 tys. baryłek z poziomu 1,6 miliona.
10 marca – zdobycie Az-Zawiji i Ras al-Unuf przez siły rządowe.
10 marca lotnictwo Kaddafiego kontynuowało rano bombardowanie Ras al-Unuf. Wystrzelono 50 rakiet. Jeden z pocisków spadł na dom mieszkalny. Ok. godz. 17:30 czasu lokalnego (16:30 czasu polskiego), telewizja w Trypolisie podała, że rebelianci w wyniku wymiany ognia opuścili miasto. Przedstawiciele powstańców zdementowali tę informację. Ostatecznie jednak wieczorem wojska Kaddafiego zmusiły powstańców do wycofania się z miasta po całodziennym ciężkim ostrzale artyleryjskim i bombardowaniu.
Siły rządowe zaatakowały również miasto Adżdabija, leżące nieopodal Ras al-Unuf. Intensywny atak wyprowadzono z zachodniej strony. Libijska telewizja podała, że padło miasto Brega, jednak obecni tam dziennikarze zaprzeczają, twierdząc, że jeszcze nie doszły tam siły reżimowe. Zbombardowano Bin Dżawad. Najemnicy walczący w służbie Kaddafiego, brali cywilów za zakładników.
Siły rządowe odbiły Az-Zawiję z rąk rebeliantów. Korespondentka gazety The Times doniosła, że na centralnym placu Zawiji obecne były flagi Kaddafiego, a miasto było oczyszczane ze śladów walk, choć okresowo słychać pojedyncze strzały.
Na Morze Śródziemne na patrole wysłano ORP Kontradmirał Xawery Czernicki, by monitorować przestrzeganie embarga na dostawy broni do Libii.
Brytyjski dziennik "Guardian", podał, że w okolicach Az-Zawiji 6 marca zaginął ich dziennikarz. Poszukiwany był także brazylijski reporter, podróżujący z Brytyjczykiem.
Portugalski dziennik "Publico" doniósł, że wysłannik Kaddafiego na spotkaniu z ministrem spraw zagranicznych Portugalii Luisem Amado poinformował o gotowości dyktatora do rozmów o ustąpieniu. Francja uznała Narodową Radę Tymczasową za jedynego prawomocnego przedstawiciela narodu libijskiego i zapowiedziała wysłanie do Bengazi swojego ambasadora oraz przyjęcie ambasadora NRT w Paryżu. Władze Libii ogłosiły, że w tej sytuacji rozważą zaostrzenie relacji z Francją. Rząd Niemiec poinformował o zamrożeniu wszystkich kont libijskiego rządu w tym kraju. Rosja zapowiedziała wprowadzenie zakazu sprzedaży broni do Libii.
Saif al-Islam al Kaddafi oświadczył, że wygasło dwutygodniowe ultimatum rządu jego ojca dla opozycji i władze szykują się do dużej ofensywy militarnej.
11 marca.
Do miasta Ras al-Unuf wjechały w nocy rządowe czołgi wysadzone po desancie morskim. Po tym w Ras al-Unuf stacjonowało ok. 150 żołnierzy i 3 czołgi. Miasto zostało dzień wcześniej odbite z rąk rebeliantów po intensywnym bombardowaniu. Dziś kontynuowano naloty wokół miasta w promieniu 20 km.
Władze Libii oprowadziły ok. 100 zagranicznych dziennikarzy po zdobytej wczoraj przez siły Kaddafiego Az-Zawiji. Zorganizowano wówczas wiec poparcia dla dyktatora, a jego zwolennicy skandowali "Kocham Kaddafiego".
Po piątkowych modłach zatrzymano próbę opozycyjnej demonstracji w Trypolisie.
Na szczycie UE dotyczącym sytuacji w Libii kanclerz Niemiec ogłosiła, że rząd niemiecki nie uznaje już Kaddafiego za partnera do rozmów w Libii. Kierujące pracami UE Węgry zapowiedziały zamrożenie aktywów koncernów naftowych i gazowych.
Zaprzestaniem wspierania walki z międzynarodowym terroryzmem i nielegalną imigracją zagroził UE Muammar Kaddafi. Libijskie władze uwolniły troje holenderskich żołnierzy (w tym kobietę) przetrzymywanych w Syrcie od 3 marca. Holendrzy wpadli w ręce reżimowej armii zaraz po tym jak ich helikopter wylądował w mieście, w czasie ewakuacji cywilów.
Po uznaniu dzień wcześniej przez rząd Francji Narodowej Rady Tymczasowej za prawomocnego przedstawiciela Libii, rząd Kaddafiego zerwał z Francją stosunki dyplomatyczne.
12 marca.
Libijskie siły zbrojne wyparły w nocy rebeliantów z okolic ośrodka przemysłu naftowego Ras al-Unuf na odległość 20 km do miejscowości Uqayla. Rząd oprowadził zagranicznych dziennikarzy po mieście by potwierdzić jego odbicie.
Brygada Chamisa, która dwa dni wcześniej zdobyła miasta Az-Zawija, podjęła szturm na Misratę. Podczas walk dezerterowało 32 żołnierzy, którzy przyłączyli się do rebeliantów.
W Kairze Liga Arabska poparła ustanowienie strefy zakazu lotów nad Libią i nawiązanie kontaktu z Narodową Radą Tymczasową.
Wieczorem podano informacje o śmierci pierwszego zagranicznego dziennikarza podczas tej wojny domowej. Był nim Ali Hassan al-Dżaber – korespondent Al-Dżaziry. Reporter zginął w pułapce zastawionej na ekipę Al-Dżaziry w pobliżu Bengazi. Inny dziennikarz został ranny. Telewizja nie podała kiedy dokładnie doszło do ataku, ani kto za nim stoi.
13 marca – zdobycie Marsa al-Burajka przez siły rządowe.
Rano siły rządowe znajdowały się 30 km od miasta Marsa al-Burajka. Lotnictwo dokonało gwałtownych bombardowań w mieście. Po drodze do Marsa al-Burajki, wojsko narodowe zajęło miejscowości Uqayla i Bisher. W południe państwowa telewizja poinformowała o odbiciu miasta Marsa al-Burajka z rąk powstańców. Informację tę potwierdziły światowe agencje, donoszące o uciekających bojownikach z miasta do Adżdabiji. Marsa al-Burajka została przejęta przez rebeliantów 2 marca.
Według doniesień agencji Reuters, w szeregach oddziałów przygotowujących szturm na Misratę doszło do buntu. Grupa żołnierzy wraz z generałem po walce między pododdziałami miała zdezerterować, nie chcąc uczestniczyć w atakach na cywilów. Rząd Kaddafiego nie potwierdził tych doniesień.
Amnesty International potępiła zamordowanie dziennikarza Al-Dżaziry.
14 marca – kontratak rebeliantów w Marsa al-Burajka; zdobycie Zuwary przez siły rządowe.
O 8:30 rebelianci podjęli kontratak na miasto Marsa al-Burajka, nad którym utracili kontrolę dzień wcześniej. Według rebeliantów, na których powoływała się Al-Dżazira, zginęło 25 żołnierzy, a 20 zostało pojmanych z elitarnej Brygady Chamis. Rebelianci poinformowali, że do wieczora przejęli dzielnicę mieszkalną i przemysłową miasta.
Rano lotnictwo zbombardowało miasto Adżdabija. Celem czterech nalotów był posterunek rebeliantów w mieście. Siły reżimowe zaatakowały w południe miasto Zuwara, kontrolowane od 24 lutego przez rebeliantów. Czołgi ustawiły się na pozycjach 500 m od centrum miasta. Wieczorem mieszkańcy podali, że Zuwara zostało zdobyte przez wojska rządowe. W walkach cztery osoby zginęły, a siedem odniosło rany.
Jeden z liderów rebelii gen. Mohamed Abdelrahim, zaapelował do areny międzynarodowej o dostawy amunicji. Ponadto poinformował, że dotychczas zginęło ponad 6 tys. osób, a blisko 14 tys. zostało rannych. Premier Turcji Tayyip Erdoğan rozmawiał z Kaddafim. Powiedział mu, że powinien wyznaczyć prezydenta, który byłby popularny w społeczeństwie. Wyznaczenie prezydenta miałoby być pierwszym krokiem w kierunku zakończenia konfliktu. Wysłannik ONZ, były jordański minister dyplomacji Abdelilah Al-Khatib, spotkał się z ministrem spraw zagranicznych Libii, Moussą Koussą.
15 marca – zdobycie Marsa al-Burajka przez siły rządowe.
Kaddafi wysłał na front do Bregi oddziały dowodzone przez synów Saadiego i Chamisa. Po południu sami rebelianci przyznali, że ponownie utracili kontrolę nad Mars al-Burajką w wyniku eskalacji walk.
Rada Tymczasowa powołała byłego ministra spraw wewnętrznych Abdela Fattaha Younesa al Abidi na głównodowodzącego sił zbrojnych powstania.
Lotnictwo rządowe kontynuowało od rana bombardowanie Adżdabiji, w wyniku czego powstańcy porzucili posterunki na rogatkach Adżdabiji. Po południu do miasta od strony zachodniej zbliżyło się wojsko lądowe. Rebeliancki myśliwiec MiG-23 i helikopter zatopiły dwa okręty wojenne sił Kaddafiego na Morzu Śródziemnym, w pobliżu miasta Adżdabija. Ostrzelali także czołgi, które wjechały do miast Adżadabija oraz Marsa al-Burajka.
W Zuwarze zdobytej dzień wcześniej przez wojska Kaddafiego, zorganizowano wiec poparcia dla dyktatora.
Rebelianci ogłosili, że Abdel Fattah Younes al-Abidi, były minister spraw wewnętrznych, został powołany na głównodowodzącego powstańczych sił zbrojnych.
Kaddafi przemówił do narodu za pośrednictwem państwowej telewizji. Rebeliantów nazwał po raz kolejny szczurami i groził, że ich zmiażdży.
16 marca.
Podczas nocnych obrad Rady Bezpieczeństwa ONZ nie osiągnięto konsensusu ws. zakazu lotów nad Libią. Stany Zjednoczone wprowadziły kolejne sankcje. Zamrożono m.in. majątek szefa libijskiej dyplomacji. Sankcje objęły także 16 przedsiębiorstw, które znajdują się pod kontrolą Kaddafiego, a na wiele libijskich firm z kluczowych branż, m.in. paliwowej i energetycznej, nałożono zakaz kontaktów handlowych. Wcześniej rząd USA zamroził majątek Kaddafiego i jego najbliższych o wartości 32 mld dol.
Przez całą noc siły rządowe przesuwały się na wschód, zbliżając się do Bengazi, głównego bastionu powstańców. Wojsko wezwało rebeliantów, by złożyli broń nim rozpocznie się decydująca bitwa. Syn Kaddafiego, Saif al-Islam, ogłosił, że jego oddziały są blisko Bengazi i planuje w 48 godzin zdobyć miasto.
Rebelianci przejęli libijski tankowiec "Światło Afryki" wiozący 25 000 ton ropy z Grecji do Trypolisu. Informację nad ranem podał dowódca sił rebelianckich Abdel Fatah Younes. Poinformował, że tankowiec należy do Hannibala Kaddafiego, syna dyktatora. 30-osobowa załoga znalazła się pod strażą rebeliantów. Statek zawinął do portu w Bengazi, który był tego dnia kontrolowany przez rebeliantów, a przejętą ropę zaplanowano zużyć do celów powstania.
W południe lotnictwo zbombardowało Misratę. W nalocie zginęło pięć osób. Rebelianci zniszczyli 16 czołgów i pojmali 20 żołnierzy. W ciężkich walkach zginęło 80 żołnierzy, 11 rebeliantów, a 20 zostało rannych. Duża część miasta nie miała elektryczności, odcięto dostęp do wody.
Po południu rebelianci zbombardowali wojska Kaddafiego zmierzające przez Adżdabiję do Bengazi. W akcji brały udział trzy samoloty rebelianckie. Zginęło 26 osób.
W Adżdabiji zaginęło czterech dziennikarzy New York Timesa. Po raz ostatni kontakt z zaginionymi nawiązano 15 marca rano. Wśród zaginionych był dwukrotny zdobywca nagrody Pulitzera Anthony Shadid, Tyler Hicks, Lynsey Addario oraz reporter Stephen Farrell, który był zakładnikiem terrorystów w 2004 w Iraku oraz w 2009 w Afganistanie.
17 marca – zdobycie Adżadabiji przez siły rządowe; rezolucja Rady Bezpieczeństwa ONZ nr 1973.
Siły rządowe ciężko bombardowały Adżdabiję. Według rebeliantów pociski spadały na centrum oraz dzielnice mieszkalne. Adżdabija była otoczona przez siły rządowe ze wszystkich stron. Siły rebeliantów walczących w mieście zostały odcięte od odwrotu do Bengazi. Adżdabija została ostatecznie zdobyta przez siły rządowe.
Lotnictwo zaatakowało siedzibę rebelianckich władz – Bengazi. Zbombardowano międzynarodowe lotnisko Benina. Rebelianci zdołali zestrzelić jedną maszynę. Po drodze do Bengazi siły lądowe zajęły terminal portowy Zueitina.
Siły reżimowe podały, że mają wyraźną przewagę w bitwie o Misratę, leżącą na froncie zachodnim i ogłosili rozpoczęcie ostatniej fazy bitwy.
Sekretarz Generalny NATO, Anders Fogh Rasmussen uważał, że na interwencje nie jest za późno. Powiedział, że czas jest ważny, ale wiele zależy od decyzji Rady Bezpieczeństwa ONZ.
Kaddafi udzielił wywiadu dla dzisiejszego wydania dziennika Le Figaro. Powiedział, że w jego kraju nie ma opozycji, a jedynie grupki zajmujące ulice. Powiedział, że walczy obecnie z "terrorystami, którzy przyszli z zagranicy. Niech opuszczą kraj, niech znów dotrą do Afganistanu, niech powrócą do Guantanamo". Członkom powstańczej Narodowej Rady Libijskiej obiecał przyznać amnestię w razie oddania broni, ponieważ jego zdaniem są oni zakładnikami obecnych wydarzeń i nie są odpowiedzialni za bieżącą sytuację.
O 23:30 czasu polskiego Rada Bezpieczeństwa ONZ przyjęła rezolucję nr 1973 ustanawiającą strefę zakazu lotów nad Libią. Za wprowadzeniem rezolucji głosowała Bośnia i Hercegowina, Kolumbia, Francja, Gabon, Liban, Nigeria, Portugalia, RPA, Wielka Brytania oraz USA. Brazylia, Niemcy, Chiny, Indie oraz Rosja wstrzymały się od głosu. Rezolucja wprowadza strefę zakazów lotów i umożliwia ochronę ludności cywilnej poprzez interwencję wojskową. Ponadto zostały zamrożone wszystkie aktywa władz libijskich.
18 marca – rządowe zawieszenie broni.
Mimo obowiązującego zakazu lotów, siły Kaddafiego rano zbombardowały z powietrza Misratę. Przez całą noc trwał ostrzał artyleryjski. Na ulice miasta wjechało 25 czołgów, a rebelianci zostali zepchnięci do centrum miasta. W walkach 4 osoby zginęły, a 70 zostało rannych. Wieczorem rebelianci ogłosili, że utrzymali miasto i zadali wojskom Kaddafiego ciężkie straty.
O 2:00 w nocy sił rządowe zaatakowały miasto Nalut przy granicy z Tunezją na zachodzie Libii. Rebelianci odparli szturm. W ataku zginęło 4 żołnierzy Kaddafiego i jeden rebeliant. 18 żołnierzy dostało się do niewoli.
Ok. godziny 14:30 czasu lokalnego (13:30 czasu polskiego) libijskie władze zadeklarowały jednostronne zawieszenie broni. Mussa Kussa, minister spraw zagranicznych, powiedział, że libijskie wojsko zaprzestaje wszelkich działań militarnych na frontach
O 15:00 rebelianci podali, że siły rządowe wstrzymały ofensywę i tym samym zostali wyparci z miasta Misrata. Jednak później rebelianci poinformowali, że rozejm nie jest przestrzegany i ostrzał Misraty był kontynuowany. Siły bezpieczeństwa ustawiły się na posterunkach 3 km od miasta. 90% miasta nie miało elektryczności, nie było wody. W walkach zginęło 18 osób.
O 21:30 AFP doniosło o zbombardowaniu Bengazi przez pojedynczy samolot, natomiast Al-Dżazira poinformowała, że Kaddafi złamał ogłoszone zawieszenia broni i wieczorem jego czołgi wciąż poruszały się w stronę powstańczej stolicy.
Udział w militarnej interwencji zadeklarowały Norwegia, Francja, Wielka Brytania, USA, Katar i Zjednoczone Emiraty Arabskie. Kanada i Dania rozważały wysłanie swoich samolotów do Libii, natomiast Niemcy i Czesi odmówili wszelkiego udziału. Włochy poinformowały, że udostępnią swoje bazy lotnicze, a rząd Malty zapowiedział, że nie zezwoli na wykorzystanie swojego terytorium.
Po południu minister spraw zagranicznych Francji Alain Juppé, zapewnił, że już wszystko było gotowe do podjęcia militarnej operacji w Libii. Także gotowość do interwencji potwierdził Pentagon. Zakończenie planowania wojskowej operacji ochrony powstańców libijskich przed atakami lotnictwa Kaddafiego serwis prasowy NATO zapowiedział na niedzielę 20 marca. Tymczasem libijskie władze zapewniały, że rozejm jest przestrzegany i zwróciły się do Malty i Turcji o nadzorowanie zawieszenia broni. Oba kraje były przeciwne operacji militarnej. Saif al-Islam al-Kaddafi powiedział, że reakcja ONZ nie wywiera na władzach żadnego wrażenia.
Wieczorem do sytuacji w Libii ustosunkował Barack Obama. Amerykański prezydent, powiedział: "celem akcji jest zapewnienie bezpieczeństwa ludności cywilnej". Obama oświadczył, że Kaddafi był już wystarczająco dużo razy ostrzegany. Według prezydenta, jedyną szansą Kaddafiego jest przestrzeganie rozejmu, natychmiastowe wycofanie się z zajętych miast, przywrócenie do nich dostaw prądu i wody. "To nie podlega negocjacjom. Jeśli tego nie zrobi, społeczność międzynarodowa odpowie konsekwencjami" – dodał Obama.
Polski minister obrony narodowej Bogdan Klich poinformował, że polskie władze nie przewidziały udziału swoich żołnierzy w operacji w Libii, natomiast zadeklarował możliwość wsparcia operacji humanitarnej.

</doc>
<doc id="2394844" url="https://pl.wikipedia.org/wiki?curid=2394844" title="Kalendarium wojny domowej w Libii (19 marca – 10 maja 2011)">
Kalendarium wojny domowej w Libii (19 marca – 10 maja 2011)

Poniższe zestawienie prezentuje chronologię wydarzeń z wojny domowej w Libii w roku 2011.
Chronologia wydarzeń.
Międzynarodowa interwencja w Libii.
19 marca – łamanie zawieszenia broni; rozpoczęcie operacji wojskowej ONZ.
Od rana trwały walki o Bengazi. Siły Kaddafiego poinformowały, że jedynie broniły się przed atakiem powstańców i oskarżyły ich o łamanie zakazów lotów. Powstańcy zastrzelili należący do nich samych MiG-23, o czym poinformowała Narodowa Rada Tymczasowa. Miasto było pod ciągłym ostrzałem artyleryjskim, a w mieście trwały starcia. BBC doniosło o wdarciu się do miasta czołgów Kaddafiego. W czasie walk o Bengazi zginęło 95 osób.
Powstańcy poinformowali o porannym bombardowaniu kontrolowanej przez nich miejscowości Az-Zintan na zachodzie kraju. Według nich – następnie siły rządowe przeszły do oblężenia, w którym udział brało 20-30 czołgów.
Wojska Kaddafiego rozpoczęły ok. południa ostrzał Misraty za pomocą ciężkiej artylerii, snajperzy zastrzelili dwóch mieszkańców miasta. Po południu rebelianci ogłosili, że odparli szturm. Przyznali, że stracili 27 bojowników. Zniszczyli 14 pojazdów pancernych. Siły rządowe kontynuowały oblężenie.
Interwencja ONZ w Libii została zaplanowana na popołudnie 19 marca, kilka godzin po nadzwyczajnym szczycie Unii Europejskiej, Unii Afrykańskiej i Ligi Arabskiej w Paryżu, o czym poinformował 18 marca wieczorem ambasador Francji przy ONZ, Gerard Araud. Do południa chęć udziału w operacji wyraziły rządy Francji, Wielkiej Brytanii, USA, Kanady, Norwegii, Danii i Belgii, a władze Włoch i Hiszpanii ogłosiły gotowość udostępnienia baz lotniczych.
W nocy z piątku na sobotę Niemcy odrzuciły libijską propozycję przyjęcia roli obserwatora w Libii.
Muammar Kaddafi wysłał listy do Baracka Obamy, ONZ, Nicolasa Sarkozy’ego i Davida Camerona informując o całkowitym poparciu swoich obywateli i podtrzymując teorię o walkach z Al-Ka’idą. W oświadczeniu telewizyjnym potępił natomiast rezolucję ONZ, nazywając ją próbą kolonizacji Libii przez państwa zachodnie.
O 18:00 czasu lokalnego (17:00 czasu polskiego), francuskie samoloty znalazły się w przestrzeni powietrznej Libii i rozpoczęły patrolowanie obszaru nad Bengazi, aby jak powiedział prezydent Francji Nicolas Sarkozy „"przeciwdziałać jakiejkolwiek agresji ze strony sił płk Kaddafiego przeciwko ludności Bengazi"”. Wkrótce doszło też do pierwszych działań zbrojnych pod kryptonimem "operacja Harmattan" – francuski resort obrony poinformował, że jeden z myśliwców ostrzelał i zniszczył libijski pojazd wojskowy w okolicach Bengazi. W akcji udział brało 20 myśliwców. Wedle informacji Agencji Reutera stało się to o godz. 18:45 czasu lokalnego (17:45 czasu polskiego). Francuskie samoloty zniszczyły cztery libijskie czołgi na południowym zachodzie od Bengazi.
Ok. godz. 21:45 czasu lokalnego amerykański i brytyjski okręt odpalił rakiety Tomahawk. 124 pocisków manewrujących spadło na stanowiska libijskiej obrony powietrznej w okolicach Trypolisu i Misraty. operację tę nazwano "Odyssey Dawn". Także brytyjskie siły powietrzne rozpoczęły operację pod kryptonimem "Ellamy" nad Libią.
Wieczorem w Trypolisie siły rządowe zatrzymały czterech dziennikarzy z Tunezji, Mauretanii, Norwegii i Wielkiej Brytanii. Wśród nich było dwóch korespondentów AFP.
Wieczorem w stolicy odbył się również kolejny wiec poparcia dla Kaddafiego.
O 23:30 siły koalicji rozpoczęły bombardowanie bazy lotniczej Mitiga w Trypolisie. O 23:45 Muammar Kaddafi wygłosił krótkie orędzie w którym wezwał Libijczyków o do obrony kraju przed atakiem "krzyżowców" i "syjonistów".
Według libijskiej telewizji państwowej nocne naloty koalicji zabiły 68 osób i raniły 150, nazywając ofiary "męczennikami". Zaprzeczyły temu brytyjskie władze. 19 marca do Egiptu uciekło 3800 ludzi. Od początku trwania konfliktu do interwencji obcych państw, Libię opuściło 317 600 ludzi, zarówno Libijczycy jak i obywatele zagranicznych państw.
20 marca.
W nocy o 2:20 19 samolotów amerykańskich przeprowadziło nalot na Libię. Trzy niewykrywalne dla radarów bombowce B-2 zrzuciły 40 bomb na lotnisko w Trypolisie, a brytyjskie samoloty wojskowe zaatakowały libijskie systemy obrony powietrznej w nocnych nalotach. Dowódca USAFRICOM, James Stockman, ogłosił, że pociski trafiły w 20 z 22 celów, powodując „różny stopień zniszczenia”.
Od początku operacji nie stwierdzono aktywności samolotów libijskich. Wojsko Kaddafiego wstrzymało działania pod Bengazi, w którym zginęło 95 osób. Na froncie trypolitańskim zablokowało port w Misracie. Świadkowie podają, że w obleganym mieście pojawiły się czołgi. Miał miejsce ostrzał portu i budynków cywilnych.
Od godziny 21:00 czasu libijskiego (20:00 czasu polskiego) libijska armia wprowadziła kolejne jednostronne zawieszenie broni. Po godzinie 22:00 w Bengazi według Reutera przez 40 minut było słychać wybuchy i wymianę ognia.
Muammar Kaddafi w kolejnym wystąpieniu telewizyjnym zapowiedział klęskę wojsk interwencyjnych i ponownie zapewnił o poparciu społeczeństwa. Libijskie władze zapowiedziały wydanie broni ponad milionowi obywateli dla obrony kraju przed inwazją.
Przewodniczący Ligi Arabskiej Amr Musa krytykował państwa interweniujące za użycie siły w Libii, przypominając, że Liga Arabska oczekiwała jedynie wprowadzenia zakazu lotów.
21 marca.
Tuż po północy Stany Zjednoczone ogłosiły, że nie uznają zawieszenia broni ogłoszonego przez Kaddafiego, ponieważ wojska libijskie faktycznie nie zaprzestały aktywności.
Siły koalicji w nocnym bombardowaniu zburzyły całkowicie rezydencję Muammara Kaddafiego w Trypolisie. W nocy wystrzelono 10-12 pocisków.
Jeden z przywódców powstańców, Hafiz Ghoga, skrytykował przewodniczącego Ligi Państw Arabskich za potępienie bombardowań w Libii.
W Misracie dwa autobusy z żołnierzami i 11 czołgów wjechało do centrum miasta. Budynek szpitala został zajęty przez wojsko Kaddafiego. Armia wykorzystywała cywilów jako żywe tarcze. Wzdłuż głównej ulicy ustawiono 200 snajperów. W mieście cywilom kazano demonstrować zadowolenie z rządów Kaddafiego. Jednocześnie wyruszyła demonstracja antyrządowa, do której żołnierze otworzyli ogień. Zginęło 40 osób, a 300 odniosło rany.
Libijskie wojsko wycofało się na 100 km od pozycji pod Bengazi i poruszało się na drodze do Adżadabiji. Rano Agencja Reutersa, podała, że alianci zbombardowali Adżdabiję, kontrolowaną przez siły Kaddafiego. Ponadto Włosi ostrzelali drogę pomiędzy Adżadabiją a Bengazi.
Czterech dziennikarzy New York Timesa, pojmanych w Adżdabiji 15 marca, zostało przekazanych przez władze libijskie ambasadzie Turcji. Stamtąd byli ewakuowani z Libii.
Po południu siły Kaddafiego ostrzelały miasto Az-Zintan, leżące na froncie trypolitańskim.
Wieczorem samoloty koalicji międzynarodowej wystrzeliły kolejnych 12 rakiet typu cruise w kierunku libijskich stanowisk dowództwa i obrony przeciwlotniczej.
Wieczorem Norwegia wstrzymała swój udział w libijskiej operacji lotniczej.
O 23:30 czasu lokalnego rozbił się amerykański samolot F-15. Dwóch pilotów uratowało się, odpowiednio wcześniej ewakuując się. Przyczyną katastrofy maszyny była usterka techniczna, a nie ostrzał wroga.
22 marca.
Nocą z 21 na 22 marca lotnictwo sił koalicyjnych prowadziło kolejne ataki na cele w Libii, łącznie wykorzystano 20 pocisków. Według Al-Dżaziry, zaatakowano punkty obrony przeciwlotniczej w okolicach Bengazi, lotniska w Syrcie i bazę marynarki wojennej w Trypolisie. Myśliwce koalicji zaatakowały także wojskowy samolot libijski, który leciał w kierunku Bengazi. Rząd libijski poinformował o śmierci licznych cywilów, czego jednak nie potwierdziły żadne źródła w innych krajach arabskich i czemu zaprzeczyły wojska koalicji. Siły amerykańskie utraciły w tym dniu jeden z samolotów F-15, który musiał lądować w pobliżu Bengazi z powodu awarii. Piloci katapultowali się.
Rano rozpoczęło się natarcie sił rządowych na Az-Zintan. Od północnej strony miasta wjechało 50-60 czołgów. Zginęło 10 osób. Żołnierze wstrzymali atak w godzinach popołudniowych. W Misracie wznowiono walki i miał miejsce ostrzał z czołgów. Po południu doszło do walk między rebeliantami i wojskiem na drodze osiem kilometrów od Adżabiji, dokąd po pierwszych nalotach koalicji wycofało się wojsko rządowe. Ofensywa powstańców na zachód utknęła pod Adżabiją.
W Tobruku, rebelianci spotkali się z przedstawicielami ONZ, z którymi omawiali sytuację humanitarną.
Po południu premier Hiszpanii Jose Luis Rodriguez Zapatero wystąpił o zgodę na udział hiszpańskich samolotów, fregaty i okrętu podwodnego w egzekwowaniu strefy zakazu lotów nad Libią i embarga na dostawy broni do tego kraju przez jeden miesiąc. Hiszpański premier ogłosił, iż przewiduje, że akcja potrwa od jednego do trzech miesięcy. Wniosek rządu przyjęto stosunkiem 336 głosów do trzech przeciwnych. Rząd rumuński ogłosił przyłączenie do koalicji, zobowiązując się wysłać fregatę.
Pod Trypolisem zginął w nalocie Hussein al-Warfalli, jeden z generałów Kaddafiego.
Wieczorem znów przemówił Kaddafi, który zapowiedział pokonanie koalicji.
W cztery dni Amerykanie wystrzelili 162 pociski Tomahawk.
23 marca.
Wojska Kaddafiego ponowiły tego dnia atak na Misratę, a rządowi snajperzy ostrzelali szpital. Siły koalicji zbombardowały zgrupowanie wojsk Kaddafiego na południe od miasta, co zatrzymało ogień ze strony reżimowych wojsk. Według powstańców zginęło tam 17 osób, zachodnie media potwierdziły dwie ofiary. Powstańcy poinformowali, że wojska pancerne wycofały się z okolic Misraty lub zostały zniszczone, ale oblężenie było kontynuowane.
W sumie nocą z 22 na 23 marca lotnictwo koalicji odbyło 175 lotów nad Libią, atakując m.in. rządowe kolumny wojska zmechanizowanego, artylerię i ruchome wyrzutnie rakietowe. Lotnictwo libijskie i infrastruktura lotnicza zostały tego dnia określone jako całkowicie zniszczone. Amerykanie poinformowali też, że nie odnotowali do tamtej pory żadnych ofiar wśród cywilów. Wieczorem Amerykanie zbombardowali kompleks rządowy pod Trypolisem, z którego dzień wcześniej nadał swoje orędzie Kaddafi.
Armia rządowa wznowiła rano bombardowanie oblężonego Az-Zintan. Wieczorem czołgi Kaddafiego obległy Adżdabiję. W nocy w Trypolisie zostali zwolnieni trzej dziennikarze uprowadzeni w Adżdabiji 19 marca. Rebelianci zmierzający do Adżdabiji zajęli port Zuteina.
Alianci zbombardowali bazę wojsk Kaddafiego pod atakowaną Misratą. Dwa naloty odbyły się ok. 10:45 i 12:45. Amerykanie przeprowadzili nalot na wrak utraconego dzień wcześniej samolotu F-15, dzięki czemu uniemożliwili ewentualne przejęcie go przez Libijczyków. Późnym wieczorem odbył się nalot na cele w miejscowości Dżafar na południowy zachód od Trypolisu.
Udział w interwencji wojskowej zapowiedziały też Rumunia i Holandia. Holandia deklaruje wysłanie w strefę konfliktu sześć myśliwców F-16 i okręt wojenny. Turcja zapowiedziała wysłanie do wybrzeży Libii sześciu okrętów, w tym jednego podwodnego.
Narodowa Rada Tymczasowa powołała Mahmuda Dżebrila na premiera rządu tymczasowego i wyznaczyła ministrów.
Unia Europejska zdecydowała o rozszerzeniu sankcji wobec Libii. Na czarną listę zostało wpisanych dziewięć libijskich firm naftowych i gazowych.
24 marca.
Siły koalicji przeprowadziły kolejne nocne bombardowanie celów w Libii. Rząd Kaddafiego oskarżył koalicję o zbombardowanie szpitala w Trypolisie. W czasie ataku odpalono 14 pocisków Tomahawk. W stolicy zginęło 18 osób – cywili i żołnierzy. W południe odbył się nalot na bazę wojskową Tadżura, na wschód od Trypolisu.
Brytyjczycy w nocy z pokładu z pokładu HMS Triumph odpalili rakiety Tomahawk, które spadły na Libię. Francuskie lotnictwo dokonało bombardowania bazy lotniczej Seba w środkowej części Libii, gdzie zbierali się najemnicy ściągani z Afryki subsaharyjskiej. Ponadto Francuzi zestrzelili nad Misratą libijski samolot, który naruszył strefę zakazu lotów. Libijską maszynę strącono za pomocą pocisku AASM. 26 marca podano, że samolotem tym był treningowy Galeb produkcji jugosłowiańskiej, a sam samolot ostrzelano już po wylądowaniu przez jego pilota na lotnisku.
Włoski minister obrony Ignazio La Russa poinformował, że włoskie myśliwce Tornado ECR wykonały do tej pory 10 misji i 32 patrole nad Libią. Do tamtej pory nie odpaliły żadnego pocisku.
Rano powstańcy ogłosili, że siły Kaddafiego wokół Misraty zostały zniszczone przez koalicyjne lotnictwo, a w pobliżu miasta zbombardowano zgrupowanie czołgów i samolot rządowy na podmiejskim lotnisku. Koalicyjne lotnictwo nie zaatakowało jednak wojsk rządowych w samym mieście, by nie narażać cywilów. Rano powstańcy informowali też, że w mieście obecni byli tylko snajperzy rządowi i zapowiadali ich pokonanie w najbliższym czasie. Po południu wojska rządowe otrzymały posiłki w postaci kolejnej kolumny pancernej i zdołały z marszu opanować port. Powstańcy do wieczora zabili w mieście 30 snajperów wojsk rządowych. Z portu wycofały się rządowe okręty wojenne, a sam port powrócił w ręce powstańców po walkach trwających do wieczora. Władze powstańcze w Misracie poinformowały też, że otrzymały od koalicji zapewnienie o przygotowywaniu konwojów z Malty z pomocą dla powstańców.
Przez cały dzień powstańcy bezskutecznie szturmowali Adżdabiję. Wieczorem na cele w Trypolisie spadły kolejne bomby. Wojsko libijskie odpowiedziało ogniem przeciwlotniczym.
Turcja ogłosiła, że państwa koalicji porozumiały się w sprawie przejęcia przez NATO dowodzenia nad operacją w Libii. Porozumienie zostało zawarte wieczorem podczas telekonferencji z udziałem Turcji, USA, Francji i Wielkiej Brytanii, gdy Amerykanie przekonali przeciwnych interwencji Turków. Na miejsce lokalizacji dowództwa operacji wyznaczono Neapol w południowych Włoszech.
Tunezja zamroziła majątek Muammara Kaddafiego i pięciu członków jego rodziny zgodnie z rezolucją ONZ.
Rząd Tymczasowy w Bengazi poinformował, że ma otrzymać od Wielkiej Brytanii pożyczkę w wysokości 1,1 mld dolarów.
Unia Afrykańska zaproponowała na 25 marca wspólne rozmowy przedstawicielom Kaddafiego, Narodowej Rady Tymczasowej, UE, RB ONZ i innych państw arabskich w Addis Abebie w Etiopii.
Władze libijskie poinformowały, że w wyniku bombardowań zginęło ok. 100 cywilów. Na dowód tego pokazali zagranicznym dziennikarzom 15 ciał. Koalicjanci zaprzeczyli, jakoby w nalotach miała ginąć ludność cywilna.
Wieczorem o 23:30 następcą tronu Zjednoczonych Emiratów Arabskich w telefonicznej rozmowie z Nicolasem Sarkozym, obiecał dostarczyć 12 samolotów (sześć myśliwców F-16 i sześć myśliwców Mirage).
25 marca.
Francuski samolot zbombardował rano pozycje libijskiej artylerii przeciwlotniczej pod Adżdabiją. Koalicja zniszczyła też szykującą się pod miastem do ataku kolumnę pancerną, w tej akcji brał udział samolot katarski. Po południu w okolicach tego miasta miały miejsce dwie eksplozje. Wieczorem rebelianci weszli po 10-dniowych walkach do Adżdabiji. Powstańcy poinformowali, że wzięli do niewoli dużo rządowych żołnierzy.
Łącznie od popołudnia 24 marca do 25 marca siły koalicji wykonały 153 loty nad Libią, zużywając 16 pocisków samosterujących Tomahawk. Do akcji tego dnia weszło lotnictwo katarskie.
Muammar Kaddafi ogłosił awansy wszystkich członków swoich sił zbrojnych i policyjnych za "heroiczną walkę przeciwko krzyżowcom".
Wojsko libijskie ostrzelało północno-zachodnie przedmieścia Misraty przy pomocy moździerzy i czołgów, zabijając 6 osób, w tym troje dzieci. Armia wciąż podejmowała próby zdobycia miasta.
Po piątkowych modłach przed siedzibą Narodowej Rady Tymczasowej w Bengazi tysiące ludzi demonstrowało, wyrażając wdzięczność państwom koalicji za pomoc zbrojną. Wśród tłumu wiele było flag francuskich, brytyjskich i amerykańskich.
Podczas konferencji prasowej sekretarz generalny ONZ Ban Ki-moon zapewnił, że operacja przebiega pomyślnie. Na dowódcę misji NATO w Libii wybrano kanadyjskiego generała Charlesa Boucharda. Tego dnia NATO przejęło odpowiedzialność za operację morską.
Kontrofensywa rebeliantów.
26 marca – odbicie Adżdabiji, Marsa al-Burajki i Al-Ukajli przez rebeliantów.
W nocy na dzielnicę Trypolisu Tażura spadły trzy bomby. Lotnictwo koalicji zbombardowało także siły Kaddafiego na przedmieściach Misraty, w tym czołgi i składy amunicji.
Obecni w Adżdabiji zagraniczni korespondenci potwierdzili, że dzień wcześniej rebelianci opanowali miasto. We wschodnim sektorze miasta stało 20 spalonych czołgów. Po wkraczaniu sił powstańczych mieszkańcy miasta świętowali wyzwolenie. W zdobytym mieście pojmano gen. Bilgasim Al-Ganga, jednego z najważniejszych dowódców Kaddafiego. Powstańcy podjęli marsz w kierunku Marsa al-Burajka, a o godzinie 19 czasu lokalnego (18:00 czasu polskiego) AFP poinformowała, że powstańcy zdobyli także i to miasto, a siły Kaddafiego wycofały się z miasta w stronę Ras-al-Unuf. Wieczorem powstańcy dotarli od miasta Al-Ukajla, ok. 100 km na zachód od Adżdabiji.
Francuskie myśliwce wieczorem zniszczyły w Misracie przynajmniej pięć samolotów Galeb i dwa helikoptery Mi-35. Po nalocie ostrzał artyleryjski miasta osłabł, ale po południu został ponowiony, by wesprzeć zorganizowane wówczas natarcie pancerne. W ciągu tygodnia od 20 do 26 marca liczba ofiar pośród obrońców Misraty sięgnęła 115.
27 marca – odbicie Ras al-Unuf i Bin Dżawad przez rebeliantów; przejęcie odpowiedzialności za strefę zakazu lotów przez NATO.
Rząd libijski poinformował, że lotnictwo koalicji nocą bombardowało wojska Kaddafiego na drodze z Adżdabiji do Syrty. Ok. 10:30 czasu polskiego poinformowano, że powstańcy dotarli od miasta Al-Ukajla, ok. 13:30 poinformowano o zdobyciu Ras al-Unuf i odrzuceniu sił Kaddafiego na zachód od miasta, a ok. 15:00 przekazano wiadomość o zdobyciu Bin Dżawad. Ok. 19:00 poinformowano, że wojska Kaddafiego częściowo ewakuowały się z Syrty. Wieczorem rebelianci informowali, że weszli do miasta An-Naufalijja.
Po południu siły Kaddafiego ostrzelały Misratę. Tuż przed północą powstańcy poinformowali, że kontrolowali praktycznie całą Misratę.
Amerykański sekretarz stanu Robert Gates powiedział, że wywiad amerykański doniósł, że służby libijskie na miejsce ataków lotniczych sił koalicji podkładały ciała zabitych przez siebie ludzi, by za ich śmierć winą obciążyć państwa zachodnie.
Minister gospodarki, finansów i ropy w rządzie tymczasowym Ali Tarhuni poinformował, że Katar zgodził się sprzedawać ropę naftową ze złóż kontrolowanych przez powstańców. Planowane wydobycie ropy na obszarze kontrolowanym przez powstańców wynosić miało 300 tys. baryłek dziennie, a przed powstaniem cała Libia wydobywała 1,5 miliona.
NATO przejęło całkowitą odpowiedzialność za operacją morską i lotniczą. Zainicjowana została tym samym operacja Unified Protector.
Wieczorem lotnictwo koalicji zbombardowało Trypolis i Syrtę.
28 marca – zatrzymanie kontrofensywy rebeliantów.
Nad ranem powstańcy ogłosili zdobycie Syrty. Poinformowali, że do miasta weszli ok. 1:30. Przebywający na miejscu reporterzy z zachodnich agencji prasowych zaprzeczyli wyparciu z miasta wojsk Kaddafiego. Od 6:20 do 6:35 przeprowadzone zostały naloty koalicji na miasto. AFP podała, że natarcie powstańcze zatrzymane zostało 140 km na wschód od Syrty, gdzie doszło do ciężkiego pojedynku ogniowego. Tuż przed południem powstańcy zdobyli ostatecznie położoną na drodze An-Naufalijję.
Rano wojsko Kaddafiego wycofało się z miasta Dżalu, 200 km na południe od Adżdabiji, a kontrolowane przez siły Kaddafiego miasto Sabha na południu Libii zostało zbombardowane ok. 4:00 nad ranem przez samoloty koalicji.
Rano siły Kaddafiego zaatakowały miasto Zintan na zachodzie kraju. Do południa wojska Kaddafiego zaatakowały Misratę, o czym poinformował rzecznik powstańców w mieście. Wojska rządowe wciąż korzystały ze snajperów rozmieszczonych na dachach budynków, 8 osób zginęło, a ponad 24 zostało rannych.
Katar jako drugie państwo uznał Tymczasową Radę Narodową za jedynego legalnego przedstawiciela Libii.
Wieczorem siły koalicji zaatakowały obszar West Mountain, w zachodniej części Trypolisu. Bomby spadły też na miejscowość Surman, ok. 45 km od Trypolisu. Zostały tam trafione cele cywilne i wojskowe. W mieście Tajura, oddalonym o 30 km od Trypolisu, doszło do dziewięciu gwałtownych eksplozji.
Kontrofensywa sił rządowych.
29 marca – odbicie Bin Dżawad przez siły rządowe.
W nocy odbyła się walka pod Syrtą. Siły Kaddafiego z ciężkiej artylerii ostrzelały rebeliantów, którzy zarządzili odwrót w kierunku Bin Dżawad. Po południu i to miasto zostało przez nich stracone na rzecz wojsk Kaddafiego, którzy podążyli za rebeliantami do Ras al-Unuf.
Siły USA zaatakowały nocą trzy libijskie okręty ostrzeliwujące statek handlowy w Misracie. Jeden okręt osiadł na mieliźnie, drugi zatonął, trzeci porzuciła załoga. Siły rządowe kontynuowały ostrzał artyleryjski miasta, w wyniku którego zginęło 18 osób. Rano wojsko Kaddafiego podjęło też próbę szturmu od zachodu, a po południu od wschodu.
Wieczorem siły koalicji zbombardowały obiekty wojskowe w Tażurze pod Trypolisem.
Muammar Kaddafi wezwał grupę kontaktową, by zakończyła "barbarzyńską ofensywę". Działania koalicji w Libii porównał do kampanii Hitlera w Europie. Libijska telewizja podała, że Chamis al-Kaddafi, jeden z synów Muammara żyje, na dowód wyemitowano wideo.
USA wyznaczyły łącznika przy Narodowej Radzie Tymczasowej, a Francja zapowiedziała wysłanie do Bengazi ambasadora.
30 marca – odbicie Ras al-Unuf przez siły rządowe.
Nocą siły koalicji zbombardowały cele w Trypolisie i jego okolicach, w tym dzielnicę Al-Azizja, gdzie znajduje się też rezydencja Kaddafiego. W nocy bombardowanie w Libii przeprowadziło belgijskie lotnictwo, uczestniczące w natowskiej operacji Unitifed Protector. W akcji uczestniczyły cztery samoloty typu F-16.
Wskutek nalotu sił koalicji na Zawija al-Arkub, wioski leżącej 15 km od Marsa al-Burajki, zginęło siedmiu cywilów, a 25 zostało rannych. Ofiary to cztery kobiety i troje dzieci.
Siły rządowe prowadzące drugą ofensywę pokonały rebeliantów w Ras al-Unuf. Wojsko zaatakowało buntowników rakietami Grad o zasięgu 40 km. Rebelianci zarządzili pełny odwrót. Przed południem w okolicach wioski Ak-Ukajala, pomiędzy Ras al-Unaf i Marsą al-Burajką, spadły bomby. Siły powstańcze wycofały się do Adżabiji, informując, że siły Kaddafiego zostały wsparte przez Gwardię Republikańską Czadu.
Siły Kaddafiego kontynuowały ostrzał Misraty. Zginęło 20 osób. Do oblężonego miasta dotarły dwa statki z pomocą humanitarną, które następnie ewakuowały rannych.
Szef libijskiego MSZ Musa Kusa w proteście przeciw atakom wojsk Kaddafiego na ludność cywilną uciekł do Londynu, by uzyskać azyl polityczny. Początkowo Libia informowała, że wyruszył w podróż dyplomatyczną.
31 marca.
O godz. 8:00 pełną odpowiedzialność za operację militarną przejęło oficjalnie NATO.
Tunezja zamroziła aktywa Kaddafiego.
Wycofujące się w stronę Adżdabiji siły powstańcze zatrzymały się pod Bregą, gdzie podjęto kolejną próbę zatrzymania armii Kaddafiego poprzez walkę zbrojną.
Przedstawiciel Watykanu bp Martinelli poinformował, że dowiedział się od świadków, iż na skutek natowskiego bombardowania zawalił się budynek mieszkalny w mieście Buslim (pod Trypolisem). Zginęło tam 40 cywilów.
Do Tunezji uciekło kilku wysokich urzędników: szef wywiadu Abuzeid Dorda, rzecznik parlamentu Mohamed Abdul Quasim i dyplomata ds. kontaktów z Europą Abdelati al-Obaidi. Natomiast prezes Narodowej Libijskiej Korporacji Naftowej, Shokri Ghanem, zdementował informacje o swojej ucieczce z kraju.
Stabilizacja frontu wschodniego.
1 kwietnia.
Cały dzień trwały ciężkie walki o miasto Marsa al-Burajka. Siły NATO zbombardowały przedmieścia miasta, w wyniku czego poległo 10 rebeliantów. W czasie walk rebelianci poinformowali, iż są skorzy do rozejmu. Jednak postawili warunki – wszyscy Libijczycy muszą mieć pełną swobodę wyrażania swych poglądów.
Nad ranem w Trypolisie doszło do 20 minutowej wymiany ognia. Po południu doszło do kolejnego szturmu na Misratę. Wojsko Kaddafiego użyło moździerzy, artylerii oraz czołgów.
Szwedzki parlament podjął decyzję o wysłaniu 10 samolotów w celu wsparcia operacji NATO w Libii.
Libijski rząd odrzucił warunki zawieszenia broni zaproponowane przez powstańców, którzy żądali by siły Kaddafiego wycofały się z kontrolowanych miast.
Po tygodniowej przerwie w walkach w górach Dżabal Nafusa, wojsko Kaddafiego odpaliło kilka rakiet Grad na Az-Zintan. Rozpoczęło się oblężenie miasta Kikla oraz miał miejsce atak na miejscowość Aquilla.
Wieczorem koalicja zbombardowała miasta Al-Chums i Arrujban, leżące na froncie zachodnim. W dwa dni NATO wykonało łącznie 148 lotów bojowych.
2 kwietnia.
W nocy z 1 na 2 kwietnia siły Kaddafiego ponownie ostrzelały miasto Marsa al-Burajka, a od rana w trwały walki w pobliżu położonego na obrzeżach miasta uniwersytetu, który stał się ostatnim punktem oporu wojsk Kaddafiego w mieście.
W nocy siły Kaddafiego kontynuowany ostrzał Misraty. W ciągu trzech dni śmierć poniosło tam 28 osób. Działała tam czynnie artyleria oraz czołgi. Koalicja dokonała nalotu na miasto Al-Chums, leżące 120 km od Trypolisu. Francuskie lotnictwo zniszczyło pięć czołgów w Syrcie.
Libijska opozycja przejęła miasto Kufra, leżące w południowo-wschodniej części Libii.
3 kwietnia.
Od rana siły Kaddafiego prowadziły ostrzał Misraty, w wyniku ostrzału zginęła co najmniej jedna osoba, a 71 zostało rannych. Od początku wybuchu walk zginęło w tym mieście od 600 do 1000 ludzi.
Walki w Marsa al-Burajka toczyły się w pobliżu zajętego przez lojalistów uniwersytetu. Siły rządowe zaatakowały dzielnicę przemysłową, gdzie doszło do pojedynków artyleryjskich. Armia kontrolowała teren w promieniu 3 km od uniwersytetu. Wieczorem koalicja dokonała bombardowań w mieście, jednak nie przyniosły one większych zmian, gdyż, pociski nie trafiły w pozycje wojska.
Siły Kaddafiego kontynuowały też ostrzał Jafranu, w tym dzielnice mieszkalne, za pomocą rakiet Grad. Zginęły dwie osoby, a cztery zostały ranne.
Francuskie lotnictwo zniszczyło kilka pojazdów opancerzonych w Ras al-Unuf. NATO wykonało 184 loty bojowe.
4 kwietnia.
Rano rebelianci uderzyli w Marsa al-Burajkę od strony zachodniej, walki artyleryjskie toczyły się w odległości 1 km od uniwersytetu.
Siły Kaddafiego kontynuowały ostrzał Misraty. Wojsko użyło artylerii i granatników, ostrzeliwane były także dzielnice mieszkalne. Władze powstańcze Misraty nie były w stanie podać liczby ofiar.
Armia libijska odbiła miasto Kikla na froncie zachodnim.
Kuwejt i Włochy uznały Tymczasową Radę Narodową za jedyną legalną władzę w Libii. Katar ogłosił, że pozytywnie rozważył prośbę rebeliantów o dozbrajanie ich oddziałów. Powstańcy toczyli w tej sprawie rozmowy także z państwem egipskim.
Ukraiński okręt ewakuował z Trypolisu 85 Ukraińców i 108 obywateli innych państw.
Libijska misja dyplomatyczna prowadziła rozmowy z rządem Malty ws. pomocy tego kraju w negocjacjach z państwami zachodnimi i powstańcami.
New York Times poinformował, że dwaj synowie Muammara Kaddafiego, zwolennicy reform Saif al-Islam i Saadi, planowali przejąć władzę nad Libią, a ich ojciec rozważał możliwość oddania im kontroli nad państwem.
Wieczorem telewizja państwowa pokazała Kaddafiego na wiecu poparcia w Trypolisie.
5 kwietnia.
Kolejny dzień trwały ciężkie walki w Misracie, gdzie w czasie trwającego od 10:00 do 17:00 ostrzału artyleryjskiego zginęły 2 osoby, a 26 zostało rannych. Trwały także walki o Marsa al-Burajkę, żadna ze stron nie zdołała uzyskać jednak znaczącej przewagi, a intensywność walk była niewielka.
Armia USA wycofała z Libii swoje samoloty bojowe, pozostawiając je jednak w gotowości i ograniczając się do wsparcia misji rozpoznawczych i logistycznych. Wiąże się to z przejęciem operacji lotniczej przez NATO i chęcią USA do zmniejszenia swojego wkładu w działania koalicji. NATO podsumowało także pierwsze dni swoich działań w Libii, informując że od przejęcia dowództwa nad operacją 31 marca do 5 kwietnia siły NATO przeprowadziły 851 lotów bojowych, atakując cele naziemne, radary, składy amunicji, wozy pancerne i wyrzutnie rakiet. W sumie NATO oszacowało, że do 5 kwietnia naloty zniszczyły jedną trzecią potencjału militarnego armii Kaddafiego.
Rząd Kaddafiego wyraził gotowość rozmów z powstańcami o przyszłości kraju, wykluczył jednak negocjowanie odejścia samego Kaddafiego, tłumacząc, że tylko całość społeczeństwa może w tej kwestii podjąć decyzję.
6 kwietnia – zdobycie Marsa al-Burajki przez siły rządowe.
Wojsko Kaddafiego wyparło powstańców z miasta Marsa al-Burajka. W obawie przed zbliżającym się frontem ewakuowano szpital w Adżdabiji, rozpoczęły się także ucieczki cywilów z tego drugiego miasta.
6 kwietnia w Misracie siły Kaddafiego zabiły w sumie pięć osób cywilnych, a 25 zostało rannych. W nocy z 6 na 7 kwietnia lotnictwo NATO zbombardowało pozycje wojsk Kaddafiego.
Z Tobruku wypłynął tankowiec z ropą naftową, co zapoczątkowało eksport ropy przez rząd powstańczy.
Białoruski MSZ zaprzeczył, jakoby w Libii działali białoruscy specjaliści wojskowi. Powstańcy poinformowali natomiast, że otrzymywali lekką broń od niesprecyzowanej grupy państw. O sprawie poinformowała rosyjska gazeta "Komsomolskaja Prawda", która podała także, że są to w większości weterani elitarnego 334. oddziału sił specjalnych.
7 kwietnia.
Według lekarza z Adżdabiji, z którym rozmawiał reporter BBC, w wyniku uderzenia lotniczego dokonanego przez samoloty NATO zginęło co najmniej 12 rebeliantów. Zdarzenie miało miejsce na drodze z Adżdabiji do Marsa al-Burajki, kiedy samoloty sojuszu zaatakowały pozycje rebelianckich czołgów.
8 kwietnia.
Siły rządowe rozpoczęły po południu od zachodu ostrzał artyleryjski Adżdabiji.
Lotnictwo NATO uderzyło w magazyny broni należących do sił Kaddafiego w odległości 15 km na południowy wschód od Az-Zintan. Tego dnia samoloty NATO wykonały nad Libią 156 lotów, z czego ponad 60 atakowano bojowych.
Wieczorem walki w Misracie przybrały na sile, wojsko używało do ostrzału rakiet i ciężkiej artylerii. Zginęło 3 cywili i 2 dzieci, 10 osób zostało rannych. Powstańcy skrytykowali NATO za brak pomocy dla miasta. Walki szczególnie silne były we wschodniej części miasta.
W Bengazi ok. 400 osób demonstrowało, wznosząc hasła antynatowskie, po tym jak dzień wcześniej samoloty NATO omyłkowo zbombardowały wojska powstańców. Sekretarz generalny NATO złożył w piątek „wyrazy głębokiego ubolewania z powodu tego nieszczęśliwego incydentu”.
9 kwietnia.
Kolejny dzień trwały walki w Misracie, z rąk żołnierzy Kaddafiego zginęło minimum 30 ludzi. Siły NATO wzmogły naloty na wojska Kaddafiego w Misracie.
NATO poinformowało o zniszczeniu w ciągu dwóch dni pod Misratą 15 czołgów Kaddafiego i kolejnych dwóch w okolicach Marsy a-Burajki oraz zapasów amunicji na wschód od Trypolisu. Ponowiono też oskarżenie pod adresem wojsk Kaddafiego o używanie żywych tarcz.
Al-Dżazira podała, że wojska Kaddafiego przełamały obronę sił powstańczych, wspieranych przez lotnictwo NATO, pod Adżdabiją.
Powstańcy oświadczyli, że odrzucili z góry wszelkie warianty zawieszenia broni, które zakładały pozostanie u władzy Kaddafiego lub jego synów.
Kaddafi wystąpił publicznie w trypolitańskiej szkole.
10 kwietnia.
Przed południem samoloty NATO zniszczyły 25 czołgów Kaddafiego w Adżabiji, pomagając powstańcom wyprzeć armię rządową z miasta. Zmalał też nacisk na Misratę.
Prezydenci RPA, Mali, Mauretanii, Konga i delegat prezydenta Ugandy spotkali się z Kaddafim w Trypolisie i porozumieli się w sprawie warunków ogłoszenia rozejmu z powstańcami.
NATO wykonało 154 lotów bojowych z czego w 70 przypadkach bombardowano cele.
11 kwietnia – odparcie przez rebeliantów ataku na Adżdabiję.
Rebelianci wyparli lojalistów Kaddafiego z miasta Adżdabija. Walki przeniosły się wieczorem na zachód od miasta, gdzie w ataku rakietowym zginęło trzech bojowników. Natomiast nieustanne walki toczyły się w Misracie, gdzie zginęło 10 osób w tym dwoje dzieci, a 10 odniosło obrażenia.
Powstańcy odrzucili ofertę Unii Afrykańskiej ws. zawarcia rozejmu w Libii.
Od 31 marca NATO wykonało 1721 lotów bojowych z czego w 713 przypadkach bombardowano cele.
12 kwietnia.
Rebelianci odpychali siły rządowe od Adżdabiji, walki toczyły się na zachód od miasta. W nocy w okolicy miasta było słychać eksplozje bomb zrzucanych przez samoloty NATO. Siły NATO dokonały 159 misji bojowych, w tym 60 nalotów.
W Misracie rebelianci odparli atak artyleryjski w dwóch dzielnicach.
13 kwietnia.
W Dosze zebrała się grupa kontaktowa, która domagała się ustąpienia Kaddafiego.
Siły NATO w nalotach zniszczyły 16 czołgów libijskich. 12 z nich w pobliżu Misraty, a resztę w Syrcie. Ponadto wyeliminowano działko przeciwlotnicze i półciężarówkę, używaną przez lojalistów. Rebelianci zdobyli przewagę podczas bitwy o centrum i wschodnie dzielnice Misraty.
W Bengazi wylądował Airbus z 10 tonami leków. To pierwszy lot humanitarny z Francji dla Libii.
14 kwietnia.
Nad ranem libijskie wojsko przeprowadziło atak co najmniej 80 rakietami Grad w Misracie, zabijając 23 osoby, a 40 odniosło rany. Ofiary to cywile, w większości to kobiety i dzieci.
Artyleria libijska ostrzelała samoloty patrolujące NATO nad Trypolisem. Władze libijskie oskarżyły lotnictwo NATO o dokonanie nalotów na miasto i dzielnicę, w której mieściła się rezydencja Muammara Kaddafiego. W mieście doszło do czterech eksplozji. NATO poinformowało, że eksplozje nie były wynikiem bombardowań lotnictwa koalicji, a na Trypolis nie spadła tego dnia żadna bomba.
W Adżdabiji konwój 60 pojazdów rebeliantów został ostrzelany przez armię libijską.
15 kwietnia.
Siły rządowe odpaliły w Misracie ok. 120 pocisków rakietowych. W wyniku ostrzały śmierć poniosło osiem osób, a siedem zostało rannych. Z oblężonej Misraty rano ewakuowało się 1200 obywateli państw Afryki i Azji. Ponadto do miasto przywieziono 400 ton pomocy humanitarnej. Po południu i wieczorem walki przybrały na sile. Rebelianci oskarżyli wojska rządowe, że w walce używają bomb kasetowych. Informacje potwierdził "The New York Times", który opublikował zdjęcia bomb, których użycie zostało zakazane przez prawo międzynarodowe w 2010. Pod Adżdabiją doszło do potyczki między stronami, w wyniku której zginął jeden rebeliant.
Ośmiu rebeliantów zostało zabitych i 11 ranionych w ciężkich walkach w pobliżu Az-Zintan, podczas którym schwytano także kilku żołnierzy. Rebelianci podali również, że NATO uderzyło w jednostki pancerne lojalistów w okolicach miasta Az-Zintan.
Rano doszło do trzech nalotów NATO pod Trypolisem. Wieczorem koalicja uderzyła na miasto Al-Assa, 170 km na zachód od stolicy kraju.
16 kwietnia.
Rano lojaliści ostrzelali dzielnicę przemysłową Misraty. Odpalono co najmniej 100 pocisków rakietowych typu Grad. Walki toczyły się w pobliżu portu, gdzie tysiące cywilów czekało na ewakuację z miasta droga morską.
Rebelianci wzmacniali swoje pozycję pod Adżdabiją. Na pustyni pod tym miastem operowały grupy wojska rządowego. Wykorzystując czterodniowe naloty NATO na grupy lojalistów, rebelianci w południe dotarli na przedmieścia Marsa al-Burajki. Po południu w czasie walk pod Marsą al-Burajką zginęło sześć osób, a 20 odniosło obrażenia
NATO wykonało 145 lotów bojowych i 58 operacji rozpoznawczych, niszcząc pięć bunkrów koło Syrty, dwa czołgi niedaleko Zintanu i dwa koło Misraty oraz cztery bunkry koło Trypolisu. Łącznie od początku misji w Libii NATO przeprowadziło do tego dnia 3670 operacji powietrznych.
17 kwietnia.
Rano siły Kaddafiego ostrzelały Misratę. Zginęło co najmniej 6 osób, a 47 zostało rannych.
Wojsko Kaddafiego rakietami ostrzelało powstańców stacjonujących na przedmieściach Adżdabiji, wielu z nich uciekło przed ostrzałem na wschód. Nasilone walki pomiędzy Adżdabiją i Marsa al-Burajką trwały drugi dzień.
18 kwietnia.
Wojska Kaddafiego drugi dzień prowadziły intensywny ostrzał miast Nalut i Jafran na południowy zachód od Trypolisu. W sumie w dwóch miastach zginęło 17 i 18 kwietnia 110 powstańców i cywilów.
Walki nadal trwały w Misracie, gdzie zginęło 15 osób. Ponadto pojmano 30 żołnierzy i zniszczono 30 czołgów. Władze powstańcze w Misracie podsumowały, że od końca lutego zginęło w mieście ok. 1000 osób, a 300 zostało rannych.
Wieczorem NATO zbombardowało koszary 32. brygady Muammara Kaddafiego pod Trypolisem.
Intensyfikacja walk na froncie zachodnim.
19 kwietnia.
Koalicja zbombardowała Trypolis i Syrtę. Jednocześnie siły Kaddafiego atakowały za pomocą moździerzy i rakiet północny zachód Misraty. Ostrzelano Nalut w wyniku czego zginęły cztery osoby. Wieczorem walki wybuchły przy granicy z Tunezją i toczyły się o przejście graniczne w Wazzinie.
Rebelianci oficjalnie poprosili siły zachodnie o interwencję lądową ze względu na krytyczna sytuację humanitarną w Misracie. Jednak sojusz był przeciwny przeprowadzeniu lądowej operacji.
20 kwietnia.
Rebelianci wzmocnili fortyfikacje pod Adżdabiją. NATO uderzyło w cele telekomunikacji radiowej i telewizyjnej w kilku miastach.
W Misracie walka toczyła się na głównej arterii miasta, którą w połowie kontrolowali lojaliści i siły opozycyjne. W wyniku ostrzału moździerzowego zginęli dwaj dziennikarze: brytyjski fotoreporter wojenny Tim Hetherington oraz Amerykanin Chris Hondros, a dwóch innych reporterów zostało poważnie rannych. Ponadto życie straciło pięciu cywilów.
Libijskie władze zapowiedziały przeprowadzenie wyborów pod nadzorem ONZ w ciągu 6 miesięcy, jeśli NATO zakończy naloty. Tymczasem Francja odpowiedziała na wcześniejszy apel rebeliantów i zapowiedziała zwiększenie częstotliwości nalotów.
Dwa francuskie myśliwce Mirage biorące udział w operacji zostały zmuszone lądować na Malcie, gdyż skończyło się im paliwo.
Do Bengazi dotarł pierwszy transport broni ręcznej z Kataru, państwa zachodnie zdystansowały się od tych działań.
Wieczorem NATO zbombardowały bunkry Challat al-Fardżan pod Trypolisem. Według oficjalnych libijskich agencji zginęło 7 cywilów, a 18 zostało rannych. NATO zaprzeczyło, jakoby zginęli cywile.
21 kwietnia - odbicie Wazzinu przez rebeliantów.
Rebelianci przejęli kontrolę na przejściem granicznym w Wazzin, na granicy libijsko-tunezyjskiej. W pobliżu granicy walki toczyły się od wieczoru 19 kwietnia. 150-200 pokonanych i rozbrojonych żołnierzy Kaddafiego przekroczyło granicę z Tunezją, szukając tam schronienia. 13 lojalistów, w tym oficerowie i generał oddało się w ręce bojowników.
Siły Kaddafiego zamordowały 9 ochroniarzy ropociągów w Marsa al-Burajce.
Washington Post napisał, że w obliczu wysyłania instruktorów wojskowych do Libii, operacja koalicji weszła w kolejną fazę. Jednocześnie libijskie siły rządowe zmieniły taktykę walki. Dotychczas przeciwko rebeliantom wysyłano czołgi oraz pojazdy opancerzone. Armia poruszała się w kolumnach czołgów, które były bombardowane przez lotnictwo koalicji. W wyniku tego do walki wysłano pick-upy uzbrojone w karabiny. Ta zmiana spowodowała, że NATO miało większe problemy z naprowadzeniem na cele pocisków w obawie przed zaatakowaniem cywilnego pojazdu.
22 kwietnia.
Dowódca Kolegium Połączonych Szefów Sztabów poinformował, że wojska lotnicze koalicji unieszkodliwiły 30-40% sił lądowych Kaddafiego.
Powstańcy odnieśli lokalny sukces w Misracie, wypierając z części centrum miasta wojska rządowe, które broniły się na swoich pozycjach od wielu dni. Zdobyto także wieżowiec, z którego ostrzał prowadzili snajperzy Kaddafiego. Opozycja zdementowała też informacje podane przez media w Trypolisie, które mówiły o kontrolowaniu przez siły Kaddafiego 80% miasta.
NATO uderzyło w pod Az-Zintan. Zniszczeniu uległy dwa czołgi, dwa bunkry i kilka budynków.
Do Bengazi przyleciał senator John McCain, jeden z głównych zwolenników interwencji w Libii, którego celem wizyty było spotkanie z przedstawicielami Narodowej Rady Libijskiej. Dowódca Kolegium Połączonych Szefów Sztabów poinformował, że wojska lotnicze koalicji unieszkodliwiły 30-40% sił lądowych Kaddafiego. Barack Obama dał przyzwolenie na użycie samolotów bezzałogowych w operacji nad Libią.
23 kwietnia - siły rządowe zdobyły Jafran.
Ujęci w Misracie jeńcy z armii Kaddafiego zeznali, że wojska rządowe dostały rozkaz wycofania się z Misraty. W czasie wycofywania się z miasta rannych zostało 12 żołnierzy wojsk Kadddafiego. Rząd Kaddafiego poinformował, że wojsko dostało rozkaz wycofania z miasta, a powstańcy otrzymali 48-godzinne ultimatum na poddanie Misraty, po którym do walki wejść mają lokalne plemiona. Powstańcy wieczorem poinformowali, że siły Kaddafiego opuściły Misratę, ale pozostały w rejonie miasta i kontynuowały ostrzał. Powstańcy utworzyli w opuszczonych przez wojsko rejonach miasta nowe punkty oporu i posterunki. W walkach o miasto tego dnia zginęło 28 osób, a 100 zostało rannych, odnaleziono liczne zaminowane ciała ofiar. Był to najkrwawszy dzień podczas dwóch miesięcy walk o Misratę. Lotnictwo NATO w okolicach Misraty zniszczyło siedem wieloprowadnicowych wyrzutni niekierowanych pocisków rakietowych, samobieżną wyrzutnię kierowanych przeciwlotniczych pocisków rakietowych bliskiego zasięgu SA-8, trzy ciężkie transportery, dwie hale na pojazdy, bunkier kontrolny, czołg i ciężarówkę. W Syrcie zniszczono bunkier, czołg i kilka pojazdów. Łącznie lotnictwo sił międzynarodowych wykonało tego dnia 56 misji bojowych, a liczba lotów od początku interwencji w Libii wynosi ok. 3600.
Po południu po raz pierwszy użyto w Libii samolotu bezzałogowego Predator. Celem była wyrzutnia rakietowa, używana do ostrzału Misraty. Władze Libii oskarżyły NATO o śmierć trzech osób, zabitych w czasie porannego nalotu na kompleks budynków będących rezydencją Kaddafiego.
W Trypolisie trafiono obrony przeciwlotniczej. Ponadto NATO zaatakowało stanowiska wojsk rządowych pod Misratą. W wyniku uderzenia zniszczono siedem wyrzutni niekierowanych pocisków rakietowych, trzy ciężkie transportery, dwie hale na pojazdy, bunkier kontrolny, czołg i dużą ciężarówkę. W Syrcie zbombardowano bunkier, czołg oraz kilka pojazdów opancerzonych. Łącznie koalicja wykonała 56 lotów bojowych.
Wojska Kaddafiego opanowały miasto Jafran, położony na południowy zachód od Trypolisu. W walkach zginęło siedmiu rebeliantów, a 11 zostało rannych. Jednocześnie lojaliści rozpoczęli oblężenie Wazzin, które utracili dwa dni wcześniej.
Władze Libii oskarżyły NATO o śmierć trzech osób, zabitych w czasie porannego nalotu na kompleks budynków będących rezydencją Kaddafiego. W Trypolisie trafiono obrony przeciwlotniczej. Ponadto NATO zaatakowało stanowiska wojsk rządowych pod Misratą. W wyniku uderzenia zniszczono siedem wyrzutni niekierowanych pocisków rakietowych, trzy ciężkie transportery, dwie hale na pojazdy, bunkier kontrolny, czołg i dużą ciężarówkę. W Syrcie zbombardowano bunkier, czołg oraz kilka pojazdów opancerzonych. Łącznie koalicja wykonała 56 lotów bojowych.
24 kwietnia.
Mimo opuszczenia Misraty przez lojalistów w nocy było słychać wymianę ognia, a na miasto spadło kilka rakiet Grad. Libijscy przywódcy plemienni wyznaczyli rebeliantom 48-godzinne ultimatum na wypracowanie porozumienia i zagrozili, że jeżeli do niego nie dojdzie, to zaatakują ich pozycje. Mimo trwania rokowań, ciężkie walki toczyły się w centrum i wzdłuż głównej arterii - ulicy Trypolitańskiej. Wojsko Kaddafiego prowadziło tam ostrzał artyleryjski. Tego dnia w Misracie zginęło 8 osób.
Siły NATO zaatakowały w południe wojska lojalistów na północny zachód i południe od Adżdabiji.
Późnym wieczorem wojsko Kaddafiego odpaliło rakiety Grad w oblężonym od marca mieście Zintan. Śmierć poniosły cztery osoby, a 9 odniosło obrażenia.
Przywódca Narodowej Rady Tymczasowej Mustafa Muhammad Abd ad-Dżalil oświadczył, że rebelianci otrzymali broń od bliżej niesprecyzowanych sojuszników.
25 kwietnia.
W atakach rakietowych wojsk Kaddafiego na dzielnice mieszkaniowe Misraty zginęło co najmniej 30 ludzi, a 60 zostało rannych. Rebelianci podali, że lojaliści zostali wyparci na obrzeża Misraty.
W nocy siły NATO zbombardowały Telewizję Libijską, Dżamahiriję i Szababiję. Po półgodzinnej przerwie wszystkie trzy stacje wznowiły emisję. Rano siły NATO zbombardowały natomiast kompleks budynków rządowych w Trypolisie za pomocą czterech rakiet. 45 osób zostało rannych, 15 poważnie, kilka uznawanych został za zaginione.
26 kwietnia.
Siły Kaddafiego przez cały dzień atakowały port w Misracie, po stronie powstańców było co najmniej 3 zabitych i 10 rannych. Do portu w Misracie przybił statek Światowego Programu Żywnościowego. Na zachodzie kraju powstańcy zdobyli wieś Al Majabira.
NATO zdecydowało o wysłaniu przedstawiciela do Bengazi. Rząd Kaddafiego poprosił Rosję o zwołanie nadzwyczajnego posiedzenia Rady Bezpieczeństwa ONZ w związku z napaścią państw zachodnich na jej terytorium, czego Rosja dwa dni później odmówiła.
USA zgodziło się na zawarcie kontraktów naftowych z rebeliantami, którzy wydobywali ropę z terenów nieobjętych kontrolą władzy centralnej.
Francuskie samoloty rozpoczęły bombardowania za pomocą bomb z betonu, bez materiałów wybuchowych, co miało na celu zmniejszyć niebezpieczeństwo spowodowania szkód materialnych i ofiar cywilnych. Pierwsze bombardowanie tego typu zastosowano przeciwko wojskom pancernym Kaddafiego w rejonie Misraty.
27 kwietnia.
Nocne naloty NATO na Misratę spowodowały wycofanie się wojsk rządowych z jednej z pozycji wokół portu. Uderzenia zniszczyły 37 pojazdów wojskowych, jednak rano ostrzał został wznowiony. Po południu kontynuowany był ostrzał moździerzowy na zachodzie miasta. W nalotach NATO zginęło omyłkowo 12 libijskich powstańców, a 40 zostało rannych. Agencja dpa poinformowała też, że powstańcy zwrócili się do USA o włączenie do działań samolotów bliskiego wsparcia sił lądowych A-10, które charakteryzują się precyzyjnym prowadzeniem ognia.
W bazie Sigonella na Sycylii, rozbił się myśliwiec koalicji typu F-16. Pilot ze Zjednoczonych Emiratów Arabskich bezpiecznie się katapultował.
Lojaliści zaatakowali 20 rakietami Grad oblężone miasto Az-Zintan. W wyniku ataku uszkodzony został szpitalny parking, a także główne wejście i wjazd dla karetek. Ranne zostały trzy osoby. Wielu mieszkańców miasta uciekło do Tunezji.
28 kwietnia - odbicie Wazzinu przez siły rządowe.
Wojska Kaddafiego odbiły przejście graniczne z Tunezją Wazzin-Az-Zahibat, zdobyte przez powstańców w poprzednim tygodniu. W czasie starć z powstańcami wojska Kaddafiego wtargnęły na terytorium Tunezji i ostrzelały tunezyjskie posterunki na przejściu granicznym, co spotkało się z potępieniem ze strony władz tego kraju i żądaniem zaprzestania naruszania granicy przez libijskie wojsko.
Wojsko libijskie odbiło miasto Kufra, leżące w południowo-wschodniej części Libii.
Przebywający z wizytą w Brukseli głównodowodzący wojsk powstańczych Abd al-Fatah Junis zwrócił się państw zachodnich o dostarczenie siłom powstańczym śmigłowców i pocisków przeciwpancernych oraz ostrzegł przed możliwością użycia przez Kaddafiego broni chemicznej.
EU Observer poinformował, że wśród najemników znaleźli się Belgowie, Francuzi, Grecy, a także Polacy, którzy głównie zajmowali się obsługą śmigłowców. W Libii łącznie przebywało 300 do 500 europejskich najemników, którzy byli głównie specjalistami od sprzętu, obsługi ciężkiej broni, śmigłowców, taktyki wojennej i dowodzenia. Otrzymywali kilka tysięcy dolarów dziennie.
29 kwietnia - walki libijsko-tunezyjskie, porażka sił Kaddafiego.
Doszło do intensywnego starcia między siłami Kaddafiego i wojskami tunezyjskimi w tunezyjskim mieście granicznym Az-Zahibat. Wojsko Kaddafiego zaatakowało w mieście libijskich powstańców, którzy wycofali się do niego po zajęciu dzień wcześniej przejścia granicznego Wazzin-Az-Zahibat przez armię Kaddafiego. Armia libijska ostrzelała miasto, w wyniku ostrzału miasta zginęła Tunezyjka. Tunezyjskie wojsko powstrzymało natarcie na obrzeżu miasta, ale kilka libijskich pojazdów pancernych dostało się do centrum. W wymianie ognia zginęło lub zostało rannych wielu żołnierzy Kaddafiego. Ostatecznie tunezyjskie wojsko wyparło wroga z miasta, żołnierze Kaddafiego wycofali się na swoją stronę granicy. Po kilku godzinach bitwy powstańcy ponownie kontrolowali przejście graniczne. Spodziewając się ataku Kaddafiego na przejście, tunezyjskie służby graniczne już wcześniej wycofały swoich ludzi z posterunków granicznych. Incydent został zdecydowanie potępiony przez władze Tunezji.
Wojsko Kaddafiego ostrzelało ponownie Misratę. W atakach moździerzowych zginęło 12 osób. NATO przejęło kilka jednostek pływających Kaddafiego, które minowały podejście do portu w Misracie, co miało uniemożliwić dostęp do miasta m.in. statków z pomocą humanitarną. Strona rządowa, podała, że wojsko zdobyło port w Misracie. Nie potwierdziły tego międzynarodowe agencje.
Rano doszło do ataków lotniczych NATO na siły Kaddafiego w okolicy miasta Az-Zintan, które ostrzeliwały kontrolowane przez powstańców miasto. Po nalocie siły Kaddafiego zaprzestały bombardowania.
Marynarka NATO zatrzymała libijskie stawiacze min w porcie w Misracie. Jednostki zaminowywały redę portu.
30 kwietnia.
Muammar Kaddafi zaapelował do krajów NATO o podjęcie rokowań, które zakończyłyby ataki lotnicze na Libię. Zadeklarował gotowość do zawieszenia broni. Zapowiedział jednocześnie, że nie opuści kraju.
Walki o Misratę przeniosły się na obrzeża miasta.
W wyniku nocnego nalotu bombowego na Trypolis zginął młodszy syn Muammara Kaddafiego, Saif al-Arab oraz trzech jego wnuków. Informacji tej nie potwierdziło NATO, które podało, że zaatakowały obiekty rządowe i wojskowe w Trypolisie. Informację potwierdził natomiast katolicki biskup Giovanni Innocenzo Martinelli, który miał widzieć ciało osobiście. Trzynaście bomb koalicji spadło także na Misratę.
1 maja.
Wojska Kaddafiego ostrzelały przedmieścia tunezyjskiej Dehiby, prawdopodobnie nie było ofiar. Strona tunezyjska zamknęła przejście, a na granicy rozmieszczono strażników granicznych, by zapobiec wtargnięciu Libijczyków.
Wojska Kaddafiego zbombardowały Zintan rakietami Grad i pociskami moździerzowymi. Tej samej broni użyto do ostrzelania portu w Misracie i znajdującego się w nim statku. Według powstańców statek przywiózł pomoc humanitarną, według rządu Kaddafiego broń.
Na wieść o śmierci Saifa al-Araba Kaddafiego, tłumy zwolenników władzy w Trypolisie zaatakowały placówki dyplomatyczne Wielkiej Brytanii, USA i Włoch oraz biura ONZ. Po ataku ONZ wycofała z Libii personel.
NATO wykonało 165 lotów bojowych, wystrzeliło 60 pocisków. Celami lotnictwa były skład broni pod Trypolisem, trzy składy broni pod Mizda, dwa składy broni pod Az-Zintan: sześć składów broni pod Syrtą oraz trzy uzbrojone samochody i jedna ciężarówka. Pod Marska al-Burajką zniszczono jeden czołg i działo przeciwlotnicze.
2 maja.
Ciężkie walki w Misracie trwały całą noc. Do miasta ze strony południowo-zachodniej wjechało co najmniej pięć czołgów, które wjechały na lotnisko by uniknąć bombardowania ze strony NATO. W wymianie ognia z rebeliantami zginęło sześć osób.
Lotnictwo NATO dokonało w nocy ataku na pozycje wojsk Kaddafiego w pobliżu Az-Zintanu, zniszczono co najmniej 10 czołgów i innych pojazdów. Podczas całego dnia NATO wykonało 158 lotów i wystrzeliło 56 pocisków. Pod Misratą zbombardowano 12 składów broni, 3 działa artyleryjskie. W Syrcie zniszczono dwa pojazdy opancerzone. W Ras al-Unuf zniszczono wyrzutnię rakiet, z kolei w Marsa al-Burajka jedną uzbrojoną ciężarówkę i trzy wyrzutnie rakiet. W Az-Zintan zniszczono skład broni.
Na wieść o śmierci Usamy ibn Ladina w Pakistanie, rebelianci zasugerowali aliantom, że Muammar Kaddafi również powinien zostać zabity.
3 maja.
Siły Kaddafiego dokonały ostrzelału z artyleryjskiego w Az-Zintan. W akcji brały udział czołgi. Z kolei w ostrzale Misraty rannych zostało 55 cywilów.
NATO wykonało 161 lotów, a podczas 62 odpalono pociski. Calami były dwa składy broni pod Trypolisem oraz Az-Zintan, gdzie zniszczony został uzbrojony pojazd. W Misracie zniszczono trzy składowiska broni oraz trzy czołgi. W Syrcie ostrzelano dwa czołgi, a w Ras al-Unuf zniszczono dwie wyrzutnie rakiet.
4 maja.
Libijska telewizja państwowa poinformowała, że lotnictwo NATO zbombardowało Al-Hajrę i oskarżyła Sojusz o śmierć cywilów. Tego dnia koalicja wykonała 160 lotów, a podczas 49 atakowała cele. Celami myśliwców były dwa składy broni, bunkier oraz lotnisko w Trypolisie, w Misracie jeden pick-up truck, trzy czołgi, dwie przenośnie wyrzutnie rakiet oraz trzy uzbrojone samochody. W Adżdabiji zniszczono wyrzutnię rakiet.
Główny oskarżyciel Międzynarodowego Trybunału Karnego, Luis Moreno-Ocampo zapowiedział, że przygotowuje trzy nakazy aresztowania dla osób odpowiedzialnych za krwawe tłumienie protestów demokratycznych w Libii w lutym 2011 roku.
5 maja.
Powstańcy poinformowali, że oddziały Mutasima al-Kaddafiego atakujące Misratę były wyposażane tego dnia w maski przeciwgazowe, co zdaniem powstańców może świadczyć o chęci wykorzystania broni chemicznej. Oddziały atakujące miasto były skoncentrowane w miejscowości Zalitan na zachód od Misraty. Siły Kaddafiego przed wybuchem walk dysponowały ok. 9 tonami broni chemicznej.
W nalotach NATO w pobliżu Zintanu zniszczone zostały co najmniej dwa śmigłowce sił Kaddafiego, 9 składów broni, trzy czołgi, dwie wyrzutnie rakiet i dwie uzbrojone ciężarówki. Na to miasto armia Kaddafiego odpaliła ok. 50 rakiet Grad. Brytyjski okręt zniszczył minę morską podłożona w okolicach portu w Misracie.
NATO wykonało łącznie 154 lotów, a podczas 57 wystrzelono pociski. Oprócz strat w Az-Zintan, w Syrcie zniszczono: 8 magazynów z amunicją, w Marsa al-Burajce trzy wyrzutnie rakiet, w Mizda trzy składy z amunicją, w Misracie jeden czołg, natomiast w Ras al-Unuf stację komunikacyjną.
Na tunezyjskie miasto Az-Zahibat spadło ok. 12 pocisków moździerzowych, wystrzelonych przez libijską armię.
6 maja.
Rebelianci w Misracie wyparli wojska rządowe z przedmieścia Burgueja na zachodzie miasta. Ostrzał artyleryjski miasta i portu ze strony armii znacznie zmalał.
Lotnictwo koalicji wykonało 149 lotów, a podczas 56 atakowano cele. W Az-Zintan zniszczono trzy czołgi. W Trypolisie osiem magazynów broni, w Mizda 4 magazyny broni. W Misracie uszkodzono działo artyleryjskie, osiem wojskowych ciężarówek, jeden budynek z którego strzelali snajperzy. W Syrcie zniszczono osiem magazynów z bronią. W Marsa al-Burajce cztery czołgi oraz pięć wyrzutni rakiet.
Rebelianci odbili miasto Kufra, leżące w południowo-wschodniej części Libii.
7 maja.
Siły Kaddafiego zbombardowały zbiorniki paliwa w mieście przy pomocy samolotów rolniczych. Ciężkie walki trwały w pobliżu lotniska w Misracie.
NATO wykonało 153 lotów, a podczas 58 zaatakowano cele. W Az-Zintan zniszczono cztery magazyny z bronią, w Adżdabiji dwa czołgi, w Misracie trzy czołgi oraz pojazd wojskowy. Pod Syrtą uderzono w 12 magazynów z bronią, 20 samochodów, którymi przewożono amunicję, osiem budynków wojsk rządowych. W Marsa al-Burajce zniszczono osiem samochodów wojskowych.
Włochy zaprzeczyły informacjom Narodowej Rady Tymczasowej jakoby zawarto umowę dwustronną o dostawie broni.
8 maja.
Rządowa telewizja libijska poinformowała, że małe grupy powstańców w Misracie poddały się siłom Kaddafiego. Informacji tych nie potwierdziły niezależne źródła.
NATO zbombardowało rządowe magazyny broni w pobliżu miasta Zintan.
9 maja.
Media powstańcze poinformowały, że na przedmieściach Trypolisu trwało powstanie przeciw Kaddafiemu połączone z dezercją żołnierzy. Informacje nie znajdowały potwierdzenia w innych źródłach.
Ostrzał sił Kaddafiego w Misracie dławił tam dostawy żywności, wody i środków medycznych. Walki artyleryjskie trwały nadal w pobliżu portu.
10 maja.
Samoloty koalicji zaatakowały w nocy osiem celów w Trypolisie. Rano naloty powtórzono.
Włoskie media zasugerowały, że w nalocie na centrum dowodzenia zginął nie Saif-al Arab Kaddafi, ale Muammar Kaddafi, który od czasu tego nalotu nie pojawił się publicznie. NATO poinformowało, że nie jest w stanie określić miejsca pobytu Kaddafiego, przedstawiciele organizacji poinformowali także, że los Kaddafiego ich nie dotyczy, ponieważ celem operacji libijskiej nie była eliminacja Kaddafiego, a obrona ludności cywilnej.
Egipt poinformował o zniesieniu obowiązku wizowego dla Libijczyków wskazując, że Libijczycy w okresie walk występują trudności z dotarciem do ambasady bądź konsulatów.

</doc>
<doc id="2394845" url="https://pl.wikipedia.org/wiki?curid=2394845" title="Kalendarium wojny domowej w Libii (11 maja – 19 sierpnia 2011)">
Kalendarium wojny domowej w Libii (11 maja – 19 sierpnia 2011)

Poniższe zestawienie prezentuje chronologię wydarzeń z wojny domowej w Libii w roku 2011.
Chronologia wydarzeń.
Ofensywa rebeliantów na froncie zachodnim.
11 maja.
Po ciężkich, całonocnych walkach powstańcy zdobyli lotnisko w Misracie i wzięli do niewoli nieokreśloną liczbę jeńców oraz przejęli duże ilości uzbrojenia. Podczas starcia rannych zostało 13 powstańców. Na lotnisku znajdowało się zaplecze logistyczne wojsk Kaddafiego. Korespondenci z zachodnich państw poinformowali, że siły powstańcze posuwały się powoli naprzód, odbijając kolejne części miasta.
Powstańcy zdobyli miasto Dżacharra na południe od Bengazi i obległy pobliskie Dżalu i Audżila.
W starciach w pobliżu Zintanu zginęło w środę dwóch powstańców, a 15 zostało rannych.
NATO podało, że w rejonie Trypolisu zaatakowano bazy pojazdów wojskowych i amunicji oraz wyrzutnię rakiet.
Minister spraw zagranicznych Polski, Radosław Sikorski, przyleciał z wizytą do Bengazi. Był to pierwszy tak wysoki rangą urzędnik zachodniego państwa, który przybył do powstańczej stolicy. Sikorski obiecał rządowi w Bengazi pomoc Polski w zakresie szkolenia urzędników.
Telewizja rządowa wyemitowała przemówienie Kaddafiego.
12 maja – rozpoczęcie natarcia z Misraty.
Powstańcy z Misraty rozpoczęli natarcie w kierunku Zalitanu i dalej Trypolisu i w ciągu dnia posunęli się o 20 km. Większość Misraty znajdowała się tego dnia poza zasięgiem ognia wojsk Kaddafiego. Na froncie wschodnim, między Adżdabiją i Marsa al-Burajką dochodziło od kilku dni do niewielkich i sporadycznych potyczek. Samoloty NATO kontynuowały naloty na Trypolis, bombardując kompleks Kaddafiego w dzielnicy Bab al-Azizija. Zginęło 6 osób, a 10 zostało rannych.
Powstańcze władze w Bengazi powołały piętnastu ministrów tymczasowego rządu, określanego jako "biuro wykonawcze" z przewodniczącym Mahmudem Dżebrilem.
NATO dokonało tego dnia w sumie 145 lotów, a podczas 52 wystrzelono pociski. W Trypolisie zniszczono dwie wyrzutnie oraz trzy kompleksy wojskowe. W Misracie zbombardowano wyrzutnię rakietową i ponadto zniszczono dwa budynki, ciężarówkę wojskową i broń przeciwlotniczą. W mieście Al-Karjat zniszczono dziesięć magazynów z bronią. W Syrcie zniszczono pięć magazynów z amunicją, oraz stację nadawczą komendy. W Marsa al-Burajce zniszczono wyrzutnię rakiet oraz czołg.
13 maja – zdobycie Misraty przez rebeliantów.
Rebelianci po zdobyciu dzielnicy Hizam w Misracie ogłosili zwycięstwo w bitwie nad siłami rządowymi. Tym samym zakończyły się trwające ponad dwa i pół miesiąca oblężenie i walki o kontrolę nad miastem.
Kontynuowano natarcie z Misraty na zachód oraz południe. Rebelianci zajęli miasto Taminah, gdzie przejęli 10 samochodów z 300 kałasznikowami. Wojska rządowe zostały wypchane do miasta Al Kararim – 25 km na południe od Misraty. NATO zbombardowało miasto Al-Karjat, co pomogło rebeliantom w jego zdobyciu. Siły Kaddafiego ostrzelały w odwecie wioskę Al-Rawjsat pod Misratą, niszcząc pięć domów i zabijając osiem osób, w tym dwoje dzieci. Wojska Kaddafiego koncentrowały się w mieście Zalitan.
Siły rebelianckie podjęły atak na miasto Jafran w górach Dżabal Nafusa, jednak został odparty i powstańcy wycofali się do wioski Ghasrou. Walki toczyły się także pod Nalutem oraz Wazzin.
1240 Libijczyków na łodziach wypłynęło w kierunku krajów Unii Europejskiej i dotarło na włoską wyspę Lampedusa. To rekordowa liczba uciekinierów z jednego dnia.
Siły aliantów dokonały nalotu na miasto Marsa al-Burajka. W wyniku tego zginęło 16 cywilów, rannych zostało też 40 osób. Zabici to muzułmanie uczestniczący w uroczystości religijnej. NATO przyznało się do śmierci cywilów i wyraziło ubolewanie.
Kaddafi wystąpił w klipie audio, co przekreśliło pogłoski, iż zginął, bądź został ciężko ranny w bombardowaniu pod koniec kwietnia. Powiedział, że przebywa w miejscu, w którym nie zagrażają mu działania jego przeciwników.
Łącznie NATO wykonało 148 lotów bojowych, a podczas 44 wystrzelono pociski. W stolicy kraju zniszczono węzeł radiowy, dwie wyrzutnie rakiet i 20 budynków wojskowych. Pod Misratą uderzono w cztery ciężarówki bojowe. W Al-Karjat zniszczono cztery składy amunicji. W Az-Zintan jeden pojazd opancerzony, natomiast w szerzej opisanym wyżej nalocie w Marsie al-Burajce zniszczono dwa czołgi.
14 maja.
Rebelianci nadal maszerowali na zachód od Misraty, odbijając miejscowość Ad-Dafinija. W bitwie zniszczono trzy czołgi, rebelianci przejęli trzy wyrzutnie rakietowe i jedno działo.
W przejęciu granicznym w Wazzin siły tunezyjskie zatrzymały 200 żołnierzy Kaddafiego, którzy 50 pojazdami próbowali przekroczyć granicę. Obyło się bez wymiany ognia i strona tunezyjska zawróciła ich do koszar.
NATO dokonało 136 lotów, w tym podczas 52 atakowano wybrane cele. Pod Trypolisem zniszczono 14 pojazdów bojowych. Pod Misratą zniszczono dwie wyrzutnie rakiet. W Al-Karjat zbombardowano 9 składów amunicji, natomiast w Az-Zintan dwa pojazdy opancerzone.
15 maja.
Samoloty NATO zbombardowały późno w nocy terminal naftowy w Ras al-Unuf. Źródła rebeliantów zaprzeczyły wcześniejszym doniesieniom, iż posuwają się oni w kierunku Zintanu.
NATO zbombardowało także pozycje wojsk pod Trypolisem i Bab al-Azizija. NATO wykonało 147 lotów,a podczas 48 wystrzelono pociski. W Az-Zawija zniszczono stację komunikacyjną. W Trypolisie zniszczono 4 wyrzutnie rakiet. Pod Misratą zbombardowano pozycje artyleryjskie. W Hun zniszczono dwa składy broni. W Syrcie uderzono w dwie wyrzutnie rakiet, jedną pozycję artyleryjską oraz uzbrojoną maszynę.
16 maja.
Lotnictwo brytyjskie zaatakowało ośrodek szkoleniowy ochrony Kaddafiego.
Prokurator Międzynarodowego Trybunału Karnego Luis Moreno-Ocampo wystąpił z wnioskiem o wydanie nakazu aresztowania Muammara Kaddafiego, Saifa al-Islama Kaddafiego, których oskarżył o zbrodnie przeciwko ludzkości, i szefa wywiadu Abdullaha al-Senussiego, którego oskarżył o brutalne tłumienie pokojowych demonstracji.
17 maja.
NATO stanowczo zdementowało informację o uszkodzeniu jednego ze swoich okrętów u brzegów Misraty przez artylerię Kaddafiego. NATO poformowało, że żaden z ich okrętów nie znajdował się w zasięgu artylerii ulokowanej na brzegu.
Siły rebeliantów odparły atak wojska na Nalut, niszcząc cztery pojazdy i broń przeciwlotniczą. W walkach zginęło czterech bojowników. W ostrzale przejścia granicznego Wazzin w wykonaniu sił rządowych, zginęło pięciu cywilów. Po tym tunezyjskie lotnictwo rozpoczęło patrole granicy.
Rząd Kaddafiego zdementował informacje podane przez władze powstańcze, jakoby minister ds. ropy naftowej Szukri Ghanem zbiegł do Tunezji.
NATO wykonało 159 lotów, a podczas 53 atakowało wybrane cele. W Trypolisie zniszczono dwa czołgi, dwa uzbrojone pojazdy oraz dwa radary. W Misracie zniszczono jeden bunkier wojskowy, wyrzutnię rakiet oraz sześć ciężarówek.
18 maja.
NATO wykonało 159 lotów, atakując 53 cele. W Trypolisie zniszczono wojskowy obóz treningowy, w Zuwarze 3 stacje nadawcze, w Misracie dwa czołgi oraz jedną baterię artyleryjską. W Mizdzie zbombardowano skład broni. Naloty miały miejsce także pod Adżdabiją.
Siły Kaddafiego podjęły atak na przedmieścia Misraty. Pozycje zostały obronione przez rebeliantów. W walkach pod Bani Walid nieopodal Misraty, siły opozycyjne przejęły 75 wrogich pojazdów opancerzonych. Atak artyleryjski przypuszczono również na miasto Nalut. Siły rządowe korzystały z czołgów.
Około 70 pojazdów sił Kaddafiego wjechało do miasta Adżichara ze złożami ropy naftowej, leżącego na pustyni na wschodzie kraju.
19 maja.
NATO wykonało 166 lotów, 60 wystrzelono pociski. Po raz pierwszy NATO zastosowało taktykę bombardowania marynarki wojennej. W nocy z 19 na 20 maja zatopiono łącznie osiem libijskich okrętów. W Trypolisie zniszczono stację nadawczą oraz zatopiono pięć okrętów libijskiej marynarki wojennej. W Zuwarze zbombardowano dwie stacje nadawcze. W Al-Chums zatopiono dwa statki oraz zniszczono wyrzutnię rakiet. W Mizdzie uderzono w skład broni, dwie wyrzutnie rakiet oraz dwa pojazdy wojskowe. W mieście Sabha zniszczono magazyn z bronią. W Syrcie zatopiono statek sił Kaddafiego oraz zniszczono cztery stacje nadawcze. W Marsa al-Burajce zniszczono dwa pojazdy militarne.
Siły Kaddafiego przeprowadziły pięciogodzinny ostrzał Az-Zintanu. Do walk doszło też w pobliżu przejścia granicznego z Tunezją Wazzin-Az-Zahibat. Rejon granicy był patrolowany wówczas przez tunezyjskie lotnictwo. Pod Misratą doszło do walk, podczas których zginął jeden rebeliant. Na drodze między Adżdabiją oraz Marsą al-Burajką także doszło do potyczki.
20 maja.
NATO przechwyciło u libijskich wybrzeży tankowiec, który z Sardynii prawdopodobnie wiózł zaopatrzenie dla wojsk Kaddafiego.
Siły Kaddafiego ostrzelały z rakiet Grad miasto Nalut. Następnie doszło do ataku Wazzinu, jednak szturm został odparty przez rebeliantów.
NATO dokonało 157 lotów, a podczas 58 wystrzelono pociski. W Trypolisie zniszczono stacje nadawczą, jeden uzbrojony samochód. W Sebha zniszczono stację nadawczą. Z kolei w Syrcie jeden skład z amunicją, trzy wyrzutnie broni przeciwlotniczej. A Az-Zintan zbombardowano trzy wyrzutnie rakiet. W Marsa al-Burajce zaatakowano dwa pojazdy typu pick-up.
21 maja.
NATO wykonało 147 lotów bojowych, a podczas 49 wystrzelono pociski. W Trypolisie uderzono w punkt dowództwa oraz magazyn z bronią. W porcie w Syrcie zatopiono statek. W Al-Chums zniszczono dwa naziemne radary. Natomiast w Az-Zintan trafiono czołg oraz wojskową ciężarówkę.
Siły Kaddafiego ostrzelały przedmieścia Misraty, burząc dom mieszkalny. Podobna sytuacja miała miejsce w wiosce Ad-Dafinija na zachód od Misraty, gdzie zginęły dzieci. O godz. 22. na miasto Arrubajn w rejonie Dżabal Nafusa spadło pięć rakiet Grad wystrzelonych przez lojalistów.
Wieczorem wybuchły gwałtowne walki przy punkcie kontrolnym Arbaeln 40 km na zachód od Adżdabiji na drodze prowadzącej do Marsa al-Burajki. Zginęło trzech rebeliantów oraz kilku żołnierzy. Na drodze między Adżdabiją a Marsą al-Burajką od połowy kwietnia była uformowana linia frontu w teatrze wschodniolibijskich walk.
22 maja.
Unia Europejska nawiązała formalne stosunki dyplomatyczne z libijskimi powstańcami i otworzyła przedstawicielstwo w Bengazi.
Na miasto Az-Zintan spadły cztery rakiety Grad wystrzelone przez oddziały Kaddafiego. Miasto nadal było kontrolowane przez opozycję.
NATO wykonało 138 lotów, a podczas 50 atakowano cele. W Trypolisie zniszczono stację nadawczą, w Al-Chums artylerię polową, w Syrcie magazyn z amunicją, w Marsa al-Burajce także stację nadawczą wojsk rządowych.
23 maja.
Kraje NATO zdecydowały o użyciu helikopterów do akcji bojowych w Libii. 12 dodatkowych śmigłowców zdecydowała się wysłać Francja.
Siły rządowe kontynuowały ostrzał Nalutu.
Lojaliści zaatakowali rebeliantów w zachodnich i południowych dzielnicach Misraty. Rebelianci odparli ataki. Walki przeniosły się do wioski Ad-Dafinija, gdzie rebelianci zniszczyli rządowy czołg.
24 maja.
W nocy z 23 na 24 maja siły NATO dokonały najpotężniejszych do tego etapu wojny bombardowań Trypolisu. W pół godziny dokonano 20 ataków. Celem uderzeń był kompleks budynków Bab al-Azizja, siedziba Muammara Kaddafiego. Zginęło 19 cywilów, a 150 zostało rannych.
O 10. na Arrujban leżący na froncie zachodnim, spadły trzy rakiety Grad. Brak informacji o ofiarach. Na Az-Zintan siły Kaddafiego odpaliły 18 rakiet typu Grad. W czasie walk pod Wazzin zginął jeden powstaniec.
Rebelianci pojmali pięciu afrykańskich najemników, którzy zaciągnęli się w szeregi armii Kaddafiego. Mężczyźni powiedzieli, że zostali zmuszeni do walki. Do zatrzymań doszło w pobliżu Misraty w miejscowościach Tawurgha oraz Ad-Dafinija, gdzie pojmano także pięciu libijskich żołnierzy. W walkach pod Ad-Dafniją zginął jeden rebeliant.
Wbrew doniesieniom, szef państwowej firmy naftowej NOC Szukru Ganem nie porzucił służby u Kaddafiego, ale wyjechał za granicę z misją rządową, mającą na celu utrzymanie kontaktu z zachodnimi firmami naftowymi.
25 maja.
Samoloty NATO zaatakowały w nocy z 24 na 25 maja cele w Trypolisie, miało miejsce przynajmniej sześć silnych eksplozji w przeciągu 10 minut. Celem ataku była rezydencja Muammara al-Kaddafiego.
Rebelianci przeczesywali miejscowość Taminah pod Misratą.
Do Bengazi przypłynął z Malty pierwszy statek handlowy.
26 maja.
W nocy lotnictwo NATO ponownie zbombardowało Trypolis, atakując kompleks rezydencji i biur rządu libijskiego. Po atakach w wykonaniu sił Kaddafiego na miasta Dżadu, Ar-Rudżban, Ar-Rajhabat, Az-Zintan oraz Kabau, odcięto w nich elektryczność. Miasta te leżą w regionie Dżabal Nafusa. W czasie tych ataków, rebelianci z Kabau wyzwolili miasto Tamzin.
Siły Kaddafiego zaatakowały rebeliantów na pozycjach pod Marsą al-Burajką. Potyczka zakończyła się bez strat.
Wielka Brytania poinformowała, że wyśle swe śmigłowce bojowe typu Apache do walki z siłami libijskimi.
Ambasador Libii przy Unii Europejskiej i w krajach Beneluksu Hadejba Alhadi wymówił posłuszeństwo Muammarowi Kaddafiemu w proteście przeciwko represjom, jakie spotykały jego rodaków.
27 maja.
W nocy lotnictwo NATO ponownie zbombardowało Trypolis, atakując kompleks rezydencji i biur rządu libijskiego.
W Az-Zintan siły Kaddafiego w ciągu kwadransa wystrzeliło na miasto pięć rakiet Grad. W wioskach pod Misratą doszło do starć w których zginęło trzech rebeliantów, a 16 odniosło obrażenia.
22 libijskich żołnierzy, w tym kilku oficerów, zdezerterowało z armii Kaddafiego i łodzią dotarło do Tunezji.
28 maja.
Przed południem lotnictwo NATO ponownie zbombardowało Trypolis, atakując kompleks rezydencji i biur rządu libijskiego.
29 maja.
30 libijskich żołnierzy zdezerterowało z armii Kaddafiego i łodzią dotarło do Tunezji, gdzie zgłosili gotowość dołączenia do powstańców.
30 maja.
NATO dokonało nalotów w Dżabal Nafusa, a także na miasto Bani Walid.
120 oficerów zdezerterowało i uciekło do Rzymu, wśród nich pięciu generałów, którzy wystąpili tam na konferencji prasowej zorganizowanej razem włoskim MSZ. Na konferencji generał Melud Masud Halasa ocenił siły Kaddafiego na ok. 20% siły bojowej w porównaniu do dnia wybuchu konfliktu i poinformował, że z Kaddafiemu służy nie więcej niż 10 generałów. Oficerowie zaapelowali też do pozostałych w Libii oficerów o dezercję z armii Kaddafiego.
Do Trypolisu przybył prezydent RPA Jacob Zuma. Jego dyplomatyczna misja polegała na negocjacjach nad warunkami rozejmowymi, a także stworzeniu korytarza humanitarnego i wdrażania reform w kraju pogrążanym wojną domową.
31 maja.
Libijskie władze, podały, iż od rozpoczęcia misji NATO zginęło 718 cywili, a 4067, w tym 433 ciężko zostało ranionych w bombardowaniach alianckich. Sojusz natychmiast zaprzeczył jakoby tyle miało zostać zabitych cywili w nalotach. Rząd libijski odpowiedział, że ofiary nalotów rozproszone były po całym kraju, a nie tylko w stolicy, więc dlatego liczba osiągnęła takie rozmiary.
Czerwiec.
1 czerwca.
NATO przedłużyło misję o 90 dni, gdyż mandat miał wygasnąć 27 czerwca. Tym samym koalicja mogła działać w Libii do września.
Rebelianci z Dżabal Nafusa zdobyli kontrolę nad elektrownią Shakshook oraz miastem naftowym Kasr al-Hadżdż. Pojmano w czasie akcji z 1 czerwca jednego żołnierza oraz przejęto kilka pojazdów wojskowych.
W pobliżu jednego z hoteli w Bengazi, gdzie mieszkają zachodni dyplomaci oraz dziennikarze i rezyduje Narodowa Rada Tymczasowa, doszło do eksplozji samochodu-pułapki. Rada oskarżyła o zamach zwolenników Kaddafiego.
W Rzymie szef państwowej korporacji naftowej Szukri Ghanem ogłosił przejście na stronę rewolucji.
Do Misraty zawinął statek z 420 tonami żywności.
2 czerwca.
RAF otrzymał dostawę bomb przeznaczonych do burzenia bunkrów, w których znajdowały się centra dowodzenia i łączności libijskiej armii.
Rebelianci zdobyli kontrolę nad obleganymi miastami Jafran i Szakszuk.
3 czerwca.
Rebelianci pokonali wojska Kaddafiego w mieście Bir Ajjat pod Jafranem.
NATO zniszczyło skład amunicji w Hun.
4 czerwca.
NATO po raz pierwszy użyło w akcji militarnej w Libii śmigłowców bojowych. Maszyny atakowały pojazdy i ekwipunek wojskowy oraz oddziały lojalistów Brytyjskie śmigłowce typu Apache atakowały cele w Marsy al-Burajki. Zniszczono tam radar oraz posterunek sił Kaddafiego. Apache wystartowały z lotniskowca HMS Ocean i wróciły bezpiecznie we wczesnych godzinach rannych. Francuskie Tigre i Gazelle wystartowały ze znajdującej się w pobliżu wybrzeży Libii jednostki BPC Tonnerre marynarki wojennej. Intensywne naloty na stolicę miały miejsce po południu 4 czerwca. O 16:30 kilka wybuchów wstrząsnęło stolicą.
5 czerwca.
O 2:30 pociski koalicji spadły na stołeczną dzielnicę Tadżura.
Siły Kaddafiego odpaliły rakiety na utracony Jafran. O 6:00 na miasto spadło 12 pocisków Grad. Armia libijska skoncentrowana w Nalucie podążyła w stronę Ghazaja, Al-Murabha oraz Takut. Siły Kaddafiego z rebeliantami starły się pod Chums oraz Zalitan. Rebelianci odparli atak na miasto Kala.
Kolejna seria bombardowania miała miejsce o godz. 19:00. Brytyjskie Apache atakowały po raz drugi raz. W akcji udział brały także odrzutowce Panavia Tornado, które ostrzelały osiem celów w stolicy. Ostrzelane zostały także w nocy z 5 na 6 czerwca strategiczne punkty pod Marsą al-Burajką.
6 czerwca.
Rankiem NATO dokonało nalotów na budynek w rejonie siedzib radia i telewizji w Trypolisie. Uderzono także budynek parlamentu, który został już uszkodzony trzy tygodnie wcześniej.
Rebelianci odpierali ataki rakietowe i szturmy armii, wywieszając 6 czerwca nad Jafranem swoją flagę. Opozycjoniści zastawili zasadzkę na lojalistów pod Nalutem, w której zniszczyli kilkadziesiąt pojazdów wojskowych wroga.
Na froncie pod Misratą siły rządowe zaatakowały między miejscowościami Tawurgha i Zalitan, zabijając 5 osób i raniąc 24. Natarcie zakończyło się ostatecznie niepowodzeniem.
Niewielkie starcie wydarzyło się na froncie wschodnim. Lojaliści najpierw odpalili cztery rakiety Grad, sprawdzając gotowość bojowa rebeliantów. Ci zareagowali na atak i tym samym 18 km od Adżdabiji doszło do wymiany ognia. Zginęło dwóch rebeliantów, dwóch żołnierzy zostało rannych.
Po południu natowskie odrzutowce ponownie zaatakowały Trypolis.
7 czerwca.
Kolejne ciężkie bombardowania stolicy miały miejsce 7 czerwca. W ciągu czterech godzin dokonano 25 uderzeń. W atakach zginęło 31 osób.
Dwie ciężarówki z żywnością nad ranem dotarły do Az-Zintan. Na miasto spadło 25 rakiet Grad – 15 rano i dziesięć kolejnych w nocy. Walki lądowe odbyły się pod Kiklą. Z kolei rebelianci pokonali lojalistów w mieście Kala, wyzwalając je.
8 czerwca – kolejny atak sił rządowych na Misratę.
W nocy i przedpołudniem NATO zbombardowało ponownie Trypolis.
Wojska Kaddafiego podjęły szturm na Misratę z trzech stron. W intensywnym ataku artyleryjskim zginęło przynajmniej 12 osób, a rannych zostało 26. Żołnierze Kaddafiego zaatakowali miasto ze wschodu, zachodu i południa.
Rząd hiszpański uznał Narodową Radę Tymczasową za jedynego prawowitego reprezentanta Libii.
9 czerwca.
Włochy obiecały przekazać rebeliantom do 400 mln euro pomocy w postaci gotówki i paliwa. Tymczasem rebelianci powiedzieli, że potrzebują trzech mld dolarów na wynagrodzenia dla bojowników oraz wyżywienia na kolejne cztery miesiące.
W czasie walk o Zalitan brytyjskie śmigłowce typu Tajfun i Tornado zaatakowały pozycje lojalistów i zniszczyło kilka czołgów. Helikoptery Apache zniszczyły wyrzutnie rakiet.
Z regionu Dżabal Nafusa uciekło 6 tys. cywilów. Uchodźcy zatrzymali się w Ras Jadir w Tunezji. W jednej z łodzi z uchodźcami usiłującymi dostać się na Lampedusę zabrakło paliwa, w wyniku czego jednostka zatonęła. Zginęły 63 z 72 osób znajdujących się na łodzi. Uciekinierzy wysyłali sygnały ratunkowe, jednak ofiarom nie pomogły ani okręty NATO, ani rybackie statki.
Na stolicę spadło co najmniej sześć bomb. Wieczorem koalicja zbombardowała miasto Zuwara.
W Abu Zabi zebrała się grupa kontaktowa do spraw Libii. W spotkaniu udział wzięli przedstawiciele Wielkiej Brytanii, Francji i Włoch, a także delegaci z ONZ, Ligi Arabskiej i Organizacji Konferencji Islamskiej. Społeczność międzynarodowa rozmawiała między sobą, a także z rebeliantami na temat bezpieczeństwa i humanitaryzmu, jaki opozycjoniści zapewniają cywilom. Prokurator Międzynarodowego Trybunału Karnego Luis Moreno-Ocampo oświadczył, że są dowody wskazujące, iż Muammar Kadafi polecił swoim żołnierzom gwałcenie kobiet na masową skalę w ramach walki z siłami rebeliantów.
10 czerwca.
Rano NATO dokonało trzech nalotów na stolicę.
Wojska Kaddafiego zajęły miasto Zalitan pod Misratą. W ciężkich walkach zginęło 31 rebeliantów, a 110 odniosło rany. Lojaliści ostrzelali także Dafinę.
Siły Kaddafiego zaatakowały pociskami rakietowymi miasto Ghadamis.
11 czerwca.
Armia odpaliła 40 pocisków Grad na Az-Zintan. W wyniku intensywnego ostrzały cześć bojówek wycofało się z miasta.
667 uchodźców z Libii przybyło do wybrzeży włoskiej wyspy Lampedusa.
Do walk doszło w Az-Zawiji leżącej na 50 km zachód od Trypolisu. Miasto to od lutego było kontrolowane przez lojalistów. Rebelianci podjęli szturm za miasto i zajęli jego zachodnie dzielnice. Żołnierze libijskich sił częściowo zamknęli prowadzącą wzdłuż wybrzeża drogę, łączącą Trypolis z Zawiją i granicą tunezyjską i ustawili tam punkty kontrolne, uniemożliwiając ruchy wojsk opozycyjnych. W walkach zginęło 13 osób. Pojmanych zostało 20 żołnierzy Kaddafiego.
O godz. 18:00 koalicja zbombardowała stolicę. Podczas nalotu ranny został Khweldi Al-Hmeld, wysoką rangą urzędnik w rządzie Kaddafiego.
12 czerwca.
Ciężkie walki prowadzono w mieście Zalitan. W dniach 11–12 czerwca intensywne walki między miastami Az-Zintan i Jafran. Bitwa w Az-Zawiji przeciągła się na kolejny dzień, podczas którego życie stracił m.in. siedmioletni chłopiec. Łącznie 9 osób zginęło, a ponad 40 zostało rannych.
Lojaliści zorganizowali zasadzkę na rebeliantów na drodze między Marsą al-Burajką a Adżdabiją. Początkowo wyjechali z białą flagą, po czym zaczęli strzelać. W wymianie ognia zginęło 21 bojowników, a 65 odniosło rany.
Libijska telewizja wyemitowała video z Muammarem Kaddafim, grającym w szachy z szefem Międzynarodowej Federacji Szachowej (FIDE) Kirsanem Ilumżynowem. Tymczasem rzecznik rządu libijskiego Musa Ibrahim oświadczył, ze rząd odrzuca wszelkie propozycje dt. ustąpienia Kaddafiego. Była to odpowiedź na ofertę azylu wystosowaną przez rząd turecki.
13 czerwca.
Jeden z najbliższych współpracowników Muammara Kaddafiego, Sassi Garad uciekł z Libii przez Tunezję do Wielkiej Brytanii.
Łodzie sił Kaddafiego podjęły próbę ataku Misraty z morza. Operacja została udaremniona przez lotnictwo NATO, które zbombardowały jednostki pływające
Niemcy oficjalnie uznały władze powstańcze w Bengazi jako jedyny legalny libijski organ władzy.
Hillary Clinton zaapelowała do głów państw Afryki, by porzucili Muammara Kadafiego i przystąpili do promowania demokracji. Przemówienie do przedstawicieli Unii Afrykańskiej, amerykańska sekretarz stanu wygłosiła w stolicy Etiopii, Addis Abebie.
14 czerwca.
Rano NATO zbombardowało kilka celów w stolicy.
Co najmniej pięć libijskich rakiet Grad spadło na ziemię tunezyjską. Do walk na granicy dochodziło, przez przemycanie z Tunezji broni dla rebeliantów.
Bojownicy zajęli miasto Kikla, położone 150 kilometrów na południowy zachód od stolicy kraju Trypolisu. Po udanym szturmie, lojaliści odeszli od miasta na 9 km,a rebelianci rozpoczęli fortyfikacje, w razie próby kontrataku.
Tymczasem na miasto Zalitan po przełamaniu oporu ze strony wojsk rządowych pod Misratą, parli rebelianci. Zalitan leży 160 km na wschód od Trypolisu, a znajdująca się w rękach powstańczych Misrata – 210 km.
Kanada oficjalnie uznała władze powstańcze w Bengazi jako jedyny legalny libijski organ władzy.
15 czerwca.
Na miasto Nalut spadło 20 rakiet typu Grad. Walki odnotowano także przy granicy z Tunezją w Wazzin.
W nocy z 14 na 15 czerwca NATO wznowiło naloty na stolicę. NATO zbombardowało cele cywilne i wojskowe w Firnag, jednej z najgęściej zaludnionych dzielnic w stolicy i Ajn Zara. Atakowano cele także w centralnym mieście Dżufra.
W dniach 15–16 czerwca w szeregach armii libijskiej zdezerterowało 46 żołnierzy, którzy uciekli do Tunezji.
16 czerwca.
Przed godz. 5. NATO zbombardowało ufortyfikowaną rezydencję Bab al-Azizija Kaddafiego w Trypolisie. Po zrzuceniu bomb, znad kompleksu budynków unosił się gęsty dym.
Sojusz zbombardował pozycje żołnierzy w mieście Kikla. Zginęło tam 12 osób. Po tym rebelianci zadeklarowali przejęcie miasta i kontrolowanie całego regionu Dżabal Nafusa.
Tego dnia NATO zbombardowało omyłkowo pozycję bojowników pod Adżdabiją. W tzw. incydencie "friendly fire" rannych zostało 16 rebeliantów.
17 czerwca.
Siły rządowe ostrzelały ze wschodu i zachodu Misratę w wyniku czego zginęło 10 osób, a 40 odniosło obrażenia. Jednocześnie trwały walki pod Mistratą w miejscowościach Naima i Zalitan. Tam z kolei życie straciła jedna osoba, a pięć odniosło obrażenia.
Z miasta Nalut rebelianci rozpoczęli natarcie ku granicy z Tunezją, gdzie armia masowo ostrzeliwała bojówki. Walki odnotowano w miejscowościach Al-Ghazaia i Takut. Sojusz w międzyczasie ostrzelał pozycje lojalistów w Al-Ghazaia na granicy z Tunezją. Wieczorem lotnictwo NATO zbombardowało 10 pociskami rezydencję Bab al-Azizija w Trypolisie.
Mustafa Muhammad Abd ad-Dżalil przebywający we Włoszech powiedział, że żołnierze Kaddafiego dopuścili się kilkuset gwałtów na kobietach, a proceder ten został określony jako narzędzie wojny. Do tego punktu wojny udowodniono 235 gwałtów, ale mogło dojść do 780. Nieco wcześniej wyszło na jaw, iż Kaddafi miał rozkazać swoim żołnierzom w ramach walki z rebeliantami gwałcenie kobiet. W ten sposób miała dokonać się kara na kobietach przyłączających się do ruchu oporu i zasiać strach w szeregach rebeliantów.
18 czerwca.
Walki nieustannie trwały w Zalitnie pod Misratą. Ciężkie boje toczono pod Nalutem. Rebelianci wyprowadzali natarcie z tego miasta, natomiast lojaliści spod granicy tunezyjskiej. W konfrontacji zginęło ośmiu rebeliantów, 13 zostało rannych. Po stronie wojska straty wyniosło ponad 45 zabitych i sześć przechwyconych pojazdów wojskowych. Rebelianci okrążyli żołnierzy, zajmując wszelkie dotychczas zajmowane przez nich pozycje. W samym Nalucie odcięto dostawy prądu.
Po południu NATO zaatakowało cele wojsk libijskich w mieście Kikla.
19 czerwca.
Rano NATO dokonało ataku w Trypolisie w wyniku którego zginęli cywile. Wieczorem dowództwo Sojuszu podało, iż celem ataku była baza rakietowa, ale w rezultacie "wadliwego zadziałania systemu broni" jeden z wystrzelonych pocisków trafił w obiekt cywilny. Strona libijska podała, że w efekcie uszkodzenia bloku mieszkalnego zginęło 9 cywili, a 18 zostało rannych.
Armia libijska ostrzelała Dafiniję, a później ponownie Misratę. Trzy rakiety Grad trafiły w dzielnicę w pobliżu portu i rafinerii. W starciach zginęło 10 osób, a 60 zostało rannych.
20 czerwca.
Strona libijska podała, że w wyniku uderzenia lotniczego na miasto Sorman, ok. 70 km na zachód od Trypolisu zginęło 15 cywili w tym troje dzieci. NATO tym razem zaprzeczyło tym doniesieniom. Niezależne źródła podały, że faktycznie miał tam miejsce atak o godz. 4. i kilka budynków zostało zniszczonych.
21 czerwca.
Koalicja straciła o godz. 7:20 nad Libią samolot bezzałogowy MQ-1 Predator. Maszyna prowadziła lot wywiadowczy i wówczas kontrola naziemna utraciła z nią kontakt.
Siły rządowe odpaliły kilka rakiet z pozycji zajmowanych pod Misratą, które spadły na to miasto. Wzmożone walki odbyły się w Zalitanie. Armia libijska rozpoczęła oblężenie tego miasta, do którego rebelianci dotarli po zwycięstwie w Misracie.
Minister spraw zagranicznych Włoch Franco Frattini wezwał NATO do zakończenia nalotów, by móc otworzyć korytarze humanitarne w Libii. Wpływ na to miały omyłkowe naloty w których ginęli cywile.
22 czerwca.
Rebelianci odparli za pomocą moździerzy i granatników szturm na Dafiniję. Zginęło dwóch bojowników.
Dania oficjalnie uznała władze powstańcze w Bengazi jako jedyny legalny libijski organ władzy.
Prorządowe bojówki zaatakowały konwój humanitarny w Derbie w Tunezji.
24 czerwca.
Białoruś zdementowała informacje Abdela Rahmana Szalgam, byłego ministra spraw zagranicznych Libii, jakoby Kaddafi negocjował udzielenie azylu politycznego.
25 czerwca.
Strona libijska podała, że po nalocie NATO na Marsę al-Burajkę zginęło 15 cywili a ponad 20 zostało rannych. Pociski miały trafić piekarnię i restaurację. Koalicja zaprzeczyła i powiedziała, że atakowała 35 celi wojskowych w tym pojazdy i instalacje znajdujące się w pobliżu portu w Marsie al-Burajce.
17 czołowych libijskich piłkarzy wraz z trenerem klubu Al-Ahly Trypolis ogłosiło, iż popiera libijskich rebeliantów.
26 czerwca.
Rebelianci z Az-Zintanu dotarli do miasta Bir al-Ghanam 80 kilometrów na południowy zachód od stolicy kraju. W bitwie poległo kilku rebeliantów. Przechwycono także sprzęt i pojazdy armii narodowej.
27 czerwca.
Międzynarodowy Trybunał Karny w Hadze wydał nakaz aresztowania Muammara Kaddafiego oraz jego współpracowników: syna Kadafiego Saifa Al-Islama oraz szefa libijskiego wywiadu Abdullaha Al-Senussiego. Wniosek o aresztowanie Libijczyków za podejrzenie o popełnienie zbrodni przeciwko ludzkości, złożył w maju główny prokurator trybunału Luis Moreno-Ocampo. Kaddafi i jego syn byli odpowiedzialni za opracowanie i realizowanie planu tłumienia antyrządowych protestów, natomiast Senussi wykorzystał swoje stanowisko służbowe, by wydawać rozkazy atakowania uczestników protestów. Kaddafi był drugim w historii głową państwa na którym ciążył nakazu aresztowania. Pierwszym z nich był Umar al-Baszir, prezydent Sudanu, który nakaz aresztowania otrzymał w marcu 2009, jednak do jego zatrzymania nie doszło do momentu decyzji ws. Kaddafiego.
28 czerwca.
Bułgaria i Chorwacja uznały tymczasową Narodową Radę Libijską.
29 czerwca.
Media poinformowały, że wojsko francuskie przez kilka tygodni przeprowadzało zrzuty broni i amunicji powstańcom w rejonie gór Dżabal Nafusa.
W Bengazi doszło do wybuchu w obozie szkoleniowym.
Czechy uznały Narodową Radę Tymczasową.
30 czerwca.
W nocy do walk doszło pod Zalitanem. W wymianie ognia zginęło kilku żołnierzy, jeden powstaniec odniósł rany.
Lipiec.
1 lipca.
Na placu w Trypolisie Muammar Kaddafi podczas nagrania audio mówił, że jeżeli NATO nie uziemi swych samolotów, to wojska wierne przywódcy zaatakują Europę.
Rebelianci podeszli pod miasto Bir al-Ghanam, ale pod naporem ostrzału rakietowego wroga wycofali się.
Sudańscy najemnicy przejęli kontrolę nad miastem Kufra, które leży na libijskiej pustyni i jest kluczowym punktem na naftowych polach.
2 lipca.
Do walk doszło na froncie pod Ad-Dafiniją. 11 rebeliantów odniosło rany.
3 lipca.
NATO dokonało nalotów pozycje na zachodzie Libii kontrolowane przez Kaddafiego. Brytyjskie lotnictwo operowało pod Zuwarą oraz Gharyan.
Turcja uznała Tymczasową Radę Narodową.
4 lipca.
Rzecznik libijskiego rządu Musa Ibrahim powiedział, że w Europie trwały rozmowy między stronami konfliktu. Rozmowy odbyły się w Egipcie, Norwegii i we Włoszech. To pierwsza deklaracja podczas wojny domowej, że prowadzone były pertraktacje pokojowe. Ponadto lider rebeliantów Mustafa Abdel Dżalil, powiedział dzień wcześniej, że Muammar Kaddafi mógłby pozostać w kraju, ale pod warunkiem, że ustąpi i zgodzi się na międzynarodowy nadzór.
5 lipca.
O godz. 4:00 siły rządowe przechwyciły dwie katarskie łodzie płynące pod banderą Tunezji, które transportowały broń dla rebeliantów. Aresztowano przy tym 11 osób.
W walkach na zachód od Misraty zginęło 11 rebeliantów a 50 zostało rannych.
6 lipca.
Rebelianci zajęli po sześciogodzinnej bitwie miejscowość al-Qawalish, która leży 50 km od Gharjan, głównego miasta Dżabal Nafusa, nadal kontrolowanego przez lojalistów. Rebelianci zablokowali również drogę łącząca Dżabal Nafusa ze stolicą.
8 lipca.
Podczas przemowy w mieście Sabha, Muammar Kaddafi zagroził atakami na Europę. Powiedział, że NATO będzie żałowało interwencji w Libii. Dodał, że należy wyzwolić historyczne krainy arabskie takie jak Wyspy Kanaryjskie, Sycylia czy południowohiszpańska Andaluzja.
W walkach w Misracie zginęło pięciu rebeliantów, a 17 odniosło rany. NATO zrzuciło cztery bomby na pozycje lojalistów pod al-Qawalish. Human Rights Watch doniosło, że siły rządowe zaminowały pole bitwy pod al-Qawalish, które stało się areną ciężkich walk. Neutralizowano miny przeciwpiechotne oraz przeciwpancerne. Zabezpieczono od 6 lipca 240 brazylijskich przeciwpiechotnych min T-AB-1 oraz 46 chińskiej produkcji min przeciwpancernych 72SP.
9 lipca.
1041 imigrantów z Libii dotarło do wybrzeży Lampedusy. Przez to włoski premier Silvo Berlusconi odwołał swoją wizytę na wyspie. Siły rządowe zniszczyły instalacje naftowe pod Marsą al-Burajką.
10 lipca.
Siły libijskie podjęły kontratak na al-Qawalish. Na początku ostrzelano okopy rebeliantów z pocisków Grad, następnie do boju ruszyła piechota. Powstańcy po kilkugodzinnych walkach odparli szturm.
Do potyczki doszło także na froncie pod Zalitanem. W starciu zginęło czterech rebeliantów, a 22 odniosło rany.
11 lipca.
Saif al-Islam al-Kadafi powiedział, że rząd libijski toczy negocjacje z Francją. Paryż zaprzeczył tym informacjom.
13 lipca.
Siły rządowe zaatakowały miasto Al-Dżabal, powodując cofnięcie się rebeliantów do al-Qawalish. Po pięciogodzinnych starciach o Al-Dżabal, armia rozpoczęła pościg za powstańcami. Na obrzeżach Asabah zabito dwóch bojowników i raniono 17.
Human Rights Watch poinformowała, że rebelianci dokonywali podpaleń i rabunków oraz źle traktowali cywilów podczas ofensywy na zachodzie kraju. Powstańcy w wioskach Dżabal Nafusa mieli dopuścić się plądrowania mieni cywilów, szpitali, sklepów, bicia sympatyków rządu w Trypolisie. Oskarżenia te zdemontował szef tymczasowego rządu w Bengazi Mahmud Dżebril. Przyznał jednak, że w dwóch pierwszych tygodniach wojny doszło do kilku incydentów.
Proceder pozyskiwania broni przez Al-Kaidę w Libii jako pierwszy przedstawiciel koalicji potwierdził minister spraw zagranicznych Włoch Franco Frattini.
Rebelianci poinformowali, że po raz pierwszy od czasu rozpoczęcia wojny domowej utworzyli ujednoliconą strukturę dowodzenia. Armia opozycji składająca się z ochotniczych sił rewolucyjnych i byłych żołnierzy z wojska narodowego przeszła pod dowództwo ministra obrony z Tymczasowej Rady Narodowej – Dżalala al-Dghelego. Ujednolicenie tych struktur umożliwiło zakończenie sporów między dowództwem w Bengazi a bojownikami walczącymi na linii frontów.
Dziennik Daily Mail opublikował zdjęcia na których widać, że w walkę u boku rebeliantów zaangażowano kilkuletnie dzieci. Chłopcy zostali przeszkoleni i uczestniczyli w wojnie. Czyścili broń i podawali ją bojownikom. Fotografie wykonano na froncie w okolicach Misraty i Zalitanu.
Belgia, Luksemburg i Holandia uznały Narodową Radę Libijską.
Państwowa libijska agencja prasowa JANA wystosowała apel do Libijczyków by wstępowali do służby w policji. Policjantów brakowało w miastach kontrolowanych przez Kaddafiego takich jak: Trypolis, Gharijan, Bani Walid, Sleitan, Al-Chums, Surman, Al-Sawija, Sebrata i Sebha.
14 lipca.
14 lipca po trzymiesięcznym pacie na froncie wschodnim, rebelianci podjęli szturm na Marsę al-Burajkę. Bojownicy poruszający się czołgami T-72 i T-55, pojazdami opancerzonymi oraz ciężarówkami zaatakowali siły rządowe od wschodu, południa oraz od strony morza. Mimo natowskiej pomocy z powietrza, szturm został odparty, rebelianci zostali odrzuceni an 20 km od rogatek miasta. W walkach zginęło przynajmniej trzech rebeliantów, a 73 zostało rannych.
Michaił Margiełow, rosyjski wysłannik do Libii, powiedział, że w razie podejścia rebeliantów pod Trypolis, Kaddafi może wysadzić miasto w powietrze. Miał mu to powiedzieć premier libijski. Z kolei generał Charles Bouchard powiedział, że Kadafi rozkazał swym oddziałom przy wycofywaniu się wysadzać w powietrze rafinerie.
Muammar Kaddafi w specjalnym posłaniu nazwał Nicolasa Sarkozy’ego zbrodniarzem wojennym, który splamił historię Francji i zniszczył stosunki swego kraju z Libią i krajami muzułmańskimi. Dodał, że jest chory umysłowo.
15 lipca.
Siły rządowe wysunęły się z Marsy al-Burajki na wschód by zapobiec ewentualnemu atakowi rebeliantów. Ci faktycznie przygotowali i podjęli drugi atak. Walki toczyły się tym razem na przedpolu miasta. Ciężkie straty ponieśli zarówno lojaliści, jak i bojownicy. Z terenów pustynnych rebelianci przedostali się do godz. 22:00 na 2,5 km od miasta. Wojsko ufortyfikowało centrum miasta. Ponadto siły opozycji zniszczyło 100 min przeciwpiechotnych pod Marsą al-Burajką. Obrzeża miasta zostały silnie zaminowane.
Japonia i Stany Zjednoczone uznały formalnie Tymczasową Radę Narodową podczas obrad grupy kontaktowej w Stambule. Podczas czwartego spotkania grupy kontaktowej, jej członkowie uznali, że Kaddafi nie ma już faktycznie prawowitej władzy w Libii, a rządy w tym kraju ma przejąć Tymczasowa Rada Narodowa. "Reżim Kadafiego nie jest już prawowitą władzą w Libii", głosił komunikat końcowy. Ustalono zakres pomocy humanitarnej oraz postanowiono także, że część krajów odmrozi do wykorzystania przez przejściową Narodową Radę Libijską środki zamrożone pół roku wcześniej. Kaddafiego wezwano do ustąpienia, a strony konfliktu do zawieszenia broni. W odpowiedzi transmitowanej na głównym placu Zalitanu Muammar Kaddafi zaznaczył, że tak zwana Rada z Bengazi nic nie znaczy, a armia przeciwstawi się kolonialnej agresji.
Wielka Brytania oświadczyła, ze wyśle nad Libię dodatkowo 4 samoloty myśliwsko-bombowe Tornado, zwiększając tym samym kontyngent do 12 samolotów.
16 lipca.
Rano rebelianci przedostali się na obrzeża miasta, ale napotkali tam ciężki ostrzał. Broniące miasto wojsko detonowało miny. W czasie walk powstańcy pojmali czterech żołnierzy. Napastnicy podjęli atak w kierunku centrum, jednak napotkali tam okopy wypełnione chemicznymi substancjami łatwopalnymi. Ponadto rebelianci z powodu wybuchów setek min byli w stanie utrzymać zajętych pozycji, co spowodowało wycofanie się z peryferii miasta. Wieczorny intensywny ogień rakietowy ponownie odrzucił rebeliantów na 20 km od miasta. Tego dnia zginęło 12 rebeliantów a 178 zostało rannych.
17 lipca.
W rejonie Marsy al-Burajki toczyły się tego dnia ciężkie walki, w których oddziały powstańcze próbowały zająć port położony 20 kilometrów od miasta. Rebelianci przedostali się do dzielnicy mieszkalnej, gdzie toczono zacięte walki uliczne. Siły opozycji zdobyły północno-wschodnie fragmenty miasta, walki przenosiły się na południowy zachód, oczekując na posiłki. Siły wierne Kadafiemu prowadziły nieustannie ostrzał za pomocą rakiet Grad, co bardzo utrudniało zadanie powstańcom. Zginęło trzech, a ponad 200 rebeliantów zostało rannych.
18 lipca.
18 lipca inicjatywę w bitwie przejęli rebelianci, którzy zajęli dzielnicę przemysłową Marsy-al Burajki. Rozpoczął się proceder oczyszczania miasta z min. Otoczono główny port naftowy z rafinerią i zakładami chemicznymi. Lojaliści kontrolowali centrum, jednak trzon wojska wycofał się w kierunku Ras al-Unuf.
Musa Ibrahim rzecznik rządu Muammara Kadafiego, potwierdził, iż prowadzono rozmowy z władzami USA w celu poprawy stosunków dwustronnych. USA potwierdziło, ze takie spotkanie miało miejsce.
19 lipca.
W walkach pod portem naftowym w Marsie al-Burajce zginęło 27 powstańców libijskich zginęło, a 83 zostało rannych. Liczba zabitych rebeliantów jest tak wysoka, gdyż napotkali oni silny atak rakietowy. W mieście pozostawało 200 żołnierzy Kaddafiego, którzy bronili centrum. Na pomoc im ruszały posiłki z Ras al-Unuf, jednak zostały one ostrzelane przez śmigłowce NATO. Rebelianci umocnili swe pozycje na południu i wschodzie miasta.
20 lipca.
W wyniku walk na froncie zachodnim, rebelianci podeszli pod miasto Zalitan i zatrzymali się 1,5 km od niego. Rebelianci korzystali z pomocy lotnictwa NATO.
The Wall Street Journal doniósł, iż w połowie lipca rebelianci przeprowadzili ofensywę na południu kraju. Atakując z kontrolowanej przez siebie Kufry, zabezpieczyły ważne miasta na libijskiej pustyni. Wśród nich były Al-Qatrun, Al-Wigh, Taraghin oraz wioskę Umm Al Aranib z ważną bazą wojskową i przejście graniczne z Czadem w Tummu. W wyniku skutecznej operacji w której udział wzięło 300 bojowników, opozycjoniści znacznie rozszerzyli swoje wpływy na froncie południowym.
21 lipca.
Rebelianci określili miasto Marsa al-Burajka jako wielkie pole minowe. Wycofali się z niego i je otoczyli. Rozpoczęto akcje usuwania min z instalacji naftowych by zapobiec ich wysadzeniu, w przypadku kiedy wojsko przegrałoby bitwę.
W walkach pod Zalitanem rebelianci pojmali dowódcę brygady wojsk Kaddafiego – generała Gen. Abdula Nabiha Zayeda. Tego samego dnia miasto ostrzelało NATO. Zniszczono wiele budynków cywilnych. Kilku cywilów odniosło rany.
22 lipca.
Pojawiły się spekulacje nt. przemytu broni dla wojsk Kaddafiego z Algierii. w związku z rzekomym statkiem pod libijską banderą, który miał pływać do algieryjskiego portu Djen Djen. Stany Zjednoczone oświadczyły, ze taki proceder łamie rezolucje ONZ nr 1970 oraz 1973, które zabraniają handlu bronią z Libią.
23 lipca.
Wojsko libijskie odbiło miasto Al-Qatrun podczas kampanii pustynnej, zmuszając sympatyzujące z rebeliantami plemię Toubou do odwrotu na południe.
W Trypolisie było słychać siedem eksplozji będących następstwem nalotów NATO.
24 lipca.
Armia podjęła szturm na miasto Al-Qwalish. Rebelianci tuż przed atakiem na arenę zmagań wysłali dziesiątki cywilów, a atak został odparty, zaś żołnierze wycofali się z pozycji.
Niemcy zaoferowały 144 mln dolarów pomocy dla Tymczasowej Rady Narodowej na potrzeby humanitarne i odbudowę zniszczonych regionów.
25 lipca.
Bułgaria nakazała wydalenie libijskiego dyplomaty z Sofii. Po odebraniu akredytacji konsul Ibrahim al-Furis publicznie zniszczył portrety Muammara Kaddafiego i wypowiedział mu posłuszeństwo, ale mimo tego władze w Sofii nie zmieniły swojej decyzji.
NATO zrzuciło bomby na Zalitan przez co uszkodzony został szpital oraz magazyn z żywnością. W mieście wybuchł także pożar.
26 lipca.
Rząd Kaddafiego nie zgodził się na negocjacje z NATO. Tymczasem premier Libii Al-Baghdadi Ali al-Mahmudi spotkał się z przedstawicielem ONZ Abdelilahem al-Chatibem i rozmawiał z władzami w Bengazi. al-Mahmudi stwierdził, że obie strony wojny domowej w Libii są wciąż głęboko podzielone i dalekie od porozumienia na temat rozwiązania politycznego.
Tego dnia wysłano maski gazowe i ubiory przeciwgazowe z położonego pod Trypolisem Al-Ajelat do pustynnej miejscowości Al-Dżufra.
27 lipca.
Wielka Brytania uznała oficjalnie rząd w Bengazi i nakazała wydalenie libijskich dyplomatów z Londynu.
28 lipca.
Rebelianci w Dżabal Nafusa rozpoczęli fazę operacji, której celem jest ostateczne pokonanie lojalistów i całkowite kontrolowanie regionu. O świcie powstańcy ruszyli z miast Dżadu oraz Nalut i do południa zdobyli kontrolę nad miejscowością al-Jawsh, mimo iż wojsko broniło się za pomocą rakiet Grad. Zginęło 4 rebeliantów, a 10 zostało rannych. 18 żołnierzy zostało pojmanych. Bojownicy ruszyli ku miastu Al-Ghazaia.
W Bengazi zginął dowódca sił rebelianckich generał Abd al-Fatah Junis, który wcześniej został aresztowany i wezwany na przesłuchanie w związku z niezdobyciem miasta Marsa al-Burajka. Padły oskarżenia o prowadzenie przez niego potajemnych rozmów z rządem w Trypolisie, co wskazywano jako rzekomy powód śmierci generała.
29 lipca.
Odbył się pogrzeb generała Junisa, a tymczasowym naczelnym dowódcą Libijskiej Armii Ludowej został mianowany Suleiman Mahmoud.
Zabójstwo Junisa spowodowało podziały wśród rebeliantów; dowództwo bojowników z frontu w Misracie zapowiedziało na znak protestu ignorowanie rozkazów z Bengazi.
30 lipca.
Samoloty NATO zbombardowały nadajniki państwowej telewizji libijskiej Al-Dżamahirija w Trypolisie, zabijając trzech dziennikarzy i raniąc 15. Celem ataków było uniemożliwienie nadawania państwowej telewizji, jednak naloty okazały się niewystarczające.
Podczas ofensywy w Dżabal Nafusa rebelianci zabezpieczyli miasto Takut oraz Al-Ghazaia leżące między Nalutem a Wazzinem. Ponadto rebelianci otoczyli Tiji, którego broniło 500 żołnierzy.
31 lipca.
Rebelianci rozpoczęli oblężenie miejscowości Al-Jaswh w górach Dżabal Nafusa. Pomimo przewagi bojowników armia się nie wycofała i próbowała bronić swoich pozycji. Walki toczyły się także o Badr i Tiji. Potyczkę stoczono także pod Zalitanem; zginęło w niej 13 rebeliantów, a co najmniej 50 zostało rannych.
Liderzy rebeliantów poinformowali, iż wykryli w swoich szeregach grupę bojowników, którzy współpracowali z rządem Kaddafiego, stanowiąc tzw. "piątą kolumnę" armii libijskiej. Po wykryciu tego faktu doszło do potyczki w szeregach powstańców, w której zginęły cztery osoby. Zdarzenie było częścią operacji, w której opozycja próbowała oczyścić swe szeregi z dywersantów po zamordowaniu generała Abdela Fataha Younisa.
Sierpień.
1 sierpnia.
Brytyjskie lotnictwo dokonało bombardowania za pomocą 16 bomb pozycji sił rządowych pod Zalitanem. Zniszczono czołgi, wyrzutnie rakiet, centrum łączności oraz składy amunicji. Rebelianci twierdzili, że weszli do miasta, jednak obecni na miejscu dziennikarze podali, iż ciężkie walki nadal były w toku. Pojmano 40 żołnierzy, zginęło także 15 rebeliantów.
Norwegia oficjalnie wycofała się z operacji Unified Protector. Sześć norweskich samolotów General Dynamics F-16 Fighting Falcon wykonało łącznie 6493 lotów, zrzucając 569 bomb.
2 sierpnia.
Wczesnym rankiem rebelianci zdołali przełamać linię obrony armii libijskiej, dzięki czemu dostali się do dzielnicy mieszkalnej Zalitanu. Napotkali tam jednak silny opór drugiej kolumny Brygady Chamisa. W wyniku kontrataku wojska, bojownicy byli zmuszeni do odwrotu, tracąc na polu bitwy 6 osób zabitych i 65 rannych.
3 sierpnia.
Bojownicy przejęli kontrolę nad libijskim tankowcem przewożącym 250 tys. baryłek ropy. Jednostka została skierowana do portu w Bengazi.
W mieście Msallata, leżącym 110 km na zachód od stolicy doszło do buntu przeciwko władzy Kaddafiego. Policja stłumiła pochód cywilów, zabijając trzy osoby.
4 sierpnia.
Siły Kaddafiego w pełni kontrolowały miasto Zalitan po wyparciu rebeliantów z dzielnicy mieszkalnej, mimo iż rano o 6:30 doszło do nalotu sił NATO.
Rodzina zamordowanego dowódcy libijskich powstańców, Abd al-Fataha Junisa, poprosiła o międzynarodowe śledztwo w tej sprawie. Według bliskich generała, zginął on z rąk zwolenników Kaddafiego, którzy ukrywają się w szeregach rebeliantów.
5 sierpnia.
Według rebeliantów w nalocie NATO na Zalitan zginął Chamis al-Kaddafi i 31 innych żołnierzy. Informacje te zdementował rzecznik rządu Libii, Musa Ibrahim.
6 sierpnia – zdobycie Bir al-Ghanem przez rebeliantów.
Siły opozycyjne zdobyły miasto Bir al-Ghanem, leżące na drodze z Dżabal Nafusa do Trypolisu, 85 km od stolicy. W czasie walk zginęło 17 rebeliantów i nieznana liczba żołnierzy. Rebelianci ogłosili zamiar ataku na Az-Zawiję by okrążyć stolicę od zachodu.
Zbuntowana Msallata została oblężona przez lojalistów. Miejscowe komitety wojskowe obawiały się krwawej rozprawy z ruchem oporu.
Na lotnisku w Misracie wylądował katarski samolot z bronią dla rebeliantów walczących pod Zalitanem.
Na froncie wschodnim rebelianci ponowili atak na Marsę al-Burajkę. Szturm, stosunkowo słaby ze względu na silne zaminowanie, został wyprowadzony z trzech stron. Podczas niego udało zabezpieczyć się kilka wzgórz.
7 sierpnia.
Armia podjęła kontratak na Bir al-Ghanam. Po kilkugodzinnych walkach wojsko poddało się. Ciężkie walki trwały pod Zalitanem. Trzon armii wzmocnił oddział z 30 pojazdami wojskowymi. Pięć z nich zostało całkowicie zniszczonych przez jednostki bojowników.
8 sierpnia.
Miasto Bir al-Ghanam nadal kontrolowali rebelianci, którzy odparli ataki lojalistów i rozpoczęli marsz na Az-Zawiję.
Przewodniczący Narodowej Rady Tymczasowej Mustafa Muhammad Abd ad-Dżalil zdymisjonował rząd powstańczy. Wśród zdymisjonowanych członków rządu byli ministrowie obrony, finansów, spraw wewnętrznych i sprawiedliwości. Dymisje związane były z narastającymi nieporozumieniami w rządzie po morderstwie generała Junisa.
Rebelianci poinformowali o utworzeniu specjalnych służb bezpieczeństwa, których zadaniem miało być bronienie instalacji naftowych w Cyrenajce.
9 sierpnia.
Rebelianci podjęli drugi szturm na Marsę al-Burajkę. Ciężkie walki odbyły się na obrzeżach miasta. Zginęło dwóch bojowników, 14 odniosło rany. Część powstańców dostała się do dzielnicy mieszkalnej.
Strona libijska podała, że w natowskim nalocie na wioskę Nadżar pod Zalitanem zginęło 85 cywilów – 33 dzieci, 32 kobiety i 20 mężczyzn z 12 rodzin. Na dowód tego w telewizji pokazano kilka zwęglonych ciał. Rząd Muammara Kadafiego ogłosił trzydniową żałobę po ofiarach. Sojusz odpowiedział, że nie ma dowodów że to na ofiary cywilne. Celem ataku były budynki rolnicze, które stały się magazynami z bronią.
Unia Europejska ogłosiła sankcje gospodarcze dotyczące 42 osób i 49 firm związanych z rządem w Trypolisie.
Przedstawiciel Tymczasowej Rady Narodowej oficjalnie zajął stanowisko libijskiego ambasadora w Londynie.
10 sierpnia.
NATO zaprzeczyło jakoby w nalocie na Nadżar zginęli cywile. Natomiast libijska telewizja pokazała Chamisa Kaddafiego, który odwiedził rannych w tymże nalocie. Powstańcy twierdzili, że Chamis zginął we wcześniejszym uderzeniu NATO.
Rebelianci odbywali marsz na Az-Zawiję. Zabezpieczyli miasto Nasr oraz wioskę Wadi al-Hay, lecz napotkali ogień ze strony lojalistów co spowolniło ich postępy.
Ciężkie walki toczyły się w dzielnicy mieszkalnej Marsy al-Burajki. Obie strony używały artylerii do ostrzeliwania swoich pozycji. Zginęło co najmniej trzech bojowników.
11 sierpnia.
Rebelianci przejęli kontrolę na dzielnicą mieszkalną w Marsie al-Burajce. W bitwie zginęło ośmiu kolejnych powstańców, 25 zostało rannych. Po stronie armii nie zanotowano ofiar, jednak 40 żołnierzy zostało otoczonych.
Libijski rząd zakazał używania telefonii Thuraya.
Rebelianci zdobyli miejscowość Bir Shuaib leżącą mniej niż 25 km od Az-Zawiji. NATO zbombardowało pobliską Shalghouda, kontrolowaną przez rebeliantów.
12 sierpnia – zdobycie Tawurghi przez rebeliantów.
Prezydent Rosji Dmitrij Miedwiediew podpisał dekret o wejściu w życie sankcji przeciwko Libii, przyjętych w marcu przez RB ONZ rezolucją nr 1973.
Rebelianci zdobyli kontrolę nad miastem Tawurgha, odcinając tym samym drogę zaopatrzeniowym armii rządowej walczącej pod Zalitanem.
Rebelianci zaniechali atak na dzielnicę przemysłową, która obejmowała terminal ropy naftowej, z powodu silnego zaminowania.
13 sierpnia – początek bitwy o Az-Zawjię.
Powstańcy ogłosili, że weszli do centrum miasta Az-Zawija znajdującego się 50 km na zachód od Trypolisu po trwającej ok. pół godziny walce z najemnikami. Część sił Kaddafiego miała ewakuować się do Trypolisu, część wycofać na przedmieścia. Mieszkańcy mieli świętować na ulicach wyzwolenie miasta. Powstańcy przejęli także kontrolę nad autostradą do Tunezji, którą do miasta docierało paliwo i żywność. Była to ostatnia z istniejących dróg zaopatrywania miasta, obok zablokowanego przez NATO w kwietniu portu.
Wieczorem w Trypolisie tłumy wyszły na ulicę, gdy rozpuszczono plotkę o ucieczce Kaddafiego z kraju. Państwowa telewizja zdementowała tę informację.
Rebelianci podjęli także szturm na Gharjan – największe miasto Dżabal Nafusa. Początkowo podczas bitwy znaczną przewagę mieli rebelianci, jednak lojaliści wzmocnili swoje oddziały w mieście, przez co walki stały się bardziej zacięte.
Rebelianci zabezpieczyli także most na autostradzie prowadzącej do Syrty pod miejscowością Tawurgha. W walkach zginęło 12 powstańców.
W uderzeniu NATO pod Marsą al-Burajką zniszczone zostały dwa pojazdy oraz zabito sześciu żołnierzy. Ponadto w czasie ataku, powstańcy zniszczyli dwa czołgi. Lojaliści przypuścili szturm na sektor mieszkalny, jednak musieli tam uznać wyższość bojowników.
14 sierpnia.
Tego dnia powstańcy kontynuowali walki w Az-Zawiji, gdzie z wojsk Kaddafiego pozostali jedynie snajperzy i pojedynczy żołnierze. Rzecznik powstańców zapowiedział oczyszczenie miasta do końca tego dnia.
Podczas ofensywy na wybrzeżu rebelianci zdobyli miasto Surman. Podczas bitwy zginęło 10 rebeliantów. Następnie walki wybuchły również w mieście Sabrata i mieście Al-Ajajlat, które także zostało zdobyte przez rebeliantów. W nocy z 13 na 14 sierpnia przy przejściu granicznym z Tunezją do starć doszło w mieście Abu Kammasz, nad Morzem Śródziemnym, ok. 10 km od przejścia w Ras Dżdir.
Tymczasem w Dżabal Nafusa kontynuowano bitwę w Gharjan. W mieście zdecydowaną przewagę mieli rebelianci.
14 sierpnia lojaliści podpalili kilka zbiorników z ropą naftową w dzielnicy przemysłowej Marsy al-Burajki.
Muammar Kaddafi wezwał swych zwolenników do walki i uwolnienia kraju od zdrajców i NATO.
15 sierpnia – zdobycie Gharjan przez rebeliantów.
Rebelianci podczas bitwy o Az-Zawiję usiłowali zdobyć ostatni strategiczny punkt broniony przez snajperów – Plac Męczenników. W czasie walk pojmano 15 najemników z Nigerii. Ogłoszono, że 80% miasta było pod pełną kontrolą bojowników. Lojaliści atakowali rebeliantów rakietami Grad. W czasie starć doszło do nalotu NATO w wyniku którego zniszczono trzy czołgi i dwa wozy pancerne.
W czasie walk o Sabratę, rebelianci otoczyli bazę wojskową. Opozycjoniści ogłosili, iż pokonali armię w mieście Gharjan, obsadzając tam swój garnizon.
Armia stacjonująca w Syrcie wystrzeliła pocisk R-11 w stronę Adżdabiji, który spadł bezpiecznie na pustynię 50 km od miejsca wystrzelenia. Według zachodnich mediów miała być to demonstracja siły wojska wobec klęsk na froncie. Rebelianci kontrolujący dzielnicę mieszkalną Marsy al-Burajki, próbowali się przedostać do dzielnicy przemysłowej i dlatego w ciągu trzech dni saperzy zneutralizowali 3 tys. min.
Agencja Reutera poinformowała o toczących się tajnych negocjacjach pomiędzy przedstawicielami Kaddafiego i powstańców na tunezyjskiej wyspie Dżerba.
Libijski minister spraw wewnętrznych Nasr al-Mabrouk Abdullah uciekł wraz z rodziną do Kairu.
16 sierpnia.
Według raportu CNN, rebelianci kontrolowali do 16 sierpnia wszystkie zachodnie dzielnice Az-Zawiji, a walki toczyły się na wschodzie miasta, kontrolowanego w 30% przez lojalistów. W walkach tego dnia w ostrzale rakietowym z pozycji armii zginęło 15 osób w tym dwóch cywilów.
W czasie bitwy w Marsie al-Burajce zginęło 26 rebeliantów, a 40 odniosło rany.
Powstańcy zapowiedzieli zakończenie wojny w ciągu trzech tygodni.
17 sierpnia – zdobycie Sabraty przez rebeliantów.
Rebelianci zdobyli dzielnicę Al-Heisha w Az-Zawiji, przecinając armii drogę między Az-Zawiją a Trypolisem. Ponadto rebelianci zamknęli ropociąg między dwoma wyżej wymienionymi miastami. Rebelianci przejęli kontrolę nad miastem Sabrata.
Lojaliści opuścili miasta Tiji i Badr w Dżabal Nafusa, dzięki czemu, rebelianci objęli pełną kontrolę nad miastami.
W czasie walk o Marsę al-Burajkę zginęło 15 osób.
Na granicy Libii i Nigru w miejscowości Massakory zatrzymano ośmiu obywateli Czadu, którzy mieli się rekrutować w armii Kaddafiego za 6100 euro.
18 sierpnia – zdobycie Zuwary przez rebeliatów.
Rano rebelianci zdobyli po walkach główną rafinerię w Az-Zawiji.
Rebelianci całkowicie oczyścili miasto Gharjan, zajmując rynek, donieśli też o zdobyciu w 90% kontroli nad Sabratą i przejęciu tamtejszej bazy wojskowej. Rebelianci ponadto ogłosili przejęcie Zuwary
Powstańcy przejęli miejscowość Hajsza, leżącą w połowie drogi między Misratą i Syrtą.
Walki na nowo wybuchły pod Zalitanem. Tego dnia poległo czterech bojowników.
NRT poinformowała o opanowaniu przez powstańców południowego przedmieścia Marsa al-Burajki, Alargop.
Muammar Kaddafi uciekł z Trypolisu do Syrty.
19 sierpnia – zdobycie Zalitanu i Marsy al-Burajki przez rebeliantów.
O godz. 7:30 rozpoczął się szturm rebeliantów na Zalitan. O godz. 13. bojownicy dostali się do centrum miasta. W czasie walk o Zalitan rannych zostało 30 osób. Rebelianci ogłosili, że zdobyli całkowitą kontrolę nad miastem i wypchnęli przeciwnika poza zachodnie granice miasta, w rejon Al-Chums.
Powstańcy ogłosili także całkowite opanowanie Marsy-al-Burajki. Również Plac Męczenników w centrum Az-Zawiji został zdobyty przez powstańców.
Po trzech miesiącach współpracy z powstańcami były premier Libii (1972−1977) Abdessalam Jalloud uciekł do kontrolowanego przez nich Az Zintanu.

</doc>
<doc id="2394846" url="https://pl.wikipedia.org/wiki?curid=2394846" title="Kościół Poczwórnej Ewangelii">
Kościół Poczwórnej Ewangelii



</doc>
<doc id="2394849" url="https://pl.wikipedia.org/wiki?curid=2394849" title="Kolej transgabońska">
Kolej transgabońska

Linia kolejowa Owendo–Franceville, kolej transgabońska (fr. "Le Transgabonais") – jednotorowa, niezelektryfikowana, normalnotorowa linia kolejowa w Gabonie łącząca porty morskie w Sahoué i w Owendo z miastem Franceville.
Linia jest jedyną na terenie Gabonu. Obsługuje głównie kolejowe przewozy towarowe: rudy manganu z górniczego miasta Moanda do portu przeładunkowego w Owendo oraz drewna pozyskiwanego z lasów deszczowych. Od 2003 roku kontrolę nad linią poprzez spółki zależne sprawuje francuski koncern wydobywczy Eramet.
Historia.
Pierwsze plany budowy linii kolejowej na terenie dzisiejszego Gabonu pojawiły się w 1885 roku. Nie zostały jednak zrealizowane. Ponowne zainteresowanie budową infrastruktury kolejowej w tym państwie nastąpiło po uzyskaniu niepodległości w latach sześćdziesiątych XX wieku w związku z intensywnym rozwojem pól górniczych rud manganu w prowincji Górne Ogowe i planami eksploatacji rud żelaza w prowincji Ogowe-Ivindo. Inicjatorem powstania kolei transgabońskiej był ówczesny prezydent Gabonu, Léon M’ba.
Linia transgabońska miała w pierwszej kolejności przyspieszyć rozwój wydobycia rud żelaza w Gabonie i usprawnić ich eksport. W drugiej kolejności miała zastąpić mało wydajną kolej linową Moanda–Mbinda zbudowaną w dżungli na południu kraju przez francuską firmę wydobywczą Compagnie Minière de l'Ogooué (COMILOG). Ważnym celem jej budowy miał być również przewidywany rozwój portów przeładunkowych w estruarium Gabonu, który wyeliminowałby konkurencję ze strony portów przeładunkowych w Kongo czerpiących znaczne zyski z obsługi gabońskiego przemysłu wydobywczego.
W 1967 roku po objęciu urzędu prezydenta w Gabonie przez Alberta Bongo, mimo forsowanego przez jego poprzednika i Bank Światowy bardziej ekonomicznego planu budowy linii do położonego na północy kraju miasta Bélinga, za priorytet uznano wybudowanie w pierwszej kolejności sieci kolejowej do położonego na południowym wschodzie kraju miasta Franceville, z okolic którego pochodził nowy przywódca państwa.
Prace studyjne nad linią rozpoczęto w 1968 roku, a budowlane w 1974 roku. Nadzór nad inwestycją i zarząd nad linią sprawowała agencja państwowa Office du chemin de fer du Transgabonais (OCTRA), ale budowa była prowadzona przez firmy europejskie, głównie z Francji, zrzeszone w konsorcjum Groupement européen pour construction du chemin de fer Transgabonais (EUROTRAG). Pierwszy odcinek linii Owendo - N'Djolé został otwarty 27 grudnia 1978 roku. Ukończenie prac nad całą linia kolejową Owendo – Franceville o długości 669 kilometrów nastąpiło w 1987 roku. W trakcie prac budowlanych został znacznie przekroczony budżet inwestycji, a Gabonowi zagroziło z tego powodu bankructwo. Wstrzymano na pewien czas rozwój linii kolejowej. Nie zrealizowano planowanej sieci kolejowej obsługującej kopalnie rudy żelaza w prowincji Ogowe-Ivindo.
W 1999 roku dokonano prywatyzacji istniejącej linii. Zarząd nad koleją transgabońską został przekazany przez Office du chemin de fer du Transgabonais (OCTRA) na rzecz międzynarodowej spółki Société nationale des bois du Gabon (SNBG). Przedsiębiorstwo to straciło jednak koncesję w 2003 roku na rzecz spółki Compagnie Minière de l'Ogooué (COMILOG). Obecnie zarząd nad linią należy do firmy celowej Société d'Exploitation du Transgabonais (SETRAG).
Od 2007 roku rząd gaboński we współpracy z chińską firmą China National Machinery &amp; Equipment Import &amp; Export Corporation (CMEC) wznowił budowę linii w prowincji Ogowe-Ivindo. W 2011 roku otwarto 237 kilometrowy odcinek linii kolejowej Booué – Bélinga, mającej stanowić w przyszłości 560 kilometrową bocznicę szlakową od głównego szlaku kolei transgabońskiej. Planowana jest również budowa bocznicy kolejowej do nowego portu w Sahoué na półwyspie Santa Clara. Nowa infrastruktura ma ułatwić transport rudy żelaza wydobywanej w okolicach miasta Makokou.
Przewozy kolejowe.
Kolej transgabońska służy przede wszystkim jako szlak handlowy do transportu towarów z głębi lądu nad wybrzeże Oceanu Atlantyckiego. 65 % ładunków przewożonych linią kolejową stanowią rudy manganu. Wynoszą one około 2 milionów ton rocznie. 20 % stanowią przewozy drewna, które jest pozyskiwane z lasów deszczowych rosnących wzdłuż przebiegu linii. Transportuje się nią również rudy uranu. W najbliższej przyszłości planowany jest transport rud żelaza. 
Kolej transgabońska oprócz funkcji szlaku do przewozu towarów wykorzystywana jest również do przewozu osób. Na linii znajdują się 23 stacje obsługujące ruch pasażerski. Pociągi osobowe kursują dwa razy w tygodniu, a pociągi nocne trzy razy w tygodniu.
W 2008 roku kolej transgabońska przewiozła 220 210 pasażerów.

</doc>
<doc id="2394860" url="https://pl.wikipedia.org/wiki?curid=2394860" title="Fotis Stefani">
Fotis Stefani

Fotis Stephani, (ur. 4 października 1971) – cypryjski lekkoatleta, uczestnik Letnich Igrzysk Olimpijskich 1992 oraz Letnich Igrzysk Olimpijskich 2000.
Na obu olimpiadach wystartował w skoku o tyczce. Na pierwszych igrzyskach uzyskał wynik 5.20 w rundzie eliminacyjnej, (nie awansował do finału) co dało mu 26 miejsce. Na olimpiadzie w 2000 roku nie został sklasyfikowany.

</doc>
<doc id="2394861" url="https://pl.wikipedia.org/wiki?curid=2394861" title="Pål Mathiesen">
Pål Mathiesen

Pål Mathiesen, pseud. Athera, Daukjøtt oraz Shady Blue (ur. 14 sierpnia 1977 w Haslum) – norweski muzyk, kompozytor, wokalista i autor tekstów. Pål Mathiesen znany jest przede wszystkim z wieloletnich występów w grupie muzycznej Susperia, której był członkiem w latach 1998–2015. Wraz z zespołem nagrał m.in. pięć albumów studyjnych: "Predominance" (2001), "Vindication" (2002, "Unlimited" (2004), "Cut From Stone" (2007) oraz "Attitude" (2009).
W 2009 roku dołączył do rockowego zespołu Chrome Division, w którym zastąpił Eddiego Guza. W 2011 roku ukazał się pierwszy album grupy z Mathiesenem w składzie pt. "3rd Round Knockout". Muzyk współpracował ponadto z zespołami Metadox, Vanaheim i Ringnevond.

</doc>
<doc id="2394863" url="https://pl.wikipedia.org/wiki?curid=2394863" title="Wiesław Gębala">
Wiesław Gębala

Wiesław Gębala (ur. 14 września 1950 w Bielsku-Białej) – polski biegacz narciarski, trener, olimpijczyk z Innsbrucku 1976.
Jeden z czołowych polskich narciarzy lat 70. XX wieku. Mistrz Polski w biegu na 30 km w roku 1976 i w biegu na 50 km w latach 1974, 1976-1978. Wicemistrz Polski w biegu na
Dwukrotny zwycięzca Memoriału B.Czecha i H. Marusarzówny w sztafecie 3 x 10 km w latach 1969-1970.
Na igrzyskach olimpijskich w roku 1976 w Innsbrucku w biegach indywidualnych zajął 22. miejsce w biegu na 15 km, 20. miejsce w biegu na 30 km, biegu na 50 km nie ukończył, a w sztafecie 4 x 10 km (partnerami byli: Jan Staszel, Jan Dragon, Władysław Podgórski) zajął 13. miejsce.
Mąż olimpijki Anny Gębali i ojciec Katarzyny olimpijki z Nagano 1998.

</doc>
<doc id="2394864" url="https://pl.wikipedia.org/wiki?curid=2394864" title="Mieczysław Popek">
Mieczysław Popek

Mieczysław Edmund Popek (ur. 30 października 1916 r. w Siedlcach, zg. trag. 14 stycznia 1944 r. lotnisko Tollerton k. Nottingham, Wielka Brytania) – polski lotnik wojskowy, starszy sierżant pilot Wojska Polskiego, chorąży (ang. "Warrant Officer") Królewskich Sił Powietrznych.
Życiorys.
Był synem Mateusza i Sabiny z domu Rećko. W roku 1933 ukończył siedem klas szkoły powszechnej w Hajnówce. Do wojska został wcielony 4 listopada 1937 r. Przydzielono go do 5 pułku lotniczego w Lidzie, gdzie 15 grudnia złożył przysięgę wojskową. W 1938 r. ukończył w 5 pl szkołę podoficerską i w tym samym roku zaliczył Wyższy Kurs Pilotażu Myśliwskiego w Grudziądzu. Przydzielony do 152 eskadry myśliwskiej wyposażonej w samoloty P.11c.
We wrześniu 1939 r. 152 em przydzielono do Armii Modlin. Już 1 września wziął udział w pierwszym locie bojowym swojej jednostki – będąc w kluczu mjr. Edwarda Więckowskiego (dowódcy dywizjonu myśliwskiego 5 pl) około godz. 16:30 wystartował do lotu na osłonę Modlina. Zauważył jednak dużą wyprawę He 111, odłączył się od swego prowadzącego i wraz z dwoma innymi kluczami eskadry zaatakował przeciwnika. Zgłoszono zestrzelenie czterech He 111.
10 września został zestrzelony w walce z Bf 110 z jednostki I./ZG 1, osłaniającymi bombowce He 111, w rejonie Mińska Mazowieckiego (lądował przymusowo, samolot spłonął).
Przez Rumunię przedostał się do Francji, gdzie w bazie Lyon został przydzielony do klucza por. J. Falkowskiego (X klucz kominowy „Fa”). Samoloty (Bloch MB.152) otrzymali dopiero 15 czerwca i do upadku Francji wykonali tylko kilka lotów patrolowych bez kontaktu z wrogiem. 23 czerwca wypłynął na statku m/s „Batory” do Wielkiej Brytanii.
18 września 1940 r. został przydzielony do 307 nocnego dywizjonu myśliwskiego wyposażonego w dwuosobowe samoloty typu Defiant. W październiku 1940 po tygodniowym szkoleniu w 5 OTU w Aston Down trafił do 32 dywizjonu myśliwskiego RAF. 28 listopada 1940 przeniesiony do 249 dywizjonu RAF. W lutym 1941 trafił do dywizjonu 303.
W 1943 roku zgłosił się na ochotnika do zespołu PFT udającego się do Afryki. Uzyskał tam dwa pewne zestrzelenia.
Po powrocie 22 lipca 1943 roku przydzielony ponownie do dywizjonu 303.
11 października 1943 roku przeniesiony do 16 (P)SFTS na stanowisko instruktora
14 stycznia 1944 roku po wykonaniu lotu treningowego kołował samolotem Miles Master III nr DL941 na lotnisku Tollerton k. Nottingham i zderzył się ze startującym Masterem II nr EM385. Załoga tego drugiego samolotu nie odniosła obrażeń, podczas gdy Popek zginął. Pochowany na cmentarzu w Newark, grób 319.
Zestrzelenia.
Zajmuje 53. lokatę na „Liście Bajana” – 4 zwycięstwa pewne.
uszkodzenie:

</doc>
<doc id="2394865" url="https://pl.wikipedia.org/wiki?curid=2394865" title="Władimir Tiendriakow">
Władimir Tiendriakow

Władimir Tiendriakow (ros. Влади́мир Фёдорович Тендряко́в, ur. 5 grudnia 1923 we wsi Makarowskaja, w ówczesnej guberni wołogodzkiej, zm. 3 sierpnia 1984 w Moskwie) – radziecki, rosyjski pisarz.
Życiorys.
Urodził się w rodzinie sędziego, później starszego prokuratora. W listopadzie 1941 powołany do wojska, w roku 1943 został ranny pod Charkowem i po pobycie w szpitalu zwolniony ze służby wojskowej. Zamieszkał w obwodzie kirowskim, gdzie został nauczycielem przysposobienia wojskowego, potem sekretarzem Komsomołu na rejon podosinowski.
W roku 1945 zamieszkał w Moskwie, w roku 1946 rozpoczął studia w Instytucie Kinematografii im. Gierasimowa, po roku przeniósł się do Instytutu Literackiego im. Gorkiego, który ukończył w roku 1951. Studiował pod opieką Konstantina Paustowskiego. 
W roku 1948 został członkiem Komunistycznej Partii Związku Radzieckiego. 
Pierwsze opowiadania publikował w tygodniku „Ogoniok” w latach 1948–1953. Od roku 1955 tworzył jako zawodowy pisarz. W latach sześćdziesiątych coraz częściej spotykał się z ingerencjami cenzury. Niektóre utwory mogły się ukazać dopiero w latach pieriestrojki, po śmierci autora.
W latach 1967, 1971, 1976 i 1981 był wybierany do zarządu Związku Pisarzy ZSRR.
Oprócz prozy zajmował się scenariopisarstwem i reżyserią. Tiendriakow występował wielokrotnie w obronie prześladowanych dysydentów. Zmarł w wieku 60 lat wskutek udaru mózgu.

</doc>
<doc id="2394867" url="https://pl.wikipedia.org/wiki?curid=2394867" title="Łucja Burzyńska">
Łucja Burzyńska

Łucja Burzyńska (ur. 12 października 1924 w Poznaniu, zm. 24 września 2017) – polska aktorka. W latach 1946-1990 występowała w Teatrze Polskim we Wrocławiu.
W teatrze zadebiutowała 10 maja 1946 roku. W 1951 roku zdobyła wyróżnienie za rolę Heli w "Wodewilu warszawskim" Zdzisława Gozdawy i Wacława Stępnia w Teatrze Młodego Widza we Wrocławiu na Festiwalu Polskich Sztuk Współczesnych.
Była m.in. dwukrotną laureatką plebiscytu wrocławskich Iglic, otrzymała odznaki „Budowniczy Wrocławia” i „Zasłużony Działacz Kultury”, Złoty Krzyż Zasługi, Order Odrodzenia Polski.
Jej bratem był Zenon Burzyński - również aktor. Została pochowana 30 września 2017 roku na cmentarzu parafialnym "Skowronia Góra" przy ulicy Działkowej.
Filmografia.
Spektakle teatralne - (wybór).
Teatr Polski we Wrocławiu
Teatr Wspólczesny we Wrocławiu

</doc>
<doc id="2394870" url="https://pl.wikipedia.org/wiki?curid=2394870" title="EOL (język programowania)">
EOL (język programowania)

EOL ("Expression Oriented Language") – język programowania opracowany w Instytucie Maszyn Matematycznych w latach 1965–1966 pod kierownictwem Leona Łukaszewicza. Opracowano wersje języka EOL 1 i EOL 2. EOL 2 został zaimplementowany w 1967 r. dla maszyny ZAM-41 przez zespół w składzie: Zdzisława Wrotek, Jan Walasek i Iwona Messner. Dostępny był dla komputera ZAM-41 zarówno interpreter, jak i kompilator języka EOL. Jest to język ukierunkowany na przetwarzanie symboli, co predysponowało go do pisania translatorów. Między innymi w tym języku powstała znaczna część kodu translatora języka COBOL dla komputera ZAM-41, oraz języka Algams dla tego samego modelu komputera. W języku wykorzystano część idei występujących w innych językach przetwarzania symboli, tj. COMIT oraz IPL-IV. Kod źródłowy mógł być pisany przy użyciu słów kluczowych zaczerpniętych zarówno z języka polskiego, jak i języka angielskiego (przy czym wymagano aby w ramach jednej sekcji stosować słowa tylko jednego z tych języków). W 1967 roku opracowano na uniwersytecie w Illinois (USA) wersję tego języka EOL-3, która została w 1968 roku zrealizowana na komputerach: IBM 7094 i IBM 360. Ponadto na bazie EOL opracowano język NUCLEOL. Podjęto też przez wspomniany wyżej Uniwersytet Illinois oraz Uniwersytet Colorado wspólne prace nad językiem EOL-4.

</doc>
<doc id="2394872" url="https://pl.wikipedia.org/wiki?curid=2394872" title="Jerzy Koryciak">
Jerzy Koryciak

Jerzy Koryciak (ur. 7 marca 1954 w Zwardoniu) – polski biegacz narciarski, olimpijczyk z Innsbrucku 1976.
W latach 1972-1977 był zawodnikiem klubu KKS Bielsko-Biała. W tym okresie zdobył srebrny medal mistrzostw Polski w biegu na 50 km (rok 1977) i brązowy medal w biegu na 15 km w roku 1976.
Na igrzyskach olimpijskich w Innsbrucku w roku 1976 zajął 47. miejsce w biegu na 30 km, a biegu na 50 km nie ukończył.

</doc>
<doc id="2394875" url="https://pl.wikipedia.org/wiki?curid=2394875" title="Stare Miasto (zespół muzyczny)">
Stare Miasto (zespół muzyczny)

Stare Miasto – polski zespół muzyczny wykonujący hip-hop. Funkcjonowała w latach 1998–2002.
17 kwietnia 2015 zespół dał koncert podczas Red Bull Music Academy Weekender w Pałacu Kultury i Nauki w Warszawie w ramach promocji projektu "Albo Inaczej". Grupa wznowiła działalność jednorazowo specjalnie na potrzeby tegoż koncertu.

</doc>
<doc id="2394876" url="https://pl.wikipedia.org/wiki?curid=2394876" title="Anna Pawlusiak">
Anna Pawlusiak

Anna Pawlusiak-Dobija (ur. 10 lutego 1952 w Wilkowicach) – polska biegaczka narciarska, olimpijka z Innsbrucku 1976.
Czołowa polska biegaczka narciarska lat 70. XX wieku. Zawodniczka klubu LKS Wilkowice i BBTS Włókniarz Bielsko-Biała.
Wielokrotna medalistka mistrzostw Polski:
Uczestniczka mistrzostw świata w 1974 w Falun, gdzie zajęła 31. miejsce w biegu na 5 km oraz 7. miejsce w sztafecie 4 × 5 km.
Na igrzyskach olimpijskich w roku 1976 w Innsbrucku w biegach indywidualnych zajęła 25. miejsce w biegu na 5 km, 26. miejsce w biegu na 10 km, a w sztafecie 4 × 5 km (partnerkami były:Anna Gębala, Maria Trebunia, Władysława Majerczyk) zajęła 8. miejsce.
Siostra olimpijczyków Józefa, Stanisława i Tadeusza oraz trenera narciarskiego Piotra.

</doc>
<doc id="2394878" url="https://pl.wikipedia.org/wiki?curid=2394878" title="Janis Zisimidis">
Janis Zisimidis

Janis Zisimidis, (ur. 17 sierpnia 1967) – cypryjski lekkoatleta, olimpijczyk.
Brał udział na trzech igrzyskach olimpijskich (LIO 1992, LIO 1996, LIO 2000). Na pierwszych igrzyskach startował na dystansach: 100 (awansował do ćwierćfinału, w którym zajął 8 miejsce) i 200 m (odpadł w eliminacjach). Na drugiej olimpiadzie startował na 100 m (ponownie awansował do ćwierćfinału, w którym zajął 8 miejsce) i w sztafecie 4x100 m (cypryjska sztafeta odpadła w eliminacjach). Na ostatnich igrzyskach startował tylko w sztafecie 4x100 m (odpadł w eliminacjach).

</doc>
<doc id="2394880" url="https://pl.wikipedia.org/wiki?curid=2394880" title="Jan Kasielski">
Jan Kasielski

Jan Kasielski (ur. 14 listopada 1954 w Karpaczu, zm. 8 lutego 2013) – polski saneczkarz, olimpijczyk z Innsbrucku 1976.
Na igrzyskach olimpijskich w 1976 roku w Innsbrucku zajął 12. miejsce w jedynkach oraz 10. miejsce w dwójkach (partnerem był Andrzej Żyła).

</doc>
<doc id="2394881" url="https://pl.wikipedia.org/wiki?curid=2394881" title="Håkon Didriksen">
Håkon Didriksen

Håkon Didriksen (ur. 2 lutego 1974), znany również jako Memnock - norweski basista. Håkon Didriksen znany jest przede wszystkim z występów w grupie muzycznej Susperia. Wraz z zespołem nagrał m.in. pięć albumów studyjnych: "Predominance" (2001), "Vindication" (2002, "Unlimited" (2004), "Cut From Stone" (2007) oraz "Attitude" (2009). Muzyk współpracował ponadto z takimi grupami jak: Vanaheim, Black Comedy, Metadox i Old Man’s Child.
Przypisy.
 

</doc>
<doc id="2394884" url="https://pl.wikipedia.org/wiki?curid=2394884" title="Maria Trebunia">
Maria Trebunia

Maria Trebunia-Strączek (ur. 3 maja 1956 w Poroninie) – polska biegaczka narciarska, olimpijka z Innsbrucku 1976.
W trakcie kariery sportowej (lata 1971-1978) reprezentowała klub Poroniec Poronin. Mistrzyni Polski w biegach sztafetowych 4 x 5 km w latach 1973, 1975, 1976.
Na igrzyskach olimpijskich w roku 1976 w Innsbrucku w biegach indywidualnych zajęła 36. miejsce w biegu na 5 km, 33. miejsce w biegu na 10 km, a w sztafecie 4 x 5 km (partnerkami były:Anna Gębala, Anna Pawlusiak, Władysława Majerczyk) zajęła 8. miejsce.

</doc>
<doc id="2394887" url="https://pl.wikipedia.org/wiki?curid=2394887" title="Krater Rochechouart">
Krater Rochechouart

Krater Rochechouart (także: Rochechouart-Chassenon) – krater uderzeniowy w Masywie Centralnym we Francji, o średnicy 23 kilometrów. Powstał w wyniku uderzenia meteorytu 201 ± 2 milionów lat temu, w późnym triasie (wcześniejsze datowanie wskazywało wiek 214 ± 8 milionów lat, w tej samej epoce). Jego nazwa pochodzi od miejscowości Rochechouart, znajdującej się wewnątrz krateru.
Hipoteza wielu uderzeń.
Krater Rochechouart powstał w podobnym czasie, co kilka innych dużych kraterów uderzeniowych na Ziemi: Manicouagan o średnicy 100 km i krater Saint Martin o średnicy 40 km, oba w Kanadzie, krater Obołoń o średnicy 20 km na Ukrainie i krater Red Wing o średnicy 9 km w Stanach Zjednoczonych. Krater Rochechouart i oba kratery w Kanadzie leżały w tym czasie na tej samej szerokości geograficznej, 22°8' N, zatem mogły powstać w jednej serii uderzeń. Dwa pozostałe kratery leżą wraz z kraterami Rochechouart i Saint Martin na kołach wielkich o tej samej deklinacji. Powstała hipoteza, że wszystkie te kratery utworzył upadek łańcuszkowy, uderzenie w Ziemię fragmentów rozbitego ciała niebieskiego (komety lub planetoidy), w ciągu kilku godzin.
Związek z wielkim wymieraniem.
Na przełomie triasu i jury, ok. 199,6 miliona lat temu miało miejsce jedno z największych masowych wymierań w historii Ziemi. Wyznaczony wiek krateru Rochechouart i pozostałych, ok. 214 milionów lat temu, sugeruje że ta seria uderzeń nie miała bezpośredniego związku z tym wymieraniem. Jednak najnowsze datowanie izotopowe skał, które uległy metamorfizmowi w wyniku impaktu wskazuje, że krater Rochechouart jest w rzeczywistości młodszy o kilkanaście milionów lat i powstał 201 ± 2 milionów lat temu. Ten wiek pokrywa się (w granicy błędu) z czasem masowego wymierania.

</doc>
<doc id="2394888" url="https://pl.wikipedia.org/wiki?curid=2394888" title="Moczownik">
Moczownik

Moczownik, inaczej: przewód omoczniowy (łac. "urachus") – pasmo tkanki łącznej będące pozostałością omoczni, jednej z błon płodowych, która w pewnym okresie znajduje się wewnątrz sznura pępowinowego. W życiu pozapłodowym struktura ta jest rozpoznawana jako więzadło pępkowe pośrodkowe. Leży ono w przestrzeni Retziusa między powięzią poprzeczną a otrzewną ścienną, która przykrywa je od tyłu (jako fałd pępkowy pośrodkowy). Łączy pępek ze szczytem pęcherza moczowego.
Przed zaniknięciem moczownik składa się z podłużnych pasm mięśniówki gładkiej, biorących swój początek bezpośrednio z mięśnia wypierającego pęcherza. Wewnątrz jest on wyłożony jednowarstwowym nabłonkiem gruczołowym. Zachowanie drożności w życiu dorosłym może prowadzić do kilku nieprawidłowości rozwojowych, stosunkowo rzadko dających objawy kliniczne: torbieli moczownika, szczeliny pępkowej lub pełnej przetoki oraz nowotworów tej struktury.
Embriogeneza.
Omocznia, będąca jedną z błon płodowych, powstaje w 16 dniu rozwoju zarodka jako uwypuklenie tylnej części pęcherzyka żółtkowego do szypuły łączącej. Uczestniczy w tworzeniu przegrody moczowo-odbytowej (ang. "urorectal septum"), oddzielającej zatokę moczowo-płciową od kanału odbytniczego. Ze szczytu zatoki powstaje między 9–13. tygodniem pęcherz moczowy. W szczytowym momencie swojego rozwoju (8 tydzień) zajmuje całą długość sznura pępowinowego; po tym czasie zanika, pozostawiając podłużny przewód zwany moczownikiem, łączący szczyt uformowanego pęcherza moczowego z pępkiem. Przed końcem ciąży światło moczownika zamyka się i całość włóknieje, pozostawiając łącznotkankowe pasmo zwane więzadłem pępkowym pośrodkowym.
Znaczenie kliniczne.
Uważa się, że izolowane anomalie wynikające z zachowania drożności moczownika są spotykane rzadko. Najnowsze doniesienia podkreślają jednak fakt, że "pozostałości moczownika" (ang. "urachal remnants", UR) można wykryć nawet u 60% pacjentów poniżej 16. roku życia, którzy zgłaszają objawy urologiczne. Odsetek rozpoznawanych UR maleje z wiekiem, co świadczy o postępującym procesie włóknienia w trakcie dalszego rozwoju. Schorzenia onkologiczne dotyczące moczownika omówiono osobno.
Wyróżnia się cztery rodzaje możliwych nieprawidłowości anatomicznych:
Notowano również pojedyncze przypadki przepukliny pęcherza moczowego (poprzez otwór w pępku) oraz znacznego poszerzenia sznura pępowiny z powodu przetrwałego wewnątrz przewodu omoczniowego. Podczas cewnikowania naczyń pępkowych perforacja drożnej części moczownika skutkuje gromadzeniem się moczu w otrzewnej z narastaniem wodobrzusza.
Diagnostyka.
Do najczęściej zgłaszanych dolegliwości należy występowanie szczeliny pępkowej, wyczuwalna masa w podbrzuszu, ból brzucha, zapalenie pępka oraz (rzadziej) problemy z oddawaniem moczu. W każdym wypadku należy wykluczyć współwystępowanie innych defektów układu moczowo-płciowego. Do najbardziej użytecznych badań dodatkowych należą ultrasonografia oraz tomografia komputerowa. Rozpoznanie szczeliny powinno nakłonić do wykonania zdjęcia tej przestrzeni z użyciem kontrastu (tzw. sinogram lub fistulogram). Cystografia mikcyjna pozwala zobrazować układ moczowy w całej rozciągłości.
W diagnozie różnicowej u noworodka uwzględnia się izolowane zapalenie pępka, ziarniniak kikuta pępowiny oraz zapalenie naczyń pępkowych; w późniejszym wieku m.in. zapalenie wyrostka robaczkowego. Do wad układu moczowo-płciowego, stwierdzanych łącznie z pozostałościami moczownika, należą: refluks pęcherzowo-moczowodowy, wodonercze, niedrożność ujścia miedniczkowo-moczowodowego, torbiel jajnika.
Leczenie.
Rozpoznanie w okresie noworodkowym pozostałości moczownika nie pociąga za sobą od razu interwencji chirurgicznej. W ciągu pierwszych 6. miesięcy życia większość niewielkich zmian ulega spontanicznej regresji. W wieku późniejszym albo kiedy wada rozwojowa jest bardziej zaawansowana leczeniem z wyboru pozostaje jednak operacja. Stany zapalne, wynikające przeważnie z nadkażenia torbieli (zwykle bakteriami: "Staphylococcus spp." lub "E. Coli"), traktuje się wpierw antybiotykami, a potem wycina w ramach zabiegu.
Nowotwory moczownika.
Zmiany neoplastyczne wywodzące się z tkanek moczownika stanowią mały (&lt;0,4%) odsetek nowotworów pęcherza moczowego. Nie ma dowodów, że stwierdzenie w dzieciństwie pozostałości moczownika sprzyja późniejszemu rozwojowi nowotworu. Profilaktyczne usuwanie pozostałości bywa zalecane, ale stanowisko to spotyka się z krytyką niektórych środowisk. Histologicznie nowotwory te mogą być zaklasyfikowane jako:
Leczenie polega na chirurgicznym wycięciu zmiany. Kliniczny stopień zaawansowania oraz margines resekcji są najistotniejszymi czynnikami prognostycznymi. Guz jest oporny na radio- i chemioterapię, więc do całkowitego wyleczenia niezbędne jest rozpoznanie go przed tym, jak zaczyna naciekać okoliczne narządy. Z powodu późnego występowania objawów oraz agresywnego przebiegu 5-letni okres przeżycia kształtuje się na poziomie 50%.

</doc>
<doc id="2394889" url="https://pl.wikipedia.org/wiki?curid=2394889" title="Andrzej Kozik">
Andrzej Kozik

Andrzej Leonard Kozik (ur. 20 grudnia 1953 w Leśnej) – polski saneczkarz, olimpijczyk z Innsbrucku 1976.
Pierwszy sukces międzynarodowy odniósł jako junior ma mistrzostwach Europy juniorów w 1972 roku zajmując 4. miejsce zarówno w konkurencji jedynek jak i dwójek. Jako senior specjalizowała się w dwójkach, w których odniósł swoje największe sukcesy (z partnerem Mirosławem Więckowskim).
W roku 1975 został mistrzem Polski, a na mistrzostwach świata zajął 4. miejsce. Dwukrotny uczestnik mistrzostw Europy w roku 1974 – 5. miejsce i w roku 1975 – 8. miejsce. W roku 1973 zajął 3. miejsce w Pucharze narodów rozgrywanym w austriackim Imst.
Na igrzyskach olimpijskich w 1976 roku w Innsbrucku zajął 12. miejsce w dwójkach (partnerem był Mirosław Więckowski).

</doc>
<doc id="2394892" url="https://pl.wikipedia.org/wiki?curid=2394892" title="Przewód omoczniowy">
Przewód omoczniowy



</doc>
<doc id="2394893" url="https://pl.wikipedia.org/wiki?curid=2394893" title="Więzadło pępkowe pośrodkowe">
Więzadło pępkowe pośrodkowe



</doc>
<doc id="2394894" url="https://pl.wikipedia.org/wiki?curid=2394894" title="Pozostałości moczownika">
Pozostałości moczownika



</doc>
<doc id="2394895" url="https://pl.wikipedia.org/wiki?curid=2394895" title="Dora Kiriaku">
Dora Kiriaku

Teodora "Dora" Kiriaku, (ur. 3 lipca 1967) – cypryjska lekkoatletka, uczestniczka Letnich Igrzysk Olimpijskich 1996.
Wystartowała na 200 i 400 metrów (odpadała w eliminacjach).

</doc>
<doc id="2394898" url="https://pl.wikipedia.org/wiki?curid=2394898" title="Ewa Malewicka">
Ewa Malewicka

Ewa Malewicka (ur. 8 maja 1955 w Elblągu, zm. 23 lipca 1995 w Radziechowach) – polska panczenistka, działaczka sportowa olimpijka z Innsbrucku 1976.
Była zawodniczką Orła Olimpii Elbląg w latach 1969–1976. Jako juniorka zdobyła srebrny medal mistrzostw świata Juniorów na dystansie 1000 metrów w roku 1974. Jako seniorka dwukrotnie zdobyła tytuł wicemistrzyni Polski w roku 1974 na dystansie 1500 metrów i 3000 metrów.
Uczestniczka mistrzostw świata w wieloboju w roku 1974 podczas których zajęła 15. miejsce oraz w roku 1976 podczas których zajęła 25. miejsce.
Brała udział w wielobojowych mistrzostwach Europy w 1974 roku zajmując w nich 16. miejsce.
Na igrzyskach olimpijskich w Innsbrucku w roku 1976 zajęła:
W roku 1976 została międzynarodową mistrzynią Szwajcarii. Po zakończeniu kariery sportowej została działaczką sportową
Jej rekordy życiowe wynosiły:

</doc>
<doc id="2394902" url="https://pl.wikipedia.org/wiki?curid=2394902" title="Mieć i nie mieć">
Mieć i nie mieć



</doc>
<doc id="2394906" url="https://pl.wikipedia.org/wiki?curid=2394906" title="Camilla Zamek">
Camilla Zamek

Camilla Zamek (ur. w 1987 roku) – szwedzka prezenterka programów Hallå P3 Sommar (od 2009 roku) i Blind Date i P3 w szwedzkim radio Sveriges Radio.
Kariera.
Camilla Zamek jest prezenterką programów Hallå P3 Sommar (od 2009 roku) i Blind Date i P3 w szwedzkim radio Sveriges Radio. W 2007 roku pojawiła się na antenie TNT7 w programie rozrywkowym, gdzie poznała Basshuntera.
W 2007 roku Basshunter nagrał o Camilli Zamek utwór w języku szwedzkim – "Camilla". W 2008 roku utwór został przetłumaczony na język angielski i wydany na drugim studyjnym albumie Basshuntera – "Now You’re Gone – The Album". W 2009 roku zmieniona wersja szwedzkiej wersji "Camilla" została wydana jako dodatek "Camilla" (Swedish Version) na trzecim albumie studyjnym Basshuntera – "Bass Generation".

</doc>
<doc id="2394908" url="https://pl.wikipedia.org/wiki?curid=2394908" title="Aleš Križan">
Aleš Križan

Aleš Križan (ur. 25 lipca 1971 w Mariborze) – piłkarz słoweński grający na pozycji bocznego obrońcy. W swojej karierze rozegrał 25 meczów w reprezentacji Słowenii.
Kariera klubowa.
Karierę piłkarską Križan rozpoczął w klubie NK Rudar Velenje. W 1990 roku awansował do kadry pierwszego zespołu i w sezonie 1990/1991 zadebiutował w jego barwach w drugiej lidze jugosłowiańskiej. W 1991 roku przeszedł do Mariboru Branik. W Mariborze grał do końca sezonu 1996/1997. Z klubem tym wywalczył mistrzostwo kraju (1997), trzykrotnie wicemistrzostwo (1992, 1993, 1995) i trzykrotnie Puchar Słowenii (1992, 1994, 1997).
W 1997 roku Križan został piłkarzem angielskiego Barnsley. W sezonie 1997/1998 rozegrał 12 meczów w Premier League, jednak Barnsley spadło do Division One. Przez kolejne 2 lata Słoweniec zagrał 1 raz w barwach Barnsley.
W 2000 roku Križan wrócił do Słowenii i w sezonie 2000/2001 grał w Mariborze. Został z nim wówczas mistrzem kraju, a po sezonie odszedł do drugoligowego Korotanu Prevalje. W 2002 roku zakończył karierę.
Kariera reprezentacyjna.
W reprezentacji Słowenii Križan zadebiutował 18 listopada 1992 roku w zremisowanym 1:1 towarzyskim meczu z Cyprem. W swojej karierze grał w eliminacjach do Euro 96 i MŚ 1998. W kadrze narodowej od 1992 do 1998 roku rozegrał 25 meczów.

</doc>
<doc id="2394909" url="https://pl.wikipedia.org/wiki?curid=2394909" title="Ales Krizan">
Ales Krizan



</doc>
<doc id="2394914" url="https://pl.wikipedia.org/wiki?curid=2394914" title="Męskie Granie">
Męskie Granie



</doc>
<doc id="2394915" url="https://pl.wikipedia.org/wiki?curid=2394915" title="Męskie granie">
Męskie granie



</doc>
<doc id="2394916" url="https://pl.wikipedia.org/wiki?curid=2394916" title="Tucker i Dale kontra Zło">
Tucker i Dale kontra Zło

Tucker i Dale kontra Zło (tytuł oryg. "Tucker &amp; Dale vs Evil"; tytuł alternat. Porąbani) – kanadyjski horror komediowy z 2010 roku w reżyserii Eli Craiga.
Opis fabuły.
Tucker (Alan Tudyk) i Dale (Tyler Labine), dwaj „pełnokrwiści” wieśniacy, wyruszają na wymarzone, wspólne wakacje. Zamiast luksusowego hotelu trafiają do rudery w leśnej głuszy, ale to im nie przeszkadza. Sielanka się jednak kończy, gdy los stawia na ich drodze szpanerską grupę młodzieży z miasta. Tucker i Dale zostają uznani przez młodych ludzi za zwyrodniałych seryjnych morderców. Wakacje zaczynają przypominać krwawe łowy.
Obsada.
i inni

</doc>
<doc id="2394917" url="https://pl.wikipedia.org/wiki?curid=2394917" title="Azzo VI d’Este">
Azzo VI d’Este

Azzo VI d’Este (ok. 1170 - listopad 1212) – markiz Este 1193-1212, podesta Ferrary w 1196, 1205 i 1208 roku, podesta Padwy w 1199 roku, podesta Werony 1206/1207 i Mantui 1207/1208 i 1210/1211
Życiorys.
Azzo VI był synem Azza V i wnukiem Obizza I, markiza d’Este. Azzo V zmarł jeszcze za życia Obizza I. Obizzo miał oprócz Azza V cztery córki: Gersendę, Forę, Adelajdę i Tommasinę oraz syna Bonifacego. Po jego śmierci marchia esteńska przeszła jednak pod władzę wnuka Azza VI. W okresie swojej działalności wojskowo-politycznej Azzo VI trzykrotnie został podestą Ferrary w 1196, w 1205 i w 1208 roku. W 1199 roku został podestą Padwy. W latach 1206-1207 za zgodą "comitis Sancti Bonifaci et Monticulorum" przejął kontrolę nad Weroną zostając jej podestą. Dwukrotnie też w latach 1207-1208 i 1210-1211 podjął się, na podstawie umowy z mieszkańcami, bronić Mantui, obejmując funkcję podesty tego miasta. 20 stycznia 1210 roku cesarz, wywodzący się ze starszej linii Estów, Otto IV Welf mianował Azza markizem Ankony i księciem Loreto. 10 maja 1212 roku tytuł markiza Ankony potwierdził papież Innocenty III.
Azzo VI zasłynął z pielęgnowania obyczajów zachodniego rycerstwa. Na jego dworze odbywały się turnieje rycerskie i żywe były tradycje francuskiej literatury rycerskiej. Jako pierwszy we Włoszech sprowadził z południowej Francji trubadurów i zachwycał się ich poezją. Na dworze Azza VI działał Aimeric de Peguilhani, który opiewał wdzięki jego córki Beatrycze, którą nazywał najpiękniejszym kwiatem swoich czasów.
Azzo VI zmarł w listopadzie 1212 roku i został pochowany w klasztorze Vangadizza. Po jego śmierci władzę nad marchią esteńską objął jego najstarszy syn Aldobrandino I.
Rodzina.
Azzo VI miał trzy żony. Z pierwszą nieznaną z imienia córką księcia Aldobrandino miał syna:
Z drugą żoną Zofią de Maurienne, córką Humberta III księcia Maurienne i Sabaudii miał córkę:
Z trzecią żoną Alix de Châtillon, córką Renaud de Châtillon-sur-Loing, byłego księcia Antiochii, miał dwoje dzieci:

</doc>
<doc id="2394918" url="https://pl.wikipedia.org/wiki?curid=2394918" title="Carlo Alberto dalla Chiesa">
Carlo Alberto dalla Chiesa

Carlo Alberto dalla Chiesa (ur. 27 września 1920 w Saluzzo, zm. 3 września 1982 w Palermo) – generał karabinierów, prefekt Palermo.
Urodził się w Saluzzo, region Piemontu, prowincja Cuneo, we włoskiej rodzinie o silnych tradycjach patriotycznych. Kolejne pokolenia rodziny Dalla Chiesa służyły w karabinierach od momentu powstania tej formacji (1814) dla obrony prawa i powstałego państwa włoskiego (1861).
W latach 70. odpowiedzialny za antyterrorystyczną kampanię wymierzoną w Czerwone Brygady. We wrześniu 1974 roku doprowadził do aresztowania jej założycieli/przywódców: Renato Curcio i Alberto Franceschini.
30 kwietnia 1982 roku przybył do Palermo – dzień później objął stanowisko prefekta – aby położyć kres przemocy panującej wówczas na ulicach miasta, która była rezultatem krwawej i bezwzględnej wielkiej wojnie klanów.
Po objęciu stanowiska – z biegiem czasu – odkrył, że w wielu urzędach publicznych, a nawet w prefekturze obecni byli ludzie mafii (jednym z pracowników był brat dr. Josepha Miceli Crimiego, który zamieszany był w rzekome porwanie bankiera Michele Sindony. Joseph M.Crimi ujawnił nazwiska wielu członków Loży Masońskiej P-2).
Od tego czasu mafia sycylijska niechętnie przyglądała się jego pracy. Na słowa otuchy i wsparcia mógł liczyć ze strony zwykłych ludzi i osób z najbliższego grona. W prasie pojawiały się uszczypliwe uwagi, a nawet obelżywe pogłoski. Porównywano go z „Żelaznym Prefektem” Cesare Morim (prefekt za czasów Benito Mussoliniego). Pomawiano go o to, że uważa Sycylijczyków za kryminalistów i podważa autonomię Sycylii.
Spotykał się z niechęcią ze strony polityków, głównie z Partii Chrześcijańsko-Demokratycznej (m.in. Salvo Lima i Giulio Andreotti). Jako jeden z nielicznych osób zapoznał się z raportem „Greco + 161” autorstwa komisarza policji Antonino Cassary.
3 września 1982 roku został zastrzelony – razem ze swoją drugą żoną Emanuelą Setti Carraro i agentem Domenico Russo – w zasadzce na Via Carini. Zabójcy (w sumie osiem osób, czterech na motocyklach i czterech w samochodzie BMW) oddali strzały w kierunku pojazdu Autobianchi A112, którym się we trójkę poruszali. Później jeden z zamachowców wysiadł z samochodu i oddał kilka strzałów dla pewności.
Dalla Chiesa zginął na zlecenie bossa mafijnego Salvatore Riina. Wykonawcami zabójstwa byli m.in. Giuseppe Greco (we wrześniu 1985 r. został zastrzelony na polecenie Riiny) i Giuseppe Lucchese (odsiaduje dożywocie).
Tuż przed śmiercią (tego samego dnia) spotkał się z konsulem Stanów Zjednoczonych w Palermo, Ralphem Jonesem. To jemu generał powiedział o niewielkiej (wręcz braku) pomocy ze strony władz włoskich i jawnej współpracy mafii z lokalnymi politykami.
Dalla Chiesa liczył, że rząd amerykański wywrze naciski na rząd włoski, aby ten podjął zdecydowane działania.
Reakcją władz włoskich na zabójstwo generała było wysłanie nowego prefekta. W Rzymie powołano Antymafijną Komisję, uchwalono "Ustawę La Torre" (od nazwiska polityka Partii Komunistycznej Pio La Torre, który zginął tego samego dnia – 30.04.1982 – kiedy do Palermo przybył Dalla Chiesa). Minister spraw wewnętrznych Virginio Rognoni kontynuował dzieło La Torre (Ustawa Rognoni – La Torre).
Mimo to krwawa wojna trwała nadal i mafia w żaden sposób nie chciała odpuścić. 25 stycznia 1983 roku zginął sędzia GianGiacomo Ciaccio Montalto – zastrzelony z broni maszynowej przed swoim domem. 29 lipca tego samego roku zginął w zamachu bombowym inny sędzia Rocco Chinnici – zdążył podpisać nakazy aresztowania m.in. Michela Greco, Salvatora Riiny i Bernarda Provenzano.

</doc>
<doc id="2394925" url="https://pl.wikipedia.org/wiki?curid=2394925" title="Przegląd Pediatryczny">
Przegląd Pediatryczny

Przegląd Pediatryczny – czasopismo specjalistyczne o tradycjach sięgających 1908 roku, wydawane nieprzerwanie od 1970 roku. Jest organem Polskiego Towarzystwa Pediatrycznego wydawanym przez wydawnictwo Cornetis.
Jednym z założycieli i pierwszym redaktorem naczelnym był pediatra Józef Polikarp Brudziński. Czasopismo publikuje głównie artykuły o charakterze przeglądowym i edukacyjnym.
Redaktorzy naczelni.
Redaktorzy pierwszego numeru Przeglądu Pediatrycznego z 1908 r.:

</doc>
<doc id="2394931" url="https://pl.wikipedia.org/wiki?curid=2394931" title="Heleionomus variegatus">
Heleionomus variegatus

 #PATRZ Pyton południowoafrykański

</doc>
<doc id="2394932" url="https://pl.wikipedia.org/wiki?curid=2394932" title="Python saxuloides">
Python saxuloides



</doc>
<doc id="2394933" url="https://pl.wikipedia.org/wiki?curid=2394933" title="Dni Równości i Tolerancji">
Dni Równości i Tolerancji

Dni Równości i Tolerancji – cykl wydarzeń odbywający się corocznie od 2004 roku w Poznaniu, poruszający temat grup mniejszościowych, tolerancji, równości i dyskryminacji. Dni Równości i Tolerancji odbywają się w listopadzie, w związku z dniem 16 listopada, czyli Międzynarodowym Dniem Równości i Tolerancji UNESCO. Wydarzenie ma co roku inny program, jedynym stałym elementem jest Marsz Równości.
W latach 2004–2009 Dni Równości i Tolerancji organizował Komitet Organizacyjny Dni Równości i Tolerancji. Od roku 2010 zajmuje się tym Stowarzyszenie Dni Równości i Tolerancji, zarejestrowane dnia 23 kwietnia 2010 roku.
Historia.
2004.
(17–21 listopada) Hasło przewodnie: Różni, ale równi
W dniach 17–21 listopada odbyły się pierwsze Dni Tolerancji i Równości w Poznaniu, zorganizowane z okazji Międzynarodowego Dnia Tolerancji (16.11) przez Komitet Organizacyjny, w skład którego weszły Stowarzyszenie Kobiet Konsola, Stowarzyszenie Lambda Poznań, Zieloni 2004, Nowa Lewica. Głównym wydarzeniem był Marsz Równości, który spotkał się z kontrmanifestacją i zdołał przejść tylko ok. 100-200 metrów, po czym został zawrócony przez policję do punktu wyjścia, gdzie przeobraził się w stacjonarną pikietę. Po Marszu zaaresztowano 10 chuliganów, zniszczyli oni radiowóz i samochód TVP, pobili też dwóch dziennikarzy.
W ramach Dni Równości odbyła się także m.in. konferencja „Demokracja w Polsce a problem mniejszości”.
2005.
Wydarzenia w ramach Dni:
1. Rasizm i ksenofobia w Polsce, Wiktor Marszałek (Stowarzyszenie „Nigdy Więcej”)
2. Solidarność społeczna. Problemy, których nie dostrzegamy: obojętność wobec problemów ludzi niepełnosprawnych, chorych, starszych, bezdomnych. W panelu udział wzięli: prof. Krzysztof Podemski (socjolog, UAM), Ewa Wójciak (Teatr Ósmego Dnia, autorka projektu „Społeczeństwo Alternatywne”), dr Edyta Zierkiewicz (redaktorka książki „Starsze kobiety w kulturze i społeczeństwie”), prowadzenie: Lech Mergler
3. Równi wobec prawa (m.in. o sprawach związanych z dyskryminowaniem osób homoseksualnych), Yga Kostrzewa (Nasza sprawa)
4. Marsze i Parady Równości jako niezgoda na dyskryminację. W panelu udział wezmą: Agnieszka Kozłowska (Stowarzyszenie Kobiet Konsola), Yga Kostrzewa (Stowarzyszenie Lambda Warszawa), Tomasz Szypuła (Kampania Przeciw Homofobii), Błażej Warkocki (redaktor książki „Homofobia po polsku”), prowadzenie: Izabela Kowalczyk
Marsz Równości w roku 2005 został zakazany przez Prezydenta Miasta Poznania Ryszarda Grobelnego, w związku z tą decyzją Komitet Organizacyjny wydał specjalne oświadczenie. Marsz Równości odbył się, jednak został zablokowany. Marsz z roku 2005 był szeroko dyskutowany w mediach lokalnych i ogólnopolskich. Po Marszu w Poznaniu, w niektórych miastach Polski zostały zorganizowane marsze poparcia pod hasłem: Reaktywacja demokracji. Marsz Równości idzie dalej.
Decyzja Wojewody Wielkopolskiego o zakazie marszu została zaskarżona do Naczelnego Sądu Administracyjnego, który decyzję uchylił.
2006.
Hasło przewodnie Dni w tym roku brzmiało: „Solidarnie przeciw dyskryminacji”, co miało dać wyraz temu, że organizatorzy i organizatorki, reprezentujący różne środowiska, w tym feministyczne, anarchistyczne, ekologiczne, LGBT oraz ludzi kultury wspólnie podejmuje działania na rzecz równości wszystkich ludzi bez względu na płeć, pochodzenie etniczne i narodowe, wyznanie, pochodzenie społeczne i środowisko, wykształcenie, orientację seksualną, niepełnosprawność i stan zdrowia, zamożność albo biedę, kulturę, obyczaje, miejsce zamieszkania, wiek itd.
Wydarzenia w ramach Dni:
2007.
Wydarzenia w ramach Dni:
Podczas Marszu Równości Komitet Organizacyjny Dni Równości i Tolerancji otrzymał nagrodę „Grizzly Bear” – jest to nagroda ILGCN za pionierskie wysiłki na rzecz kultury gejowskiej i solidarność w obliczu homofobii. Nagrodę wręczył przedstawicielom komitetu Bill Schiller, szef ILGCN.
2008.
Wydarzenia w ramach Dni:
2009.
(10–15 listopada) Hasło przewodnie: Poznań knows how to be tolerant. Poznań wie jak być tolerancyjny*
Wydarzenia w ramach Dni:
W spotkaniu udział wzięli: Anna Kurkowiak – lekarka, doradczyni w Punkcie Konsultacyjno-Diagnostycznym HIV w Poznaniu. Robert Piotr Łukasik – prezes i założyciel Zjednoczenia na Rzecz Żyjących z HIV/AIDS „Pozytywni w Tęczy”. Trener, edukator seksualny, streetworker i partyworker. Wielokrotnie nominowany i nagradzany za działalność w ochronie praw człowieka oraz za zasługi na rzecz osób żyjących z HIV/AIDS oraz Paweł Kalinowski – lekarz, lider profilaktyki HIV/AIDS w środowisku MSM, Szef Biura Zjednoczenia na Rzecz Żyjących z HIV/AIDS „Pozytywni w Tęczy”, certyfikowany szkoleniowiec z zakresu profilaktyki HIV/AIDS i STI.
2010.
(8–20 listopada) Hasło przewodnie: Równe prawa to nie przywileje
Wydarzenia w ramach Dni:

</doc>
<doc id="2394934" url="https://pl.wikipedia.org/wiki?curid=2394934" title="Cyprus Basketball Division 1">
Cyprus Basketball Division 1

Cyprus Basketball Division 1 – najwyższy poziom ligowy cypryjskiej ligi koszykówki mężczyzn. Za organizację rozgrywek odpowiada Cypryjski Związek Koszykówki. Liga powstała w 1966 roku. Pierwsze rozgrywki ligowe zakończono rok później, a pierwszym mistrzem kraju został klub Digenis Akritas Morphou. Dotychczas (2011) najbardziej utytułowanym zespołem w historii jest AEL Limassol BC, który dwunastokrotnie wygrywał rozgrywki ligowe. 
W rywalizacji bierze udział 9 klubów, które w sezonie zasadniczym rozgrywają łącznie 18 spotkań (po 2 z każdym rywalem) systemem kołowym. Zespoły, które na zakończenie tej fazy rozgrywek zajmują pierwsze 7 miejsc biorą udział w fazie play-off. Najlepszy zespół sezonu zasadniczego rozpoczyna tę fazę od półfinału, a pozostałe 6 drużyn rywalizuje w ćwierćfinałach systemem knock-out, w którym przegrany odpada z dalszej rywalizacji&lt;ref name="sezon 2010/11"&gt;&lt;/ref&gt;. Zwycięzca rozgrywek zdobywa tytuł mistrza Cypru w koszykówce mężczyzn i ma prawo wystąpić w kwalifikacjach do Eurocup, a drugi zespół w klasyfikacji końcowej w rozgrywkach EuroChallenge.
Lista zwycięzców.
W ciągu 44 lat trwania rozgrywek końcowy triumf w rozgrywkach odniosło łącznie 9 drużyn. Najbardziej utytułowanym z nich jest AEL Limassol BC, który wygrywał dwunastokrotnie, w tym pięciokrotnie z rzędu w latach 2003–2007. 10 tytułów zdobył APOEL B.C., a po 5 Keravnos B.C. oraz Achilleas Kaimakli. Ponadto mistrzostwo zdobywały także kluby Pezoporikos Larnaka (czterokrotnie), PAEEK (trzykrotnie), ENAD i Digenis Akritas Morphou (oba dwukrotnie) oraz ETHA Engomi (raz), która jest aktualnym mistrzem Cypru w koszykówce mężczyzn.
Poniższa tabela zawiera chronologiczne zestawienie zwycięzców rozgrywek o mistrzostwo Cypru w koszykówce mężczyzn.

</doc>
<doc id="2394935" url="https://pl.wikipedia.org/wiki?curid=2394935" title="Cypryjska Liga Koszykówki">
Cypryjska Liga Koszykówki



</doc>
<doc id="2394936" url="https://pl.wikipedia.org/wiki?curid=2394936" title="Małopolski Instytut Kultury">
Małopolski Instytut Kultury

Małopolski Instytut Kultury w Krakowie (MIK) – instytucja kultury samorządu województwa małopolskiego z siedzibą w Krakowie.
Powstała w 2002 roku w efekcie modernizacji Małopolskiego Ośrodka Kultury. Prowadzi działalność kulturalną mającą na celu integrowanie małopolskich instytucji kultury, organizację wydarzeń adresowanych do szerokiej publiczności i odbiorców indywidualnych oraz promowanie dziedzictwa kulturowego Małopolski w kraju i za granicą przy pomocy nowych technologii.
Historia.
W 1947 roku zapadła decyzja o utworzeniu robotniczego domu kultury. Jego oficjalne otwarcie, pod nazwą Dom Kultury Związków Zawodowych z siedzibą w pałacu Pod Baranami przy Rynku Głównym 27, nastąpiło 30 stycznia 1949 r. Instytucja nieoficjalnie funkcjonowała pod nazwą Krakowski Dom Kultury i zajmowała się zapewnianiem dostępu do kultury mieszkańcom miasta i województwa oraz popularyzowaniem różnych dziedzin życia kulturalnego. Jej działalność, oprócz organizacji imprez, wystaw, konkursów i warsztatów, obejmowała również opiekę nad kabaretem literackim, Piwnicą Pod Baranami.
W swoich początkach instytucja podlegała Ministerstwu Kultury, co czyniło ją jednostką o ogólnopolskim znaczeniu i jedną z najbardziej istotnych placówek kulturalnych miasta Kraków.
W latach 90. pałac Pod Baranami wrócił w ręce dawnych właścicieli, rodziny Potockich, a Krakowski Dom Kultury przeniósł się do kamienicy Pod Krukami przy Rynku Głównym 25, już jako Wojewódzki Ośrodek Kultury. Od 1 stycznia 2000 roku instytucja funkcjonowała pod nazwą Małopolski Ośrodek Kultury w Krakowie.
Zmiany w statucie Małopolskiego Ośrodka Kultury przyniosło objęcie stanowiska dyrektora przez Antoniego Bartosza. Nowymi obszarami działalności instytucji stały się między innymi promowanie małopolskiego dziedzictwa, rozbudowanie i podtrzymywanie regionalnego systemu informacji kulturalnej oraz edukacja kulturalna obejmująca nowe formy.
Małopolski Ośrodek Kultury stał się „placówką inspirująco-doradczą w czterech dziedzinach: efektywnym zarządzaniu w kulturze, nowej edukacji dla kultury, nowych technologiach w informacji o kulturze oraz analizie zjawisk i procesów zachodzących w kulturze”, czego konsekwencją była zmiana nazwy instytucji na Małopolski Instytut Kultury w 2002 roku.
W 2006 roku Małopolski Instytut Kultury przeniósł się na ulice Karmelicką, a w styczniu 2016 roku do Domu Erazma przy ulicy 28 lipca 1943 roku 17C. Od 2008 roku dyrektorką MIK jest Joanna Orlik. 
Działania.
Misją Małopolskiego Instytutu Kultury jest tworzenie dialogu w sferze kultury. Swoje cele realizuje poprzez liczne projekty i programy, które obejmują między innymi: promowanie dziedzictwa kulturowego Małopolski, które traktowane jest przez instytucje jako źródło inspiracji i element budowania tożsamości, wspieranie pracowników kultury na ścieżce rozwoju i zmian, edukację kulturową i pracę projektową z dziećmi, rozwój kadry kultury, formułowanie strategii rozwoju, projekty badawcze oraz konferencje.

</doc>
<doc id="2394937" url="https://pl.wikipedia.org/wiki?curid=2394937" title="Złoty Róg">
Złoty Róg



</doc>
<doc id="2394938" url="https://pl.wikipedia.org/wiki?curid=2394938" title="Opactwo Bellapais">
Opactwo Bellapais

Opactwo Bellapais – zrujnowany klasztor augustiański we wsi Belapais, w okolicach Kirenii, w granicach Cypru Północnego.
Opactwo zostało wzniesione przez augustianów sprowadzonych na Cypr po objęciu władzy na wyspie przez francuską dynastię Lusignanów. Pierwsze prace budowlane podjęto już w kilka lat po przybyciu zachodnich władców, w 1198, jednak większa część kompleksu została wzniesiona w latach 1267–1284. W 1359 do istniejących już budynków dobudowano gotycki refektarz. Fundatorami klasztoru byli królowie Cypru Hugo III i Hugo IV. Nazwa opactwa jest prawdopodobnie zniekształceniem francuskiego "Abbaye de la paix" (Opactwo Pokoju).
Obiekt reprezentuje styl gotycki typowy dla okresu rządów Lusignanów na Cyprze. 
Klasztor stał się ważnym ośrodkiem pielgrzymkowym po otrzymaniu relikwii Krzyża Świętego. Zostały one z niego skradzione w czasie najazdu genueńskiego w 1373, gdy splądrowany został cały skarbiec wspólnoty. Opactwo i poziom moralny żyjących w nim mnichów podupadły; z czasem cały kompleks zabudowań klasztornych popadł w ruinę. Po przejęciu władzy na Cyprze przez Turków obiekty przejął Cypryjski Kościół Prawosławny, co nie uratowało klasztoru przed opuszczeniem i ruiną. Prace remontowane w zniszczonym opactwie podjęto dopiero w latach 60. XX wieku.
W maju każdego roku w ruinach opactwa odbywa się festiwal muzyki poważnej.

</doc>
<doc id="2394941" url="https://pl.wikipedia.org/wiki?curid=2394941" title="Gang Olsena w amoku">
Gang Olsena w amoku

Gang Olsena w amoku () – duński film komediowy z 1973 roku, piąty film z popularnej serii o gangu Olsena. Film jest kontynuacją filmu "Wielki skok gangu Olsena" z 1972 roku.
Po raz pierwszy w tym filmie pojawił się detektyw Jensen (Axel Strøbye), sfrustrowany i pozbawiony złudzeń policjant ścigający gang w kolejnych filmach.
Fabuła.
W scenie początkowej trzyosobowy gang Olsena, dodatkowo z udziałem niechcianego przez Egona uzależnionego od alkoholu brata Benny’ego – „Dynamit” Harry’ego, próbuje obrabować kopenhaskie kino z utargu. Gotówka jest przechowywana w sejfie Franz Jäger, w otwieraniu którego Egon – miłośnik cygar – jest mistrzem. Członkowie gangu udają się jako widzowie na wieczorny seans, a następnie ukrywają w kinowej toalecie, gdzie czekają na opuszczenie przez wszystkich kina. Niestety, gdy docierają do sejfu nietrzeźwy Harry nieostrożnie uruchamia alarm, trzej włamywacze uciekają, a Egon Olsen zostaje zatrzymany przez policjantów.
Po wyjściu z więzienia okazuje się, że przed zakładem karnym – inaczej niż zwykle – na Egona czeka tylko „Dynamit” Harry, który został abstynentem, podczas gdy pozostali członkowie gangu Benny i otyły Kjeld postanowili zerwać z przestępczym trybem życia i znaleźli pracę w sklepie spożywczym. Benny dodatkowo zamierza ożenić się z brzydką córką właściciela sklepu, mając nadzieję na wejście do interesu.
Harry usiłuje zaprzyjaźnić się z Egonem, by wspólnie wykonywać „skoki”. Olsen i Harry w nocy włamują się do sklepu i stojącego tam sejfu Franz Jäger. Okazuje się, że jest to przypadkowo sklep, w którym pracują Benny i Kjeld, gdy obaj wchodzą do pomieszczenia z sejfem. Egon i Harry opuszczają sklep, a Benny i Kjeld stojący przy otwartym sejfie zostają przyłapani przez właściciela sklepu, posądzeni o włamanie do sejfu i aresztowani. Egon z pomocą syna Kjelda – Børgego i jego czerwonego motoroweru odbija ich z furgonetki podczas drogi do aresztu. Uwolnionych wtajemnicza w nowy plan „skoku” wszech czasów. Egon ma zamiar wykraść pieniądze pochodzące z nielegalnej działalności, z sejfu przedsiębiorcy Hallandsena. Jednocześnie firmę Hallandsena obserwują policjanci. Podstępem gang Olsena penetruje gabinet Hallandsena. Następnie do wyłączenia alarmu używa zdalnie sterowany model czołgu. Benny i Kjeld „nawalają” i Olsen sam dokonuje rabunku walizki z pieniędzmi z sejfu, lecz zostaje przypadkowo zamknięty w pomieszczeniu chłodniczym. Benny, Kjeld i „Dynamit” Harry przybywają jednak w porę i ratują Olsena od zamarznięcia.
Olsen zyskuje rzadkie uznanie dla swoich umiejętności ze strony policjantów, którzy również chcą aresztować Hallandsena i przybywają do mieszkania Kjelda, by prosić Egona o otwarcie sejfu Hallandsena. Niestety, zrabowana przez gang walizka wypełniona pieniędzmi przepada. W obliczu wizyty policji spanikowany Benny wyrzuca walizkę do śmietnika za oknem, po czym śmieciarka wywozi zawartość śmietnika do spalarni śmieci, gdzie walizka zostaje unicestwiona.

</doc>
<doc id="2394945" url="https://pl.wikipedia.org/wiki?curid=2394945" title="Władysław Podgórski">
Władysław Podgórski

Władysław Podgórski (ur. 12 lipca 1956 w Rytrze, zm. 9 maja 1976 w Nowym Sączu) – polski biegacz narciarski, olimpijczyk z Innsbrucku 1976.
Na igrzyskach olimpijskich w roku 1976 w Innsbrucku w biegach indywidualnych zajął 44. miejsce w biegu na 15 km, biegu na 30 km nie ukończył, a w sztafecie 4 x 10 km (partnerami byli: Jan Staszel, Jan Dragon, Wiesław Gębala) zajął 13. miejsce. Zginął w wyniku potrącenia przez samochód.

</doc>
<doc id="2394949" url="https://pl.wikipedia.org/wiki?curid=2394949" title="Cerkiew św. Michała Archanioła w Kirenii">
Cerkiew św. Michała Archanioła w Kirenii

Cerkiew św. Michała Archanioła – dawna świątynia prawosławna w Kirenii.
Wzniesiona w 1860. Ok. 1885 dobudowano do niej dzwonnicę.
Od 1990 pełni funkcje muzeum ikon gromadzącego wizerunki świętych z cerkwi regionu Kirenii. Ikony wchodzące w skład ekspozycji muzealnej pochodzą ze zniszczonych lub zdewastowanych po inwazji tureckiej na Cypr świątyń prawosławnych Cypru Północnego; reprezentują cypryjską sztukę sakralną XVII–XX stulecia.

</doc>
<doc id="2394950" url="https://pl.wikipedia.org/wiki?curid=2394950" title="Cassidy Lichtman">
Cassidy Lichtman

Cassidy Lichtman (ur. 25 maja 1989 w La Jolla) – amerykańska siatkarka, grająca na pozycji przyjmującej, a w przeszłości również jako rozgrywająca. Reprezentantka Stanów Zjednoczonych na Mistrzostwach Świata Juniorek 2007. Aktualnie występuje w amerykańskiej Athletes Unlimited Pro League.
Sukcesy klubowe.
Liga NCAA:
Puchar Francji:
Mistrzostwo Francji:
Sukcesy reprezentacyjne.
Igrzyska Panamerykańskie:
Puchar Panamerykański:
Puchar Panamerykański:
Puchar Panamerykański:
Puchar Panamerykański:
Igrzyska Panamerykańskie:

</doc>
<doc id="2394952" url="https://pl.wikipedia.org/wiki?curid=2394952" title="Commandaria">
Commandaria

 
Commandaria (gr. Κουμανδαρία) – cypryjskie słodkie i esencjonalne wino deserowe, wytwarzane na wschodnich zboczach Gór Trodos, w dystrykcie Limassol. 
Nazwa pochodzi od dawnego określenia posiadłości z winnicami. Wino powstaje z podsuszanych na słońcu dwóch odmian winorośli: białej xynistéri (ξυνιστέρι) i czerwonej mávro (μαύρο). Fermentowane jest powoli, przez 2-3 miesiące i musi dojrzewać w dębowych beczkach przynajmniej 2 lata. Niektórzy wytwórcy stosują system solera (pozostawianie w beczkach części starszego wina), znany lokalnie jako "mana".
Commandaria miała niegdyś status legendy, lecz później popadła nieco w zapomnienie. Kosztował ją Ryszard I Lwie Serce i cenił sułtan Sulejman II.
Od 2 marca 1990 wino to ma własną apelację. Produkowane jest z owoców z winnic liczących 2000 ha w 14 wyznaczonych gminach: Ajos Jeorjos, Ajos Konstantinos, Ajos Mamas, Ajos Pawlos, Apsiu, Jerasa, Doros, Zoopiji, Kalo Chorio, Kapilio, Lania, Luwaras, Monagri i Siliku. 

</doc>
<doc id="2394954" url="https://pl.wikipedia.org/wiki?curid=2394954" title="Ostatni skok gangu Olsena">
Ostatni skok gangu Olsena

Ostatni skok gangu Olsena (duń. "Olsen-Bandens sidste bedrifter") – duński film komediowy z 1974 roku, należący do popularnej serii filmowej Gang Olsena (szósta część), będący kontynuacją filmu "Gang Olsena w amoku" z 1973 roku.
W filmie pojawia się nowa postać – osiłek Bøffen, który będzie powracać w kolejnych częściach. Zgodnie z planami twórców film miał być ostatnim z serii, stąd nietypowe jak na tę serię zakończenie.
Dystrybutorem na terenie Polski była Centrala Rozpowszechniania Filmów. Film emitowano w Polsce również pod alternatywnym tytułem: Ostatni (przypuszczalnie) wyczyn Gangu Olsena.
Fabuła.
Trzyosobowy kopenhaski gang Olsena z Yvonne i Børge (żoną i synem otyłego Kjelda) wypoczywa na wakacjach w Hiszpanii, jednak nie próżnuje. Egon – z nieodłącznym cygarem – namierza sejf Franz Jäger, w otwieraniu którego jest mistrzem. Wykorzystując rozwiązłość seksualną Hiszpanów członkowie gangu realizują precyzyjny plan Egona opróżnienia sejfu z gotówki. Niestety, gadatliwa Yvonne przyprowadza dwóch umundurowanych hiszpańskich policjantów, których bierze za torreadorów. Stojący przy otwartym sejfie, z jego zawartością w dłoniach, Egon zostaje ujęty i ponownie trafia do tego samego więzienia w Danii. Tam zawiera znajomość z prawnikiem, z którym dzieli celę. Po wyjściu na wolność Egon celowo nie zauważa czekających na niego przed więzieniem ze starym Chevroletem Bel Air ’59 Benny’ego i Kjelda, którzy nie mogą się doczekać wykonania przez gang jakiegoś kolejnego „skoku”. Z Egonem kontaktuje się J.M.R. Holm Hansen Jr, który zleca mu zagraniczną „robotę”. Ma polecieć do Szwajcarii i otworzyć tam sejf z pochodzącymi z nielegalnych transakcji brylantami Bedforda. Egon po dotarciu na miejsce otwiera sejf, z którego człowiek Holma Hansena wyjmuje biżuterię wartą 15 milionów dolarów i oddala się, celowo uruchamiając alarm antywłamaniowy. Egonowi udaje się uniknąć spotkania z miejscowymi policjantami i powrócić pociągiem „na gapę” do Danii. Ponieważ od wyjścia z więzienia Egon ignoruje będących jak zawsze bez grosza Benny’ego i Kjelda, Benny wraca do swojej starej metody zdobywania pieniędzy, tj. nocnego włamania z Kjeldem do kiosku, które kończy się minimalnym zarobkiem. Oszukany Olsen przypomina sobie wówczas o dawnych kamratach. Razem decydują się zemścić na oszustach. Egon jak zwykle przygotowuje precyzyjnie opracowany plan. Do Kopenhagi przybywają samolotem Arabowie celem zakupu od Hansena wspomnianej biżuterii, z trzema czerwonymi walizkami, z których każda zawiera 5 milionów dolarów. Olsen i Benny uprowadzają miejski autobus volvo, a następnie podnoszą most zwodzony, by zablokować przejazd. Z autobusu Egon otwiera boczne drzwi unieruchomionej przez most furgonetki, z której wyjmuje walizkę z biżuterią. Tymczasem Yvonne, ponieważ wkrótce będą milionerami i wyprowadzą się, całkowicie opróżnia mieszkanie jej i Kjelda, przy okazji sprzedając również mebel, w którym znajdują się brylanty. Wobec faktu utraty kosztowności Egon obwinia Benny’ego i Kjelda o wszystkie dotychczasowe niepowodzenia, po czym traci równowagę psychiczną. Benny i Kjeld jadą do handlarza starzyzną, który nieświadom zawartości, odsprzedaje im mebel z brylantami. W tym samym czasie osiłek Bøffen uprowadza Egona, by go zlikwidować. Związuje go, wykonuje mu „betonowe buty”, tj. zalewa jego stopy umieszczone w balii płynnym materiałem budowlanym i zamierza utopić w kanale portowym. Jednak tropem osiłka podążają Benny i Kjeld, którzy w ostatniej chwili ratują Egona i neutralizują Bøffena. Pod wpływem przeżyć Egon powraca do najwyższej formy umysłowej i błyskawicznie opracowuje plan dalszego działania. Gang udaje się do Policyjnego Ośrodka Sportowego, z szatni którego kradnie dwa mundury policyjne ćwiczących funkcjonariuszy, a z parkingu radiowóz Ford Taunus. Benny i Kjeld w mundurach oraz z Egonem w kajdankach przyjeżdżają radiowozem do biura Hansena i informują go, że Olsen przyznał się do włamania na jego zlecenie. Benny wyprowadza Hansena do innego pokoju, by „spisać” jego zeznania. W pokoju pozostaje Kjeld z Egonem, który otwiera znajdujący się tam sejf Franz Jäger, z którego wydobywa trzy walizki z dolarami i gang „ulatnia” się. Hansen wzywa policję, a gdy policjanci zaglądają do sejfu okazuje się, że znajduje się tam torba z brylantami Bedforda, podrzucona przez Olsena. Tym sposobem Egon definitywnie rewanżuje się za wykorzystanie go. Policja aresztuje Hansena, a zadowolony gang Olsena z Yvonne i Børge odlatuje na Majorkę.

</doc>
<doc id="2394955" url="https://pl.wikipedia.org/wiki?curid=2394955" title="Zbór Kościoła Chrześcijan Dnia Sobotniego w Andrychowie">
Zbór Kościoła Chrześcijan Dnia Sobotniego w Andrychowie

Zbór Kościoła Chrześcijan Dnia Sobotniego w Andrychowie – zbór chrześcijan dnia sobotniego w Andrychowie, z siedzibą przy ul. Wyzwolenia. Zbór liczy ok. 20 osób.

</doc>
<doc id="2394963" url="https://pl.wikipedia.org/wiki?curid=2394963" title="Zbór Kościoła Chrześcijan Dnia Sobotniego w Bielsku-Białej">
Zbór Kościoła Chrześcijan Dnia Sobotniego w Bielsku-Białej

Zbór Kościoła Chrześcijan Dnia Sobotniego w Bielsku-Białej – zbór z siedzibą przy ul. Cieszyńskiej 96. Pastorem zboru jest Marek Hoffman. Zbór liczy ok. 20 osób.

</doc>
<doc id="2394965" url="https://pl.wikipedia.org/wiki?curid=2394965" title="II Zbór Kościoła Chrześcijan Dnia Sobotniego w Bielsku-Białej">
II Zbór Kościoła Chrześcijan Dnia Sobotniego w Bielsku-Białej

II Zbór Kościoła Chrześcijan Dnia Sobotniego w Bielsku-Białej – nieistniejący zbór chrześcijan dnia sobotniego w Bielsku-Białej, z siedzibą przy ul. Smolnej 19.

</doc>
<doc id="2394966" url="https://pl.wikipedia.org/wiki?curid=2394966" title="Ulica Kościelna w Rudzie Śląskiej">
Ulica Kościelna w Rudzie Śląskiej

Ulica Kościelna w Rudzie Śląskiej − jedna z ulic w rudzkiej dzielnicy Ruda. Ma długość około 0,5 km; posiada południkowy przebieg. Rozpoczyna swój bieg przy skrzyżowaniu z ul. H. Wieniawskiego i ul. Wolności. Następnie krzyżuje się z ul. Macieja, ul. G. Morcinka, ul. Porębską i ul. W. Bujoczka.
Przy ulicy znajduje się zabytkowy zespół osiedla robotniczego w rejonie ul. Wolności, ul. Kościelnej, ul. St. Staszica, ul. H. Wieniawskiego, ul. A. Mickiewicza, pochodzący z około 1900, wpisany do rejestru zabytków 30 kwietnia 1993 (nr rej.: A/1518/93); część zespołu zlokalizowana jest przy ul. Kościelnej:
Przy ulicy Kościelnej swoją siedzibę mają: parafia Matki Bożej Różańcowej w Rudzie Śląskiej (ul. Kościelna 12), Placówka Opiekuńczo-Wychowawcza w Rudzie Śląskiej (ul. Kościelna 35), firmy i przedsiębiorstwa handlowo-usługowe.

</doc>
<doc id="2394969" url="https://pl.wikipedia.org/wiki?curid=2394969" title="Zbór Kościoła Chrześcijan Dnia Sobotniego w Brennej">
Zbór Kościoła Chrześcijan Dnia Sobotniego w Brennej

Zbór Kościoła Chrześcijan Dnia Sobotniego w Brennej – zbór chrześcijan dnia sobotniego w Brennej, z siedzibą przy ul. Stokrotka 2. Starszym zboru jest Jarosław Urbanowicz. Zbór liczy ok. 120 osób.
Początki zboru sięgają 1912 roku. Po podziale w łonie Kościoła Chrześcijan Dnia Sobotniego i powstaniu Zborów Bożych Chrześcijan Dnia Siódmego, zbór w Brennej był bazą nowej wspólnoty i to tam mieściła się jej siedziba. Ostatecznie zbór w Brennej powrócił do Kościoła Chrześcijan Dnia Sobotniego.

</doc>
<doc id="2394972" url="https://pl.wikipedia.org/wiki?curid=2394972" title="Zbór Kościoła Chrześcijan Dnia Sobotniego w Bydgoszczy">
Zbór Kościoła Chrześcijan Dnia Sobotniego w Bydgoszczy

Zbór Kościoła Chrześcijan Dnia Sobotniego w Bydgoszczy – najstarszy zbór chrześcijan dnia sobotniego w Polsce, znajdujący się w Bydgoszczy przy ul. Zduny 10A.
Miasto Bydgoszcz jest miejscem narodzin ruchu chrześcijan dnia sobotniego, który wyodrębnił się z polskiego Kościoła Adwentystów Dnia Siódmego w 1933 r. za sprawą dra Alfreda Kubego. Zbór liczy ok. 10 osób.

</doc>
<doc id="2394974" url="https://pl.wikipedia.org/wiki?curid=2394974" title="Rezerwat przyrody Mechowiska Sulęczyńskie">
Rezerwat przyrody Mechowiska Sulęczyńskie

Rezerwat przyrody Mechowiska Sulęczyńskie – torfowiskowy rezerwat przyrody położony w gminie Sulęczyno w województwie pomorskim, powiat kartuski. Znajduje się w całości na terenie Gowidlińskiego Obszaru Chronionego Krajobrazu, a częściowo pokrywa się z obszarem siedliskowym Natura 2000 „Mechowiska Sulęczyńskie” PLH220017. Zajmuje powierzchnię 25,20 ha (akt powołujący podawał 22,58 ha). W celu zabezpieczenia rezerwatu przed zagrożeniami zewnętrznymi wyznaczono otulinę o powierzchni 38,03 ha.
Na obszarze rezerwatu znajdują się dobrze zachowane zbiorowiska torfowiskowe, w tym najlepiej zachowane w regionie torfowisko nawapienne. Podstawowym zagrożeniem dla obszaru jest osuszanie terenu. Mechowiska Sulęczyńskie to zasilane wodami podziemnymi torfowisko z mozaiką mechowisk z bobrkiem trójlistkowym, z turzycą obłą i z turzycą nitkowatą, młak z turzycą dwupienną, zespołu ponikła skąpokwiatowego, a także fragmentów roślinności torfowiskowej. Rosną tu m.in.: lipiennik Loesela, wątlik błotny, gwiazdnica grubolistna, haczykowiec błyszczący, błotniszek wełnisty, drabinowiec mroczny, mszar nastroszony i skorpionowiec brunatny. Szczególne wrażenie sprawia populacja kruszczyka błotnego licząca co najmniej kilkanaście tysięcy osobników, a także liczne storczyki stoplamki. Na terenie rezerwatu mieszczą się stanowiska 228 gatunków roślin (66 z nich podlega ochronie).
Rezerwat powstał staraniem Klubu Przyrodników – częściowo na prywatnych działkach Klubu Przyrodników wykupionych za pomocą środków funduszu LIFE+ w ramach projektu „Ochrona torfowisk alkalicznych w młodoglacjalnym krajobrazie Polski północnej”. Rezerwat objął środkową i północną część torfowiska. Został utworzony na gruntach Skarbu Państwa oraz na gruntach wykupionych przez Klub Przyrodników w celu ochrony obiektu. Poza jego granicami pozostają wciąż grunty innych prywatnych właścicieli.
Nadzór nad rezerwatem sprawuje Regionalny Dyrektor Ochrony Środowiska w Gdańsku. Na mocy obowiązującego planu ochrony ustanowionego w 2017 roku, obszar rezerwatu objęty jest ochroną czynną.

</doc>
<doc id="2394975" url="https://pl.wikipedia.org/wiki?curid=2394975" title="Zbór Kościoła Chrześcijan Dnia Sobotniego w Czeladzi">
Zbór Kościoła Chrześcijan Dnia Sobotniego w Czeladzi

Zbór Kościoła Chrześcijan Dnia Sobotniego w Czeladzi – zbór chrześcijan dnia sobotniego w Czeladzi, z siedzibą przy ul. Sikorskiego 7.

</doc>
<doc id="2394977" url="https://pl.wikipedia.org/wiki?curid=2394977" title="Parafia św. Stanisława BM w Czeladzi">
Parafia św. Stanisława BM w Czeladzi



</doc>
<doc id="2394978" url="https://pl.wikipedia.org/wiki?curid=2394978" title="Parafia św. Wojciecha BM w Czeladzi">
Parafia św. Wojciecha BM w Czeladzi



</doc>
<doc id="2394979" url="https://pl.wikipedia.org/wiki?curid=2394979" title="Ziwania">
Ziwania

Ziwania, ziwana (gr. ζιβανία, ζιβάνα; tur. "zivaniya") – tradycyjny cypryjski napój alkoholowy, destylowany z wytłoków winogronowych oraz wytrawnych win z lokalnych szczepów Mavro i Xynisteri. Zawartość alkoholu wynosi ok. 45%.

</doc>
<doc id="2394982" url="https://pl.wikipedia.org/wiki?curid=2394982" title="Zbór Kościoła Chrześcijan Dnia Sobotniego w Łodzi">
Zbór Kościoła Chrześcijan Dnia Sobotniego w Łodzi

Zbór Kościoła Chrześcijan Dnia Sobotniego w Łodzi – zbór chrześcijan dnia sobotniego w Łodzi, z siedzibą przy ul. Radwańskiej 37.

</doc>
<doc id="2394983" url="https://pl.wikipedia.org/wiki?curid=2394983" title="Zbór Kościoła Chrześcijan Dnia Sobotniego w Poddębicach">
Zbór Kościoła Chrześcijan Dnia Sobotniego w Poddębicach

Zbór Kościoła Chrześcijan Dnia Sobotniego w Poddębicach – zbór chrześcijan dnia sobotniego w Poddębicach, z siedzibą przy ul. Partyzantów. Zbór liczy ok. 30 osób.

</doc>
<doc id="2394984" url="https://pl.wikipedia.org/wiki?curid=2394984" title="Reprezentacja Nigerii w piłce siatkowej mężczyzn">
Reprezentacja Nigerii w piłce siatkowej mężczyzn

Reprezentacja Nigerii w piłce siatkowej mężczyzn – narodowa reprezentacja tego kraju, reprezentująca go na arenie międzynarodowej.
Największym osiągnięciem reprezentacji był srebrny medal Mistrzostw Afryki wywalczony w 2001 roku.

</doc>
<doc id="2394986" url="https://pl.wikipedia.org/wiki?curid=2394986" title="Zbór Kościoła Chrześcijan Dnia Sobotniego w Połczynie-Zdroju">
Zbór Kościoła Chrześcijan Dnia Sobotniego w Połczynie-Zdroju

Zbór Kościoła Chrześcijan Dnia Sobotniego w Połczynie-Zdroju – zbór chrześcijan dnia sobotniego w Połczynie-Zdroju, z siedzibą przy ul. Moniuszki 3. Zbór liczy ok. 20 osób.

</doc>
<doc id="2394991" url="https://pl.wikipedia.org/wiki?curid=2394991" title="Texas Tennis Open">
Texas Tennis Open

Texas Tennis Open – kobiecy turniej tenisowy kategorii WTA International Series zaliczany do cyklu WTA Tour. Rozgrywany na kortach twardych w Dallas w latach 2011–2012. W 2013 roku zawody zostały wycofane z kalendarza WTA z powodów ekonomicznych.

</doc>
<doc id="2394992" url="https://pl.wikipedia.org/wiki?curid=2394992" title="Zbór Kościoła Chrześcijan Dnia Sobotniego w Tomaszowie Mazowieckim">
Zbór Kościoła Chrześcijan Dnia Sobotniego w Tomaszowie Mazowieckim

Zbór Kościoła Chrześcijan Dnia Sobotniego w Tomaszowie Mazowieckim – zbór chrześcijan dnia sobotniego w Tomaszowie Mazowieckim, z siedzibą przy ul. Ludwikowskiej 58. Pastorem zboru jest Wiesław Stępień. Zbór liczy ok. 10 osób.

</doc>
<doc id="2394996" url="https://pl.wikipedia.org/wiki?curid=2394996" title="Zbór Kościoła Chrześcijan Dnia Sobotniego w Wąbrzeźnie">
Zbór Kościoła Chrześcijan Dnia Sobotniego w Wąbrzeźnie

Zbór Kościoła Chrześcijan Dnia Sobotniego w Wąbrzeźnie – zbór chrześcijan dnia sobotniego w Wąbrzeźnie, z siedzibą przy ul. Żołnierza Polskiego 22.

</doc>
<doc id="2394997" url="https://pl.wikipedia.org/wiki?curid=2394997" title="Zbór Kościoła Chrześcijan Dnia Sobotniego we Wrocławiu">
Zbór Kościoła Chrześcijan Dnia Sobotniego we Wrocławiu

Zbór Kościoła Chrześcijan Dnia Sobotniego we Wrocławiu – zbór chrześcijan dnia sobotniego we Wrocławiu, z siedzibą przy ul. Zegadłowicza 32. Starszym zboru jest Janusz Koszykowski. Zbór liczy ok. 10 osób.

</doc>
<doc id="2394998" url="https://pl.wikipedia.org/wiki?curid=2394998" title="Qingtan">
Qingtan

Qingtan (dosł. "czysta rozmowa") – prąd charakterystyczny dla filozofii taoistycznej z okresu III-IV wieku, związany ze szkołą neotaoistyczną. Była to sztuka prowadzenia swobodnej rozmowy na poważne filozoficzne tematy, w której celem było wyrażenie jak najbardziej błyskotliwej myśli zwięzłym i pięknym językiem. Ponieważ prowadzenie takiej dyskusji wymagało wysokiego poziomu umysłowego rozmówcy, uważana ona była za jedno z najbardziej wyrafinowanych zajęć intelektualnych. Największym zbiorem zawierającym przykłady "qingtan" jest dzieło "Shishuo Xinyu" (世說新語), autorstwa Liu Yiqinga (403-444).
„Czyste rozmowy” pełniły kilka funkcji: podtrzymywały relacje interpersonalne między ich uczestnikami, służyły podniesieniu własnego statusu w gronie uczonych-intelektualistów, a także były wyznacznikiem przynależności do tego elitarnego grona (albowiem do ich prowadzenia niezbędna była duża wiedza, zdobywana podczas studiów). Uczestniczenie w takich rozmowach określało też tożsamość uczestniczącego, jako członka elity.
"Qingtan" straciły na znaczeniu za czasów dynastii Sui, ale przetrwały jako forma rozrywki intelektualnej. Uczeni prowadzili je też na temat buddyzmu z mnichami, bardziej jednak dla popisania się błyskotliwością umysłu, niż w celu praktycznego zgłębienia jego doktryn. Ostatecznie za czasów mingowskich konwersacja taka została podniesiona do rangi sztuki, rodzaju zachowania estetycznego, liczyła się jej forma, a nie treść czy dyskutowane prawdy.
Za mistrzów "qingtan" uważa się Siedmiu Mędrców z Bambusowego Gaju. Ta metoda filozofowania została przejęta z taoizmu przez buddystów, dając początek praktyce gong’anów (jap. kōan).

</doc>
<doc id="2394999" url="https://pl.wikipedia.org/wiki?curid=2394999" title="≡">
≡



</doc>
<doc id="2395002" url="https://pl.wikipedia.org/wiki?curid=2395002" title="Lotnisko Nowy Sącz-Łososina Dolna">
Lotnisko Nowy Sącz-Łososina Dolna

Lotnisko Nowy Sącz-Łososina Dolna (kod ICAO: EPNL) – sportowe lotnisko cywilne usytuowane w miejscowości Łososina Dolna niedaleko Nowego Sącza, z polem wzlotów bez nawierzchni sztucznej. Od 1969 roku figuruje w ewidencji lotnisk Urzędu Lotnictwa Cywilnego pod poz. 15 (nr rejestracyjny 16). Należy do Aeroklubu Podhalańskiego.
Dane AIP lotniska.
Lotnisko użytku wyłącznego. Operacje lotnicze wyłącznie za pisemną zgodą Zarządzającego.
Źródło
Historia.
Lotnisko Nowy Sącz-Łososina Dolna powstało w 1960 roku dzięki staraniom władz PRL i Aeroklubu Podhalańskiego. Płyta lotniska została wykonana przez Wojska inżynieryjne. 18 września 1960 roku ówczesny dowódca Wojsk Lotniczych i Obrony Przeciwlotniczej Obszaru Kraju, generał Jan Frey-Bielecki przekazał podczas oficjalnego otwarcia lotnisko do użytkowania Aeroklubowi Podhalańskiemu. 
Od czasu wybudowania lotniska nieprzerwanie działalność tu prowadzi Aeroklub Podhalański. Odbywały się tu w 1979 roku Międzynarodowe Zawody Modelarskie, a w 1983 roku Mistrzostwa Świata w Modelarstwie Rakietowym pod patronatem i z udziałem jedynego polskiego kosmonauty Mirosława Hermaszewskiego.
Kierownikami lotniska byli od 1960 roku Jerzy Iszkowski, a po jego śmierci w 1962 roku następcą został Leopold Kwiatkowski. Od 1968 roku do 1972 roku kierownikiem lotniska był Tadeusz Złotowski, a od 1973 roku do 1991 roku dyrektorem był Józef Smaga. Od roku 1993 do 2009 funkcję dyrektora pełnił Stanisław Filipek. Następnym dyrektorem od 2009 do 2016 roku został Roman Matyjewicz, a po nim funkcję przejął Roman Filipek, który pełnił ją do 2018 roku. Od 2018 dyrektorem jest Piotr Wszołek. Lotnisko utrzymywane jest z pieniędzy pozyskiwanych m.in. przez zrzuty szczepionki przeciw wściekliźnie zapoczątkowane przez lekarzy weterynarii: Janusza Łopuckiego – Wojewódzkiego Lekarza Weterynarii w Nowym Sączu, oraz lekarza weterynarii Andrzeja Konieczkowskiego – Wojewódzkiego Lekarza Weterynarii w Krośnie, a także przez loty reklamowe, propagandowe, zrzuty wiązanek ślubnych, organizowane co kilka lat festyny lotnicze z okazji święta Lotnictwa cieszące się bardzo dużą popularnością wśród społeczeństwa.
Wypadki.
21 sierpnia 2011 roku w Witowicach Dolnych rozbił się samolot ultralekki. Zginął pilot i pasażer. Samolot wracał do Krakowa po zakończonych pokazach lotniczych na "lotnisku Nowy Sącz-Łososina Dolna". Przyczyną wypadku było przeciągnięcie samolotu podczas wznoszenia po starcie, co doprowadziło do korkociągu i zderzenia z ziemią. 
Okolicznościami sprzyjającymi zaistnieniu zdarzenia były:

</doc>
<doc id="2395003" url="https://pl.wikipedia.org/wiki?curid=2395003" title="Zbór Kościoła Chrześcijan Dnia Sobotniego w Zduńskiej Woli">
Zbór Kościoła Chrześcijan Dnia Sobotniego w Zduńskiej Woli

Zbór Kościoła Chrześcijan Dnia Sobotniego w Zduńskiej Woli – zbór chrześcijan dnia sobotniego w Zduńskiej Woli, z siedzibą przy ul. Ceramicznej 10. Zbór liczy ok. 10 osób.

</doc>
<doc id="2395004" url="https://pl.wikipedia.org/wiki?curid=2395004" title="Zbór Kościoła Chrześcijan Dnia Sobotniego w Żorach">
Zbór Kościoła Chrześcijan Dnia Sobotniego w Żorach

Zbór Kościoła Chrześcijan Dnia Sobotniego w Żorach – zbór chrześcijan dnia sobotniego w Żorach, z siedzibą przy ul. Augustyna Biskupa 36. Zbór liczy ok. 50 osób.

</doc>
<doc id="2395006" url="https://pl.wikipedia.org/wiki?curid=2395006" title="Aeroklub Podhalański">
Aeroklub Podhalański

Aeroklub Podhalański im. Leopolda Kwiatkowskiego - regionalny oddział Aeroklubu Polskiego.
Historia Aeroklubu.
Aeroklub Podhalański został założony w 1956 r. W 1960 roku powstało lotnisko w Łososinie Dolnej. Płyta lotniska została wykonana przez wojska inżynieryjne. W dniu 18 września 1960 r. ówczesny dowódca Wojsk Lotniczych i Obrony Przeciwlotniczej Obszaru Kraju, generał Jan Frey-Bielecki przekazał podczas oficjalnego otwarcia lotnisko do użytkowania Aeroklubowi Podhalańskiemu.
Od tego momentu przez 40 lat Aeroklub Podhalański prowadzi swoją działalność lotniczą na tym lotnisku. Wyszkolono tu wielu pilotów: W PLL LOT lata prawie 30-tu, w wojskach lotniczych ponad 20-tu. Wychowankowie aeroklubu zdobywali wyróżnienia i tytuły w sporcie samolotowym oraz w szybownictwie : Wiesław Iwański otrzymał tytuł i odznakę Mistrz Sportu w sporcie samolotowym (1980r.), Łukasz Świderski zdobył tytuł Mistrza Polski (2013r.) w akrobacji samolotowej, Julian Pieniążek – Mistrz Polski Juniorów w Klasie Club B, Wojciech Wojtaczka – V-ce Mistrz Polski Juniorów w Klasie Standard (2017r.).
Modelarze wielokrotnie zdobywali tytuły Mistrzów Polski w różnych kategoriach. W 1979 r. odbywały się na lotnisku Międzynarodowe Zawody modelarskie, a w 1983 r. Mistrzostwa świata w modelarstwie rakietowym pod patronatem i z udziałem l-go kosmonauty PRL Mirosława Hermaszewskiego. W 2010 roku odbyły się XV Mistrzostwa Polski w Akrobacji Szybowcowej. Między 17, a 21 lipca 2013 roku w Łososinie Dolnej odbywały się także III Rajdowe Mistrzostwa Polski.
Jesienią 2015 roku odbyły się pierwsze Jesienne Zawody Szybowcowe i Samolotowe im. Ryszarda Jaworza – Dutki, aktywnego pilota i instruktora Aeroklubu Podhalańskiego, zmarłego 31 sierpnia 2015r.
Wyróżnienia.
Złota Odznaka za Zasługi Dla Aeroklubu Polskiego - wyróżnienie przyznano dla Aeroklubu Podhalańskiego.
Kierownictwo.
Kierownikami Aeroklubu Podhalańskiego i lotniska byli od 1960 r. Jerzy Iszkowski, po jego śmierci w 1962 roku – Leopold Kwiatkowski. Od 1968 r. do 1972 r. kierownikiem lotniska był Tadeusz Złotowski. a od 1973 r. do 1991 r. Funkcję Dyrektora Aeroklubu Podhalańskiego pełnili kolejno:Józef Smaga (1973-1991), Stanisław Filipek (1993-2009), Roman Matyjewicz (2009-2016), Roman Filipek (2016-2018), Piotr Wszołek (2018-2019), Robert Ryng (2019), od roku 2019 Dyrektorem Aeroklubu Podhalańskiego jest Krzysztof Witek.
Źródła dochodu.
Od dziesięciu lat aeroklub jest stowarzyszeniem samofinansującym się, (nie otrzymuje żadnych dotacji). Utrzymuje się z wypracowanych wyłącznie przez siebie środków które zdobywane są m.in. przez zrzuty szczepionki przeciw wściekliźnie, loty reklamowe, zrzuty wiązanek ślubnych, organizowane co roku festyny lotnicze z okazji święta Lotnictwa cieszące się bardzo dużą popularnością wśród społeczeństwa. Pomocą służą także nieliczni sponsorzy.

</doc>
<doc id="2395011" url="https://pl.wikipedia.org/wiki?curid=2395011" title="Cushman &amp; Wakefield">
Cushman &amp; Wakefield

Cushman &amp; Wakefield jest firmą świadczącą usługi doradcze na rynku nieruchomości komercyjnych. Została założona w 1917 r. przez Johna Clydesdale Cushmana i Bernarda Wakefielda. Obecnie zatrudnia ponad 43 000 pracowników w 60 krajach. Główna siedziba znajduje się w Chicago. Firma Cushman &amp; Wakefield oferuje usługi w pięciu głównych obszarach: 
Cushman &amp; Wakefield reprezentuje zarówno małe firmy, jak i duże korporacje z listy „Fortune 500”. Świadczy usługi z zakresu nieruchomości biurowych, handlowych, przemysłowych i magazynowych oraz hotelowych. Dostarcza rozwiązania poprzez doradztwo, realizację inwestycji oraz zarządzanie w imieniu wynajmujących, najemców i inwestorów na każdym etapie procesu powstawania i eksploatacji nieruchomości.
Cushman &amp; Wakefield w Polsce.
Firma Cushman &amp; Wakefield działa w Polsce od 1991 r. i zatrudnia około 360 pracowników. Siedziba firmy znajduje się w Warszawie.
Cushman &amp; Wakefield uczestniczy w ogólnopolskim konkursie dla studentów „Grasz o staż” oraz jest wyłącznym sponsorem międzynarodowego programu edukacyjnego International Real Estate Challenge (IREC).
Linki zewnętrzne.
Lokalne strony Cushman &amp; Wakefield

</doc>
<doc id="2395012" url="https://pl.wikipedia.org/wiki?curid=2395012" title="Mistrzostwa Europy w Hokeju na Trawie Kobiet 2011">
Mistrzostwa Europy w Hokeju na Trawie Kobiet 2011

10. Mistrzostwa Europy w Hokeju na Trawie Kobiet odbyły się w dniach 20–27 sierpnia 2011 w Mönchengladbach. 
Zwycięzca turnieju (Holandia) oraz finalista (Niemcy) zakwalifikowały się do igrzysk olimpijskich w Londynie.

</doc>
<doc id="2395021" url="https://pl.wikipedia.org/wiki?curid=2395021" title="Alessandro Cambalhota">
Alessandro Cambalhota

Alessandro Oliveira, właśc. Alessandro Andrade de Oliveira lub Alessandro Cambalhota (ur. 27 maja 1973 w Teixeira de Freitas) – piłkarz brazylijski, występujący na pozycji napastnika.
Kariera klubowa.
Alessandro Cambalhota karierę piłkarską rozpoczął w trzecioligowym klubie Novorizontino Novo Horizonte w 1993. W 1995 został zawodnikiem CR Vasco da Gama. W Vasco 30 listopada 1995 w przegranym 1-2 meczu z EC Juventude Alessandro zadebiutował w lidze brazylijskiej. W latach 1996–1997 i 1998–1999 był zawodnikiem Santosu FC. Z Santosem zdobył Copa CONMEBOL 1998. Pomiędzy występami w Santosie Alessandro występował w japońskim Júbilo Iwata.
W sezonie 1999–2000 Alessandro był zawodnikiem FC Porto. Z Porto zdobył Puchar Portugalii w 2000. Po powrocie do Brazylii Alessandro występował kolejno w Fluminense FC, Cruzeiro Belo Horizonte, Clube Atlético Mineiro i Corinthians Paulista. Z Cruzeiro zdobył mistrzostwo stanu Minas Gerais – Campeonato Mineiro w 2002. W 2005 występował w saudyjskim Al-Ahli Dżudda i Figueirense Florianópolis. W Figueirense 27 listopada 2005 w wygranym 2-0 meczu z Brasiliense Brasília Alecssandro po raz ostatni wystąpił w lidze brazylijskiej.
Ogółem w latach 1995–2005 w lidze brazylijskiej wystąpił w 114 meczach, w których strzelił 22 bramki. Potem występował przez kilkanaście miesięcy występował w Turcji w Denizlisporze i Kayseri Erciyessporze. Z Kayseri Erciyesspor dotarł do finału Pucharu Turcji 2007. Obecnie Alecssandro jest zawodnikiem występującego w pierwszej lidze stanu São Paulo – Linense Lins.
Kariera reprezentacyjna.
Jedyny raz w reprezentacji Brazylii Alessandro wystąpił 28 marca 1999 w zremisowanym 0-0 towarzyskim meczu z reprezentacją Korei Południowej.

</doc>
<doc id="2395022" url="https://pl.wikipedia.org/wiki?curid=2395022" title="Alessandro Oliveira">
Alessandro Oliveira



</doc>
<doc id="2395027" url="https://pl.wikipedia.org/wiki?curid=2395027" title="Linia C metra w Nowym Jorku">
Linia C metra w Nowym Jorku

Linia C – linia metra nowojorskiego. Jest oznaczona kolorem niebieskim na znakach stacji, znakach trasy oraz na oficjalnych mapach metra. Na swoim przebiegu przez Manhattan nosi nazwę IND Eighth Avenue Line.
Linia C kursuje przez cały czas z wyjątkiem późnych godzin nocnych, dzięki czemu obsługuje wszystkie przystanki od 168th Street w Washington Heights na Manhattanie do Euclid Avenue w City Line na Brooklynie przez Central Park West i Eighth Avenue na Manhattanie oraz Fulton Street na Brooklynie. Podczas późnych godzin nocnych trasę linii C obsługuje ekspresowo linia A.
Linia C biegnie w całości pod ziemią.

</doc>
<doc id="2395030" url="https://pl.wikipedia.org/wiki?curid=2395030" title="EOL-3">
EOL-3



</doc>
<doc id="2395031" url="https://pl.wikipedia.org/wiki?curid=2395031" title="Cukrownia Żnin">
Cukrownia Żnin

Cukrownia „Żnin” – zakład przemysłowy funkcjonujący w Żninie od 1894 do 2004 roku. Był oddziałem Krajowej Spółki Cukrowej S.A. w Toruniu.
15 lipca 1893 roku, z inicjatywy miejscowych ziemian, została podjęta uchwała o budowie cukrowni jako spółki z ograniczoną odpowiedzialnością (w tamtym okresie określano to słowami: z ograniczoną poręką). W skład władz, oprócz Niemców, weszli Polacy: J. Malczewski z Młodocina oraz W. Tuchołka z Marcinkowa Dolnego.
Fabryce maszyn w Sangerhausen zlecono dostawę niezbędnych aparatur oraz maszyn za sumę marek. Cukrownia docelowo miała przerabiać – q buraków na dobę. Budowę budynków zakładowych oraz instalacja maszyn została zakończona zgodnie z planem. 15 października 1894 roku rozpoczęto pierwszą kampanię cukrowniczą, przerabiając w ciągu 94 dób q buraków.
W okresie PRL cukrownia należała do największych pracodawców w mieście i jego okolicach.
W 2004 roku Cukrownia „Żnin”, jako oddział w strukturach Krajowej Spółki Cukrowej „Polski Cukier” S.A., wbrew protestom społecznym została wyłączona z produkcji cukru i wystawiona na sprzedaż, pierwotnie za kwotę 7.161.000 zł, obniżoną następnie do 4.780.000 zł. Na terenie nieczynnej cukrowni KSC składowało cukier i melasę, zatrudniając przy dozorze i konserwacji budynków kilkanaście osób.
30 września 2015 kompleks terenów dawnej cukrowni o powierzchni 34,3843 ha zakupiła spółka dewelopersko-hotelarska Arche, która rozpoczęła projekt przekształcenia obiektu w kompleks hotelowo-gastronomiczno-rekreacyjny "Cukrownia Żnin Park Industrialny". W kompleksie znalazły się m.in. zaaranżowany w XIX-wiecznych budynkach dawnej cukrowni hotel ("Hotel Arche Cukrownia Żnin"), spa, sala konferencyjna, kino w zbiorniku na melasę, lokalny browar i kręgielnia, planowane jest muzeum cukrownictwa i basen w stylu podberlińskiej tropikalnej wyspy. Nad Jeziorem Dużym Żnińskim powstanie przystań dla żeglarzy i surferów. Komin cukrowni miał zostać obudowany i przekształcony w punkt widokowy.
11 sierpnia 2017 około godziny 23.00 w wyniku silnej nawałnicy 83-metrowy komin cukrowni runął, pozostawiając po sobie około połowy swojej pierwotnej wysokości i przekreślając tym samym projekty jego udostępnienia dla turystów, jako że właściciel nie przewiduje jego odbudowy do pierwotnej wysokości.
W 2021 zrewitalizowany zespół dawnej cukrowni został nominowany do europejskiej Nagrody Mies van der Rohe 2022.

</doc>
<doc id="2395033" url="https://pl.wikipedia.org/wiki?curid=2395033" title="Flaga obwodu lipieckiego">
Flaga obwodu lipieckiego

Flaga obwodu lipieckiego (NHR:1211) zatwierdzona 10 lipca 2003 to czerwony prostokątny materiał w proporcjach (szerokość do długości) – 2:3, w którego centrum znajdują się figury z tarczy herbowej obwodu lipieckiego: żółta (złota) lipa (wysokości 2/3 szerokości materiału) stojąca na pięciu zielonych wzgórzach (dochodzących od dolnego krańca do 1/3 szerokości materiału).
Flaga utworzona na podstawie herbu obwodu lipieckiego, językiem symboli i alegorii oddaje historyczną i ekonomiczną wyjątkowość rejonu.
Umieszczona w centrum flagi lipa nawiązuje do nazwy obwodu. Drzewo to starożytny symbol braterstwa i zgody. Lipa w heraldyce oznacza serdeczność i dobroduszność, jest alegorycznym symbolem życia. Pięć wzgórz na których stoi to nawiązanie do położenia geograficznego obwodu, który został w 1954 r. wydzielony z historycznych ziem obwodów: woroneskiego, orłowskiego, riazańskiego i kurskiego, piąte wzgórze to symbol obwodu lipieckiego. Zielone wzgórza mówią też o bogatych ziemiach (85% powierzchni obwodu to czarnoziemy). Kolor czerwony flagi symbolizuje ciężką pracę ludzi regionu, oraz siłę ducha, męstwo, święto i piękno.
Poprzednia flaga obwodu lipieckiego, przyjęła przez Radę obwodu 20 lutego 2003 r., została odrzucana przez gubernatora, który zgłosił weto i odprawił ją wraz z herbem do dopracowania.

</doc>
<doc id="2395036" url="https://pl.wikipedia.org/wiki?curid=2395036" title="Monster High">
Monster High

Monster High – amerykańska linia lalek stworzona przez Garrett Sander z ilustracjami wykonanymi przez Kellee Riley. Zostały one oficjalnie wydane na rynek w lipcu 2010 roku, ale wykonane w 2007 roku.
Postacie są inspirowane filmowymi potworami i fantastyką grozy, co odróżnia je od większości lalek. Postacie są przedstawione jako będące potomstwem lub związane ze sławnymi potworami takimi jak Drakula, potwór Frankensteina, mumia, meduza, potwór z Czarnej Laguny, zombie, wilkołakami, kotołakami i duchami.
Seria Monster High obejmuje również inne produkty takie jak pluszowe zabawki, artykuły papiernicze, torby, akcesoria, odzież i różne zabawki i elektronika. Seria książek pt. „Monster High” napisana przez Lisi Harrison ("Elita", "Alfy") zaczęła ukazywać się jesienią w 2010 roku. Do tej pory wydane zostały cztery książki z tej serii, wszystkie wydane są także w Polsce. Tytuły tych książek to: „Upiorna szkoła”, „Upiór z sąsiedztwa”, „O wilku mowa...” oraz „Po moim trupie”. Dostępne są także kilkuminutowe animowane odcinki. 25 października 2011 roku wydana została gra "MONSTER HIGH™ GHOUL SPIRIT™" na platformy NDS i Wii, polska premiera gry odbyła się 11 listopada 2011 roku.
Na potrzeby firmy Mattel powstał także oficjalny teledysk do polskiej wersji piosenki "Fright Song" śpiewanej przez Ewę Farną.
Wersja polska.
Opracowanie i udźwiękowienie wersji polskiej: Studio Sonica
Dialogi Polskie: Jan Aleksandrowicz-Krasko
Reżyseria: Miriam Aleksandrowicz
Dźwięk i Montaż: Maciej BrzezińskiAgnieszka Stankowska
Kierownictwo Produkcji: Piotr Pluciński
Wystąpili:
Kontrowersje.
Wielu teologów i egzorcystów, zwłaszcza katolickich zwraca uwagę, na zagrożenia duchowe dla dzieci związane z serią Monster High. Podkreślane jest zagrożenie dla duchowości i psychiki dziecka, przyczynianie się do zatarcia różnicy między dobrem i złem, pięknem a brzydotą, a także bezmyślne przyjmowanie prowokującego erotycznie stylu ubioru, mówienia i poruszania się przez dzieci nie rozumiejące jeszcze znaczenia słowa erotyka.
W Rosji konserwatywny Komitet Rodziców z Uralu wystąpił do władz federacji z wnioskiem o zakaz sprzedaży i reklamy lalek i gadżetów związanych z serią Monster High.

</doc>
<doc id="2395039" url="https://pl.wikipedia.org/wiki?curid=2395039" title="Sabine Moussier">
Sabine Moussier

 
Sabine Moussier właśc. Diana Sabine Moussier (ur. 12 lipca 1966 w Leverkusen) – meksykańsko-niemiecka aktorka, znana m.in. z serialu "Miłość i nienawiść". 
W dzieciństwie opuściła Niemcy i osiedliła się w Meksyku. W 1996 zadebiutowała niewielkimi rolami w telenowelach "Morir dos veces" i "Luz Clarita".
Ma dwójkę dzieci, Camile i Paula.

</doc>
<doc id="2395043" url="https://pl.wikipedia.org/wiki?curid=2395043" title="Tyroler">
Tyroler



</doc>
<doc id="2395045" url="https://pl.wikipedia.org/wiki?curid=2395045" title="Zwariowane melodie – wydania DVD">
Zwariowane melodie – wydania DVD

Poniżej znajduje się lista wydań płyt DVD z bohaterami "Zwariowanych melodii".
Looney Tunes Złota kolekcja, część 1.
Premiera VHS i DVD w Polsce: 6 lutego 2004 r.
Wersja polska (nowy materiał).
Wersja polska: Master Film
W roli Królika Bugsa: Robert Rozmus
W roli Speedy Gonzalesa: &lt;del&gt;Wojciech Paszkowski&lt;/del&gt; Tomasz Kozłowicz
W pozostałych rolach:
Looney Tunes Złota kolekcja, część 2.
Premiera VHS i DVD w Polsce: 26 listopada 2004 r./18 marca 2005 r./18 grudnia 2006 r./18 grudnia 2007 r.
Wersja polska (nowy materiał).
Wersja polska: Master Film
Lektorzy:
Występują:
Looney Tunes Złota kolekcja, część 3.
Pomimo istniejącego polskiego dubbingu, trzecia część Złotej Kolekcji nie doczekała się premiery w Polsce. Wydanie z polskim dubbingiem jest dostępne tylko we Włoszech i Rumunii.
Looney Tunes: Plejada gwiazd, część 4.
Pozostałe krótkometrażówki.
Poniższe krótkometrażówki są oficjalnie częścią Złotej Kolekcji, z wyjątkiem indywidualnych wydań DVD w Europie, gdzie z nieznanych przyczyn krótkometrażówki te zostały pominięte. Mimo to, przygotowany został do nich polski dubbing w tym samym czasie co do pozostałych krótkometrażówek zawartych w 3. części Złotej Kolekcji.
Wersja polska (nowy materiał).
Wersja polska: Master Film (na zlecenie Warner Bros.)
Dystrybucja na terenie Polski: Warner Bros. Poland
Występują:
Looney Tunes Super Gwiazdy.
Jak ból głowy trafił Kaczora Daffy.
Premiera w Polsce: 10 sierpnia 2010 r.
Wersja polska.
Dystrybucja na terenie Polski: Galapagos Films
Wersja polska: DubbFilm
Tekst: Filip Kowalski
Czytał: Paweł Bukrewicz
Królika Bugsa przygody na maksa.
Premiera w Polsce: 22 października 2010 r.
Wersja polska.
Dystrybucja na terenie Polski: Galapagos Films
Wersja polska: DubbFilm
Tekst: Ksymena Rzemek
Czytał: Piotr Borowiec
Tweety i Sylwester.
Premiera w Polsce: 1 grudnia 2010 r.
Wersja polska.
Dystrybucja na terenie Polski: Galapagos Films
Wersja polska: DubbFilm
Tekst: Ksymena Rzemek
Czytał: Paweł Bukrewicz
Kolekcje.
Kolekcja Królik Bugs.
Premiera w Polsce: 22 października 2010 r.
Wersja polska.
Dystrybucja na terenie Polski: Galapagos Films
Wersja polska: DubbFilm
Tekst: Aneta Radowińska-Czwaczka
Czytał: Paweł Bukrewicz
Kaczor Daffy - Kolekcja.
Premiera w Polsce: 4 listopada 2011 r.
Wersja polska (nowy materiał).
Dystrybucja na terenie Polski: Galapagos Films
Wersja polska: DubbFilm
Czytał: Paweł Bukrewicz

</doc>
<doc id="2395046" url="https://pl.wikipedia.org/wiki?curid=2395046" title="Cietrzew (herb szlachecki)">
Cietrzew (herb szlachecki)

Cietrzew (Ciecierza, Birkan odmienny, Berkhan, Birckhahn, Birckhan, Birkhahn) − polski herb szlachecki, prawdopodobnie pochodzenia pruskiego. Używany głównie przez szlachtę kaszubską.
Opis herbu.
Herb występował przynajmniej w trzech wariantach. Opisy z wykorzystaniem zasad blazonowania, zaproponowanych przez Alfreda Znamierowskiego:
Cietrzew (Ciecierza, Birkan odmienny, Berkhan, Birckhahn, Birckhan, Birkhahn): "W polu czerwonym cietrzew czarny (także srebrny i na murawie zielonej). Klejnot: nad hełmem w koronie półksiężyc złoty, nad którym dwie takież gwiazdy w słup. Labry być może czerwone, podbite czernią bądź złotem."
Cietrzew I a (Birkan odmienny, Birkhahn): Cietrzew stoi na pagórku zielonym, labry podbite złotem, w klejnocie sam półksiężyc.
Cietrzew I b: Inny klejnot: nad półksiężycem złotym trzy strzały utkwione w nim, w wachlarz.
Najwcześniejsze wzmianki.
Herb w wariancie podstawowym wymieniany w herbarzach Dachnowskiego ("Herbarz szlachty Prus Królewskich"), Niesieckiego ("Korona polska", pod nazwą Berkhan i Cietrzew), Ostrowski ("Księga herbowa rodów polskich"), Leszczyc ("Herby szlachty polskiej"), Boniecki ("Herbarz polski") oraz Żernicki ("Der polnische Adel", "Die polnischen Stamwappen"). Herb znany także heraldykom rosyjskim, wymienia go m.in. Pawliszczew ("Herbarz rodzin szlacheckich Królestwa Polskiego najwyżej zatwierdzony"). Wariant Ia wymieniany u Dachnowskiego i Bonieckiego. Wariant Ib został opisany przez Bonieckiego, na podstawie pieczęci z 1817, należącej do braci Kętrzyńskich.
Herbowni.
Kętrzyński (Condarsin, Condrzinski, Contersyn, Kantrzinski, Kantrzinsky, Kantrzynski, Kantrzyński, Kantszinski, Kantzinski, Katarzyński, Katerzyński, Kaztrzynski, Kentczinski, Kentrzinski, Kentrzynski, Kentrzyński, Ketrzynski, Kęntrzynsky, Kontarsien, Kotrzinik), Sikorski (Schikorski, Sicorsky, Sikorsky, Sykorski, Sykorsky).
Kętrzyńscy używali też przydomka Berghan (Berghahn), który jest tłumaczeniem nazwy herbu na niemiecki. Z tego też powodu, herb Cietrzew przypisywano rodzinie Birkan (Birckhahn, Berkhan, Berkau). Rodzina ta używała jednak innego, choć podobnego herbu Cietrzew II vel Birkan.
Jan Ciechanowicz przypisał też herb Cietrzew litewskim rodzinom o nazwiskach Bukomowicz (Bukamavićius) i Bukowicz (Bukavićius).
Według Seweryna Uruskiego, do herbu tego należała też rodzina o nazwisku Kętrowicz, z której Jan, syn Marcina, został zapisany do ksiąg guberni kowieńskiej w 1819 oraz Jaguczyński, z której potomstwo Feliksa, syna Antoniego, m.in. Ferdynand i Władysław, synowie Antoniego, Konstanty, synowie Józefa i inni, zostali wylegitymowani z tym herbem w latach 1835-66 i zapisani do ksiąg szlachty guberni kowieńskiej. Z uwagi na nadużycia w czasie legitymacji szlachectwa w Królestwie Polskim i ziemiach zaboru rosyjskiego, informację o tych dwóch nazwiskach należy traktować z ostrożnością.

</doc>
<doc id="2395047" url="https://pl.wikipedia.org/wiki?curid=2395047" title="Śmierć Carla Giulianiego">
Śmierć Carla Giulianiego

Carlo Giuliani (ur. 14 marca 1978 w Rzymie, zm. 20 lipca 2001) – włoski alterglobalista, zastrzelony przez funkcjonariusza policji podczas demonstracji przeciwko polityce grupy G7 w trakcie szczytu w Genui, odbywającego się w dniach od 19 do 21 lipca 2001 r. Był synem Giuliano Giuliani, działacza związkowego CGIL, i Haidi Giuliani, która po jego śmierci została senatorem republiki z ramienia Odrodzenia Komunistycznego.
Śmierć.
20 lipca 2001 r. Giuliani uczestniczył w proteście przeciwko organizacji szczytu G8 w Genui we Włoszech. Liczba uczestników tego protestu szacowana była na 300 tysięcy osób. Zdaniem protestujących policja i władze przedstawiały mediom manifestantów jako groźnych terrorystów, prowokowały, robiły naloty na miejsca, w których zatrzymali się aktywiści. Drugiego dnia szczytu, podczas jednego z nalotów doszło do gwałtownych starć między protestującymi i włoskimi służbami bezpieczeństwa w okolicach Piazza Alimonda, w których uczestniczył również Carlo Giuliani. Jeden z pojazdów karabinierów został zatrzymany, a następnie zaatakowany przez uzbrojonych w metalowe słupy i deski protestujących. W środku tego konfliktu znalazł się Giuliani. Podniósł gaśnicę, by rzucić nią w funkcjonariusza będącego w policyjnym radiowozie marki Land Rover Defender. Został wówczas postrzelony w twarz z małej odległości. Dodatkowo po postrzale po ciele Giulianiego dwukrotnie przejechał terenowy radiowóz.
Sprawa.
Wszystkie oskarżenia przeciwko funkcjonariuszowi Mario Placanice, który postrzelił Giulianiego, zostały wycofane. Przewodniczący składu sędziowskiego uznał, iż pocisk, który trafił Giulianiego, nie był skierowany bezpośrednio w niego, tylko „trafił go rykoszetem”. Sąd orzekł, że policjant działał w obronie własnej, dlatego sprawa nie trafiła na wokandę.
Jednak w późniejszym procesie w Genui innych demonstrantów podejrzanych o udział w starciach w tym samym dniu, kiedy Giuliani został zabity, lekarz medycyny sądowej, profesor Marco Salvi (konsultant prokuratora prowadzącego sprawę przeciwko Mario Placanica) zeznał, że Giuliani został trafiony bezpośrednio. Wniosek sędziego Daloiso został zakwestionowany przez prasę, tak jak i decyzja o niepociągnięciu do odpowiedzialności kierowcy policyjnego Land Rovera za przejechanie demonstranta, na podstawie założenia, że ten już nie żył. Lekarze przeprowadzający autopsję po tym, jak antyglobalista został przejechany, zeznał, że jego serce pomimo celnego strzału wciąż biło. Zostało to potwierdzone przez profesora Salvi podczas procesu w Genui. Biegli kilkukrotnie wydawali sprzeczne opinie w sprawie okoliczności tej śmierci – raz twierdzono, że oddano do niego strzał z góry, innym razem, że z dołu, a ostatecznego rozstrzygnięcia nie udało się osiągnąć, gdyż w międzyczasie zwłoki zamordowanego skremowano. Rodzinie nie dano szansy przeprowadzenia niezależnej autopsji, ani też wskazania własnego eksperta.
Pod koniec 2003 r. Placanica powiedział w dzienniku "Il Resto del Carlino", że został wykorzystany, by zatrzeć odpowiedzialności innych osób. Twierdził, że pocisk znaleziony w ciele Giulianiego nie był typowego kalibru dla broni karabinierów, a także że śmiertelny strzał oddano najpewniej z zewnątrz placu.
W dniu 25 sierpnia 2009 r. zapadł wyrok Europejskiego Trybunału Praw Człowieka w sprawie Giuliani i Gaggio przeciwko Włochom (skarga nr 23458/02). Trybunał ocenił, że użycie siły nie było nadmierne i nie ustalono, jakoby włoskie władze nie wywiązały się ze swoich obowiązków ochrony życia demonstranta. ETPC stwierdził, że Włochy nie wywiązały się natomiast ze zobowiązań proceduralnych w związku ze śmiercią Carlo Giulianiego. W 2010 r. sprawa została przekazana do Wielkiej Izby Trybunału po odwołaniu obu stron. Ta z kolei orzekła w 2011 r., że nie doszło do naruszenia Europejskiej Konwencji Praw Człowieka, choć siedmiu sędziów z siedemnastu miało w tej sprawie zdanie odrębne.

</doc>
<doc id="2395048" url="https://pl.wikipedia.org/wiki?curid=2395048" title="Radio Żnin FM">
Radio Żnin FM

Radio Żnin FM – lokalna stacja radiowa działająca na obszarze miasta oraz gminy Żnin. Nadaje na 96 MHz w paśmie UKF FM.
Z początkiem roku 2010, w Monitorze Polskim, zostało opublikowane ogłoszenie przewodniczącego KRRiT, dotyczące możliwości uzyskania koncesji na rozpowszechnianie programu radiowego (dot. tematyki lokalnej Żnina i okolic). Przewidziany okres trwania koncesji to 10 lat. Koncesję otrzymało, przy wsparciu finansowym Gminy Żnin, Stowarzyszenie radioznin.pl (prowadzące Internetowe Radio Żnin założone przez: Marcina Małeckiego, Barbarę Małecką oraz Pawła Wesołowskiego). Radio zostało zaprojektowane, wybudowane i uruchomione przez wolontariuszy stowarzyszenia. Pracami kierował Krzysztof Pietrzak. Opłaty związane z przyznaniem koncesji oraz adaptacja pomieszczeń i zakup sprzętu do studia radiowego oraz nagrań, zostały sfinansowane z miejskiej kasy Żnina. Studio mieści się przy ulicy Szpitalnej 23 A w Żninie.

</doc>
<doc id="2395049" url="https://pl.wikipedia.org/wiki?curid=2395049" title="Dobrosława pomorska">
Dobrosława pomorska

Dobrosława (ur. przed 1177, zm. zap. po 1226) – księżniczka pomorska, księżna kujawska, pani na Sławnie i Choćkowie, najprawdopodobniej córka Bogusława I i jego pierwszej żony Walpurgi.
Rodzina.
Małżeństwa i potomstwo.
Zapewne między 1187 a 1189 Dobrosława została żoną księcia kujawskiego Bolesława Mieszkowica. Z małżeństwa pochodziło najprawdopodobniej dwoje lub troje dzieci:
Pierwszy małżonek księżniczki zmarł 13 września 1195. W 1216 wyszła ona najprawdopodobniej za mąż za Warcisława III, księcia na Choćkowie z rodu Świętoborzyców. Drugie małżeństwo Dobrosławy było najprawdopodobniej bezpotomne.

</doc>
<doc id="2395050" url="https://pl.wikipedia.org/wiki?curid=2395050" title="Plac Zielony w Trypolisie">
Plac Zielony w Trypolisie



</doc>
<doc id="2395051" url="https://pl.wikipedia.org/wiki?curid=2395051" title="Szermierka na Letnich Igrzyskach Olimpijskich 2012">
Szermierka na Letnich Igrzyskach Olimpijskich 2012

Zawody w szermierce na Letnich Igrzyskach Olimpijskich w Londynie rozgrywane były w dniach 28 lipca – 5 sierpnia w hali ExCeL.

</doc>
<doc id="2395052" url="https://pl.wikipedia.org/wiki?curid=2395052" title="Seiko (imię)">
Seiko (imię)

 – żeńskie imię japońskie.
Możliwa pisownia.
Seiko można zapisać używając wielu różnych znaków kanji i może znaczyć m.in.:

</doc>
<doc id="2395053" url="https://pl.wikipedia.org/wiki?curid=2395053" title="Mateusz Talbot">
Mateusz Talbot

Mateusz Talbot (ur. 2 maja 1856 w Dublinie, zm. 7 czerwca 1925 tamże) – irlandzki robotnik, asceta, alkoholik zachowujący abstynencję, Czcigodny Sługa Boży Kościoła katolickiego.
Urodził się w wielodzietnej rodzinie robotnika portowego Charlesa i Elizabeth Talbotów, jako drugie dziecko z dwanaściorga.
W 1868 roku, gdy ukończył 12 lat zaczął pracować jako goniec w dublińskim składzie win. Po krótkim czasie pracy w składzie stał się całkowicie uzależniony od alkoholu. Nałóg alkoholowy trwał aż 16 lat.
W 1884 roku 28 letni Matt, na skutek wstrząsów psychicznych związanych z piciem alkoholu i doznanych poniżeń od ludzi (wyzwisk, odrzucenia), zaczął swą „przemianę duchową”. W kościele św. Krzyża po raz pierwszy od wielu lat wyspowiadał się. Potem na ręce miejscowego księdza złożył przyrzeczenie, że przez trzy miesiące nie weźmie alkoholu do ust. Uświadomił sobie, że sam nie da rady. Postanowił poszukać pomocy u Boga. Chodził codziennie do kościoła na msze, dużo się modlił (najczęściej odmawiał różaniec).
Przyszył sobie dwie skrzyżowane szpilki do rękawa, żeby mu przypominały o jego postanowieniu i o tym, że Jezus cierpiał za niego. Potem przyrzekał kolejne abstynencje i tak był abstynentem przez 41 lat.
Biskup Dublina, Edward Joseph Byrne, rozpoczął w 1931 roku proces informacyjny przed beatyfikacją. Przesłuchano świadków. W 1975 roku, z okazji 50. rocznicy śmierci Mateusza, papież Paweł VI ogłosił dekret o „heroiczności jego cnót”.

</doc>
<doc id="2395054" url="https://pl.wikipedia.org/wiki?curid=2395054" title="Planeta V">
Planeta V

Planeta V – hipotetyczna piąta planeta Układu Słonecznego, która miała niegdyś obiegać Słońce pomiędzy Marsem a pasem planetoid. Jej istnienie zaproponowali pracujący dla NASA naukowcy John Chambers i Jack Lissauer jako możliwe wyjaśnienie Wielkiego Bombardowania, mającego miejsce w hadeiku.
Hipoteza.
Według hipotezy w czasie powstawania planet w Układzie Słonecznym utworzyło się pięć planet skalistych. Piąta planeta krążyła po orbicie o małym mimośrodzie o półosi wielkiej 1,8–1,9 au. Orbita ta została zdestabilizowana przez perturbacje ze strony innych planet, planeta trafiła na ekscentryczną orbitę przecinającą wewnętrzny pas planetoid. Rozproszone planetoidy znalazły się na torach przecinających orbitę Marsa, orbitach rezonansowych, a także przecinających orbitę Ziemi, czasowo zwiększając częstość uderzeń w Ziemię i Księżyc. Wreszcie planeta trafiła na orbitę rezonansową o półosi wielkiej 2,1 au i spadła na Słońce.
Testy hipotezy.
Jako pierwszy test hipotezy przeprowadzono 36 symulacji komputerowych Układu Słonecznego z dodatkową planetą typu ziemskiego, badając różne parametry opisujące orbitę hipotetycznego ciała i jego masę. Stwierdzono, że średni czas w którym Planeta V zostaje zniszczona wzrasta od 100 do 400 mln lat przy zmianie półosi wielkiej z 1,8 do 1,9 au. W późniejszej pracy w czasopiśmie „Icarus” Chambers przedstawił wyniki 96 symulacji. W jednej czwartej symulacji Planeta V została wyrzucona lub wpadła na Słońce bez kolizji z innymi planetami wewnętrznymi; działo się tak najczęściej, jeśli masa planety była mniejsza niż 0,25 masy Marsa. W innych przypadkach uznano, że symulacja nie zakończyła się sukcesem: dochodziło do kolizji planet, lub piąta planeta pozostawała w Układzie Słonecznym przez cały symulowany okres 1 mld lat. Aby sprawdzić, czy ten scenariusz może zwiększyć częstość uderzeń w Księżyc, uczeni dodali do symulacji testowe cząstki. Po początkowym spadku, liczba cząstek na orbitach przecinających ziemską wzrosła, gdy Planeta V weszła w obręb wewnętrznego pasa planetoid, zgodnie z oczekiwaniem.
Hipotezę tę zbadali później Ramon Brasser i Alessandro Morbidelli, koncentrując się na skali bombardowania wywołanego przez hipotetyczną planetę. Obliczyli, że aby wywołać Wielkie Bombardowanie, zgodne z ocenami opartymi na liczbie kraterów na Księżycu, Planeta V musiałaby usunąć 95% planetoid z pasa istniejącego przed tą epoką, lub 98% wewnętrznego pasa planetoid (o półosiach wielkich &lt; 2,5 au). Taki scenariusz wymagałby obecności planety o masie 0,5 masy Marsa na orbicie przecinającej cały pas planetoid przez 300 milionów lat. W żadnej symulacji nie był obserwowany taki scenariusz. W kilku procentach symulacji planeta pozostawała w wewnętrznej części pasa dostatecznie długo, ale aby wywołać Wielkie Bombardowanie, wewnętrzny pas musiałby mieć początkowo 4-13 razy większą masę i 10-24 razy większe zagęszczenie orbit, niż pozostała część pasa.
Przebadany został także scenariusz, w którym źródłem impaktorów byłyby domniemane pasy planetoid krążące pomiędzy planetami wewnętrznymi. Autorzy zwrócili uwagę, że brak obserwowanych pozostałości takich pasów nakłada silne ograniczenie na tę hipotezę, wymagając utraty 99,99% krążących tam obiektów przed zniszczeniem Planety V. W symulacjach z pasem pomiędzy orbitami Wenus i Ziemi udało się uzyskać taki rezultat w 66% symulacji, ale w żadnej ze stabilniejszym pasem planetoid między orbitami Ziemi i Marsa. Brasser i Morbidelli uznali, że pas między Ziemią a Marsem nie mógł zawierać dużej populacji ciał. Wprawdzie możliwe byłoby wywołanie Wielkiego Bombardowania przez Planetę V wskutek zaburzenia gęstego pasa między orbitami Wenus i Ziemi, ale modele powstawania planet nie przewidują dużych różnic populacji planetoid w ewentualnych pasach w wewnętrznym Układzie Słonecznym.
Alternatywny scenariusz.
Jako alternatywne wytłumaczenie Wielkiego Bombardowania przy udziale Planety V zaproponowano scenariusz, w którym zderzyła się ona z Marsem, tworząc basen uderzeniowy Borealis na północnej półkuli. Materia wyrzucona wskutek takiego katastroficznego zdarzenia miałaby inny rozkład wielkości niż obiekty z pasa planetoid, z większym udziałem mniejszych obiektów. To skutkowałoby powstaniem mniejszej liczby basenów uderzeniowych na Księżycu i planetach wewnętrznych w stosunku do zwykłych kraterów.

</doc>
<doc id="2395055" url="https://pl.wikipedia.org/wiki?curid=2395055" title="Smażenie z mieszaniem">
Smażenie z mieszaniem



</doc>
<doc id="2395061" url="https://pl.wikipedia.org/wiki?curid=2395061" title="Vallourec">
Vallourec

Vallourec – francuski koncern skupiający przedsiębiorstwa specjalizujące się w produkcji walcowanych, beznitowych tub stalowych, części samochodowych i stali nierdzewnej. Siedziba spółki znajduje się na przedmieściach Paryża, w Boulogne-Billancourt. Akcje Vallourec notowane są na giełdzie Euronext; od 18 grudnia 2006 roku są częścią indeksu CAC 40, zastąpiły walory spółki Publicis.

</doc>
<doc id="2395062" url="https://pl.wikipedia.org/wiki?curid=2395062" title="Kętrzyński (herb szlachecki)">
Kętrzyński (herb szlachecki)

Kętrzyński (Cietrzew odmienny) − kaszubski herb szlachecki, odmiana herbu Cietrzew.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
"W polu czerwonym cietrzew srebrny na trójwzgórzu zielonym. Klejnot: nad hełmem w koronie półksiężyc złoty, nad którym dwie takież gwiazdy w słup. Labry czerwone, podbite srebrem."
Najwcześniejsze wzmianki.
Herb wymieniany przez "Nowego Siebmachera", za pieczęcią z 1772, należącą do Jana Kętrzyńskiego.
Rodzina Kętrzyńskich.
Liczna, niezbyt zamożna rodzina szlachecka, wywodząca się ze wsi Kętrzyno. Być może jej protoplastą był Sulisław z Kętrzyna, wymieniany po 1363. W roku 1391 odnotowano Sędziwoja z Kętrzyna i Jesko Waldhahna. Waldhahn to jedna z niemieckich nazw cietrzewia, herbu późniejszych Kętrzyńskich. W latach 1399 i 1401 wzmiankowany był Otto z Kętrzyna, w 1417 ławnik ziemski w Gdańsku. Pierwsza wzmianka o właściwych Kętrzyńskich pochodzi z 1552 (Wojciech, jego bratanek Jakub oraz Filip z braćmi). Boniecki pisze nawet, że jednym z braci Filipa był Stefan Kętrzyński, który nabywszy w 1551 Sikorzyno, stał się protoplastą Sikorskich herbu Cietrzew. Kolejna wzmianka o rodzinie pochodzi z roku 1570 (Jakub, Krzysztof i Filip Kętrzyńscy). Jakub był sędzią ziemskim mirachowskim w l. 1564-85, oraz od 1575 dziedziczył część wsi Dzięcielec. W tej samej wsi wymieniono w 1601 Jakuba i Daniela. W Dzięcielcu rodzina nie występuje już po 1605, chociaż z tego samego powiatu wzmiankowany jest jeszcze Ludwig Kaztrzynski w 1688. Rodzina utrzymała się za to w miejscowości gniazdowej, kolejne wzmianki pochodzą z lat: 1627 (Jerzy i Wojciech), 1662 (Maciej, Wojciech i Herman), 1669 (Jakub, Mikołaj i Franciszek), 1682 (Wojciech, Stanisław, Andrzej i Piotr oraz Baumgard i Marcin), 1690 (Jan i Piotr Winkler-Kętrzyńscy, Daniel Kętrzyński), 1709 (Adam Kętrzyński), 1722 (Jan i Piotr Kętrzyńscy von Winkler). Nazwisko Winkler to prawdopodobnie próba zniemczenia nazwiska Kętrzyński ("Winkel"="kąt"). Oprócz Kętrzyna i Dzięcielca, licznie rozrodzeni Kętrzyńscy posiadali także działy w innych wioskach. Dowodzą tego wzmianki z lat: 1570 (Adam Kętrzyński w Chośnicy), 1659, 1662, 1682 (Krzysztof Kętrzyński w Chośnicy), 1721 (Adam Gerhard w Chośnicy), 1771 (Fryderyk Wilhelm i jego brat Joachim Henryk, ostatni męski dziedzic działu w Chośnicy z rodu Kętrzyńskich). Potomkami ostatniego Kętrzyńskiego w Chośnicy byli: Jan, wojskowy polski i Kasper Jerzy, wojskowy pruski. Ich potomkowie służyli w armiach pruskiej i polskiej. Należał do nich Józef Michał von Winkler-Kętrzyński, porucznik kawalerii, który, zmarłszy w 1846, pozostawił m.in. syna, Adalberta. Adalbert, odkrywszy swe polskie korzenie, zmienił imię na Wojciech i stał się orędownikiem sprawy polskiej na Pomorzu, badaczem historii Pomorza, represjonowanym za pomoc powstańcom styczniowym. To właśnie jego uhonorowano zmieniając nazwę Rastenburga na Kętrzyn. Jego syn, Stanisław Kętrzyński, był również historykiem. Oprócz wymienionych wsi, rodzina miała jeszcze działy we wsiach: Pałubice, Dargolewo, Żukówko, Wyszecino, Wiczlino, Grabowo, Podjazy i Sobącz.
Herbowni.
Kętrzyński (Condarsin, Condrzinski, Contersyn, Kantrzinski, Kantrzinsky, Kantrzynski, Kantrzyński, Kantszinski, Kantzinski, Katarzyński, Katerzyński, Kaztrzynski, Kentczinski, Kentrzinski, Kentrzynski, Kentrzyński, Ketrzynski, Kęntrzynsky, Kontarsien, Kotrzinik).
Kętrzyńscy używali też przydomka Berghan (Berghahn), który jest tłumaczeniem nazwy herbu na niemiecki. Z tego też powodu, herb Cietrzew przypisywano rodzinie Birkan (Birckhahn, Berkhan, Berkau). Rodzina ta, używała jednak innego, choć podobnego herbu Cietrzew II vel Birkan.
Poza wymienionymi przydomkami, rodzina używała też przydomków: Baumgard (Baumgart, Bomgart, Bągart), Gabit (Gabitt), Mach, Malotka (Małotka), Wilkner, Wulff (Wolf), Żelasko. Przydomki te były raczej nazwiskami odrębnych rodów, które przyjęły nazwisko Kętrzyński od Kętrzyna. Baumgartowie notowani byli z herbem Baumgarten, a także, być może, Kętrzyński II. Na pewno herbu Kętrzyński II używała linia Kętrzyńskich osiadła w XVII i XVIII wieku w Dzięcielcu i Bargędzinie. Machowie używali prawdopodobnie herbu Mach I, zaś Malotkowie herbu Młotek. Herby Kętrzyńskich pozostałych przydomków nie są znane. Jeden Kętrzyński użył w XVIII wieku pieczęci z herbem Kętrzyński III. Być może nosił on przydomek Wulf.

</doc>
<doc id="2395064" url="https://pl.wikipedia.org/wiki?curid=2395064" title="MBWG">
MBWG



</doc>
<doc id="2395065" url="https://pl.wikipedia.org/wiki?curid=2395065" title="Sobór Aleksandra Newskiego w Kobryniu">
Sobór Aleksandra Newskiego w Kobryniu



</doc>
<doc id="2395066" url="https://pl.wikipedia.org/wiki?curid=2395066" title="Elizabeth Becker">
Elizabeth Becker



</doc>
<doc id="2395068" url="https://pl.wikipedia.org/wiki?curid=2395068" title="Andrzej Urbanowicz">
Andrzej Urbanowicz

Andrzej Urbanowicz (ur. 1938 w Wilnie, zm. 22 sierpnia 2011 w Szklarskiej Porębie) – polski artysta wizualny.
Był absolwentem Akademii Sztuk Pięknych w Krakowie, jednak głównie związany był z Katowicami, gdzie mieszkał i pracował. Był jednym z założycieli "Tajnej Kroniki Grupy Pięciu Osób", zwanej później "Ligą Spostrzeżeń Duchowych" lub "Kręgiem Oneiron". W latach 1979–1992 dzięki stypendium Fundacji Kościuszkowskiej przebywał w Stanach Zjednoczonych. Jego prace są zgromadzone w muzeach na całym świecie, także w Muzeum Śląskim w Katowicach i Muzeum Historii Katowic.
Uważany był za ikonę polskiego undergroundu artystycznego.
W połowie lat 70. był pionierem polskiego zenu jako współzałożyciel i lider pierwszej buddyjskiej wspólnoty w Polsce Związku Buddystów Zen „Sangha”.
W Katowickiej Galerii Artystycznej w 2014 r. nastąpiło uhonorowanie artysty poprzez odsłonięcie jego popiersia.

</doc>
<doc id="2395071" url="https://pl.wikipedia.org/wiki?curid=2395071" title="Betty Becker-Pinkston">
Betty Becker-Pinkston

Betty Becker-Pinkston, właśc. Elizabeth Anna Becker-Pinkston (ur. 6 marca 1903 w Filadelfii, zm. 6 kwietnia 1989 w Detroit) – amerykańska skoczkini do wody. Trzykrotna medalistka olimpijska.
Kariera sportowa.
Brała udział w dwóch igrzyskach (IO 24, IO 28), na obu zdobywała medale. W 1924 triumfowała w skokach z trampoliny i zajęła drugie w skokach z wieży. Cztery lata później zwyciężyła w skokach z wieży. Była mistrzynią USA.
Jej mężem był Bud Pinkston, także skoczek i medalista olimpijski. W 1967 została przyjęta do International Swimming Hall of Fame.

</doc>
<doc id="2395072" url="https://pl.wikipedia.org/wiki?curid=2395072" title="Brunon Kleszczyński">
Brunon Kleszczyński

Brunon Kleszczyński (ur. 4 marca 1930 w Grabowcu w powiecie toruńskim, zm. 20 sierpnia 2011 we Wrocławiu) – inżynier poligraf, doktor nauk technicznych.
Były wieloletni dyrektor Prasowych Zakładów Graficznych RSW Prasa-Książka-Ruch we Wrocławiu (odznaczony Krzyżem Kawalerskim Orderu Odrodzenia Polski), wykładowca i organizator szkolnictwa poligraficznego (m.in. inicjator i współzałożyciel wrocławskiego technikum poligraficznego), rzeczoznawca. W roku 1981 odszedł z drukarni prasowej RSW i założył pierwszą we Wrocławiu prywatną drukarnię "Gryf" przy ulicy Białoskórniczej.
Członek Bractwa Kawalerów Gutenberga, honorowy prezes sekcji poligrafów SIMP.
Pochowany został na cmentarzu Grabiszyńskim.

</doc>
<doc id="2395073" url="https://pl.wikipedia.org/wiki?curid=2395073" title="Iljas al-Mawsuli">
Iljas al-Mawsuli

Iljas al-Mawsuli (zm. po 1690) – chaldejski duchowny pochodzący z terenów współczesnego Iraku.
Urodził się w Bagdadzie, w rodzinie pochodzącej z Mosulu, jako syn kleryka Hanny al-Mawsuliego. Był pierwszym Arabem, który odwiedził Amerykę.
Mawsuli wyruszył z Bagdadu w 1668 roku do Damaszku i Jerozolimy, skąd udał się do Italii, gdzie zwiedził m.in. Wenecję, Rzym i Florencję. W dalszą podróż wyruszył dzięki otrzymaniu od papieża Klemensa IX listów polecających. Po roku spędzonym w Paryżu, gdzie pracował jako tłumacz przy poselstwie osmańskim, podróżował po Sycylii, Hiszpanii i Portugalii. Łącznie spędził w Europie siedem lat, w czasie których opanował język hiszpański.
W podróż do Ameryki wyruszył dzięki królowej hiszpańskiej Elżbiecie Farnese, która wdzięczna za odprawienie mszy w kaplicy królewskiej ofiarowała mu "cokolwiek, o co tylko poprosi".
12 lutego 1675 roku Mawsuli wsiadł w Kadyksie na statek płynący do Ameryki, gdzie spędził osiem lat, głównie w Peru. W tym czasie odbył wiele podróży po kontynencie, zbierał także materiały do pracy poświęconej Ameryce.
Mawsuli jest autorem pierwszej pisemnej relacji z podróży na ten kontynent, którą spisano w języku arabskim. Praca nie wnosi jednak nowego spojrzenia na kwestie podboju Ameryki czy stosunku Europejczyków do Indian, prawdopodobnie z powodu hiszpańskich urzędników kolonialnych, którzy zadbali o pokazanie Mawsuliemu jedynie odpowiadających im aspektów.
Zmarł po 1690 roku w Rzymie.

</doc>
<doc id="2395075" url="https://pl.wikipedia.org/wiki?curid=2395075" title="Łysa Góra (Luboń Wielki)">
Łysa Góra (Luboń Wielki)

Łysa Góra lub Laskowa (616 m) – wyróżniające się wzniesienie we wschodnim grzbiecie masywu Lubonia Wielkiego w Beskidzie Wyspowym. Stoki południowe opadają do doliny Raby, stoki północne do doliny Potoku Gęsia Szyja (lewy dopływ Raby). Wznosi się nad miejscowościami Raba Niżna i Mszana Dolna. Łysa Góra jest częściowo porośnięta lasem, ale wierzchołek i grzbiet są bezleśne, znajduje się tutaj duża polana. Oprócz niej jest jeszcze kilka innych polan, bezleśna jest także dolna część stoków.

</doc>
<doc id="2395078" url="https://pl.wikipedia.org/wiki?curid=2395078" title="Jacques Hamelink">
Jacques Hamelink

Jacques Hamelink właśc. Jacobus Marinus Hamelink (ur. 12 stycznia 1939 w Driewegen, zm. 17 listopada 2021) – holenderski poeta, prozaik, krytyk literacki.
Ukończył filologię niderlandzką, potem pracował jako nauczyciel. Od 1963 roku mieszkał a Amsterdamie, gdzie całkowicie poświęcił się twórczości literackiej. Wydał zbiory opowiadań takie jak: "Het plantaardig bewind" (1964), "Horror vacui" (1967), "De rudimentaire mens" (1968). Publikował też tomiki poezji, m.in. "De eeuwige dag" (1964), "Een koude onrust" (1967) i "Oudere gronden" (1969). Jego pierwsza powieść ukazała się w 1969 roku pt. "Ranonkel". Był ponadto autorem słuchowiska "De betoverde nacht" (1970).
W 1964 otrzymał nagrodę Vijverbergera za zbiór opowiadań "Het plantaardig bewind", a w 1966 roku nagrodę roku Flamandzko-Holenderskiej wymiany kulturowej, wraz z Janem Wolkersem i Simonem Vestdijkiem.

</doc>
<doc id="2395079" url="https://pl.wikipedia.org/wiki?curid=2395079" title="Isistius brasiliensis">
Isistius brasiliensis



</doc>
<doc id="2395080" url="https://pl.wikipedia.org/wiki?curid=2395080" title="Ślepowron wielkogłowy">
Ślepowron wielkogłowy

Ślepowron wielkogłowy ("Nycticorax megacephalus") – wymarły gatunek ptaka z rodziny czaplowatych (Ardeidae). Występował na wyspie Rodrigues w archipelagu Maskarenów na Oceanie Indyjskim.
Cechy gatunku.
Gatunek znany jedynie z kilku częściowo sfosylizowanych kości oraz opisu François Leguata z 1708 roku oraz Juliena Tafforeta z 1726 roku. Obaj autorzy zgodnie opisali ten gatunek jako czaplo-podobnego ptaka wielkości wyrośniętego kurczaka lub niewielkiej czapli. W wyniku analizy szczątków kopalnych stwierdzono, że dziób tego gatunku był bardzo silnie zbudowany, dzięki czemu nadano mu nazwę "megacephalus" (łac. „wielkogłowy”). Ta cecha dość jednoznacznie wskazuje, że gatunek ten stopniowo ewoluował w formę nielotną.
Wymarcie.
Ptak ten wymarł przypuszczalnie w połowie XVIII wieku w wyniku nieustannych polowań. Pośrednią przyczyną było także wprowadzenie na wyspę obcych gatunków, w tym kotów i psów. Alexandre Guy Pingré, francuski geograf i astronom, opisuje w swoim raporcie, że w roku 1761 roku na wyspie Rodrigues nie można było zaobserwować już żadnego osobnika tego gatunku.

</doc>
<doc id="2395083" url="https://pl.wikipedia.org/wiki?curid=2395083" title="Maurice d’Haese">
Maurice d’Haese

Maurice d’Haese (ur. 7 listopada 1919, zm. 27 kwietnia 1981) - belgijski pisarz.
Był związany z pismem literackim „Tijd en Mens”. Rozgłos przyniósł mu opublikowany w 1961 roku tom opowiadań pt. "Verhalen". Jego opowiadania były pisane w duchu surrealizmu i w pewnym stopniu przypominały dzieła Franza Kafki. Był też autorem powieści "De heilige gramschap" (1952) i "De witte muur" (1957).

</doc>
<doc id="2395086" url="https://pl.wikipedia.org/wiki?curid=2395086" title="Busola magnetyczna">
Busola magnetyczna



</doc>
<doc id="2395087" url="https://pl.wikipedia.org/wiki?curid=2395087" title="Rekin foremkowy">
Rekin foremkowy

Rekin foremkowy ("Isistius brasiliensis") – gatunek niewielkiego rekina z rodziny scymnowatych (Dalatiidae), zamieszkującego głębiny oceaniczne strefy zwrotnikowej. Po raz pierwszy ten gatunek opisali francuscy naukowcy Jean René Constant Quoy i Joseph Paul Gaimard. Nadali mu nazwę "Scymnus brasiliensis", ponieważ pierwszy okaz wyłowili niedaleko brzegów Brazylii. Jego bliskim krewniakiem jest "Isistius plutodus".
Występowanie.
Rekina foremkowego spotyka się w wodach strefy zwrotnikowej, często w pobliżu wysp. Występuje w wielu miejscach na świecie: w wodach u wybrzeży wyspy Mauritius, w wodach Australazji, u wybrzeży Afryki i obu Ameryk. Jest rybą głębinową, żyje na głębokości 3,7 km. Na polowanie wypływa wyżej.
Opis.
Rekin foremkowy jest niewielkim rekinem, ma tylko 35–50 cm długości. Ma zaokrągloną głowę i okrągłą paszczę pełną ostrych zębów. Dzięki niej i swoim mięsistym wargom może wczepić się w ofiarę i oderwać kęs. W okolicy szczelin skrzelowych występuje ciemna opaska. Ciało w kształcie cygara ma odcienie od czekoladowobrązowego do ciemnoszarego. Płetwy piersiowe krótkie. W naturalnym świetle spodnia część ciała roztacza bioluminescencyjną zieloną poświatę. Zęby tego rekina są proporcjonalnie największe na świecie.
Odżywianie się.
Ten gatunek rekina jest raczej pasożytem niż prawdziwym drapieżnikiem. Jego świecący brzuch wabi delfiny lub wieloryby, które biorą go za pokarm. Gdy ofiara podpłynie wystarczająco blisko, rekin wsysa się w jej ciało i używa swoich ostrych zębów do oderwania kawałka mięsa. Pozostawia ofiarę z krwawą, okrągłą raną na ciele. Jego ofiarą padają: wieloryby, delfiny, morświny, płetwonogie, żaglicowate, tuńczyki, mieczniki, a nawet inne rekiny. Ślady jego zębów znajdowane są nawet na łodziach podwodnych.
Rekin foremkowy w kulturze.
W 2011 wszedł do kin film pod tytułem "Noc rekinów" (ang. "Shark Night"), gdzie rekiny te zabiły jedną z bohaterek.

</doc>
<doc id="2395088" url="https://pl.wikipedia.org/wiki?curid=2395088" title="Gleboryjcowate">
Gleboryjcowate

Gleboryjcowate (Atractaspidinae) – podrodzina węży z rodziny Lamprophiidae.
Zasięg występowania.
Podrodzina obejmuje gatunki występujące w Afryce i na Bliskim Wschodzie. 
Systematyka.
Podział systematyczny.
Do podrodziny należą następujące rodzaje: 

</doc>
<doc id="2395090" url="https://pl.wikipedia.org/wiki?curid=2395090" title="Manuel van Loggem">
Manuel van Loggem

Manuel van Loggem (ur. 8 marca 1916 w Amsterdamie, zm. 8 kwietnia 1998) – holenderski psycholog, pisarz, krytyk literacki.
Był doktorem psychologii oraz pisarzem. Jako twórca literatury zajmował się głównie teatrem tworząc sztuki sceniczne oraz rozprawy teoretyczne. Pisał też powieści i opowiadania głównie z gatunku science fiction.

</doc>
<doc id="2395094" url="https://pl.wikipedia.org/wiki?curid=2395094" title="Polowanie na zające (film)">
Polowanie na zające (film)

Polowanie na zające – izraelska komedia erotyczna z 1982 roku, czwarty film z serii "Lody na patyku".
Fabuła.
Film opowiada o dalszych przygodach trójki przyjaciół – Benny’ego, Johnny’ego i Bobby’ego. Tym razem Benny, Johnny i Bobby dostają powołanie do wojska. Oznacza to przerwę w beztroskich imprezach. Będą musieli ćwiczyć i słuchać rozkazów pod dowództwem sierżanta Shemesha.
Obsada.
i inni

</doc>
<doc id="2395096" url="https://pl.wikipedia.org/wiki?curid=2395096" title="Friedrich Busch">
Friedrich Busch

Friedrich W. Busch (ur. 5 lipca 1938 w Bocholt, zm. 28 maja 2021 w Rastede) – niemiecki pedagog, profesor Uniwersytetu w Oldenburgu.
Kariera zawodowa.
Ukończył studia pedagogiczne, po których, w latach 1963–1967, pracował jako nauczyciel. W 1967 został pracownikiem naukowym Westfalskiego Uniwersytetu Wilhelma w Münsterze a następnie Uniwersytetu w Oldenburgu, gdzie w 1974 został profesorem. W latach 1976–1979 był prorektorem i organizatorem eksperymentu dotyczącego jednofazowego kształcenia nauczycieli. W latach 1991–1993 pełnił funkcję dziekana Wydziału Nauk o Wychowaniu Uniwersytetu Technicznego w Dreźnie. Przewodniczący Towarzystwa Kształcenia Nauczycieli w Europie, redaktor czasopisma "Pädagogik und Schule in Ost und West". Współautor książki "W poszukiwaniu wspólnoty. 15 lat spotkań pedagogów z Oldenburga i Torunia" (Wydawnictwo Naukowe Uniwersytetu Mikołaja Kopernika w Toruniu, 1996).
Zainteresowania naukowe.
Główne zainteresowania badawcze Buscha koncentrują się na zagadnieniach związanych z ogólną nauką o wychowaniu oraz porównawczymi badaniami oświatowymi w skali międzynarodowej. Ponadto w kręgu zainteresowań badacza są: historia oświaty i wychowania oraz kształcenie nauczycieli.

</doc>
<doc id="2395103" url="https://pl.wikipedia.org/wiki?curid=2395103" title="Port lotniczy Kruunupyy">
Port lotniczy Kruunupyy



</doc>
<doc id="2395105" url="https://pl.wikipedia.org/wiki?curid=2395105" title="Yukari">
Yukari

 – żeńskie imię japońskie.
Możliwa pisownia.
Yukari można zapisać, używając wielu różnych znaków kanji:

</doc>
<doc id="2395106" url="https://pl.wikipedia.org/wiki?curid=2395106" title="Kobieta wilk z Londynu">
Kobieta wilk z Londynu

Kobieta wilk z Londynu (ang. "She-Wolf of London") – amerykański film grozy z 1946 roku.
Fabuła.
W parku w Londynie dochodzi do serii morderstw. Phyllis Allenby, mieszkająca w posiadłości położonej w pobliżu parku, boi się, iż to ona jest sprawcą. Na rodzinie Allenby ciąży bowiem klątwa i dziewczyna zaczyna wierzyć w to, że nocą zamienia się w wilkołaka i morduje ludzi.

</doc>
<doc id="2395107" url="https://pl.wikipedia.org/wiki?curid=2395107" title="Step (ujednoznacznienie)">
Step (ujednoznacznienie)



</doc>
<doc id="2395108" url="https://pl.wikipedia.org/wiki?curid=2395108" title="Wypadek kolejowy w Babach">
Wypadek kolejowy w Babach

Wypadek kolejowy w Babach – zdarzenie, do którego doszło 12 sierpnia 2011 roku około godziny 16:15 niedaleko stacji kolejowej Baby przy wsi Kiełczówka (województwo łódzkie). W wyniku wykolejenia pociągu pasażerskiego TLK relacji Warszawa Wschodnia – Katowice zginął 52-letni mężczyzna, a 81 osób zostało rannych, z których w szpitalu zmarła 63-letnia kobieta.
Wykoleiła się lokomotywa EP07-1034, która uderzyła w nasyp. Z czterech wagonów z torów wypadł i przewrócił się wagon, który znajdował się bezpośrednio za lokomotywą. W ciągu kilku minut od zdarzenia zjawiły się karetki pogotowia oraz służby ratunkowe straży pożarnej z pobliskich wsi oraz miast (m.in. z Piotrkowa Trybunalskiego, Tomaszowa Mazowieckiego i Łodzi). W akcji wzięły też udział śmigłowce Lotniczego Pogotowia Ratunkowego. Naprawa infrastruktury kolejowej trwała trzy tygodnie, a przez kilka dni odcinek trasy był zablokowany.
Za ofiarny udział w akcji ratowniczej minister spraw wewnętrznych i administracji nadał trzem strażakom wyższe stopnie służbowe.
Dochodzenie.
Maszynista został aresztowany na dwa miesiące i oskarżony o spowodowanie katastrofy w ruchu lądowym. Sąd Okręgowy w Piotrkowie Trybunalskim uwzględnił zażalenie obrony i uchylił areszt, wyznaczając środek zapobiegawczy w postaci poręczenia majątkowego. Wcześniej poręczenia za aresztowanego maszynistę skierowali do sądu poseł Prawa i Sprawiedliwości Jerzy Polaczek i były prezes PKP Intercity Czesław Warsewicz.
W 2015 maszynista Tomasz G. został uznany wyłącznym winnym katastrofy i prawomocnie skazany na trzy lata i trzy miesiące pozbawienia wolności za przekroczenie prędkości oraz niezatrzymanie się. Według śledczych przyczyną wypadku była nadmierna prędkość pociągu podczas przejazdu przez rozjazd, na który wjechał z prędkością 113 km/h. Biegli stwierdzili, że w miejscu wypadku pociąg mógł jechać najwyżej 40 km/h. Maszynista powoływał się na błędy wyświetlanej sygnalizacji, jednak w takim wypadku miał obowiązek zatrzymać pociąg. W kwietniu 2016 Sąd Najwyższy oddalił kasację – nie dopatrzył się rażących uchybień prawa będących podstawą do ewentualnej kasacji, tym samym orzeczenie stało się ostateczne.
Orzeczenia sądów spotkały się z protestami Związku Zawodowego Maszynistów. Związkowcy podnosili, że sąd zawierzył „stronniczemu raportowi Państwowej Komisji Badania Wypadków Kolejowych oraz Instytutowi Kolejnictwa, będącemu sędzią we własnej sprawie, gdyż opracowuje, opiniuje i wdraża na sieci PKP PLK SA urządzenia sterowania ruchem kolejowym”.
4 lipca 2016 Tomasz G. stawił się w zakładzie karnym do odbycia kary. Został przedterminowo zwolniony 6 listopada 2018.
Według raportu PKBWK był to poważny wypadek kat. A06
Kontrowersje.
W 2019 roku Karol Trammer w książce „Ostre cięcie” podważył ustalenia Państwowej Komisji Badania Wypadków Kolejowych w sprawie wypadku. Według niego, nie skupiono się na zbadaniu różnic między słowami maszynisty tuż po wypadku a zapisem rozmów z radiotelefonu na stacji w Babach, przyjmując słowa wypowiedziane przez maszynistę tuż po wykolejeniu jako przyznanie się do winy. Trammer stwierdził, że PKBWK miała również pominąć dwie inne wersje wypadku, czyli błąd sygnalizacji – na co miały wskazywać zeznania maszynisty TLK i zdarzenie z 18 kwietnia 2012 – oraz błąd dyżurnego ruchu stacji Baby, spowodowany chaosem w prowadzeniu ruchu pociągów, nadmiaru pracy i złamaniem zasad bezpieczeństwa. W takich warunkach maszynista powinien zostać uniewinniony zgodnie z zasadą "in dubio pro reo" (w wypadku wątpliwym należy orzec na korzyść oskarżonego).
Ustalenia PKBWK podważył również Jonasz Przybyszewski w książce "25 godzina" o katastrofie pod Otłoczynem, wskazując katastrofę w Babach jako przykład braku poczucia odpowiedzialności ze strony zwierzchników w PKP, który jego zdaniem miał przejawić się w postaci skazania maszynisty TLK mimo braku dowodów na jego winę, pomimo wykazania podczas kontroli przeprowadzonej w 2013 roku, iż kondycja urządzeń sterowania ruchem w Babach była niedostateczna.

</doc>
<doc id="2395109" url="https://pl.wikipedia.org/wiki?curid=2395109" title="Wilkołak z Londynu">
Wilkołak z Londynu

Wilkołak z Londynu (ang. "Werewolf of London") – amerykański film grozy z 1935 roku.
Treść.
Podczas podróży do Tybetu doktor Wilfred Glendon zostaje zaatakowany i pogryziony przez wilka. Kiedy wraca do Londynu odkrywa, że przy pełni księżyca sam zmienia się wilka. Dowiaduje się, że lekarstwem na wilkołactwo jest bardzo rzadki kwiat przywieziony przez Glendona z Tybetu...

</doc>
<doc id="2395111" url="https://pl.wikipedia.org/wiki?curid=2395111" title="Ludożerca">
Ludożerca



</doc>
<doc id="2395113" url="https://pl.wikipedia.org/wiki?curid=2395113" title="Mistrzostwa Świata w Lekkoatletyce 2011 – bieg na 200 m kobiet">
Mistrzostwa Świata w Lekkoatletyce 2011 – bieg na 200 m kobiet

Bieg na 200 metrów kobiet – jedna z konkurencji rozgrywanych podczas lekkoatletycznych mistrzostw świata na Daegu Stadium w Daegu. 
Obrończynią tytułu mistrzowskiego z 2009 roku jest Amerykanka Allyson Felix
Rekordy.
Tabela prezentuje rekord świata, rekordy poszczególnych kontynentów, mistrzostw świata, a także najlepszy rezultat na świecie w sezonie 2011 przed rozpoczęciem mistrzostw.
Rezultaty.
Eliminacje.
Biegi eliminacyjne odbyły się 1 września. Wystartowało w nich 40 zawodniczek. Bezpośrednio do półfinałów awansowały cztery najlepsze zawodniczki każdego z 5 biegów (Q) oraz czterech zawodniczek z najlepszym czasem, które zajęły piąte miejsca (q).
Bieg 1.
Wiatr: -1,7 m/sGodzina: 10:50 
Bieg 2.
Wiatr: -0,5 m/sGodzina: 10:58 
Bieg 3.
Wiatr: -0,3 m/sGodzina: 11:06 
Bieg 4.
Wiatr: 0,3 m/sGodzina: 11:14 
Bieg 5.
Wiatr: -0,2 m/sGodzina: 11:22 
Półfinał.
Biegi półfinałowe odbyły się 1 września. Wystartowało w nich 24 zawodniczki. Bezpośrednio do finału awansowały dwie najlepsze zawodniczki każdego z trzech biegów (Q) oraz dwie zawodniczki z najlepszymi czasami, które zajęły dalsze miejsca (q).
Bieg 1.
Wiatr: -0,7 m/sGodzina: 19:25 
Bieg 2.
Wiatr: -0,1 m/sGodzina: 19:33 
Bieg 3.
Wiatr: -1,8 m/sGodzina: 19:41 

</doc>
<doc id="2395116" url="https://pl.wikipedia.org/wiki?curid=2395116" title="Brian Cook">
Brian Cook

Brian Joshua Cook (ur. 4 grudnia 1980 w Lincoln) – amerykański koszykarz, grający na pozycji silnego skrzydłowego.
W 1999 został uznany najlepszym zawodnikiem szkół średnich stanu Illinois (Illinois Mr. Basketball), wystąpił w meczu gwiazd McDonald’s All-American, został też zaliczony do II składu Parade All-American.
Cook został wybrany z 24 numerem draftu 2003 przez Los Angeles Lakers, gdzie spędził 5 sezonów. Później grał w Orlando Magic, Houston Rockets, Los Angeles Clippers i Washington Wizards.

</doc>
<doc id="2395118" url="https://pl.wikipedia.org/wiki?curid=2395118" title="Stary mroczny dom">
Stary mroczny dom

Stary mroczny dom (ang. "The Old Dark House") – amerykański film grozy z 1932 roku. Adaptacja powieści J. B. Priestleya.
Treść.
Grupa przyjaciół podróżuje przez Walię. Po drodze zaskakuje ich ulewa. Przed deszczem chronią się w starym domu. Okazuje się, że rezydencję tę zamieszkują dziwne osoby...

</doc>
<doc id="2395119" url="https://pl.wikipedia.org/wiki?curid=2395119" title="Tablice rudolfińskie">
Tablice rudolfińskie

Tablice rudolfińskie () – katalog astronomiczny wydany w 1627 roku przez Johannesa Keplera. 
Praca ta zawiera katalog około 1500 gwiazd oraz tabele planetarne. Tablice rudolfińskie powstały na podstawie ponad 20 lat obserwacji prowadzonych przez Tycho Brahego i Johannesa Keplera. Dzieło to zostało dedykowane Rudolfowi II. Kepler ukończył swoją pracę już w roku 1623, jednak ze względu na konflikt o prawa do danych obserwacyjnych z rodziną Tycho Brahego, publikacja tego dzieła nastąpiła dopiero w 1627 roku w Ulm, częściowo na własny koszt autora. W momencie wydania Tablice rudolfińskie zostały uznane za największe dzieło Johannesa Keplera.
Tablice służyły do wyliczania przyszłych pozycji planet. Pozwoliły one wskazać, że w 1631 roku Merkury ustawi się w jednej linii ze Słońcem i przejdzie przed jego tarczą. Ten tranzyt Merkurego zaobserwował francuski astronom Pierre Gassendi. W 1639 roku Jeremiah Horrocks posługując się Tablicami rudolfińskimi przewidział przejście Wenus na tle tarczy Słońca. Dzięki temu wraz z Williamem Crabtree mogli oglądać tranzyt Wenus. Obserwacje te stały się dowodem na to, że Tablice Keplera opisywały ruch planet znacznie dokładniej niż wcześniejsze tablice astronomiczne.
Historyczne znaczenie Tablic rudolfińskich polegało nie tylko na ich dokładności, kilkadziesiąt razy przewyższającej dokładność wcześniej używanych tablic astronomicznych, ale też na tym, że były one konsekwentnie oparte na kopernikańskim modelu heliocentrycznym. Wszystkie wcześniej kompilowane tablice zawierały bezpośrednio przewidywane pozycje planet na niebie w określonych datach. Posługując się Tablicami rudolfińskimi należało najpierw wyznaczyć z nich pozycje Ziemi i badanej planety względem Słońca w interesującym dniu, a następnie dopiero wyliczyć na tej podstawie, metodą opisaną przez Keplera we wprowadzeniu do Tablic, pozycję planety względem Ziemi. Sukces Tablic stał się więc pośrednio dowodem poprawności modelu heliocentrycznego.

</doc>
<doc id="2395120" url="https://pl.wikipedia.org/wiki?curid=2395120" title="Mistrzostwa Świata w Lekkoatletyce 2011 – skok w dal kobiet">
Mistrzostwa Świata w Lekkoatletyce 2011 – skok w dal kobiet

Skok w dal kobiet – jedna z konkurencji rozgrywanych podczas lekkoatletycznych mistrzostw świata na Stadionie Daegu w Daegu. 
Obrończynią tytułu mistrzowskiego z 2009 roku jest Amerykanka Brittney Reese. Ustalone przez IAAF minima kwalifikacyjne do mistrzostw wynosiły 6,75 (minimum A) oraz 6,65 (minimum B). 
Rekordy.
Tabela prezentuje rekord świata, rekordy poszczególnych kontynentów, mistrzostw świata, a także najlepszy rezultat na świecie w sezonie 2011 przed rozpoczęciem mistrzostw.
Rezultaty.
Eliminacje.
Do zawodów przystąpiło 36 zawodniczek. Skoczkinie w dal w rundzie eliminacyjnej zostały podzielone na 2 grupy: A i B. Aby dostać się do finału, w którym będzie startować 12 zawodniczek, należy skoczyć co najmniej 6,75 m (Q). W przypadku gdyby rezultat ten osiągnęła mniejsza liczba sportsmenek lub gdyby żadna ze startujących nie uzyskała minimum, kryterium awansu były najlepsze wyniki uzyskane przez startujące (q)

</doc>
<doc id="2395123" url="https://pl.wikipedia.org/wiki?curid=2395123" title="2 Kompania ON &quot;Śmigiel&quot;">
2 Kompania ON &quot;Śmigiel&quot;



</doc>
<doc id="2395124" url="https://pl.wikipedia.org/wiki?curid=2395124" title="Taka niespokojność">
Taka niespokojność

Taka niespokojność – debiutancki tomik Macieja Zdziarskiego wydany w 1993 roku. Książka składa się z 37 krótkich wierszy. Autor miał wówczas 14 lat i za ten tomik w lokalnej prasie okrzyknięto go mianem „wunderkinda polskiej poezji”. W notce redakcyjnej można przeczytać m.in., że Zdziarski „Oprócz poezji zajmuje się prozą i publicystyką. Jest autorem wielu felietonów, reportaży i próz poetyckich”.
W 1998 roku Dorota Latour i Róża Wojta nakręciły film dokumentalny o fenomenie poetyckiego Drezdenka zatytułowany „Taka niespokojność”.

</doc>
<doc id="2395126" url="https://pl.wikipedia.org/wiki?curid=2395126" title="Magdalena Jarecka">
Magdalena Jarecka

Magdalena Jarecka (ur. 5 sierpnia 1983 w Łodzi) – polska zawodniczka karate kenpō oraz mieszanych sztuk walki. Dwukrotna mistrzyni Polski juniorek i seniorek w karate full contact z 2001 roku. Mistrzyni Polski w BJJ z 2008 roku. W 2008 roku uzyskała czarny pas (I dan) w karate shidokan. Reprezentantka Polski w rugby.
Kariera sportowa.
Jarecka sporty walki uprawia od 1994 roku. W latach 2001-2008 była tryumfatorką wielu zawodów m.in. w karate shidokan, kempo i BJJ.
Największe sukcesy to zdobycie dwukrotnie mistrzostwa Polski w karate full contact w kategorii juniorek i seniorek w 2001 roku, trzecie miejsce w Pucharze Świata Karate Shidokan z 2005 roku oraz trzykrotny tryumf w mistrzostwach Europy w kenpō (2004, 2006, 2007). W 2005 roku zdobyła zawodowe mistrzostwo Polski w shidokan.
W 2007 roku uzyskała stypendium Ministra Szkolnictwa Wyższego za wybitne osiągnięcia sportowe na arenie ogólnopolskiej i międzynarodowej.
Od 2009 roku gra w rugby (Atomówki BBRC Łódź). Kilkukrotnie była powoływana do reprezentacji Polski
Kariera MMA.
Jarecka jest pierwszą profesjonalną zawodniczką MMA w Polsce. Swój debiut zanotowała 9 października 2005 roku na łotewskiej gali "World Full Contact Association" w Rydze. Jej przeciwniczką była Łotyszka Oksana Chernikowa. Po dwurundowym pojedynku sędziowie orzekli zwycięstwo Łotyszki.
W 2007 roku wystartowała w turnieju na japońskiej gali "K-GRACE", która odbyła się w Tokio. W ćwierćfinale wygrała Jarecka, pokonując Koreankę Eon Ju Lee przez niejednogłośną decyzję sędziowską. W półfinałowej walce Jarecka zmierzyła się z przyszłą mistrzynią Strikeforce Marloes Coenen. Jarecka w drugiej rundzie pojedynku została poddana przez Holenderkę duszeniem zza pleców i tym samym odpadła z turnieju.
3 września 2010 roku wystąpiła na gali Fighters Arena Łódź. Jej przeciwniczką była debiutująca na zawodowym ringu Litwinka Arune Lauzeckaite. Po 10 minutowym pojedynku sędziowie orzekli zwycięstwo Jareckiej.

</doc>
<doc id="2395128" url="https://pl.wikipedia.org/wiki?curid=2395128" title="3 Kompania ON &quot;Czempiń&quot;">
3 Kompania ON &quot;Czempiń&quot;



</doc>
<doc id="2395131" url="https://pl.wikipedia.org/wiki?curid=2395131" title="Mistrzostwa Świata w Lekkoatletyce 2011 – skok o tyczce kobiet">
Mistrzostwa Świata w Lekkoatletyce 2011 – skok o tyczce kobiet

Skok o tyczce kobiet – jedna z konkurencji rozgrywanych podczas lekkoatletycznych mistrzostw świata na Daegu Stadium w Daegu. 
Obrończynią tytułu mistrzowskiego z 2009 roku była Polka Anna Rogowska. Ustalone przez IAAF minima kwalifikacyjne do mistrzostw wynosiły 4,50 (minimum A) oraz 4,40 (minimum B).
Rekordy.
Tabela prezentuje rekord świata, rekordy poszczególnych kontynentów, mistrzostw świata, a także najlepszy rezultat na świecie w sezonie 2011 przed rozpoczęciem mistrzostw.

</doc>
<doc id="2395132" url="https://pl.wikipedia.org/wiki?curid=2395132" title="Tabulae Rudolphinae">
Tabulae Rudolphinae



</doc>
<doc id="2395137" url="https://pl.wikipedia.org/wiki?curid=2395137" title="Richard Wilson (szkocki aktor)">
Richard Wilson (szkocki aktor)

Richard Wilson (właśc. Ian Colquhoun Wilson, ur. 9 lipca 1936 w Greenock) – szkocki aktor i reżyser, znany m.in. z roli Victora Meldrew, głównego bohatera sitcomu "Jedną nogą w grobie" (1990–2000).
Kariera.
Młodość i kariera teatralna.
Jako młody człowiek Wilson interesował się przede wszystkim naukami przyrodniczymi. Zasadniczą służbę wojskową odbył pracując w szpitalu polowym w Singapurze, a następnie został pracownikiem laboratorium w jednym ze szpitali w Glasgow. Na podjęcie kariery aktorskiej zdecydował się w wieku 27 lat. Ukończył studia na Royal Academy of Dramatic Art w Londynie, a następnie dostał etat w Traverse Theatre w Edynburgu. Później był stałym członkiem zespołów teatrów w Glasgow i Manchesterze. Gościnnie występował także m.in. w Królewskim Teatrze Narodowym w Londynie, w Ambassadors Theatre na West Endzie czy z Royal Shakespeare Company, gdzie grał Malvolia w sztuce Szekspira "Wieczór Trzech Króli". Do jego najbardziej znanych ról teatralnych należą także Vladimir w "Czekając na Godota" Becketta czy tytułowy bohater dramatu "Wujaszek Wania" Czechowa.
W późniejszej części swojej kariery Wilson zajął się również reżyserią teatralną, specjalizując się zwłaszcza w sztukach autorów współczesnych, często debiutujących jako dramaturdzy. Reżyserowane przez niego spektakle były wystawiane w całej Wielkiej Brytanii, a szczególnie w Londynie i Manchesterze. Wilson jest również jednym z honorowych patronów Szkockiego Teatru Młodzieży.
Film i telewizja.
Wilson zadebiutował w telewizji w 1965 występem w inscenizacji "Romea i Julii". W 1970 po raz pierwszy wystąpił w filmie kinowym, którym był średniometrażowy obraz "Junket 89". W kolejnych latach wystąpił w kilkudziesięciu różnych filmach i serialach, m.in. "Jaś Fasola", "Doctor Who", "Ojciec Ted" czy "Emmerdale". Największą popularność przyniosła mu rola wyjątkowo zrzędliwego emeryta Victora Meldrew, którego zagrał w serialu BBC "Jedną nogą w grobie", emitowanym od 1990 do 2000. Od 2008 do 2012 należał do głównej obsady innego serialu BBC, utrzymanych w konwencji fantasy "Przygód Merlina", gdzie wcielał się w rolę nadwornego lekarza Gajusza.
Nagrody i wyróżnienia.
Wilson jest kawalerem Orderu Imperium Brytyjskiego klasy Oficer (OBE), który otrzymał w 1994 za zasługi dla brytyjskiego teatru. Jest również dwukrotnym laureatem Nagrody Telewizyjnej BAFTA w kategorii Najlepszy występ rozrywkowy za "Jedną nogą w grobie" (1992, 1994). W roku 2000 otrzymał nagrodę TMA (przyznawaną przez organizację branżową zrzeszającą osoby zarządzające teatrami w Wielkiej Brytanii) dla najlepszego brytyjskiego reżysera teatralnego. W 1996 został wybrany na honorową funkcję rektora University of Glasgow, którą pełnił przez trzyletnią kadencję.
Życie prywatne.
Aktor otwarcie przyznaje się do swojego homoseksualizmu. W roku 2008 poprowadził ceremonię rozdania nagród Stonewall, uznawanych za najważniejsze wyróżnienie dla osób (również heteroseksualnych) działających na rzecz równouprawnienia wszystkich orientacji seksualnych w Wielkiej Brytanii. Jest także zwolennikiem Partii Pracy. Przed wyborami w 2010 roku użyczył swojego głosu do nagrania wersji audio programu wyborczego tego ugrupowania, z myślą o wyborcach niemogących, przede wszystkim ze względów zdrowotnych, zapoznać się z wersją drukowaną.

</doc>
<doc id="2395143" url="https://pl.wikipedia.org/wiki?curid=2395143" title="Zygmunt Fok">
Zygmunt Fok

Zygmunt Fok (ur. 2 maja 1928 w Przemyślu, zm. 25 września 2015 w Milanówku) – polski aktor teatralny, filmowy i telewizyjny.
Życiorys.
Oficjalnie zadebiutował 25 maja 1956 na deskach Teatru Ziemi Lubuskiej w Zielonej Górze jako Giacomo w spektaklu "Huzarzy" Pierre-Aristide Bréala w reż. Zbigniewa Koczanowicza, choć już 11 września 1953 wystąpił na tej samej scenie w sztuce "Nowe szaty króla" Aleksandra Maliszewskiego na motywach bajki Hansa Christiana Andersena w reż. Stanisława Cegielskiego. W 1963 zdał aktorski egzamin eksternistyczny.
Występował na scenach Teatru Ziemi Lubuskiej w Zielonej Górze (1956–1961), Teatru im. Juliusza Osterwy w Lublinie (1961–1967), Teatru im. Wojciecha Bogusławskiego w Kaliszu (1967–1974), Teatru Żydowskiego im. Estery Racheli Kamińskiej (1974–1976) oraz Teatru Narodowego w Warszawie (1976–1989).
Występował również w Teatrze Telewizji, m.in. w spektaklach: "Zaczarowane koło" Lucjana Rydla w reż. Kazimierza Brauna (1964), "Noce i dnie" Marii Dąbrowskiej w reż. Izabelli Cywińskiej (1971), "Eryk XIV" Augusta Strindberga w reż. Macieja Prusa (1972) oraz w "Płaszczu" Nikołaja Gogola (1973) i "Śmierci Tarełkina" Aleksandra Suchowo-Kobylina (1973) w reż. Izabelli Cywińskiej, a także w przedstawieniu "Tym razem żegnaj na zawsze" Barbary Borys-Damięckiej w reż. autorki jako prezes sądu (1988).

</doc>
<doc id="2395149" url="https://pl.wikipedia.org/wiki?curid=2395149" title="Mistrzostwa Świata w Lekkoatletyce 2011 – skok wzwyż kobiet">
Mistrzostwa Świata w Lekkoatletyce 2011 – skok wzwyż kobiet

Skok o tyczce kobiet – jedna z konkurencji rozgrywanych podczas lekkoatletycznych mistrzostw świata na Daegu Stadium w Daegu. 
Obrończynią tytułu mistrzowskiego z 2009 roku była Chorwatka Blanka Vlašić, która zdecydowała się na występ w Daegu mimo urazu. Ustalone przez IAAF minima kwalifikacyjne do mistrzostw wynosiły 1,95 (minimum A) oraz 1,92 (minimum B). W zawodach nie wzięła udziału Niemka Ariane Friedrich, która podczas poprzednich mistrzostw zdobyła brązowy medal – powodem absencji była kontuzja.
Rekordy.
Tabela prezentuje rekord świata, rekordy poszczególnych kontynentów, mistrzostw świata, a także najlepszy rezultat na świecie w sezonie 2011 przed rozpoczęciem mistrzostw.

</doc>
<doc id="2395151" url="https://pl.wikipedia.org/wiki?curid=2395151" title="Bridgewater Canal">
Bridgewater Canal

Bridgewater Canal – kanał wodny w północno-zachodniej Anglii, na terenie hrabstw Wielki Manchester i Cheshire, o długości 65 km, prowadzący z miasta Leigh, przez Manchester do Runcorn. Pierwszy odcinek kanału, liczący 16 km i łączący Worsley z Manchesterem, ukończony został w 1761 roku przez Jamesa Brindleya, na zlecenie Francisa Egertona, 3. księcia Bridgewater. Kanał miał służyć transportowi węgla z należących do niego kopalni w Worsley.
Kanał dwukrotnie przedłużano – w 1776 roku do użytku oddano odcinek prowadzący z Manchesteru, przez Warrington do Runcorn, a w 1795 roku z Worsley do Leigh.
Bridgewater Canal połączony jest z Kanałem Manchesterskim, Rochdale Canal (w Manchesterze), Trent and Mersey Canal (w Preston Brook) oraz Leeds and Liverpool Canal (w Leigh). W przeszłości kanał posiadał połączenie z rzeką Mersey.

</doc>
<doc id="2395154" url="https://pl.wikipedia.org/wiki?curid=2395154" title="Ambasada Rosji na Ukrainie">
Ambasada Rosji na Ukrainie

Ambasada Rosji na Ukrainie – misja dyplomatyczna Federacji Rosyjskiej na Ukrainie. Kancelaria znajduje się pod adresem Powitrofłotśkyj Prospekt 27 w Kijowie, stolicy Ukrainy.
Wnioski o rosyjskie wizy nie są odbierane w tym miejscu, ale w budynku na ulicy Kutuzowa 8 (ok. 300 metrów na północny wschód od stacji metra Perczerska, od strony ulicy Arsenalna) przed godziną 13.00 w dni powszednie.
23 lutego 2022 roku ambasada została ewakuowana „z przyczyn bezpieczeństwa”. Następnego dnia Rosja napadła na Ukrainę.

</doc>
<doc id="2395158" url="https://pl.wikipedia.org/wiki?curid=2395158" title="System prawny Szwecji">
System prawny Szwecji

System prawny Szwecji – w Szwecji obowiązuje system prawa charakterystyczny dla krajów skandynawskich.
Geneza systemu prawnego.
Prawo szwedzkie uznawane jest za część rzymsko-germańskiej rodziny systemów prawnych. Jego rozwój (podobnie jak systemów prawnych innych krajów skandynawskich) przebiegał jednak odrębnie od prawa kontynentalnego. Wpływy prawa rzymskiego były tu znacznie słabsze. Z tego powodu skandynawskie systemy prawne charakteryzowane są często jako łączące w sobie elementy systemu kontynentalnego i common law. Podobieństwa prawa szwedzkiego do common law mają jednak charakter powierzchowny i nie wynikają z realnych wpływów, dlatego ta charakterystyka jest uznawana niekiedy za nietrafną.
Gałęzie prawa.
Prawo konstytucyjne.
Konstytucja Szwecji ma charakter pisany. Opiera się na czterech aktach: Aktu o sukcesji tronu (1810), Ustawy o wolności prasy (1949), Aktu o formie rządów (1974) i Podstawowym prawie swobody wyrazu (1991).
System prawny w Szwecji charakteryzuje się szczególnie wysokim rozwojem praw i wolności obywatelskich. Charakterystyczna dla tego kraju jest również instytucja "Ombudsmana", mającego dbać o ich przestrzeganie. Instytucja ta, ustanowiona w 1809 r. została następnie przejęta przez wiele systemów prawnych (m.in. Rzecznik Praw Obywatelskich w Polsce).
Prawo cywilne i handlowe.
Od pierwszej dekady XX wieku rozwijała się współpraca pomiędzy legislaturami krajów skandynawskich, która doprowadziła do zbliżenia tych systemów prawnych (szczególnie w zakresie prawa prywatnego).
Prawo w Szwecji nie jest skodyfikowane, lecz ma charakter rozproszony. Na kształt prawa cywilnego i handlowego duży wpływ miało prawo niemieckie.
Prawo karne.
Szwedzkie prawo karne oceniane jest jako łagodne. Wynika to z założenia, że wiele przestępstw ma podłoże społeczne i ekonomiczne i nie powinno się za nie obciążać pełną odpowiedzialnością jednostki. W Szwecji nie ma kary śmierci, a za zabójstwo grozi kara od 10 do 18 lat pozbawienia wolności lub dożywocie. Ważną rolę pełni system resocjalizacji więźniów.
Szwecja wyróżnia się stosunkowo wysokim współczynnikiem zgłaszanych gwałtów (46 na 100 tys. mieszkańców) w porównaniu do innych krajów UE (np. 23 w UK).
Sądownictwo.
Sądy, stanowiące podstawową część szwedzkiego systemu wymiaru sprawiedliwości, są niezależne od władzy wykonawczej i ustawodawczej. Ustrój sądownictwa jest regulowany ustawami Riksdagu. Sprawy dotyczące sądownictwa, m.in. organizacja sądów i kodeksy postępowania, należą w ramach rządu do kompetencji Ministerstwa Sprawiedliwości (Justitiedepartement). Urzędem odpowiedzialnym za nadzór nad sprawami związanym z administracją sądów jest Krajowy Urząd Sądownictwa (Domstolsverket) z główną siedzibą w Jönköping. Wyróżnia się trzy typy sądów: sądy powszechne, sądy administracyjne oraz sądy szczególne, wyodrębnione ze względu na specyfikę rozstrzyganych spraw. 
Sądy powszechne działają w ramach systemu trójinstancyjnego. Pierwszą instancją sądów powszechnych są sądy rejonowe ("tingsrätt") w liczbie 48 (stan na rok 2016), które rozstrzygają w sprawach karnych i cywilnych. Przy pięciu sądach rejonowych z siedzibą w Nacka, Vänersborgu, Växjö, Umeå i Östersundzie działają sądy ds. gruntów i ochrony środowiska ("mark- och miljö domstol") zajmujące się sprawami związanymi z ochroną środowiska, gospodarką wodną i przestrzenną, prawem budowlanym itp. Od wyroków sądów rejonowych przysługuje w większości spraw apelacja do sądów II instancji ("hovrätt"). Są to: Svea hovrätt w Sztokholmie, Göta hovrätt w Jönköping, Hovrätten över Skåne och Blekinge w Malmö, Hovrätten för Västra Sverige w Göteborgu, Hovrätten för Nedre Norrland w Sundsvall i Hovrätten för Övre Norrland w Umeå. Do obszaru apelacji ("domkrets") każdego z nich należy od pięciu do czternastu (dla Svea hovrätt) sądów rejonowych. Ostatnią instancją odwoławczą jest Sąd Najwyższy (Högsta domstolen).
W sprawach związanych administracją publiczną rozstrzygają zorganizowane w systemie trójinstancyjnym sądy administracyjne o właściwości ogólnej. Sądami pierwszej instancji są powszechne sądy administracyjne ("förvaltningsrätt"; do 2010 roku jako "länsrätt") w liczbie 12 (stan na rok 2016). W sprawach migracyjnych rozstrzygają cztery działające w ramach sądów administracyjnych w Sztokholmie, Malmö, Göteborgu i Luleå sądy ds. migracji ("migrationsdomstol"). Od rozstrzygnięć sądów administracyjnych przysługuje odwołanie do czterech sądów administracyjnych II instancji ("kammarrätt") z siedzibami w Götborgu, Jönköping, Sztokholmie i Sundsvall. Najwyższą instancją odwoławczą od decyzji sądów migracyjnych jest Migrationsöverdomstol przy Kammarrätten w Sztokholmie. Ostatnią instancją odwoławczą w hierarchii sądów administracyjnych jest Najwyższy Sąd Administracyjny (Högsta förvaltningsdomstolen; do 2010 roku Regeringsrätten).
Do sądów szczególnych zalicza się Sąd Pracy (Arbetsdomstolen), Försvarsunderrättelsedomstolen (rozstrzyga m.in. w sprawach związanych z SIGINT) oraz powołane decyzją Riksdagu 1 września 2016 roku Patent- och marknadsdomstolen (sąd I instancji, stanowiący część Stockholms tingsrätt) i Patent- och marknadsöverdomstolen (apelacyjny, część Svea hovrätt), które rozstrzygają m.in. w sprawach handlowych i patentowych.

</doc>
<doc id="2395162" url="https://pl.wikipedia.org/wiki?curid=2395162" title="Halina Korolec-Bujakowska">
Halina Korolec-Bujakowska

Halina Korolec-Bujakowska (ur. 8 października 1907 w Wilnie, zm. w 1971 w Stanach Zjednoczonych) – polska podróżniczka i reportażystka.
W latach 1934–1936 wspólnie z mężem Stanisławem Bujakowskim odbyła podróż motocyklem z Druskiennik przez kraje Europy, Turcję, Syrię, Irak, Persję, Indie, Birmę, Indochiny do Szanghaju w Chinach. Jej reportaże z podróży drukowane były między innymi w Kurierze Wileńskim, miesięczniku Świat, Kurierze Warszawskim, Expressie Porannym oraz Głosie Druskiennik. Wróciła do Polski w 1938 roku. Po II wojnie światowej zamieszkała wraz z mężem i synem w Kalkucie w Indiach.
Publikacje.
Reportaże Haliny Korolec-Bujakowskiej zostały zebrane i zredagowane przez Łukasza Wierzbickiego. Ukazały się w 2011 roku w książce "Mój chłopiec, motor i ja" (Halina Korolec-Bujakowska "Mój chłopiec, motor i ja", W.A.B./Poradnia K. Warszawa 2011) oraz w 2019 roku w formie wydania poszerzonego, wzbogaconego między innymi o kilkadziesiąt wcześniej niepublikowanych fotografii.

</doc>
<doc id="2395163" url="https://pl.wikipedia.org/wiki?curid=2395163" title="Wanczo Trajanow">
Wanczo Trajanow

Vančo Trajanov (mac. Ванчо Трајанов, ur. 9 sierpnia 1978 w Dełczewie) – północnomacedoński piłkarz grający na pozycji defensywnego pomocnika. Od 2010 roku jest piłkarzem klubu Minior Pernik.
Kariera klubowa.
Karierę piłkarską Trajanov rozpoczął w klubie FK Pelister. W 1997 roku awansował do kadry pierwszego zespołu i w sezonie 1997/1998 zadebiutował w jego barwach w pierwszej lidze macedońskiej. W 1999 roku zmienił klub i został piłkarzem Napredoku Kiczewo. W Napredoku grał przez sezon.
W 2000 roku Trajanov został piłkarzem bułgarskiego Wiełbażdu Kiustendił. Grał w nim przez 2 sezony i w 2002 roku odszedł do Łokomotiwu Płowdiw. W sezonie 2003/2004 wywalczył z Łokomotiwem tytuł mistrza Bułgarii.
Latem 2004 roku Trajanov przeszedł do Arminii Bielefeld. W niemieckiej Bundeslidze zadebiutował 12 grudnia 2004 roku w przegranym 0:5 wyjazdowym meczu z VfL Wolfsburg. Był to jego jedyny mecz w barwach pierwszego zespołu Arminii. Sezon 2005/2006 spędził w rezerwach tego klubu.
W 2006 roku Trajanov wrócił do Bułgarii i został piłkarzem Czernomorca 919 Burgas. Grał w nim do 2009 roku i wtedy też odszedł na sezon do izraelskiego Maccabi Petach Tikwa. W sezonie 2010/2011 ponownie trafił do Bułgarii, tym razem do klubu Minior Pernik.
Kariera reprezentacyjna.
W reprezentacji Macedonii Trajanov zadebiutował 2 czerwca 2001 roku w zremisowanym 2:2 meczu eliminacji do MŚ 2002 z Mołdawią. W swojej karierze grał też w eliminacjach do Euro 2004, MŚ 2006 i Euro 2008. W kadrze narodowej od 2001 do 2009 roku rozegrał 35 meczów i strzelił 2 gole.

</doc>
<doc id="2395164" url="https://pl.wikipedia.org/wiki?curid=2395164" title="Vančo Trajanov">
Vančo Trajanov



</doc>
<doc id="2395165" url="https://pl.wikipedia.org/wiki?curid=2395165" title="Vanco Trajanov">
Vanco Trajanov



</doc>
<doc id="2395166" url="https://pl.wikipedia.org/wiki?curid=2395166" title="Rynek Besarabski">
Rynek Besarabski

Rynek Besarabski () – znany również jako "Besarabka" (ukr. ), kryty rynek znajdujący się w centrum Kijowa na placu Besarabskim na południowo-zachodnim końcu głównej arterii miasta, Chreszczatyk. Wybudowany w 1910–1912 według projektu polskiego architekta Henryka Juliana Gaya, rynek oferuje 896 metrów kwadratowych powierzchni handlowej.
Jego nazwa pochodzi od Besarabii, regionu podbitego przez Imperium Rosyjskie w czasie wojny rosyjsko-tureckiej i częściowo położonego w południowo-zachodniej Ukrainie na terytorium obwodu odeskiego.

</doc>
<doc id="2395172" url="https://pl.wikipedia.org/wiki?curid=2395172" title="James Wright (żużlowiec)">
James Wright (żużlowiec)

James Philip Wright (ur. 13 czerwca 1986 w Stockport) – brytyjski żużlowiec.
Finalista indywidualnych mistrzostwa świata juniorów (Wiener Neustadt 2005 – VII miejsce). Srebrny medalista drużynowych mistrzostw świata juniorów (Abensberg 2007). Wielokrotny finalista indywidualnych mistrzostw Wielkiej Brytanii. Zwycięzca turnieju "Premier League Riders Championship" (2007).
W lidze brytyjskiej reprezentant klubów z Newcastle (2003), Stoke (2003), Workington (2003-2007, 2011), Hull (2003), King’s Lynn (2003), Belle Vue (2003, 2005-2007, 2009, 2010. 2012), Swindon (2008, 2012), Birmingham (2011), Somerset (2011, 2012) oraz Glasgow (2013).
W lidze polskiej startował w barwach Unii Tarnów (2009) oraz Speedway Miszkolc (2010).

</doc>
<doc id="2395176" url="https://pl.wikipedia.org/wiki?curid=2395176" title="Katastrofa lotu First Air 6560">
Katastrofa lotu First Air 6560

Katastrofa lotu First Air 6560 wydarzyła się 20 sierpnia 2011 roku. Był to lot czarterowy z Yellowknife do Resolute, który obsługiwał Boeing 737-200 o znakach C-GNWN. Samolot rozbił się około 2 kilometrów od miasteczka Resolute, które znajduje się na terytorium Nunavut, na północnym zachodzie Kanady. Spośród piętnastu osób na pokładzie, dwanaście zginęło, a trzy zostały ranne, w tym jedna siedmioletnia dziewczynka.
Ostatni kontakt z załogą został nawiązany o godzinie 12:40 czasu lokalnego. W tym czasie samolot znajdował się ok. 8 km od portu lotniczego w Resolute. Po ok. 10 minutach samolot rozbił się o ziemię.
Samolot.
Samolot, który brał udział w zdarzeniu to Boeing 737-210C o znakach rejestracyjnych C-GNWN. Samolot w swój pierwszy lot wzbił się 2 maja 1975. 14 maja 1975 został dostarczony do linii Wien Air Alaska. Samolot do dnia katastrofy wylatał ok. 86 tys. godzin, gdzie wykonał ok. 62 tys. cykli. Samolot był napędzany przez dwa silniki odrzutowe Pratt &amp; Whitney JT8D.
Katastrofa.
Samolot z jedenastoma pasażerami oraz czteroosobową załogą uległ katastrofie podczas podejścia do lądowania na lotnisko w mieście Resolute zabijając 12 osób. Podczas podejścia nad lotniskiem panowały złe warunki pogodowe. Maszyna uderzyła w wzgórze i się rozpadła. W tym samym czasie Kanadyjskie Siły Zbrojne przeprowadzały ćwiczenia w pobliżu miejsca katastrofy. W wyniku katastrofy ćwiczenia przerwano.
Dochodzenie.
Przyczyny katastrofy badała Kanadyjska Rada Bezpieczeństwa Transportu. Badacze rozpoczęli dochodzenie natychmiast, gdyż znajdowali się na terenach, na których toczyły się ćwiczenia wojskowe.
5 stycznia 2012 komisja prowadząca śledztwo opublikowała wstępny raport ze zdarzenia. Według wstępnych ustaleń, w momencie katastrofy samolot był skonfigurowany do lądowania, oba silniki działały, a na 2 sekundy przed uderzeniem w ziemię, załoga rozpoczęła procedurę odejścia na drugi krąg.
25 marca 2014 został opublikowany raport końcowy kanadyjskiej komisji. Wypadek samolotu First Air oficjalnie zakwalifikowano jako CFIT (kontrolowany lot ku ziemi). Ustalono, że samolot w końcowej fazie podejścia, pomimo sprawnie działającego lotniskowego systemu naprowadzania ILS, rozbił się na wzgórzu oddalonym o 2 km na prawo od osi pasa. Jako prawdopodobną przyczynę zejścia z zakładanego kursu, określono nieumyślne poruszenie sterownicą przez osobę w kokpicie, które spowodowało niezauważoną przez załogę zmianę trybu pracy autopilota.
Wśród najważniejszych przyczyn katastrofy, raport wskazuje również zbyt późne wejście na ścieżkę zniżania, co spowodowało rozproszenie uwagi pilotów w krytycznym momencie jak i ewidentny błąd w zarządzaniu zasobami załogi: drugi pilot, pomimo świadomości odchylenia od prawidłowego kierunku lotu, poza komunikacją werbalną, nie podjął żadnych działań w celu naprawienia sytuacji. Co zdumiewające, nagranie z rejestratora rozmów w kokpicie ujawniło, iż podczas końcowego podejścia, pierwszy oficer informował kapitana kilkanaście razy, o odchyleniu kursu od ścieżki wyznaczonej przez sygnał systemu ILS; jednak żadna reakcja w tym czasie nie została podjęta. Procedura odejścia na drugi krąg została wszczęta dopiero w momencie, gdy rozległ się alarm systemu GPWS. Do katastrofy przyczyniła się również awaria radiokompasu kapitana (aczkolwiek zarówno wskazania GPS jak i ILS, były prawidłowe).

</doc>
<doc id="2395180" url="https://pl.wikipedia.org/wiki?curid=2395180" title="C/1962 C1">
C/1962 C1



</doc>
<doc id="2395183" url="https://pl.wikipedia.org/wiki?curid=2395183" title="Mistrzostwa Świata w Lekkoatletyce 2011 – chód na 20 km kobiet">
Mistrzostwa Świata w Lekkoatletyce 2011 – chód na 20 km kobiet

Chód na 20 kilometrów kobiet – jedna z konkurencji rozegranych podczas lekkoatletycznych mistrzostw świata w Daegu.
Obrończynią tytułu mistrzowskiego z 2009 roku była Rosjanka Olga Kaniskina.
Rekordy.
Tabela prezentuje rekord świata, rekordy poszczególnych kontynentów, mistrzostw świata, a także najlepszy rezultat na świecie w sezonie 2011 przed rozpoczęciem mistrzostw.
Bibliografia.
https://www.pzla.pl/aktualnosci/7580-dyskwalifikacja-5-rosyjskich-arcymistrzow-chodu

</doc>
<doc id="2395185" url="https://pl.wikipedia.org/wiki?curid=2395185" title="Kometa Bennetta">
Kometa Bennetta



</doc>
<doc id="2395192" url="https://pl.wikipedia.org/wiki?curid=2395192" title="Niemieckie pomniki żołnierskie z Legnickiego Pola">
Niemieckie pomniki żołnierskie z Legnickiego Pola

Niemieckie pomniki żołnierskie z Legnickiego Pola – pozostałości trzech niemieckich pomników zlokalizowanych w okolicach Legnickiego Pola, zniszczonych na polecenie polskich władz administracyjnych po 1945, zebrane i zgromadzone przy Muzeum Bitwy Legnickiej.
Relikty pomników zostały zebrane, zabezpieczone i umieszczone w jednym miejscu w 2003, kiedy to uległy już poważnej dewastacji. Są to następujące obiekty:

</doc>
<doc id="2395194" url="https://pl.wikipedia.org/wiki?curid=2395194" title="Standardowa masa molowa">
Standardowa masa molowa



</doc>
<doc id="2395196" url="https://pl.wikipedia.org/wiki?curid=2395196" title="Edifício Itália">
Edifício Itália

Edifício Itália – wieżowiec w São Paulo, w Brazylii, o wysokości 165 m. Budynek został otwarty w 1965 i posiada 46 kondygnacji.

</doc>
<doc id="2395197" url="https://pl.wikipedia.org/wiki?curid=2395197" title="Plac Besarabski">
Plac Besarabski

Plac Besarabski () – plac znajdujący się na południowo-zachodnim końcu Chreszczatyku, głównej ulicy Kijowa, stolicy Ukrainy. Znajduje się on w rejonie szewczenkowskim, na ruchliwym skrzyżowaniu Chreszczatyku, z Bulwarem Tarasa Szewczenki, ulicą Wełyka Wasylkiwśka i ulicą Rodu Krutji.
Do końca 1840 roku plac znajdował się na obrzeżach miasta, gdzie imigranci z Besarabii przyjeżdżali sprzedawać swoje produkty. Obecnie Plac Besarabski jest jednym z trzech placów na ulicy Chreszczatyk, inne to Plac Niepodległości i Plac Europejski.

</doc>
<doc id="2395199" url="https://pl.wikipedia.org/wiki?curid=2395199" title="Christijana Kolewa">
Christijana Kolewa

Christijana Kolewa, bułg. Християна Колева, (ur. 10 maja 1982) w Tetewenie w Bułgarii – bułgarska siatkarka występująca na pozycji przyjmującej. W sezonie 2007/2008 zawodniczka występowała w najwyższej klasie rozgrywek w Polsce w klubie KPSK Stal Mielec.

</doc>
<doc id="2395200" url="https://pl.wikipedia.org/wiki?curid=2395200" title="Papp László Budapest Sportaréna">
Papp László Budapest Sportaréna

Papp László Budapest Sportaréna, również znana jako Budapest Sportaréna lub lokalnie jako Arena – największa kryta arena w stolicy Węgier, Budapeszcie. Na arenie odbywają się zawody sportowe, koncerty oraz wystawy. Jest to największy kompleks sportowy w kraju i nosi imię węgierskiego boksera László Pappa. Arena może pomieścić do 12 500 osób w konfiguracji koncertowej, do 11 390 w boksie i 9479 w hokeju na lodzie. Została zbudowana w miejsce hali Budapest Sportscarnok, która została zniszczona w pożarze w grudniu 1999. Pod budynkiem znajduje się dworzec autobusowy.
Obiekt.
W 1982 roku w miejscu obecnej areny wybudowano Budapest Sportscarnok. Budapest Sportscarnok spłonął 15 grudnia 1999. Budowa rozpoczęła się 30 czerwca 2001 i trwała półtora roku. Otwarcie obiektu nastąpiło 13 marca 2003. 28 maja 2004 obiekt otrzymał imię węgierskiego boksera László Pappa i od tej pory nazywa się "Papp Laszló Budapest Sports Arena".
Budynek waży 200 000 ton i zawiera 50 000 ton betonu, 2 300 ton konstrukcji stalowej, ponad 11 000 000 śrub i kilka kilometrów kabla. Najnowocześniejszy wielofunkcyjny plac jest w stanie pomieścić niemal wszystkie rodzaje wydarzeń sportowych, takich jak mecze piłki nożnej, zawody gimnastyczne, mecze hokeja na lodzie i imprezy lekkoatletyczne, a także imprezy sportów ekstremalnych, takie jak zawody w motocrossie, na nartach wodnych czy surfingu.
Arena odgrywa również wiodącą rolę w branży rozrywkowej, regularnie goszcząc największe międzynarodowe gwiazdy branży muzycznej, a także pokazy taneczne, opery, dramaty, sztuki cyrkowe, musicale i wiele innych wydarzeń specjalnych.
System pożarowy.
Budynek chroni kilka systemów bezpieczeństwa pożarowego. Jednym z nich jest alarmowy system ochronny, który w przypadku pożaru uruchamia się w ciągu trzech sekund. Obiekt posiada także system hydrantowy, który może być używany w 60 miejscach budynku. Obiekt wyposażony jest w trzy wysokiej jakości armatki wodne, które są umieszczone na obszarze poprzedniego obiektu w miejscu, gdzie ten obiekt spłonął. Arena ma również dużo drzwi przeciwpożarowych, które w razie pożaru automatycznie blokują się, zapobiegając dalszemu rozprzestrzenianiu się ognia.
Imprezy sportowe.
Pierwszą ważną międzynarodową imprezą rozegraną na Budapest Sports Arena były w 2003 r. Mistrzostwa Świata w Hokeju na Lodzie 2003, w których Węgry zajęły trzecie miejsce. 
Od 2008 r. arena organizuje Classics Tenis – turniej tenisowy z udziałem obecnych i dawnych gwiazd tenisa. Na arenie występowały takie gwiazdy światowego tenisa, jak: Stefan Edberg, Mats Wilander, Ivan Lendl, Thomas Muster, Robin Söderling i Tomáš Berdych.
Artyści występujący na Budapest Sports Arena.
Na arenie występowały następujące gwiazdy światowego formatu: 2Cellos, 50 Cent, AC/DC, A-ha, Alter Bridge, Anastacia, Andrea Bocelli, Andre Rieu, Andrew Lloyd Webber, Arcade Fire, Avril Lavigne, Backstreet Boys, The Beach Boys, Beyoncé Knowles, The Black Eyed Peas, Black Sabbath, Blondie, Blue, Bob Dylan, Boney M., Britney Spears, Bruno Mars, Bryan Adams, Calvin Harris, José Carreras, Cesar Millan, Cher, Chór Aleksandrowa, Chris Rea, Chuck Norris, Leonard Cohen, Coldplay, The Cure, David Copperfield, David Gahan, David Garrett, David Helfgott, Dead Can Dance, Deathstars, Deep Purple, Depeche Mode, Diana Krall, Dream Theater, Duran Duran, Caro Emerald, Ennio Morricone, Eric Clapton, Eros Ramazzotti, Evanescence, Lara Fabian, Faithless, Five Finger Death Punch, Luis Fonsi, Foo Fighters, George Michael, Ghost, Ian Gillan, Giorgio Moroder, Gloria Gaynor, Gorillaz, Lukas Graham, Green Day, Guns N’ Roses, Gwen Stefani, Harry Styles, Helloween, Hollywood Undead, Enrique Iglesias, Il Divo, Imagine Dragons, Iron Maiden, James Arthur, James Blunt, James Newton Howard, Jean Michel Jarre, Jewgienij Pluszczenko, Joe Cocker, Julio Iglesias, Katy Perry, Ronan Keating, Kiss, Kool &amp; the Gang, Korn, Kraftwerk, Lenny Kravitz, Kylie Minogue, Lady Gaga, Lian Ross, Limp Bizkit, Lisa Gerrard, Liza Minnelli, Loreena McKennitt, Maluma, Marilyn Manson, Mark Knopfler, Martina Stoessel, Massive Attack, Megadeth, Metallica, Michael Bublé, Mireille Mathieu, Muse, Nazareth, Nick Cave and the Bad Seeds, Nickelback, Nicki Minaj, Nigel Kennedy, Nightwish, OneRepublic, Ozzy Osbourne, Papa Roach, Parov Stelar, Paul Anka, Paul McCartney, Peter Gabriel, Phil Collins, Pink, Pixie Lott, Placebo, Plácido Domingo, Judas Priest, Priscilla Presley, The Prodigy, Queen + Adam Lambert, Queen + Paul Rodgers, Quincy Jones, Rag’n’Bone Man, Ramin Djawadi, Rammstein, Red Hot Chili Peppers, R.E.M., Ricky Martin, Rihanna, Robert Davi, Robbie Williams, Roger Waters, Roxette, Sabaton, Sabrina Salerno, Sade, Emeli Sandé, Sandra, Santana, Sarah Brightman, Scorpions, Seal, Shakira, Mike Shinoda, Simply Red, Slash, Slayer, Slipknot, Smokie, Snoop Dogg, Ringo Starr, Rod Stewart, Sting, Lindsey Stirling, Tiësto, Tom Jones, Tool, Toto, Vanessa-Mae, Vangelis, Vaya Con Dios, Il Volo, Nick Vujicic, John Williams, Yanni, Yes, Hans Zimmer, ZZ Top.
Wystawy.
Na obiekcie zrealizowano wystawy naczyń kuchennych, sukni ślubnych, orchidei i mebli designerowskich.
Inne.
Na arenie zorganizowano musicale oparte na filmach "Shrek", "Ojciec chrzestny", "Harry Potter i Kamień Filozoficzny", "Skrzypek na dachu", "La La Land", "Jesus Christ Superstar" i "". Wystawiono tu również: balet Piotra Czajkowskiego "Dziadek do orzechów", widowisko Michaela Flatleya "Lord of the Dance" oraz musical Roméo et Juliette, de la Haine à l’Amour. Odbyło się też tu rozdanie nagród MTV Europe Music Awards w 2021.

</doc>
<doc id="2395203" url="https://pl.wikipedia.org/wiki?curid=2395203" title="Tlaxcallanie">
Tlaxcallanie

Tlaxcallanie, Tlaxcalanie, Tlaxkalanie – historyczna grupa etniczna zamieszkująca dawniej obszary dzisiejszego stanu Tlaxcala w Meksyku, posługująca się, podobnie jak Aztekowie, językiem nahuatl.
Historia.
Tlaxcallanie stanowili jedną z grup Chichimeków. Przybyli na obszar Tlaxcali w XIV w. Pierwszą osadę – Tepeticpac założył Colhua Quanez w roku 1348. Jego brat – Cuicuitacatl założył Ocotelolco. Xacayamachan Tzonpanetepelohuateuctli założył Tizatlan, natomiast Mizquitl założył Quiyahuiztlan. Te cztery miasta do czasu przybycia Hiszpanów władały Tlaxcalą, a rządy w każdym z nich sprawowali potomkowie założycieli.
Pomimo licznych ataków ze strony Azteków, Tlaxcallanie nigdy nie zostali przez nich podbici. Przez 60 lat trwała blokada Tlaxcali. Nie mogli sprowadzać złota, srebra, bawełny, piór egzotycznych ptaków, kakao i soli. Zostali sprzymierzeńcami Cortesa podczas oblężenia Tenochtitlánu.

</doc>
<doc id="2395207" url="https://pl.wikipedia.org/wiki?curid=2395207" title="Thomas Troelsen">
Thomas Troelsen

Thomas Troelsen (ur. 6 października 1981 roku w Skive) – duński piosenkarz i autor tekstów i producent muzyczny.

</doc>
<doc id="2395210" url="https://pl.wikipedia.org/wiki?curid=2395210" title="Wyszesława halicka">
Wyszesława halicka

Wyszesława (ur. zap. między 1167 a 1170, zm. po 3 grudnia 1194) – księżniczka halicka, córka księcia Jarosława Ośmiomysła i księżniczki kijowskiej Olgi lub jego syna Włodzimierza i księżniczki czernihowskiej Bolesławy.
Rodzina.
Małżeństwo i potomstwo.
Około 1184 Wyszesława została żoną książę poznańskiego Odona, syna księcia wielkopolskiego Mieszka Starego i Elżbiety węgierskiej. Z małżeństwa pochodziło najprawdopodobniej dwoje dzieci:
W literaturze przedmiotu czasem ukazuje się informacja, że dziećmi Wyszesławy byli również:
Mąż Wyszesławy zmarł 20 kwietnia 1194. Po śmierci męża, otrzymała ona jako uposażenie gród Przemęt wraz z okolicą. Jest to ostatnia wzmianka źródłowa na temat księżnej poznańskiej.

</doc>
<doc id="2395213" url="https://pl.wikipedia.org/wiki?curid=2395213" title="TUI Arena">
TUI Arena

TUI Arena – arena sportowa znajdująca się w Hanowerze, otwarta w 2000. Może pomieścić 10,767 ludzi na mecze hokejowe i 14,000 ludzi na koncerty. Na TUI Arena odbyło się Expo 2000.
TUI Arena służy jako lodowisko dla klubu hokejowego Hannover Scorpions.
12 listopada 2001 na TUI Arena miała wystąpić Janet Jackson, jednak koncert został odwołany z powodu zamachu terrorystycznego na Amerykę w dniu 11 września.

</doc>
<doc id="2395214" url="https://pl.wikipedia.org/wiki?curid=2395214" title="N.O.C.">
N.O.C.



</doc>
<doc id="2395220" url="https://pl.wikipedia.org/wiki?curid=2395220" title="Adam Bagiński (lekkoatleta)">
Adam Bagiński (lekkoatleta)

Adam Bagiński (ur. 30 marca 1959 w Warszawie) – polski lekkoatleta, wieloboista.
Osiągnięcia.
Wielokrotnie reprezentował Polskę w dziesięcioboju. W dniach 29-30 sierpnia 1981 w brytyjskim Birmingham podczas finału Pucharu Europy wraz z drużyną wywalczył trzecie miejsce. W roku 1982 był uczestnikiem Mistrzostw Europy w Atenach, gdzie uplasował się na 16. miejscu. Był trzykrotnym medalistą mistrzostw Polski w dziesięcioboju.

</doc>
<doc id="2395223" url="https://pl.wikipedia.org/wiki?curid=2395223" title="Rockhal">
Rockhal

Rockhal – hala koncertowa, znajdująca się w Luksemburgu. Została otwarta 23 września 2005. Może pomieścić 6,5 tys. osób.
W Rockhal występowały następujące gwiazdy światowego formatu: Amon Amarth, Anastacia, Alanis Morissette, Avril Lavigne, Die Ärzte, James Arthur, James Bay, Beck, Behemoth, Bob Dylan, Billy Talent, Blink-182, Bryan Adams, Bruno Mars, Bring Me the Horizon, Children of Bodom, Corinne Bailey Rae, Chris Brown, The Cranberries, Cyndi Lauper, Daft Punk, Daughtry, Depeche Mode, Deep Purple, Disturbed, Dream Theater, Ellie Goulding, Enrique Iglesias, Florence and the Machine, Green Day, Gwen Stefani, Iron Maiden, Imagine Dragons, Journey, Judas Priest, Justice, Katy Perry, Keane, The Killers, The Kills, Kiss, Korn, Kylie Minogue, Laura Pausini, Lindsey Stirling, Lionel Richie, Mariah Carey, Matt Corby, Machine Head, Mark Knopfler, Marilyn Manson, Megadeth, Muse, Nickelback, Nightwish, Nine Inch Nails, OneRepublic, Ozzy Osbourne, Paramore, Patti Smith, Pentatonix, Placebo, Puscifer, Pet Shop Boys, Pink, Pitbull, The Pretty Reckless, Prince, The Prodigy, The Pussycat Dolls, Queen + Paul Rodgers, Rammstein, Red Hot Chili Peppers, Refused, Rihanna, Rise Against, Rob Zombie, Joe Satriani, Scorpions, The Script, Shakira, The Sisters of Mercy, Simple Minds, Slash, Slipknot, Snow Patrol, Steel Panther, Sting, Sum 41, Tarja Turunen, Them Crooked Vultures, Two Door Cinema Club, Within Temptation, Zedd, Zucchero, ZZ Top.

</doc>
<doc id="2395230" url="https://pl.wikipedia.org/wiki?curid=2395230" title="Wiktor z Marsylii">
Wiktor z Marsylii

Wiktor z Marsylii (zm. 287-288 lub 290) – według tradycji oficer Legii Tebańskiej, męczennik chrześcijański w czasach wspólnego panowania Dioklecjana i Maksymiana, patron Marsylii i święty Kościoła katolickiego.
Jego "Pasja" powstała ok. IX wieku, ale nie jest uważana za autentyczną, natomiast jego wczesny kult potwierdził już w VI wieku Grzegorz z Tours, który uważał Wiktora za biskupa. Kult Wiktora potwierdzają także badania archeologiczne z 1966 roku.
Wiktor z Marsylii, po długim procesie i torturach, miał ponieść śmierć męczeńską za odmowę wyrzeczenia się wiary chrześcijańskiej. Podczas pobytu w więzieniu nawrócił 3 strażników więziennych: Deuteriusza, Felicjana i Aleksandra, których ścięto wraz z Wiktorem i wyrzucono za burtę podczas morskiej podróży. Na miejscu ich chrześcijańskiego pochówku wybudowano kościół wykuty w skale. Podczas prac wykopaliskowych (1966), na cmentarzu we wnęce skały, odkryto 2 ciała prawdopodobnie z początku IV wieku. Niewykluczone, że należały do św. Wiktora i jego towarzysza.
Około 415 roku św. Jan Kasjan założył w Marsylii 2 klasztory (żeński i męski) nazwane opactwem św. Wiktora (fr. "Abbaye Saint-Victor de Marseille" w Vieux-Port), którego Wiktor został patronem.
W 806 roku święty Wiktor został ujęty w martyrologium liońskim, a następnie w innych.
Jego wspomnienie liturgiczne obchodzone jest 21 lipca za "Martyrologium Rzymskim".
W ikonografii atrybutami świętego są: miecz, palma męczeństwa, sztandar, koń i koło na którym był łamany.

</doc>
<doc id="2395235" url="https://pl.wikipedia.org/wiki?curid=2395235" title="María de Villota">
María de Villota

María de Villota Comba (ur. 13 stycznia 1980 w Madrycie, zm. 11 października 2013 w Sewilli) – hiszpańska kierowca wyścigowy. Była córką kierowcy Formuły 1, Emilia de Villoty.
Kariera wyścigowa.
Karierę rozpoczęła w 1996 roku od kartingu. Startowała w tych zawodach do 2000 roku. Pierwsze starty za kierownicą bolidu, rozpoczęła od sezonu 2001 w Hiszpańskiej Formule Toyota 1300. Wygrała tam dwa wyścigi. Od 2002 do 2006 startowała w hiszpańskiej Formule 3 bez większych sukcesów. Jej najwyższą pozycją było trzecie miejsce na torze Jarama. W międzyczasie, w 2004 roku wystartowała w 24 godzinnym wyścigu Rolex 24 at Daytona na torze Daytona w Ferrari 360 Modena. Zajęła w nim 10 miejsce. W latach 2005-2006, startowała Ferrari European Challenge i Ferrari World Finals. W tych ostatnich zawodach zdobyła Pole Position. Od sezonu 2006 startowała w serii World Touring Car Championship. W 2007 startowała w Hiszpańskich mistrzostwach GT, gdzie jej najwyższą pozycją była czwarta na torze Estoril. W sezonach 2009 i 2010 reprezentowała barwy klubu Atlético Madryt w Superleague Formula.
Formuła 1.
18 sierpnia 2011 odbyła test z zespołem Lotus Renault GP w bolidzie Renault R29 na torze Paul Ricard. Hiszpanka przejechała blisko 300 kilometrów w bolidzie Formuły 1, co pozwoliłoby jej na uzyskanie superlicencji potrzebnej do startów w Formule 1. Cztery dni później menedżer Hiszpanki poinformował, iż stara się znaleźć jej miejsce kierowcy testowego w Formule 1 od sezonu 2012.
7 marca 2012 została potwierdzona jako kierowca testowy Marussia F1 Team.
3 lipca 2012 uległa poważnemu wypadkowi podczas testów bolidu zespołu Marussia F1 Team na lotnisku pod Cambridge. W wyniku wypadku doznała poważnych obrażeń twarzy i czaszki oraz straciła prawe oko. Zmarła 11 października 2013 roku w Sewilli.

</doc>
<doc id="2395237" url="https://pl.wikipedia.org/wiki?curid=2395237" title="Kwasy aldarowe">
Kwasy aldarowe

Kwasy aldarowe (przestarzale: kwasy glikarowe) – grupa kwasów cukrowych o wzorze ogólnym HOOC[CH(OH)]nCOOH, pochodnych aldoz, w których końcowe grupy aldehydowa i hydroksylowa zostały utlenione do grup karboksylowych. Utlenienie jedynie grupy aldehydowej prowadzi do powstania kwasu aldonowego, a grupy hydroksylowej – kwasu uronowego.

</doc>
<doc id="2395239" url="https://pl.wikipedia.org/wiki?curid=2395239" title="Kwas aldarowy">
Kwas aldarowy



</doc>
<doc id="2395240" url="https://pl.wikipedia.org/wiki?curid=2395240" title="Kwasy glikarowe">
Kwasy glikarowe



</doc>
<doc id="2395241" url="https://pl.wikipedia.org/wiki?curid=2395241" title="Kwas glikarowy">
Kwas glikarowy



</doc>
<doc id="2395242" url="https://pl.wikipedia.org/wiki?curid=2395242" title="Prawo szwedzkie">
Prawo szwedzkie



</doc>
<doc id="2395243" url="https://pl.wikipedia.org/wiki?curid=2395243" title="Szwedzkie prawo">
Szwedzkie prawo



</doc>
<doc id="2395244" url="https://pl.wikipedia.org/wiki?curid=2395244" title="Kwasy glikonowe">
Kwasy glikonowe



</doc>
<doc id="2395245" url="https://pl.wikipedia.org/wiki?curid=2395245" title="Kwas glikonowy">
Kwas glikonowy



</doc>
<doc id="2395248" url="https://pl.wikipedia.org/wiki?curid=2395248" title="Kwasy glikuronowe">
Kwasy glikuronowe



</doc>
<doc id="2395249" url="https://pl.wikipedia.org/wiki?curid=2395249" title="Kwas glikuronowy">
Kwas glikuronowy



</doc>
<doc id="2395261" url="https://pl.wikipedia.org/wiki?curid=2395261" title="Muzeum im. Oskara Kolberga w Przysusze">
Muzeum im. Oskara Kolberga w Przysusze

Muzeum im. Oskara Kolberga w Przysusze – prezentuje kolekcję materiałów dokumentujących działalność Oskara Kolberga – XIX-wiecznego etnografa i zbieracza folkloru.
W latach siedemdziesiątych XX w. w środowisku Przysuskiego Towarzystwa Kulturalnego rozpoczęto gromadzenie materiałów dotyczących Oskara Kolberga oraz eksponatów etnograficznych i historycznych z okolic Przysuchy. Zbiory prezentowano na wystawach w bibliotece i w zabytkowym lamusie dworskim (1974–1978). W roku 1979 kolekcję przeniesiono do Muzeum Ludowych Instrumentów Muzycznych w Szydłowcu, w Przysusze utworzono oddział muzealny. 
Muzeum mieści się w Dworze Dembińskich, którego parterową część przeznaczono na siedzibę muzeum biograficznego Kolberga. Placówka została otwarta w 1990 r. z okazji jubileuszu 100 rocznicy śmierci Kolberga. Od 1992 r. muzeum jest oddziałem Muzeum Wsi Radomskiej w Radomiu. 
W stałej ekspozycji stałej prezentowane są zapisy terenowe Kolberga, korekty autorskie oraz pierwodruki tomów „Ludu”, korespondencja, szkice i rysunki terenowe, publikacje jego artykułów w XIX-wiecznych czasopismach.
Aranżacja wnętrz muzeum stylizowana jest na gabinet-pracownię i salon uczonego humanisty z wyposażeniem typowym dla zamożnego dworu z 2 poł. XIX wieku. 
Muzeum prezentuje również stałą ekspozycję na temat historii Przysuchy XVIII/XIX wieku. Zbiory do niej pozyskano z archiwów, bibliotek i muzeów oraz z zasobów rodziny Dembińskich przez trzy wieki związanej z Przysuchą.
Muzeum jest organizatorem Nagrody im. Oskara Kolberga „Za zasługi dla kultury ludowej”.

</doc>
<doc id="2395269" url="https://pl.wikipedia.org/wiki?curid=2395269" title="Mizrachim">
Mizrachim



</doc>
<doc id="2395270" url="https://pl.wikipedia.org/wiki?curid=2395270" title="Rejestrator rozmów w kokpicie">
Rejestrator rozmów w kokpicie



</doc>
<doc id="2395271" url="https://pl.wikipedia.org/wiki?curid=2395271" title="Kategoria abelowa">
Kategoria abelowa

Kategoria abelowa – kategoria formula_1 spełniająca następujące warunki
Często w definicji dodatkowo zakłada się, że formula_1 jest kategorią lewostronnie lokalnie małą. Dla kategorii abelowych założenie to jest równoważne prawostronnej lokalnej małości.
Koprodukt obiektów "A" i "B" kategorii abelowej nazywany jest zwykle sumą prostą tych obiektów i oznaczany symboem formula_3 (czasem formula_4).

</doc>
<doc id="2395272" url="https://pl.wikipedia.org/wiki?curid=2395272" title="Aberracje Seidla">
Aberracje Seidla

Aberracje Seidla − pięć rodzajów aberracji optycznych, uwidaczniających się w soczewkowych układach optycznych o symetrii sferycznej dla światła monochromatycznego (jednobarwnego). Jest to pięć podstawowych rodzajów aberracji niechromatycznych. 
Nazwa pochodzi od nazwiska niemieckiego matematyka, fizyka i astronoma Philippa Ludwiga von Seidla, który w 1856 roku opisał te rodzaje wad w oparciu o matematyczną analizę zagadnień optyki.
Wadami tymi są:

</doc>
<doc id="2395276" url="https://pl.wikipedia.org/wiki?curid=2395276" title="Elisabet Gustafson">
Elisabet Gustafson

Elisabet Gustafson, z domu Johansson (ur. 2 maja 1964 w Umeå) – szwedzka curlerka, brązowa medalistka olimpijska z Nagano, czterokrotna mistrzyni świata i Europy.
Gustafson wygrała mistrzostwa Szwecji juniorek w 1985 i na arenie międzynarodowej zadebiutowała w mistrzostwach Europy juniorów. Szwedki awansowały do fazy finałowej, przegrywając dwa ostatnie mecze uplasowały się na 4. miejscu.
Elisabet Gustafson zdominowała kobiecy curling w Szwecji w latach 90. XX wieku i na przełomie wieków wygrywając 7 razy mistrzostwa kraju oraz tyle samo razy rozgrywki Elitserien.
Mistrzostwa Europy.
Już w swoim pierwszym występie, na Mistrzostwach Europy 1992 Gustafson zdobyła złoty medal. W fazie końcowej Szwedki pokonały Norweżki (Trine Trulsen) i Szkotki (Kirsty Hay). Ekipa z Umeå rok później zdołała obronić tytuły mistrzowskie w finale zwyciężając nad Szwajcarią (Diana Meichtry).
W 1994 mistrzostwa Szwecji wygrała Anette Norberg, Gustafson na europejską arenę powróciła w 1995 zdobywając brązowe medale, w meczu o 3. miejsce gorsze były Norweżki (Dordi Nordby). W następnej edycji turnieju Szwedki doszły do finału, jednak uległy tam Szwajcarkom (Mirjam Ott). W 1996 także znalazły się w finale, tam wynikiem 6:4 pokonując Dunki (Helena Blach Lavrsen) po raz trzeci stanęły na najwyższym stopniu podium.
Ostatni raz Gustafson zagrała w mistrzostwach Europy w roku 2000. W całym turnieju Szwecja nie przegrała żadnego meczu, w fazie play-off pokonały Andreę Schöpp z Niemiec i Norweżki pod przewodnictwem Nordby.
Mistrzostwa świata.
Podobnie jak w przypadku mistrzostw kontynentu drużyna Gustafson triumfowała w debiucie na mistrzostwach świata. Zespół z Umeå zdobył złote medale w Mistrzostwach Świata 1992 pokonując w półfinale Kanadyjki (Connie Laliberte) i w finale Amerykanki (Lisa Schoeneberg). Rok później Szwedki dotarły do fazy finałowej jednak w półfinale lepsza okazała się reprezentacja Kanady (Sandra Peterson). Ten sam rezultat ekipa Gustafson osiągnęła w 1994, tym razem przegrały mecz półfinałowy przeciwko Szkotkom (Christine Cannon).
Drugi tytuł mistrzyni świata Gustafson dla Szwecji zdobyła w kanadyjskim Brandon, w 1995. W finale drużyna zwyciężyła 6:5 gospodynie (Connie Laliberte). Rok później w Elitserien triumfowała Annette Jörnlind, Elisabet zaproponowano funkcję rezerwowej. Gustafson nie zagrała w żadnym meczu Mistrzostw Świata 1996, a reprezentacja uplasowała się na 7. miejscu.
Kolejny raz wystąpiła w 1998, zawody rozegrano tuż po pierwszym turnieju olimpijskim. Szwedki zdobyły złoty medal w finale wygrywając nad Dunkami (Helena Blach Lavrsen). Po roku Gustafson zdołała obronić tytuł mistrzowski, w półfinale pokonując Danię (Lene Bidstrup) i w finale Stany Zjednoczone (Patti Lank). Ostatni raz zagrała w MŚ 2000, z bilansem 5 wygranych i 4 porażek szwedzki zespół zajął 5. pozycję.
Igrzyska olimpijskie.
Gustafson dwukrotnie wystąpiła na zimowych igrzyskach olimpijskich. Była kapitanem reprezentacji na pierwszym kobiecym turnieju olimpijskim w curlingu w Nagano 1998. Szwedki z drugiego miejsca Round Robin awansowały do fazy play-off. W półfinale uległy Dunkom (Helena Blach Lavrsen) 5:7, zdołały jednak wywalczyć brązowe medale w meczu przeciwko Wielkiej Brytanii (Kirsty Hay, 10:6).
Po czterech latach drużyna z Umeå brała udział w turnieju olimpijskim w Salt Lake City. Z bilansem 5 wygranych i 4 porażek Szwedki doprowadziły do meczów dogrywkowych, przegrały tam jednak 4:6 z późniejszymi mistrzyniami, Brytyjkami (Rhona Martin) i zostały sklasyfikowane na 6. pozycji. Po tych zawodach Elisabet Gustafson zakończyła karierę sportową.
Życie prywatne.
Elisabet jest żoną łyżwiarza szybkiego, wielokrotnego mistrza olimpijskiego, Tomasa Gustafsona. Z wykształcenia jest chirurgiem, ukończyła także specjalizację w chirurgii dziecięcej. Medycynę studiowała na Uniwersytecie w Umeå w 1990. W sezonie 1996/1997 była członkiem zarządu Szwedzkiej Federacji Curlingu. Jest także komentatorką najważniejszych turniejów curlingowych dla Sveriges Television.

</doc>
<doc id="2395277" url="https://pl.wikipedia.org/wiki?curid=2395277" title="Cmentarz wojenny nr 107 – Biecz">
Cmentarz wojenny nr 107 – Biecz

Cmentarz wojenny nr 107 – cmentarz wojenny z okresu I wojny światowej w Bieczu, w województwie małopolskim, w powiecie gorlickim. Jeden z ponad 400 zachodniogalicyjskich cmentarzy wojennych zbudowanych przez Oddział Grobów Wojennych C. i K. Komendantury Wojskowej w Krakowie. W III okręgu gorlickim cmentarzy tych jest 54
Opis cmentarza.
Znajduje się w północnej części miasta Biecz, przy ulicy 100-lecia, na wzgórzu Nęckówka. Były to trzy pojedyncze mogiły znanych z nazwiska żołnierzy armii austro-węgierskiej z I wojny światowej, wyznania żydowskiego. Pochowani zostali na dawnym kirkucie, który jednak w czasie II wojny światowej zniszczony przez hitlerowców.
Pochowani to:
Dzisiaj trudno ustalić pierwotną lokalizację grobów. Betonowe macewy na ich grobach były prawdopodobnie identyczne z tymi w Grybowie i Gorlicach.
W miejscu kirkutu stoi obecnie pomnik pamięci pomordowanych Żydów. Cmentarz otacza współczesne ogrodzenie murowano-stalowe z siatką. Na polu cmentarza równoległe rzędy drzew.

</doc>
<doc id="2395281" url="https://pl.wikipedia.org/wiki?curid=2395281" title="Elisabet Johansson">
Elisabet Johansson



</doc>
<doc id="2395282" url="https://pl.wikipedia.org/wiki?curid=2395282" title="Dainava Alytus">
Dainava Alytus



</doc>
<doc id="2395283" url="https://pl.wikipedia.org/wiki?curid=2395283" title="Bud Pinkston">
Bud Pinkston

Clarence Elmer "Bud" Pinkston (ur. 2 lutego 1900 w Wichita, zm. 18 listopada 1961 w Detroit) – amerykański skoczek do wody. Wielokrotny medalista olimpijski.
Brał udział w dwóch igrzyskach (IO 20, IO 24), na obu zdobywał medale (łącznie cztery). W 1920 triumfował w skokach z wieży (5 i 10 m) i zajął drugie miejsce w skokach z trampoliny. Cztery lata później sięgnął po dwa brązowe medale. Był mistrzem USA.
Jego żoną była Elizabeth Becker-Pinkston, także skoczkini i medalistka olimpijska. Po zakończeniu kariery sportowej został szkoleniowcem. Opiekował się m.in. swoją żoną. W 1966 został przyjęty do International Swimming Hall of Fame.

</doc>
<doc id="2395285" url="https://pl.wikipedia.org/wiki?curid=2395285" title="Clarence Pinkston">
Clarence Pinkston



</doc>
<doc id="2395292" url="https://pl.wikipedia.org/wiki?curid=2395292" title="Wiktor z Agaunum">
Wiktor z Agaunum

 Wiktor z Agaunum (ur. w III wieku, zm. ok. 287-303 w Agaunum) - rzymski żołnierz legendarnej Legii Tebańskiej, męczennik chrześcijański, święty Kościoła katolickiego.
Śmierć męczeńską przez ścięcie miał ponieść podczas decymacji Legionu w Agaunum (dzisiejsze Saint-Maurice d'Agaune na terytorium Szwajcarii) w czasach wspólnego panowania Dioklecjana i Maksymiana, którzy prześladowali chrześcijan. 
Razem z nim śmierć za wiarę w Jezusa Chrystusa ponieśli m.in. Maurycy, Eksuperiusz, Kandyd, Innocenty i Witalis oraz inni żołnierze w liczbie okołu 6 tysięcy (6600).
Z Wiktorem z Agaunum identyfikowani są: Wiktor z Xanten oraz Wiktor z Solothurn.
Ponieważ wyraz "Victor" (z łac. 'zwycięzca') w ramach Legionu Tebańskiego jest używany przez kilku męczenników, przypuszczalnie może obejmować różne wersje tego samego kultu w kontekście "zwycięzcy Chrystusa".
Wspomnienie liturgiczne św. Wiktora (jak i pozostałych męczenników z Agaunum) obchodzone jest 22 września.

</doc>
<doc id="2395293" url="https://pl.wikipedia.org/wiki?curid=2395293" title="Grand Prix w Piłce Siatkowej Kobiet 2001">
Grand Prix w Piłce Siatkowej Kobiet 2001

Grand Prix w piłce siatkowej kobiet 2001 – siatkarski turniej rozegrany w dniach 3-26 sierpnia 2001 r. 
W Grand Prix brało udział 8 reprezentacji narodowych. Turniej złożony był z 2 etapów: fazy grupowej i fazy finałowej rozgrywanej w Makau.
Fazy eliminacyjna.
I weekend.
Grupa A.
 Suphanburi
Grupa B.
 Hongkong
II weekend.
Grupa C.
 Harbin
Grupa D.
 Fengshan
III weekend.
Grupa E.
 Harbin
Grupa F.
 Tokio
Turniej finałowy.
 Makau

</doc>
<doc id="2395299" url="https://pl.wikipedia.org/wiki?curid=2395299" title="Inkwizycja w Europie północnej">
Inkwizycja w Europie północnej

Kraje skandynawskie oraz Wyspy Brytyjskie były regionami w zasadzie wolnymi od obecności papieskiej inkwizycji, tj. instytucji kościelnej powołanej do walki z herezjami. Nieobecność w tych krajach masowych ruchów heretyckich w średniowieczu powodowała, że nie było potrzeby jej wprowadzania. Nie oznacza to jednak, że w krajach tych nie znano i nie stosowano kościelnego ustawodawstwa antyheretyckiego. Na Wyspach Brytyjskich procesy przeciwko heretykom aż do czasów reformacji prowadziły głównie sądy biskupie, niemniej znanych jest także kilku papieskich inkwizytorów mianowanych na terenie Szkocji, Irlandii i Skandynawii w XV i XVI stuleciu.
Wyspy Brytyjskie.
Anglia.
Anglia w XII i XIII wieku może być uznawana za kraj wolny od herezji. Silna administracja zarówno państwowa jak i kościelna zapobiegała przenikaniu heretyków z kontynentu. Kiedy w 1166 około trzydziestu katarów przybyło z Niderlandów na wyspę, zostali szybko wyłapani, potępieni przez synod w Oksfordzie i wygnani. W 1222 spalono w Oksfordzie diakona, który z miłości do żydowskiej kobiety przeszedł na judaizm. Pierwsi franciszkanie, którzy przybyli do Anglii w 1224, zostali aresztowani w Dover i zwolnieni, dopiero gdy udowodnili swoją ortodoksję. W tym stanie rzeczy wprowadzenie papieskiej inkwizycji do Anglii było zbędne. Co więcej, angielski wymiar sprawiedliwości, odmiennie niż kontynentalny, nigdy nie zaadaptował procedury inkwizycyjnej, toteż papieska inkwizycja była tam postrzegana jako instytucja nie dająca się pogodzić z angielskim systemem prawnym.
W 1308 w związku z procesem templariuszy papież Klemens V wysłał do Anglii dwóch swoich komisarzy celem przeprowadzenia śledztwa. Zostali nimi kanonik z Narbonne Sicard de Lavaur oraz benedyktyński opat Lagny-sur-Marne Deodatus. Przesłuchania około 150 rycerzy trwały do 1311 roku i nie dostarczyły dowodów wystarczających do skazania templariuszy. W toku procesu papiescy komisarze zażądali od króla Edwarda II zgody na zastosowanie tortur, co było zabronione przez angielskie prawo, jednak pomimo przychylnej odpowiedzi króla nie doprowadziło to do uzyskania satysfakcjonujących zeznań.
Wystąpienie Jana Wiklefa (1329–1384) w drugiej połowie XIV wieku stanowiło pierwsze poważniejsze wyzwanie doktrynalne dla angielskiego Kościoła. Sam Wiklef był oksfordzkim profesorem i raczej nie zamierzał tworzyć masowego ruchu heretyckiego, ale jego przepełnione antyklerykalizmem idee trafiły w społeczeństwie angielskim na dość podatny grunt i przyciągały do niego zwolenników, zwanych lollardami. Wiklefizm został po raz pierwszy potępiony w 1382, głównie z powodu nieortodoksyjnych tez dotyczących realnej obecności Chrystusa w eucharystii. Uchwalony w tym roku statut nakazywał szeryfom aresztowanie wędrownych kaznodziei wiklefickich. W 1401 parlament angielski uchwalił statut "De haeretico comburendo", oficjalnie ustanawiający karę śmierci przez spalenie na stosie dla zatwardziałych heretyków. Pierwsze egzekucje odbyły się już w 1401 i 1410. Bunt wywołany przez lollardzkiego rycerza sir Johna Oldcastle'a w 1413 spowodował dalsze zaostrzenie antyheretyckiego ustawodawstwa. Kolejny statut z 1414 zobowiązywał władze lokalne do aktywnego wspierania działalności sądów biskupich przeciw heretykom.
Statuty z lat 1382–1414 dały angielskim biskupim prawne narzędzia do zwalczania herezji zbliżone do tych, jakimi dysponowali papiescy inkwizytorzy na kontynencie. Między 1414 a 1522 w Anglii odbyło się co najmniej 545 procesów przeciwko lollardom, z czego 33 zakończyły się egzekucjami. Większość tych procesów miała miejsce już za panowanie króla Henryka VIII (1509–1547). W 1428 ekshumowano i spalono szczątki Wiklefa.
W latach 20. XVI wieku do Anglii zaczęły przenikać idee Marcina Lutra i innych reformatorów religijnych. Angielscy biskupi, z pełną aprobatą króla Henryka VIII, prześladowali zwolenników reformacji jako heretyków. Protestanccy autorzy odnotowali dziesięciu heretyków spalonych przez angielskie sądy biskupie na początku lat 30. XVI wieku, przed zerwaniem z papiestwem przez Henryka VIII w 1534.
Po roku 1534 prześladowania różnych grup wyznaniowych w Anglii trwały z różnym natężeniem do drugiej połowy XVII wieku, przy czym szczególnie intensywne były w okresie krótkotrwałej rekatolicyzacji kraju za panowania królowej Marii Tudor (1553–1558), jednak nie należą one już do dziejów średniowiecznej inkwizycji.
Szkocja.
Szkocja była jedynym krajem na Wyspach Brytyjskich, w którym papieska inkwizycja zaistniała poza procesem templariuszy w 1309/10. Prawdopodobnie została ustanowiona na początku XV wieku w związku z szerzeniem się herezji wiklefickiej. Pierwsza wzmianka o niej pochodzi z około 1408, gdy opat kanoników regularnych św. Augustyna w Scone, Lawrence Lindores, przewodniczył jako papieski inkwizytor Szkocji procesowi wiklefity Jamesa Resby. Został on skazany na śmierć i spalony w Perth. Lawrence Lindores, późniejszy rektor uniwersytetu w St. Andrews, pozostał inkwizytorem aż do śmierci w 1437. W 1433 w Saint-Andrews skazał na śmierć Pawła Kravara, husytę z Czech, który przybył do Szkocji.
Następcą Lindoresa został George Newton (1437–1439), prepozyt kolegiaty w Bothwell, o którego działalności inkwizycyjnej jednak nic nie wiadomo. Ostatnim znanym inkwizytorem papieskim w Szkocji był Robert de Essy, teolog uniwersytetu w Glasgow (mianowany w 1439, zm. 1466). Odmiennie niż na kontynencie, żaden z tych inkwizytorów nie był dominikaninem ani franciszkaninem.
Działalność antyheretycka w Szkocji odżyła w okresie reformacji, ale tym razem była dziełem sądów biskupich, a nie papieskich inkwizytorów. Protestanckie martyrologia odnotowują dwudziestu jeden protestanckich męczenników spalonych w Szkocji przez sądy biskupie między 1528 a 1558.
W 1560 Szkocja przyjęła protestantyzm, co położyło kres działalności antyheretyckiej katolickich sądów biskupich.
Irlandia.
W Irlandii aż do XVI wieku nie było w ogóle papieskiej inkwizycji. Jedynie przesłuchania około 30 templariuszy w 1310 były prowadzone przez trzech papieskich komisarzy, ale ich mandat obejmował wyłącznie tę konkretną sprawę. Poza tym epizodem historia antyheretyckich działań w Irlandii jest bardzo skromna i w całości dotyczy sądów biskupich. W 1324 franciszkański biskup Ossory Richard de Ledrede oskarżył o heretycką magię szlachciankę lady Alice Kyteler i kilka innych osób z jej otoczenia. Choć sama lady Kyteler zdołała uciec, jej służąca Petronilla została spalona na stosie jako heretyczka i czarownica. Następnie do egzekucji heretyków w Irlandii doszło jeszcze w 1327 w Dublinie (jedna osoba) i w 1353 w diecezji Waterford (dwie osoby). W tym drugim przypadku wyrok wydał miejscowy biskup Roger Cradok, w tym pierwszym prawdopodobnie arcybiskup Dublina Alexander de Bicknor.
W 1536 w zakonie dominikańskim utworzona została nowa prowincja zakonna Hibernia (Irlandia), która dotychczas stanowiła część prowincji angielskiej. Jej pierwszy prowincjał, David Browne (1536–1550), został mianowany jednocześnie inkwizytorem Irlandii. W tym samym roku jednak irlandzki parlament ogłosił króla Anglii Henryka VIII głową Kościoła w Irlandii, zrywając tym samym łączność ze Stolicą Apostolską. Choć katolicyzm w Irlandii okazał się znacznie silniejszy niż w Anglii, a struktury wielu zakonów (w tym dominikanów) przetrwały jeszcze długi czas, nie zaistniały w niej warunki do rozwoju działalności inkwizycyjnej i prześladowania heretyków. Wręcz przeciwnie, to raczej katolicy irlandzcy (zwłaszcza duchowni) stali się celem prześladowań ze strony okupacyjnych władz protestanckiej Anglii w XVI i zwłaszcza w XVII wieku.
Skandynawia.
W 1403 franciszkanin Klemens Ragnvaldsen z konwentu w Viborgu został mianowany przez papieża Bonifacego IX inkwizytorem na obszarze prowincji zakonnej Dacja, obejmującej całą Skandynawię. Niespełna dwie dekady później, w 1421 roku, papież Marcin V, chcąc zapobiec rozszerzaniu się herezji husyckiej na Skandynawię, mianował franciszkanina Nielsa Johansena z Odense inkwizytorem królestw Danii, Szwecji i Norwegii. Wreszcie w roku 1479 papież Sykstus IV mianował kolejnego franciszkanina, Knuta Jönssona ze Sztokholmu, inkwizytorem dla tych samych królestw. Pełnił on tę funkcję aż do śmierci w 1496. Są to jedyne znane przypadki mianowania papieskich inkwizytorów na terenie Skandynawii. Nic jednak nie wiadomo o faktycznej działalności inkwizytorskiej w tych krajach.

</doc>
<doc id="2395300" url="https://pl.wikipedia.org/wiki?curid=2395300" title="Lincz">
Lincz



</doc>
<doc id="2395302" url="https://pl.wikipedia.org/wiki?curid=2395302" title="Hymn Libii">
Hymn Libii

Libia, Libia, Libia (arab. ليبيا ليبيا ليبيا) − hymn Królestwa Libii od momentu odzyskania niepodległości w 1951 roku do momentu obalenia króla Idrisa I przez Muammara Kaddafiego w 1969 roku i proklamowania republiki arabskiej. Przywrócony do rangi hymnu państwowego po obaleniu Wielkiej Arabskiej Libijskiej Dżamahirijji Ludowo-Socjalistycznej w 2011 roku.
W czasach rządów Kaddafiego jako hymn obowiązywał utwór Allāhu Akbar.

</doc>
<doc id="2395305" url="https://pl.wikipedia.org/wiki?curid=2395305" title="James Cattell">
James Cattell

James McKeen Cattell (ur. 25 maja 1860 w Eston, zm. 20 stycznia 1944 w Lancaster) – amerykański psycholog, profesor Uniwersytetu Pensylwania oraz Uniwersytetu Columbia w Nowym Jorku.
Kariera zawodowa.
Studiował filozofię. Po studiach wyjechał do Niemiec na studia podyplomowe, gdzie spotkał Wilhelma Wundta na Uniwersytecie w Lipsku. W latach 1882–1883 przebywał na stypendium studiując na Uniwersytecie Johnsa Hopkinsa. W latach 1883–1886 powrócił do Niemiec i jako asystent pracował w laboratorium Wilhelma Wundta w Lipsku, gdzie doktoryzował się pracą "Psychometrische Untersuchungen" (1886). Następnie pracował u Francisa Galtona w Londynie oraz na Uniwersytecie Cambridge. W 1888 powrócił do USA i do 1891 był profesorem na Uniwersytecie Pensylwania, gdzie założył pracownię psychologiczną (1887). Od 1891 do 1917 wykładał jako profesor na Uniwersytecie Columbia w Nowym Jorku, gdzie został szefem Wydziału Psychologii, Antropologii i Filozofii. W 1917 został usunięty z pracy za przeciwstawianie się udziałowi Stanów Zjednoczonych w I wojnie światowej.
Był redaktorem czasopism: "Psychological Review" (1894–1903), "Popular Science Monthly" (1900–1915), "Science" (1904–1944) oraz "American Naturalist" (1907–1944). Od 1895 był prezesem Amerykańskiego Towarzystwa Psychologicznego.
Zainteresowania naukowe.
Główne zainteresowania badawcze Jamesa Cattella koncentrowały się na zagadnieniach związanych z procesem czytania, psychologią zdolności oraz różnicami indywidualnymi. Jako jeden z pierwszych psychologów stosował testy umysłowe ("mental tests"). Jego eksperymenty dotyczyły zakresu uwagi i nawyków czytania. Badania te wywarły wpływ na wielu psychologów m.in. Edwarda Thorndike.

</doc>
<doc id="2395307" url="https://pl.wikipedia.org/wiki?curid=2395307" title="Kategoria tematyczna">
Kategoria tematyczna



</doc>
<doc id="2395323" url="https://pl.wikipedia.org/wiki?curid=2395323" title="Świadkowie Jehowy w województwie małopolskim">
Świadkowie Jehowy w województwie małopolskim

Świadkowie Jehowy w województwie małopolskim – wspólnota religijna Świadków Jehowy działająca na terenie województwa małopolskiego. W wyniku Narodowego Spisu Powszechnego Ludności i Mieszkań 2011 określono liczbę osób na terenie województwa deklarujących swoją przynależność religijną do Świadków Jehowy na 7245. Natomiast liczba głosicieli według opracowania GUS „Wyznania religijne w Polsce 2019–2021” w 2021 roku wynosiła 6472. W lutym 2023 roku na terenie województwa znajdowały się miejsca zgromadzeń 74 zborów (w tym zbór anglojęzyczny, zbór hiszpańskojęzyczny, zbór i dwie grupy języka migowego, zbór rosyjskojęzyczny, zbór ukraińskojęzyczny, grupa portugalskojęzyczna oraz polskojęzyczna grupa na oddaleniu), dysponujących 43 Salami Królestwa (w tym 3 kompleksami Sal).
Historia.
Początki.
Latem 1891 roku Charles Taze Russell w trakcie swojej pierwszej podróży do Europy odwiedził Kraków, to zarazem również początek historii Świadków Jehowy na ziemiach polskich. W marcu 1911 roku w trakcie posługi skierowanej do Żydów C.T. Russell odwiedził Kraków z zamiarem wygłoszenia wykładu „Syjonizm w proroctwie”. W Krakowie z powodu restrykcji rządowych, zabraniających organizowania wystąpień publicznych nie doszło do jego publicznego przemówienia, niemniej jednak Russell przeprowadził kilkanaście indywidualnych rozmów, po czym udał się do Lwowa. W 1911 roku Hipolit Oleszyński ze Stanów Zjednoczonych przebywał w Galicji i odwiedził niewielką grupę w Krakowie.
Lata 20. XX wieku.
16 marca 1920 roku do Krakowa (a do Polski pod koniec stycznia 1920 roku) powrócił ze Stanów Zjednoczonych Jan Kusina, pochodzący z Młodochowa w powiecie mieleckim, który wkrótce zorganizował w Krakowie grupkę Badaczy Pisma Świętego. 23 marca tego samego roku po rewizji w jego mieszkaniu na krakowskich Grzegórzkach przesłuchiwała go policja. Od około 6 czerwca 1920 roku organizował regularne zebrania w mieszkaniach zainteresowanych (m.in. przy ulicy Grzegórzeckiej, Sołtyka, Straszewskiego). Również inni wyznawcy, powracający ze Stanów Zjednoczonych rozpoczęli działalność kaznodziejską.
W lipcu 1920 roku powstał 13-osobowy zbór w Inwałdzie koło Andrychowa. Inicjatorami jego utworzenia byli emigranci powracający ze Stanów Zjednoczonych – tam zostali Badaczami Pisma Świętego, a mianowicie: F. Turek z Inwałdu, F. Skrzypiec, J.Pękala i W. Magiera, którzy powrócili do Roczyn. Zebrania organizowano w domu małżeństwa F. i R. Turków w Inwałdzie. Do zboru dołączyli: J. Targosz, J. Sordyl, F. Kolber, F. Kierczak, A. Bogacz, A. Jordanek oraz S. A. Szymikowie. 23 września tego samego roku „za bluźnierstwa przeciw kościołowi katolickiemu” aresztowany został A. Bogacz – członek tego zboru. Otrzymał wyrok trzech miesięcy aresztu. Niektórzy sympatycy z Andrychowa zwracali się do księży, aby ci wyjaśnili nieścisłości w nauce katolickiej. Duchowni jednak tego nie czynili, na dodatek jeszcze zganili pytających, czym przyczynili się do zerwania z Kościołem katolickim. W tym samym czasie do Jawornika ze Stanów Zjednoczonych powróciło małżeństwo, które na emigracji zostało Badaczami Pisma Świętego (później byli Wolnymi Badaczami).
Współwyznawcy z okolic Dąbrowy Górniczej prowadzili działalność w rejonie miejscowości Podlipie, Olkusz, Bydlin, Wolbrom i Miechów.
25 kwietnia 1921 roku Jan Kusina w czasie działalności kaznodziejskiej w Krakowie został aresztowany, pobity oraz oskarżony o herezję i bolszewizm. 30 kwietnia 1921 roku Badaczy Pisma Świętego zaliczono do stowarzyszeń religijnych, którym przysługiwało prawo do odprawiania nabożeństw domowych. W odpowiedzi na interpelację poselską wniesioną przez Kazimierza Czapińskiego, Ministerstwo Wyznań Religijnych i Oświecenia Publicznego (MWRiOP) stwierdziło, że Kusina „bezprawnie urządzał zgromadzenia i wygłaszał na nich przemówienia, w których uczestnicy dopatrywali się antyreligijnej i antypaństwowej agitacji”. Opinia ta została wydana wbrew uniewinniającemu wyrokowi sądowemu. Dała ona podstawy do podejmowania dalszych działań szykanujących Badaczy Pisma Świętego i to nie tylko na terenie Małopolski. Badacze Pisma Świętego napotykali sprzeciw głównie ze strony duchowieństwa katolickiego. W Przytkowicach funkcjonariusze żandarmerii na polecenie biskupa skonfiskowali publikacje religijne. Podobne zdarzenie miało miejsce w Stryszawie, gdzie Michałowi Targoszowi i Józefowi Bogdanikowi żandarm, sędzia i wójt skonfiskowali publikacje biblijne i paszporty. Alfred Raczek z Pisarzowej w Dyrekcji Poczty w Krakowie złożył zażalenie na miejscową pocztę, dotyczące zatrzymywania mu przesyłek z publikacjami religijnymi oraz otwierania jego korespondencji na polecenie dyrekcji poczty w Krakowie. W czerwcu tego samego roku Czesław Kasprzykowski złożył w Ministerstwie Wyznań Religijnych i Oświecenia Publicznego (MWRiOP) skargę na to aresztowanie, w której poinformował, że Jan Kusina na polecenie księży był aresztowany cztery razy i trafił do więzienia „Pod Telegrafem” w Krakowie.
W 1921 roku powstał zbór krakowski. W tym samym roku małżeństwo Katarzyny i Zygmunta Jaworskich, przybyłych z Francji zamieszkało w Krakowie, w suterenach w domu na ul. Bonerowskiej 3. W wyniku donosów policja krakowska przerywała zebrania religijne. Uczestniczyło w nich początkowo około 25 osób, a w ciągu kilku miesięcy liczba ta wzrosła do ponad 40. Chrztu udzielano w Wiśle (np. w lipcu 1921 roku pod Wawelem), a w porze zimowej w wielkim basenie łaźni parowej hotelu Krakowskiego przy ul. Dunajewskiego 8.
Początkowo latem spotykano się nad Wisłą lub na Skałkach Twardowskiego, a zimą w mieszkaniach prywatnych. W tym czasie Józef Krett, pielgrzym ze Stanów Zjednoczonych złożył wizytę w krakowskim zborze. Z emigracji powrócił również Badacz Pisma Świętego nazwiskiem Winiarz pochodzący z Mielca, który zakupił w Krakowie dom na salę zebrań. Zbór miał swoją siedzibę przy ul. Kącik 5, w Podgórzu. Natomiast w większym lokalu, w sali Domu Robotniczego przy ul. Dunajewskiego 5 regularnie wyświetlano "Fotodramę stworzenia". 11 sierpnia tego samego roku Kusina został uniewinniony przez krakowski Sąd Okręgowy, za to, że w mieszkaniu niejakiego Waligórskiego na krakowskich Dębnikach urządzał zebrania religijne. 17 listopada 1921 roku Dyrekcja Poczty w Krakowie przywróciła odebrany wcześniej debit pocztowy na publikacje Badaczy Pisma Świętego. Tłumacząc się, że mylnie zasugerowała się przesłanym zarządzeniem Dyrekcji Poczty we Lwowie o kontrolowaniu takich przesyłek (obydwie te Dyrekcje w listopadzie 1921 roku się z tego wycofały). Przerywanie spotkań w Krakowie miało miejsce 5 i 16 grudnia 1921 roku. W tym samym miesiącu na teren basenu w hotelu Krakowskiego przy ul. Dunajewskiego 8 w Krakowie wkroczyła policja, przerywając uroczystość chrztu, której przewodził Jan Kusina, a chrztu udzielał Czesław Kasprzykowski (a także sam Jan Kusina).
Również w roku 1921 powstał zbór w Chrzanowie. Składał się z 14 osób. Założyli go powracający z emigracji w Stanach Zjednoczonych, gdzie zostali Badaczami Pisma Świętego. Należeli do niego głosiciele z Chrzanowa i z Kątów (obecnie osiedle Chrzanowa). Początkowo zebrania Badaczy Pisma Świętego odbywały się w mieszkaniu Olszewskiej przy ulicy Oświęcimskiej w Chrzanowie.
W tym samym roku niewielka grupka istniała również w Nowym Sączu (w której działał Alfred Raczek) i Pisarzowej koło Limanowej (w której działał Franciszek Raczek).
4 lutego 1922 roku odmówiono rejestracji prawnej zboru w Krakowie, przyczyniło się to wzmożenia prześladowań w regionie krakowskim. Ministerstwo Wyznań Religijnych, w oparciu zezwoliło na organizowanie na terenie Małopolski „prywatnych nabożeństw domowych przyznanego takim związkom austriackiej ustawy zasadniczej z 1867 roku”.
Gdy w 1921 roku do Woli Batorskiej w powiecie Bochnia powrócił Franciszek Puchała, który od 1913 roku przebywał na emigracji w Stanach Zjednoczonych, a Badaczem Pisma Świętego został tam w roku 1918. Zamierzał on wydać świadectwo swojej rodzinie i znajomym. Gdy rozeszła się wieść, że „Puchała przywiózł z Ameryki nową wiarę”, niektórzy przychodzili do niego na dyskusje i na wykłady biblijne. Natomiast miejscowy ksiądz, wójt, komendant policji oraz kierownik szkoły zaczęli na różne sposoby nękać Puchałę oraz próbowali nie dopuszczać do organizowania wykładów w jego domu. Gdy to nękanie nie przynosiło rezultatów, wójt za namową księdza i kierownika szkoły rozpoczął zbieranie podpisów, by Puchałę wysiedlić ze wsi, co jednak ze względu na małą ilość podpisów się nie udało. W tej sytuacji w 1922 roku Puchała wydał na swój koszt ulotkę, zawierającą krytykę 13 doktryn katolickich. Ulotkę tą Puchała przygotował w oparciu o książkę ks. Antoniego Wapplera "„Historya Kościoła Katolickiego”". Obiecał w niej, że za udowodnienie ich biblijnego pochodzenia zapłaci po 10 000 marek polskich. Strona kościelna próbowała namówić Puchałę do odwołania zawartych w ulotce twierdzeń, on jednak zażądał publicznej dyskusji. Strona kościelna na dyskusję nie chciała się zgodzić, natomiast podjęła z Puchałą polemikę w prasie. Ponieważ po otrzymaniu i opublikowaniu listu od Puchały jego oponenci zaczęli drwić z wierzeń Badaczy Pisma Świętego, Puchała zaniechał dalszego pisania do redakcji i kategorycznie zażądał dyskusji. Jezuici przystali na to, lecz pod warunkiem, że odbędzie się ona bez udziału publiczności, przy drzwiach zamkniętych.
Dyskusja ta odbyła się 10 sierpnia 1922 roku w sali krakowskiego zboru (przy ul. Kącik 5) między Franciszkiem Puchałą, Czesławem Kasprzykowskim i Wacławem Narodowiczem a teologami katolickimi, jezuitami Janem Rostworowskim, Józefem Gliwą, Stanisławem Chodoleńskim, którym towarzyszył prawnik Adam Konopka. Do dyskusji teolodzy katoliccy wybrali tylko punkt, dotyczący nieśmiertelności duszy i nie zgodzili się na omówienie innych w świetle Biblii. Treść dyskusji podjętej i przegranej przez teologów jezuickich została wydana w formie broszury "„Bitwa na niebie”" w nakładzie 10 000 egzemplarzy, nie licząc dodruków.
W 1922 roku na uroczystości Wieczerzy Pańskiej zebrało się w Krakowie – 81, w Pisarzowej – 30 osób, a w Kątach k. Chrzanowa – 23 osoby. 17 września 1922 roku do lokalu w Krakowie, gdzie organizowano zebrania wtargnęła policja, która aresztowała Jana Wypycha i Józefa Stępskiego. Zgromadzeni na czele ze Stanisławem Wypychem pochodzącym z Kaczkowic żądali ich wypuszczenia. Wkrótce zostali zwolnieni. Starostwo Powiatowe w Chrzanowie pod karą aresztu, żądało od miejscowej grupy Badaczy Pisma Świętego, zezwoleń na każdorazowe spotkanie. Według danych Ministerstwa Wyznań Religijnych i Oświecenia Publicznego z 20 stycznia 1922 roku zbór działał również w Tuchowie.
W roku 1923 największe skupiska wyznawców i zainteresowanych były (według liczby obecnych na Pamiątce, uwzględniono tylko obecność powyżej 20 osób) w Krakowie – 69, Inwałdzie – 35, Gaju i Jugowicach – 34 i w Pisarzowej – 26 osób. Na uroczystości Pamiątki w Inwałdzie byli również obecni: Figwer, Pietruszka, Kowalkowski, Życki, Poradzisz, Witek, Dybał, Kozik oraz Kowalkowska i Fąferko. W roku 1923 zainteresowała się grupa w Roczynach koło Andrychowa. Dołączyli do niej: J. Matyjaszek, W. i J. Potempa oraz J. Mrzygłód (7 osób razem z żonami). W marcu 1923 roku po raz drugi zbór krakowski wysłało listy do Ministerstwa Wyznań Religijnych i Oświecenia Publicznego oraz Ministerstwa Sprawiedliwości o interwencje w sprawie członka zboru Wojciecha Jordana, który nie mógł „zawrzeć ważnego ślubu”.
W lutym 1924 roku policja przeprowadziła rewizję w domu Turków w Inwałdzie i skonfiskowała ich publikacje, która później odzyskano. W roku 1924 na uroczystości Wieczerzy Pańskiej w Krakowie zgromadziło się 70 osób, w Gaju i Jugowicach – 43, w Inwałdzie – 35 oraz w Kątach (Chrzanów) – 20. Do zboru w Inwałdzie dołączyli: Wł. Jończy (z Andrychowa), A. Karkoszka i inni. W tym samym roku konwencja odbyła się w zabudowaniach gospodarczych w Chrzanowie, podczas której odbył się również chrzest.
Za zgodą Starostwa w Miechowie zaplanowano konwencje, która miała się odbyć w dniach 15–17 sierpnia 1924 roku na posesji J. Fudaleja w Wawrzeńczycach. W pierwszy dzień zgromadzenia policja z Niepołomic przerwała spotkanie, a potem 58 osób pieszo eskortowała w 40 kilometrowej drodze do Starostwa, które potwierdziło zezwolenie. W drodze powrotnej – również w obecności policjantów – dzieliło się swoimi wierzeniami z mieszkańcami okolic Słomnik i Proszowic. Konwencja z udziałem około 100 osób odbyła się 17 sierpnia w Woli Batorskiej u Puchały. Wzięły w niej udział osoby z różnych stron kraju: z Poznania, z Warszawy (Bolesław Uchman, Alfred Szwed), z Krakowa (obecni byli m.in. Wiczeński, Marcin Pilch z Grzegórzeckiej, Serek, Jaworski, Mucha, Hałastra, Ryszard Motylewicz), z Wieliczki (Andrzej Rusek), z Częstochowy, z Jordanowa, z Jaworzna i z wielu innych miejscowości. Z czasem władze kościelne wywierały coraz większą presję na władze świeckie, nakłaniając je do aresztowania Badaczy Pisma Świętego. Franciszek Puchała pozostał Świadkiem Jehowy do śmierci w roku 1968.
Konwencja z udziałem około 200 osób odbyła się w 1924 roku w budynkach gospodarczych w Chrzanowie-Kątach. Kolejna konwencja z udziałem około 350 osób odbyła się w dniach 1–3 listopada 1924 roku w Domu Górnika w Jaworznie–Borach. Przemówienia wygłosili: Brambosz z Chrzanowa, Ujewicz, Kusina, Raczek i Krett. W głosowaniu tylko tych dwóch ostatnich opowiedziało się za przynależnością do Towarzystwa Strażnica. Po konwencji spotkali się przedstawiciele kilku zborów w Polsce, którzy nie chcieli uznać „Zwierzchnictwa Towarzystwa”. W kolejnych miesiącach zbór w Chrzanowie odłączył się od Towarzystwa Strażnica, a jego członkowie zostali z czasem Wolnymi Badaczami Pisma Świętego.
W roku 1925 roku na uroczystości Wieczerzy Pańskiej w Krakowie obecnych było 68 osób.
W czerwcu 1925 roku zbory działały w: Andrychowie (58 członków), Jordanowie (9), Jugowicach (18), Inwałdzie (20), Krakowie (77; przedstawicielem był Ryszard Motelewicz i Pilch), Kątach (Chrzanów) (65), Libiążu (15), Nowym Sączu (15), Niepołomicach (15), Pisarzowej (20), Płokach (7), Stryszawie (12), Tarnowie (15), Wawrzeńczycach/Woli Batorskiej (50; przedstawicielem był Franciszek Puchała) i Wieliczce (8; przedstawicielem był Andrzej Rusek z Lednicy Górnej).
W roku 1925 istniała grupa w Opatkowicach (obecnie w obszarze Krakowa). Należeli do niej m.in. Władysław Barabasz, Stanisław Wróbel, a także głosiciele z Gaju (m.in. Stanisław Radwański), Jugowic (m.in. rodzina Grawczyków, Stanisław Walczyk), Lusin (m.in. Stanisław Mardyła) oraz ze Swoszowic. Niektórzy z nich zgłosili się do Starostwa Podgórskiego o urzędowe potwierdzenie wystąpienie z kościoła katolickiego. Badacze Pisma Świętego pojawili się w okolicach Bochni, m.in. w Łężkowicach.
15 i 16 sierpnia 1925 roku odbyła się konwencja w Andrychowie, na którą przybyło około 250 osób. Przemawiali Raczek, Wnorowski, Oleszyński, Bromboszcz, Grudzień, Bobak, Jończy i Figwer. Na niej członkowie zboru z Inwałdu odłączyli się od Towarzystwa Strażnica i wkrótce zostali Wolnymi Badaczami Pisma Świętego, podobnie uczyniły grupy z Roczyn i Andrychowa. 23 września 1925 roku 28 członków zboru w Wawrzeńczycach złożyło skargę do Ministerstwa Wyznań Religijnych i Oświecenia Publicznego na Policję Państwową, która uniemożliwiała im przeprowadzanie zebrań religijnych.
Po roku 1925 nastąpił także podział krakowskiego zboru, niektórzy – w tym Jaworscy – odłączyli się od Towarzystwa Strażnica, by pod koniec 1927 roku przyłączyć się do założonego wówczas w tym mieście osobnego zboru Wolnych Badaczy. Podobna sytuacja miała miejsce w zborze w Myślachowicach koło Trzebini. Od początku lat 20. XX w. do tego zboru należeli głosiciele z Gaju, Gór Luszowskich, Płoków, Lgoty i Psar.
W roku 1926 roku na uroczystości Wieczerzy Pańskiej w Krakowie obecnych było 65 osób, a Woli Batorskiej – 29.
W roku 1927 w różnych częściach kraju działalność jako kolporterzy rozpoczęli Stefan i Augustyn Raczkowie z Pisarzowej koło Limanowej. W 1927 roku na uroczystości Wieczerzy Pańskiej w zborze w Krakowie obecne były 92 osoby, w zborze w Pisarzowej – 26, a w zborze w Wawrzeńczycach obecnych było 25 osób. Później niektórzy członkowie zboru w Wawrzeńczycach odłączyli się od Towarzystwa Strażnica i został on przejęty przez Wolnych Badaczy, pozostali należeli do sąsiedniego 27-osobowego zboru w Woli Batorskiej, któremu przewodniczył Franciszek Puchała. Działał on również w podkrakowskich miejscowościach, głównie na wschód od Krakowa. W roku 1927 organizowano konwencje m.in. w Kurdwanowie (4–7 czerwca), w Krakowie (przy ul. Dunajewskiego 5, 25 i 26 grudnia, około 225 obecnych), chociaż w ruchu badackim następowały podziały, ale jeszcze zgromadzano się razem. Następne konwencje od roku 1928 Wolnych Badaczy zorganizowały już niezależnie od Towarzystwa Strażnica.
1 maja 1929 roku Marcin Pilch z Krakowa uzyskał pozwolenie Ministerstwa Spraw Wewnętrznych na kolportaż publikacji religijnych na terenie województwa krakowskiego.
Na przełomie lat 20. i 30. XX wieku działalność w okolicy Woli Skrzydlańskiej, Dobczyc i Myślenic prowadził niejaki Antoni Sargas z Krakowa, z Woli Duchackiej oraz Franciszek Puchała.
Lata 30. XX wieku.
Na początku lat 30. XX wieku zbory Świadków Jehowy (przyjęcie nowej nazwy w 1931 roku) odwiedzali przedstawiciele Towarzystwa Strażnica m.in. Wacław Narodowicz, Ludwik Kinicki, Stefan Raczek, a także pracujący w Biurze Oddziału: August Raczek, Wilhelm Scheider i Frydrych. W krakowskim Kinoteatrze „Bagatela” wygłaszano wykłady publiczne (jeden z nich 10 sierpnia 1930 roku wygłosił Augustyn Raczek). W Krakowie odbyła się konwencja.
Przedstawicielem zboru w Nowym Sączu był m.in. Władysław Kamiński.
W roku 1931 Świadkowie Jehowy wytoczyli proces redaktorowi „Ilustrowanego Kuriera Codziennego” Janowi Stankiewiczowi, który pisał, że Świadkowie Jehowy to w rzeczywistości zakonspirowani komuniści, śpiewają pieśni bolszewickie, a szkoleni są na terenie Związku Radzieckiego i stamtąd są opłacani. 10 maja 1932 roku redaktor naczelny pisma został ukarany przez Sąd Okręgowy w Krakowie.
W roku 1931 w zborze w Krakowie działał m.in. Józef Połeć (z ul. Dietla), Józef Stępski (z ul. Straszewskiego), Alojzy Prostak oraz Wiciński i Dębski. 1 sierpnia 1931 roku sąd w Kłaju skazał Franciszka Puchałę, Józefa Ślusarczyka i Jana Krupę, zamieszkałych w Woli Batorskiej, na karę 2 miesięcy aresztu.
W roku 1932 powstała grupa wyznawców w Olkuszu oraz działał zbór w Zebrzydowicach.
W 1932 roku działalność kaznodziejską rozpoczęło dwóch pionierów: Stanisław Czerniak oraz Stanisław Oryż. Natomiast w 1935 roku dalsi pionierzy: Stanisław Mleczak, Jacek Jankowski, Bolesław Zawadzki, Jan Tałaj, Józef Makowski oraz Józef Czerniak i Jan Świder (dwaj ostatni przeszli później do Wolnych Badaczy). Pionierzy działali w województwie krakowskim, a później także w kieleckim, rzeszowskim, katowickim i częstochowskim. Co parę dni przyjeżdżali na kwaterę do domu Puchały w Woli Batorskiej. Publikacje biblijne z Biura w Łodzi przychodziła na pocztę w Niepołomicach, z której zabierano ją w teren.
W roku 1935 władze francuskie zarządziły deportację górników polskiego pochodzenia, wskutek czego kilkunastu głosicieli z Francji, a potem również z Belgii, powróciło do zachodniej części obecnego województwa (okolice Trzebini i Bukowna). Część pozostała na emigracji i tam kontynuowała działalność.
W tym okresie Świadkowie Jehowy ze Strzemieszyc (obecnie dzielnica Dąbrowy Górniczej) kontynuowali działalność kaznodziejską, której efektem byli nowi wyznawcy w Podlipiu, Krze, Starczynowie (obecne Bukowno). W tym samym roku powstał zbór w Olkuszu.
W roku 1936 Sala Królestwa 15-osobowego zboru krakowskiego znajdowała się przy ul. Brackiej nr 5. Pod tym adresem mieściła się też filia administracji czasopisma „Złoty Wiek”. W działalności kaznodziejskiej w Krakowie brało regularnie udział około 7 osób. Najczęściej prowadzono ją w podkrakowskich wioskach. W tym okresie działalność rozwijała się też na Łemkowczyźnie, szczególnie w okolicach Gorlic.
Okres II wojny światowej.
Uwięzieni w Auschwitz-Birkenau.
W latach 1939–1945 w trakcie trwania II wojny światowej w znajdującym się na terenie Małopolski hitlerowskim obozie koncentracyjny Auschwitz-Birkenau osadzono co najmniej 404 Świadków Jehowy. Wśród nich było: 193 Polaków, 126 Niemców, 21 Austriaków, 20 Holendrów, 4 Czechów, 4 Jugosłowian (głównie ze Słowenii), 3 Ukraińców, 2 Rosjan, 1 Węgier, 1 Luksemburczyk, 1 osoba z terenów byłego ZSRR oraz 28 osób o nieustalonej narodowości. Ponad 35% osadzonych w nim Świadków Jehowy straciło życie. Pomimo grożących konsekwencji w obozie organizowano nielegalnie spotkania religijne, także dla więźniów zainteresowanych poznawaniem Biblii. Zdarzały się pojedyncze przypadki, w których więźniowie różnych narodowości właśnie w obozach zostali Świadkami Jehowy. W jednym czasie w KL Auschwitz mogło przebywać przynajmniej kilkudziesięciu więźniów Świadków Jehowy, naziści starali się jednak, aby w jednym bloku nie trzymać więcej niż 2–3 Świadków. W 1941 roku Heinrich Himmler osobiście nakłaniał wyznawców do podpisania oświadczenia o wyrzeczeniu się wiary, jednak nikt tego nie uczynił. Spośród co najmniej 404 Świadków Jehowy uwięzionych w Auschwitz-Birkenau 194 osoby wywieziono do kolejnych obozów koncentracyjnych, co najmniej 152 osoby zmarły w obozie (blisko 40% osadzonych Świadków Jehowy), 10 osób zwolniono z obozu, 7 doczekało wyzwolenia, 2 zmarły w transporcie ewakuacyjnym, 1 zmarła zaraz po wyzwoleniu, a dla 44 osób nie udało się ustalić ich dalszych losów. Prof. Christine King, napisała: „Im bardziej byli uciskani, tym mocniej zwierali szeregi, a ich opór nabierał twardości diamentu”.
Grupę uwięzionych z obecnego województwa, stanowili przede wszystkim wyznawcy z okolic Bukowna i Olkusza. Wśród pierwszych osadzonych – 26 maja 1941 – byli m.in.: Bolesław Cebo (nr 130394) ze Starego Bukowna, Roman Dąbek (nr 130969), Mieczysław Kaleciński (nr 130973), Jan Kasperkiewicz (nr 130974), Antoni Trzcionkowski (nr 136257) – wszyscy z Bukowna-Starczynowa, Jan Dąbek (nr 130968) z Podlipia, Jan Szyguła (nr 130410) ze Starego Ujkowa, Stanisław Uliniarz z Olkusza-Słowików (nr 129754) (lotnik, który zainteresował się wierzeniami Świadków Jehowy w Krakowie), Ignacy Imielski (nr nieustalony) z Osieka – w sumie do lata 1943 roku z okolic Olkusza uwięziono 12 osób, a także wyznawcy z okolic Dąbrowy Górniczej oraz Zawiercia (26 maja 1941 roku z Grabowej).
Wśród pierwszych transportów, które 26 czerwca 1940 roku dotarły do Auschwitz, znajdowali się Świadkowie Jehowy aresztowani na terenie rejencji katowickiej oraz osadzeni z więzienia w Sosnowcu. 15 sierpnia 1940 roku przewieziono Świadków Jehowy z Warszawy; 7 września, 10 i 18 października 1940 roku z rejencji katowickiej; 28 lipca 1941 roku z Cieszyna.
W roku 1942 w obozie osadzono dużą grupę Świadków Jehowy z rejonu Wisły (3 lipca), Ustronia i Cieszyna, a potem z Łodzi, Poznania i innych miast. Od końca kwietnia 1942 roku rozpoczęto osadzanie współwyznawców z okolic Lublina, a także z Niemiec, Holandii i innych krajów. Od tego też roku wielu uwięzionych Świadków Jehowy przenoszono do innych obozów. Kilka razy udało się im spotkać w bloku 15 na terenie Auschwitz, by razem pomodlić się i omówić fragmenty Pisma Świętego. Mieczysław Kaleciński, który został aresztowany wraz z kilkoma innymi współwyznawcami na początku wojny w Bukownie za odmowę pracy na rzecz Trzeciej Rzeszy, wspominał: "„Niemcy zamierzali wcielić nas do straży ogniowej, która wówczas była służbą paramilitarną. Kazali podpisać oświadczenie, że nie jesteśmy Żydami i że będziemy sumiennie wykonywali wszelkie zadania na rzecz hitlerowskiego państwa. Nie mogliśmy na to przystać, zgodnie bowiem z regułami naszej wiary, nie możemy być żołnierzami ani pracować na rzecz wojska.”" Za karę M. Kaleciński wraz z B. Cebą trafili do obozu przejściowego w Mysłowicach. Tam próbowano wcielić ich do grupy zajmującej się łapaniem zbiegłych więźniów. Odmówili, choć sam landrat straszył ich, że "„pójdą do nieba przez komin”". Czekał ich wieloletni koszmarny szlak: Jaworzno II, Birkenau, w końcu obóz śmierci w Mauthausen-Gusen. Tam próbowano zatrudnić ich w fabryce uzbrojenia. Odmówili. "„Gestapowcy bili nas dwójkami, jakby zabawiali się w jakąś potworną grę. W ruch szły pięści, pałki i obcasy. To cud, że niektórzy z nas przeżyli”" – wspomina Cebo. Świadkowie Jehowy byli również osadzeni w tarnowskim więzieniu, skąd przewieziono ich do Auschwitz (m.in. Stanisław Zając z Borysławia; 16 lutego 1943 roku; nr 103482). 19 stycznia 1943 roku transportem z Krakowa przewieziono 11-letnią Annę Orłowską (nr 29858). 17 marca tego samego roku po 6 tygodniach okrutnego uwięzienia w Cieszynie został wywieziony do Auschwitz Andrzej Szalbot (nr 108703) z Wisły. Wkrótce potem, w kwietniu zostali tam wywiezieni inni członkowie rodziny Szalbotów oraz Cienciałów. 3 grudnia w wyniku śledztwa osadzono tam także Pawła Szalbota (nr 165348).
12-letnia Władysława Dąbek z Podlipia w roku 1943 została skierowana na roboty przymusowe w Trzebini, gdzie umieszczono ją w tamtejszym lagrze.
Niektórzy z więźniów obozów koncentracyjnych obserwowali postawę osadzonych Świadków Jehowy, co przyczyniło się do zostania przez nich Świadkami Jehowy jeszcze w czasie uwięzienia lub po zakończeniu wojny (m.in. porucznik AK z Miechowa, Joseph Kempler z Krakowa).
Działalność w czasie niemieckiej okupacji.
W roku 1940, 1941, 1942 (wrzesień) i 1943 (5 czerwca) odbyły się chrzty w okolicach obecnego Bukowna, a w roku 1942 w okolicach Racławic koło Miechowa.
W roku 1943 powstał zbór w Bydlinie (na północno-zachodnim krańcu obecnego województwa). Powstały też grupy m.in. w Ujkowie Nowym, Małobądzu, Podlipiu i Bolesławiu. W okresie wojennym za prowadzenie działalności religijnej aresztowano 7 Świadków Jehowy z okolic Miechowa.
Egzemplarz „Strażnicy” dostarczano do Krakowa, gdzie przepisywano go na matrycę woskową. Później Alojzy Prostak wraz z niejakim Winklem powielał tekst w ilości do 200 egzemplarzy. Następnie były one przekazywane zborom na terenie województwa krakowskiego i kieleckiego. Powielanie tego czasopisma w Krakowie trwało do roku 1947.
Pod koniec wojny, jesienią 1944 roku w Dalewicach, za odmowę kopania okopów (ze względu na przekonania religijne), zleconą przez niemieckie wojsko, zastrzelono Katarzynę i Jana Herodów, młode małżeństwo Świadków Jehowy z Racławic koło Miechowa, osierocając swoje dzieci, które również zostały Świadkami Jehowy.
Okres powojenny.
9 czerwca 1946 roku około 50 głosicieli z Olkusza i okolicy w czasie działalności kaznodziejskiej pod Racławicami (pomiędzy Olkuszem a Krzeszowicami) zostało brutalnie pobitych przez mieszkańców wsi, podburzonych przez jedną z kobiet. W tym w czasie właśnie w Racławicach pojawili się Świadkowie Jehowy (m.in. Andrzej Wadowski (ur. 1897, zm. 1986)) oraz nowi w sąsiedniej Zawadzie. 22 września 1946 roku głosiciele z terenu Małopolski uczestniczyli w ogólnokrajowej konwencji pod hasłem „Weselące się narody” w Katowicach.
W lutym 1947 roku spośród 19 oskarżonych, siedmiu zostało skazanych przez Sąd w Olkuszu na rok więzienia w zawieszeniu na 3 lata. Od 11 marca do 13 marca 1947 roku w Teatrze Miejskim w Tarnowie Świadkowie Jehowy na podstawie zezwolenia uzyskanego od PUBP zorganizowali zebrania. Na pierwszym było 240 osób, na drugim 380, a na trzecim 620 osób.
25 i 26 maja 1947 roku w Krakowie w hali „Sokół” przy ul. Piłsudskiego na ogólnokrajowym kongresie pod hasłem „Chwalcie Jehowę wszystkie narody” (było to hasło na rok 1947) obecnych było około 7000 Świadków Jehowy, którzy nosili plakietki kongresowe w kształcie fioletowego trójkąta, wzorowane na oznakowaniu Świadków Jehowy w obozach koncentracyjnych by przypominać o prześladowaniach, jakie przeszli pod rządami nazistów. 476 osób zostało ochrzczonych w rzece Wiśle. Wykładu publicznego wysłuchało około 8000 osób.
W roku 1947 roku na terenie ówczesnego województwa krakowskiego działały 22 zbory – m.in. w Krakowie, Nowym Sączu, Bydlinie, Olkuszu, Starczynowie, Tarnowie, Podlipiu i Trzebini. Szczególnie od maja 1947 roku zaczęli rozwijać działalność. Było to widoczne nie tylko w Krakowie, ale też w innych powiatach, np. w miechowskim, gdzie działało około 200 głosicieli. W samym Krakowie działalność kaznodziejską prowadziło około 60 głosicieli, zbór krakowski na zebrania wynajmował sale kinowe. Świadkowie Jehowy pojawili się również na przedmieściach Krakowa (m.in. w Chełmie). W roku 1945 mieszkali też m.in. w Smolicach.
W 1948 roku do Starostwa Powiatowego w Olkuszu wpłynęło zgłoszenie o działalności zboru w Olkuszu.
W latach 1948–1950 zgromadzenia odbyły się w Chrzanowie, Czarnym Dunajcu (22 maja 1949), Nowym Targu, Olkuszu (18–20 lutego 1949; 1950), Starczynowie (Bukownie), Raszówku, Poznachowicach, Tarnowie i Zakopanem.
W drugiej połowie lat 40. XX wieku głosiciele z Trzebini rozpoczęli regularną wyjazdową działalność kaznodziejską w okolicach Andrychowa i Krzeszowic (gdzie jedną z pierwszych była Maria Zielińska ochrzczona w 1947 roku, zm. 1969). Z Trzebini działalność rozpowszechniła się na tereny zachodnie obecnego powiatu krakowskiego – okolice Krzeszowic – powstały grupy wyznawców w okolicach Nowej Góry, Tenczynka i Racławic. Na terenie od Mysłowic do Krakowa i od Olkusza do Andrychowa było zaledwie 36 głosicieli.
W budynku poczty w Bukownie oraz w remizie w Laskach odbywały się odczyty biblijne, a w Wolbromiu powstała grupa wyznawców. Natomiast w Krakowie i innych miastach na zebrania wynajmowano sale kinowe.
Na początku lat 50. XX wieku w Zakopanem działało 24 głosicieli. W tym okresie rozwijała się też działalność w okolicy Tuchowa, szczególnie w Jodłówce Tuchowskiej.
Prześladowania.
Przed delegalizacją działalności.
22 maja 1949 roku dowódca placówki wojskowej w Czarnym Dunajcu samowolnie przerwał i zakończył konwencję odbywającą się w tej wsi pod groźbą rozstrzelania tych, którzy nie podporządkują się jego rozkazowi oraz aresztował jej organizatorów: Floriana Bisagę i Stanisława Mleczarza. Notatka służbowa sporządzona przez Krzysztofa Srokowskiego, kierownika Sekcji 5 Wydziału V WUBP w Krakowie, wskazuje, iż podejrzewał on, że kapitan Wojska Polskiego wykonał polecenie miejscowego proboszcza rzymskokatolickiego, ks. Konstantego Łabędzia, który „w tym dniu zorganizował również po ulicach Czarnego Dunajca bojówki złożone z ludności wiejskiej”. W czerwcu 1949 roku na 2 lata więzienia skazano funkcjonariusza MO w Krakowie Józefa Ptaka, który miał przekazywać informacje o planowanych działaniach podejmowanych wobec Świadków Jehowy.
W sierpniu 1949 roku na 2 lata więzienia skazano krakowskiego Świadka Jehowy, Antoniego Bistę, za rzekome „rozsiewanie wrogiej propagandy antypaństwowej oraz wrogie wypowiedzi przeciwko ZSRR i krajom Demokracji Ludowej”. Zbliżał się czas delegalizacji wyznania przez władze komunistyczne.
Co najmniej od 1946 roku KW MO w Krakowie i Urząd Bezpieczeństwa prowadzili sprawy operacyjne m.in. o kryptonimach: „Placówka” (1947–1956) dotycząca utrzymywaniem przez Zdzisława Wilka kontaktów z pracownikami placówek dyplomatycznych Stanów Zjednoczonych, „Franek” (1948–1956; przeciwko Franciszkowi Waligórskiemu), „Paczka” (1948–1956; przeciwko Franciszkowi Waligórskiemu), „Azot” (1949–1960; przeciwko Władysławowi Kozakiewiczowi), „Nawrócony” (1949–1956; przeciwko Ludwikowi Bandurze i Franciszkowi Karasiowi), „Sługa” (1949–1956; przeciwko Józefowi Żakowi), „Niedobitki” (przeciwko Stefanowi Siewniakowi, prowadzącemu działalność na terenie powiatu chrzanowskiego; 1949–1955).
Prowadzili również sprawy operacyjne przeciwko: Stanisławowi Koszowskiemu (1946–1958), Franciszkowi Guzikowi (1946–1957), Marii Parkoła (1946–1956), Mikołajowi Koziejowi (prowadzącemu działalność na terenie Zakopanego; 1947–1968), Janowi Sadowskiemu (1947–1956), Mieczysławowi Dąbkowi (1947–1956), Janowi Twardemu (1947–1956), Jadwidze Kowalczyk (prowadzącej działalność na terenie powiatu nowotarskiego; 1948–1955), Józefowi Gajeckiemu (prowadzącemu działalności na terenie Biecza; 1948–1956), Antoniemu Sadeckiemu (1948–1955; „Przewodniczącego Zboru Związku Wyznaniowego „Świadkowie Jehowy” w Tarnowie”), Marii Prostak (prowadzącej działalność na terenie Krakowa; 1948–1956), Franciszkowi Koterbie (1948–1956), Leonowi Wojtanowiczowi (1948–1956), Michałowi Łyko (1948–1956), Julianowi Rzepce (1948–1957), Marii Piec (prowadzącej działalność na terenie gminy Książ Wielki; 1949–1955), Józefowi Mierzwie i Edwardowi Musiałowi („w sprawie posiadania i rozpowszechniania wydawnictw związkowych oraz rozpowszechniania treści antyreżimowych na terenie kopalni „Janina” w Libiążu”; 1949–1956), Józefowi Mrugacz (1949–1955), Michałowi Gwiżdż (1949–1955), Józefie Koszowskiej (1949–1956), Janowi Ciechanowskiemu (1949–1956), Władysławowi Kozakiewiczowi (1949–1959).
Według szacunków Wojewódzkiego Urzędu Bezpieczeństwa wiosną 1950 roku na terenie województwa działały 54 grupy (zbory). Ustalił też informacje o 534 głosicielach mieszkających w województwie krakowskim i oszacował na 3240 liczbę głosicieli oraz osób zainteresowanych. W czerwcu 1950 roku według kolejnych szacunków WUB działały 52 grupy i co najmniej 2200 głosicieli.
Bezpośrednią przyczyną represji stała się odmowa złożenia podpisów pod apelem sztokholmskim – zarówno przez związek wyznaniowy, jak i jego poszczególnych wiernych. Proces zbierania podpisów pod apelem rozpoczął się 16 kwietnia 1950 roku. Odmowę złożenia podpisu traktowano jako poparcie dla „amerykańskich imperialistów” i sprzeciw wobec „pokojowej polityki” ZSRR. Stało się to dla komunistycznej władzy dogodnym pretekstem do rozpoczęcia represji wobec tej grupy wyznaniowej, zwłaszcza że składania podpisów odmawiali zwykli wierni, swoją postawę tłumacząc neutralnością wobec polityki państwa. W efekcie rozpoczęła się pierwsza fala aresztowań, która miała na celu likwidację tego związku wyznaniowego. Dla przykładu w powiecie olkuskim, większość z 86 osób odmawiających złożenia podpisu, to Świadkowie Jehowy.
Delegalizacja działalności i prześladowania.
W nocy z 21 na 22 czerwca ogólnokrajowa fala aresztowań objęła większość głosicieli.
Od 2 lipca po delegalizacji, działalność prowadzona była konspiracyjnie. Rozpoczęto konspiracyjną działalność wydawniczą publikacji biblijnych w kilku ukrytych ośrodkach drukarskich na terenie województwa (m.in. w okolicach Trzebini, Olkusza, Zakopanego, Andrychowa, Krzeszowic (Filipowice i Wola Filipowska na przeł. lat. 60 i 70 XX w.), Krakowa (Bębło w latach 1970–1971 i 1987–1989)).
Za prowadzenie działalności religijnej Świadkowie Jehowy byli osadzani w więzieniach, w Krakowie było to głównie Więzienie Montelupich. Również za odmowę służby wojskowej skazywano ich na kary więzienia w zakładach karnych w Krakowie, Tarnowie, Nowym Sączu, Nowym Wiśniczu, Wadowicach i Trzebini (w tym Trzebini-Gaju).
W województwie krakowskim, poza główną akcją aresztowań z czerwca, 5 lipca przeprowadzono następną, podczas której aresztowano ponad 20 osób. Według niepełnych danych z 8 lipca liczba aresztowanych w województwie wynosiła 87 osób. Do 5 sierpnia liczba ta wzrosła do 142 osób, 82 osoby zostały zwolnione, a 60 pozostawało w areszcie. Na koniec 1950 roku spośród 153 aresztowanych, 13 zostało skazanych na karę bezwzględnego pozbawienia wolności. Rozpoczęte represje dotknęły również większość Świadków Jehowy zamieszkujących powiat chrzanowski z należącymi wtedy miejscowościami: Chrzanów, Trzebinia, Libiąż, Jaworzno, Krzeszowice, Tenczynek.
Funkcjonariusze UB rozpoczęli prowadzenie spraw operacyjnych: wobec Świadków Jehowy, na przykład w Tarnowie pod kryptonimem „Królestwo”, wobec czterech Świadków Jehowy z tego miasta oraz pod kryptonimem „Krawiec” zakończoną w roku 1960, która dotyczyła prowadzenia działalności w Tarnowie. W latach 1950–1965 funkcjonariusze UB prowadzili sprawę pod kryptonimem: „Odwetowcy”, która dotyczyła „kontroli aktywistów związku wyznaniowego Świadków Jehowy” (m.in. Antoniego Bielawskiego).
Rozpoczęli również sprawy operacyjne kryptonimem: „Prawda” (1950–1956; przeciwko Anieli Stawskiej), „Granica” (1950–1960; przeciwko Edwardowi Przybyło), „Drukarz” (1950–1960; przeciwko Józefowi Kępie), „Bracia” (1950–1956; przeciwko Stefanowi Grabowskiemu), „Siostry” (1950–1956; przeciwko Franciszkowi Jankowskiemu), „Kolejarz” (1950–1960; przeciwko Wojciechowi Zającowi), „Odwetowcy” (1950–1960; przeciwko Aleksandrowi Bielawskiemu), „Józek” (1950–1961; przeciwko Józefowi Piekarskiemu), „Goniec” (1950–1961; przeciwko Władysławowi Niemczykowi).
Rozpoczęli też sprawy operacyjne przeciwko: Waldemarowi Nowakowi (1950–1952), Rozalii Kapuście (1950–1954), Tadeuszowi Popkowi (1950–1955), Edwardowi Lazurowiczowi (1950–1955), Marianowi Łaskawcowi (1950–1955), Edwardowi Kalecińskiemu (1950–1955), Józefowi Kwiecińskiemu (1950–1955), Władysława Gawełdy (1950–1955), Edwardowi Lazurowiczowi (1950–1955), Mieczysławowi Szwedowi (1950–1955), Taodozie Pruc (1950–1955), Aleksandrowi Jędrysiakowi (1950–1956), Marcinowi Woźniakowi (1950–1956), Stefanowi Raczkowi (1950–1956), Karolinie Koziarz (1950–1956), Władysławowi Pule (1950–1956), Józefowi Kącikowi (1950–1956), Tomaszowi Bigajowi (1950–1956; „w związku z utrzymywaniem kontaktów z osobami przebywającymi w Stanach Zjednoczonych”), Zofii Sitko (1950–1956), Władysławowi Grabowskiemu (1950–1956), Stanisławowi Siewniakowi (w tym nielegalnej drukarni; 1950–1959), Zenonowi Smętkowi (prowadzącemu działalność na terenie Bydlina; 1950–1956), Kazimierzowi Florkowi (1950–1956), Władysławowi Chowaniec (1950–1958; „dotycząca sługi grupy związku wyznaniowego Świadkowie Jehowy w Zakopanem”), Jadwidze Ryś (1950–1955), Andrzejowi Wardędze (1950–1956), Franciszkowi Skwarczowskiemu (1950–1956), Tomaszowi Guja (1950–1956), Adamowi Sajakowi (1950–1956), Janinie Nowak (1950–1956), Marianowi Żyznowskiemu (1950–1955), Piotrowi Sito (1950–1955), Rajmundowi Witkowskiemu (1950–1955), Edwardowi Jędrysiakowi (1950–1955), Tadeuszowi Marynka (1950–1955), Zbigniewowi Żyznowskiemu (1950–1956), Piusowi Olaszewskiemu (1950–1956), Albinowi Sędrzakowi (1950–1956), Stanisławowi Ślusarczykowi (1950–1956), Janowi Musiałowi (1950–1957), Antoniemu Guzikowi (1950–1957), Antoniemu Wąsowi (prowadzącemu działalność na terenie Zakliczyna; 1950–1960), Kajetanowi Wołoszynowi (1950–1960), Janowi Dąbkowi (1950–1963), Aleksandrowi Bielawskiemu (1950–1965), Stanisławowi Dziadkiewiczowi (prowadzącemu działalność na terenie Tuchowa; 1950–1966).
22 marca Władysław Sukiennik (ur. 13.10.1907, zm. 9.03.2003) z Krakowa w procesie warszawskim został wraz z 7 innymi współwyznawcami skazany za prowadzenie działalności religijnej. Jesienią w Zalesiu Golczowskim koło Olkusza odbyło się tajne spotkanie Komitetu Kraju.
Funkcjonariusze Służby Bezpieczeństwa założyli sprawę przeciwko Świadkom Jehowy z Tarnowa. Rozpoczęto sprawy operacyjne przeciwko: Janowi Pule (1951–1956), Kazimierzowi Wojtaszkowi (1951–1956), Marianowi Rejdychowi (1951–1952), Edwardowi Odziemcowi (1951–1955), Bolesławowi Weryńskiemu (1951–1955), Marii Gzyl (1951–1955), Marianowi Stach (1951–1955), Janowi Kopczykowi (1951–1958).
Rozpoczęto sprawy operacyjne pod kryptonimem: „Orzech” (1952–1956; przeciwko Janowi Krężelowi), „Bracia” (1952–1956; przeciwko Katarzynie Wątorek), „Wolni” (1952–1955; przeciwko Janowi Cygalowi) dotycząca działalności na terenie powiatu limanowskiego.
Rozpoczęto również sprawy operacyjne przeciwko: Mieczysławowi Kalecińskiemu (prowadzącemu działalność na terenie Bukowna; 1952–1958), Janowi Dziadkiewiczowi (prowadzącemu działalność na terenie Jodłówki Tuchowskiej; 1952–1958), Bogumiłowi Podwice (prowadzącemu działalność na terenie Krakowa; 1952-1956), Edwardowi Mierzwa (prowadzącemu działalność na terenie powiatu miechowskiego; 1952–1955), Leonowi Karczowi (1952–1955), Stanisławowi Kantorowi (1952–1955), Józefowi Tomczykowi (1952–1956), Janinie Chojnackiej (1952–1956), Romanowi Frankowskiemu (1952–1953), Ludwikowi Węgrzynowi (1952–1953), Edwardowi Wochlikowi (1952–1954), Helenie Wojtaś (1952), Wiesławowi Rejdychowi (1952), Władysławowi Wojtasowi (1952–1971; „z uwagi na aktywną działalność w związku wyznaniowym Świadków Jehowy i pełnioną funkcję opiekuna nielegalnej drukarni”), Antoniemu Cupruś (1952–1960).
Zostali ochrzczeni pierwsi Świadkowie Jehowy z Sułkowic k. Andrychowa (m.in. Maria (ur. 1918, zm. 1990) i Jan Karczowie (ur. 1916, zm. 2000), Obozowie, Syrek, Szczurkowie).
W marcu 1953 roku – według doniesień prasowych – w ręce UB wpadła jedna z nich w Podlesiu koło Olkusza.
Rozpoczęto sprawy operacyjne pod kryptonimem: „Anastazja” (1953–1956, przeciwko Anastazji Zielińskiej, dotycząca utrzymywania kontaktów korespondencyjnych z rodziną zamieszkałą w USA i Wielkiej Brytanii), „Cukiernik” (1953–1960; przeciwko Wojciechowi Szczurkowi dotycząca kolportażu publikacji biblijnych), „Wytwórca” (1953–1960; przeciwko Józefowi Surlas), „Wyznawcy” (1953–1956; przeciwko Annie Kokoszka, prowadzącej działalność na terenie Krakowa-Nowej Huty), „Podhalanka” (1953–1957; przeciwko Janowi Wiercigrochowi), „Awanturnik” (1953–1961; przeciwko Władysławowi Szklarzewiczowi), „Czarna” (1953–1957; przeciwko Janinie Bednarek).
Rozpoczęto również sprawy operacyjne przeciwko: Anastazji Zielińskiej (1953-1956; dotycząca utrzymywania kontaktów z rodziną zamieszkałą za granicą), Józefowi Guji (1953–1983), Stanisławowi Kucharzowi (1953–1955), Zdzisławowi Grabowskiemu (1953–1955), Marianowi Kowalskiemu (1953–1955), Janowi Barczykowi (1953), Bolesławowi Koteckiemu (1953–1956; „w związku z utrzymywaniem kontaktów z osobami przebywającymi w Stanach Zjednoczonych”).
Ochrzczono kolejnych Świadków Jehowy z Krzeszowic oraz z Tenczynka.
Alojzy Prostak (ur. 18.06.1905, zm. 11.08.1954), nadzorca podróżujący z Krakowa został aresztowany w Szczecinie w maju 1952 roku, następnie przetrzymywany dwa lata w warszawskim i łódzkim areszcie, był tak brutalnie przesłuchiwany przez funkcjonariuszy UB, że znalazł się w szpitalu więziennym. Po prośbie żony złożonej za radą adwokata został zwolniony, lecz tydzień później 11 sierpnia 1954 roku zmarł. W jego pogrzebie w Krakowie wzięło udział około 2000 osób. Nad grobem wygłoszono przemówienie, dobitnie potępiające sadystyczne metody śledztwa stosowane przez UB.
Rozpoczęto sprawy operacyjne przeciwko: Wincentowi Michalskiemu (prowadzącemu działalność na terenie Krakowa; 1954–1955), Aleksandrowi Bielawskiemu (1954–1955), Szczepanowi Malinowiczowi (1954–1955), Bolesławowi Czerniak (1954–1955), Władysławowi Łuszcz (1954–1956; dotyczącej działalności na terenie Krakowa), Zdzisławowi Kańskiemu (1954–1956), Bolesławowi Pawlikowi (1954–1956), Lucjanowi Dębskiemu (1954–1956), Janowi Reich (1954–1956).
Rozpoczęto sprawy operacyjne pod kryptonimem: „Gospodarz” (1955–1961; przeciwko Franciszkowi Sumerze), „Pionier” (1955–1959; przeciwko Stanisławowi Kozubowi), „Stolarz” (1955–1960; przeciwko Sylwestrowi Pilch), „Sokół” (przeciwko Czesławowi Kalinowskiemu, „byłego pracownika Oddziału II Sztabu Generalnego WP, żołnierza Armii Krajowej podejrzanego o kontakty z członkami związku wyznaniowego Świadkowie Jehowy”; 1955–1958), „Sługa Obwodu” (przeciwko Witoldowi Kroczek; 1955–1958) oraz sprawy operacyjne przeciwko: Teofilowi Trybuś i Erchardowi Herichowi (1955), Zdzisławowi Curyło (prowadzącemu działalność na terenie powiatu miechowskiego; 1955–1956), Bolesławowi Cyranowi i innym Świadkom Jehowy pracującym w Instytucie Odlewnictwa w Krakowie (1955–1957), Stanisławowi Pałce (z terenu okolic Krakowa, „za uchylanie się od obowiązku służby wojskowej”; 1955), Ireneuszowi Poop (1955–1961), Lechosławowi Filipek (1955–1956), Józefowi Bodzek (prowadzącemu działalność na terenie gminy Andrychów; 1955–1957), Henryka Wilka (1955), Michałowi Kukulakowi (1955–1957), Marii Janof (1955–1957), Stanisławowi Kozub (1955–1959), Bazyli Łopatczak (1955), Józefowi Baster (1955), Aleksandry Gzyl (1955), Bolesławowi Żakowi i Antoniemu Żakowi (1955–1956). Rozpoczęto trzyletnie (1955–1957) rozpracowanie Franciszka Robaka, jako „aktywisty związku wyznaniowego "Świadkowie Jehowy"”.
Druga rozprawa pokazowa odbyła się w dniach od 10 do 14 marca 1955 roku w Łodzi. Na ławie oskarżonych znaleźli się Mieczysław Cyrański i Władysław Sklarzewicz (z Krakowa) oraz Jan Lorek, Tadeusz Chodara i Stanisław Nabiałczyk, uznani przez władze za kierownictwo Świadków Jehowy. Lorek, Sklarzewicz i Chodara zostali skazani na 12 lat więzienia, Cyrański na 8 lat, a Nabiałczyk na 6 lat więzienia.
Udało się zdobyć najpierw jeden, a potem kilka następnych niewielkich powielaczy offsetowych marki "Rotaprint". Życzliwie usposobiony kierownik niedużej drukarni w Krakowie pokazał Świadkom Jehowy, jak się obsługuje takie maszyny i przygotowuje matryce aluminiowe.
Rozpoczęto sprawy operacyjne pod kryptonimem: „Turysta” (1956–1960; przeciwko Kazimierzowi Krysiakowi), „Niepoprawni” (przeciwko Józefowi Marzec, prowadzącym działalność na terenie Krynicy-Zdroju; 1956–1966), „Pionier” (1956–1965; przeciwko Józefowi Mazgajowi) oraz sprawę operacyjną przeciwko Józefowi Marzec (1956–1960; dotycząca działalności na terenie Krynicy-Zdroju).
Natomiast zakończyła sprawy operacyjne (rozpoczęte w 1950 roku) o kryptonimach „Karani” i „Sprytni”, przeciwko Józefowi Mierzwie i Edwardowi Musiałowi, które dotyczyły „posiadania i rozpowszechniania wydawnictw związkowych oraz rozpowszechniania treści antyreżimowych na terenie Kopalni Węgla Kamiennego „Janina” w Libiążu”.
Rozpoczęto sprawę operacyjną pod kryptonimem: „Papier” (1957–1958; przeciwko Henrykowi Pajdzikowi „podejrzanego o posiadanie nielegalnej drukarni”), „Sługa” (1957–1966; przeciwko Janowi Wiercigrochowi).
Rozpoczęto sprawy operacyjne pod kryptonimem: „Słudzy” (1958–1961; przeciwko Rudolfowi Onderko) dotycząca działalności na terenie Krakowa-Nowej Huty, „Jonatan” dotycząca działalności na terenie powiatów miechowskiego i proszowickiego (1958–1962; przeciwko Stanisławowi Dzwonkowi) oraz sprawę operacyjną przeciwko Józefowi Marzec (1958–1966; dotycząca działalności na terenie Krynicy-Zdroju), Stanisławowi Musiałowi (1958–1960; dotycząca działalności na terenie Tarnowa „i pełnienia w nim funkcji „Sługi Dzielnicy” oraz przechowywania nielegalnych wydawnictw związkowych”) i dotyczącą działalności Świadków Jehowy (1958).
W latach 1945–1965 działalność kaznodziejska rozpowszechniła się z Trzebini na tereny zachodnie obecnego powiatu krakowskiego oraz tereny obecnego powiatu oświęcimskiego i wadowickiego.
Powstały następne grupy wyznawców w okolicach Krzeszowic (pierwsze osoby ochrzczone w 1954 r.; kolejne w 1963 r.), Rudawy (pierwsza osoba ochrzczona w 1960 r., kolejne w 1961 r., 1963 r., 1964 r.), Rudna, Tenczynku, Woli Filipowskiej (pierwsze osoby ochrzczone 15 listopada 1953 r.), Filipowic (pierwsza osoba ochrzczona w 1956 r., kolejne w 1961 r.), Nowej Góry (pierwsza osoba ochrzczona w 1951 r.), Kwaczały, Skawiny, Słomnik i Miechowa oraz w niektórych miejscowościach wokół Krakowa.
W następnych latach rozrastały się liczebnie i powstawały nowe zbory, m.in. w Chrzanowie i Libiążu, w budowanej Nowej Hucie, w Opatkowicach. Potem w okolicach Wadowic i Spytkowic.
We wrześniu Służba Bezpieczeństwa odkryła nielegalną drukarnię w Zakopanem w domu Franciszka Papieża (ur. 1924, zm. 2004). Sąd Wojewódzki skazał Stanisława Musiała (ur. 1929, zm. 2008), Świadka Jehowy z Tarnowa, u którego w mieszkaniu znaleziono publikacje biblijne.
Rozpoczęto sprawy operacyjne pod kryptonimem: „Szatany” (1959–1962; przeciwko Franciszkowi Siwkowi, dotycząca działalności na terenie powiatu bocheńskiego, w tym również w Woli Batorskiej), „Szofer” (1959–1961; przeciwko Mieczysławowi Dawidziukowi), „Babilon” (1959–1967; przeciwko Tadeuszowi Sito, dotyczącą kolportażu publikacji biblijnych) oraz sprawy operacyjne przeciwko Stanisławowi Zacharze (prowadzącemu działalność na terenie Brzeska; 1959–1962), Leonowi Jamróz (prowadzącemu działalność na terenie Krakowa; 1959–1960). Natomiast zakończyła sprawę o kryptonimie „Ośrodek”, która doprowadziła do oskarżenia dwojga Świadków Jehowy, Beniamina Korsaka i Anny Jantos, którzy „nakłonili pracownika Spółdzielni Pracy Usług Administracyjnych i Różnych w Krakowie do drukowania pisma „Strażnica” bez zezwolenia władz”.
Szczególnie od tego roku głosiciele w lecie prowadzili grupową wyjazdową działalność kaznodziejską na terenach gdzie jest mniej wyznawców (dawne nazwy: "grupy pionierskie", "ośrodki pionierskie", "obozy pionierskie").
Na terenie powiatu wadowickiego Świadkowie Jehowy mieszkali w miejscowościach: Sułkowice oraz Targanice – około 30 osób, Radocza – 6, Tomice – 5, Wadowice – 15, Spytkowice – 10, Mucharz – 8, Stryszów – 5, Chocznia – 6, Andrychów – 3, Roczyny – 5 i Rzyki – 6 osób.
Pomimo zakazu działalności grupy wyznawców rozrastały się liczebnie, powstawały nowe zbory.
16 kwietnia w Giebułtowie, aresztowano sługę (nadzorcę) kraju Wilhelma Scheidera, ukrywającego się w domu współwyznawców.
KW MO w Krakowie zakończyło sprawę przeciwko Kazimierzowi Błaszczakowi, o kryptonimie „Zbieg”, które dotyczyło „zlecenia druku 10 tys. egzemplarzy broszury „Chrześcijaństwo czy Chrystianizm – które z nich jest światłem świata” związku wyznaniowego Świadkowie Jehowy w Krakowskich Zakładach Graficznych i Drukarni Prasowej bez zezwolenia Urzędu Kontroli Prasy, Publikacji i Widowisk”.
Służba Bezpieczeństwa usiłowała aresztować Mariana Brodaczewskiego na cmentarzu Rakowickim w Krakowie, w trakcie pogrzebu teściowej. Zatrzymano go na ulicy i przewieziono do krakowskiej komendy Milicji Obywatelskiej. Agent Służby Bezpieczeństwa doniósł, że "„Brodaczewski jest członkiem trzyosobowego Komitetu Krajowego i sługą okręgu II obejmującego teren województwa krakowskiego oraz część województw kieleckiego i rzeszowskiego”" i jest odpowiedzialny za łączność ze współwyznawcami z ZSRR z zachodniej Ukrainy. Zakład Kryminalistyki Komendy Głównej Milicji Obywatelskiej nakazał przeprowadzenie rewizji u członków wyznania. W trakcie jednej z nich w Krakowie, znaleziono różne arkusze papieru listowego, kratkowanego i bloczki kieszonkowe. Specjaliści mieli przeprowadzić ekspertyzę grafologiczną, mającą dowieść, że wszystko zostało nakreślone tą samą ręką – Brodaczewskiego. "„Grafolodzy jednak się ociągali, stale domagali się nowych próbek pisma. Ale Brodaczewski okazał się niewdzięcznym aresztantem, bo nie dość, że odmawiał jakichkolwiek zeznań kapitanowi Stefanowi Pabisiakowi z SB w Warszawie, to nie chciał nawet tej odmowy potwierdzić własnym podpisem”".
Komenda Wojewódzka MO w Krakowie rozpoczęła sprawę operacyjną o kryptonimie: „Piekarnia” (1960–1961; przeciwko Janowi Walczakowi dotyczącą drukowania publikacji biblijnych w Krzyszkowicach), „Trojak” (1960–1968; przeciwko Józefowi Gęnczykowi, dotyczącą działalności na terenie Oświęcimia), „Babilon” (przeciwko Janinie Mamel prowadzącej działalność na terenie powiatu myślenickiego), „Dzierżawca” (przeciwko Stanisławowi Mleczakowi, prowadzącemu działalność na terenie powiatu proszowickiego), „Farba” (przeciwko Romanowi Tracz; 1960–1961) oraz rozpoczęto sprawy operacyjne przeciwko: Edwardowi Wołoszynowi (dotyczącą działalności na terenie Wawrzeńczyc; 1960–1971), Franciszkowi Chronowskiemu (dotycząca działalności na terenie Brzeska; 1960–1967), Janowi Górskiemu (1960–1965), Janowi Murzynowi (1960–1966), dotyczącą działalności na terenie powiatu tarnowskiego (1960–1966).
Rozpoczęto sprawy operacyjne o kryptonimach: „Krętacz” (1961–1968; przeciwko Napoleonowi Madejowi, brygadziście usług graficznych w Spółdzielni Pracy Usług Administracyjnych Różnych w Krakowie, dotyczącą druku czasopisma „Strażnica”), „Ogrodnik” (1961–1966; dotyczącą Jana Reicha z Wieliczki, członka wyznania „pełniącego funkcję zastępcy sługi Okręgu II”), „Wierny” (1961–1963; dotyczącą Macieja Krupki z Oświęcimia), „Naiwni” (1961; dotycząca Kazimierza Jasieniaka) oraz sprawy operacyjne przeciwko Władysławowi Szklarzewiczowi („o nakłanianie Napoleona Madeja brygadzistę usług graficznych w Spółdzielni Pracy Usług Administracyjnych Różnych w Krakowie do wydania nielegalnego czasopisma „Strażnica”), Józefowi Barczakowi („o prowadzeniu działalności na terenie Krakowa, udostępnienia mieszkania dla celów nielegalnej drukarni, powielania w celu rozpowszechniania nielegalnych wydawnictw”; 1961–1962).
Rozpoczęto sprawę operacyjną o kryptonimie „Gruby” (1962–1966; dotyczącą członka wyznania „pełniącego funkcję sługi Okręgu”), „Drukarz” (1962–1965; dotyczących działalności w Skawinie) i „Pela” (1962–1967; dotyczących kolportażu publikacji przez Pelagię Sokół) oraz sprawę obiegową przeciwko Magdalenie Badurze i sprawę „dotycząca stosunku władzy ludowej do wyznań niekatolickich w szczególności związku wyznaniowego Świadkowie Jehowy” (1962) oraz dotyczącą działalności Świadków Jehowy (1962). Natomiast zakończono sprawę przeciwko Wandzie Gąsowskiej i innym o kryptonimie „Powielarnia”, która doprowadziła do zlokalizowania i likwidacji nielegalnej drukarni Świadków Jehowy w Krakowie-Przewozie.
KW MO w Krakowie rozpoczęło sprawę operacyjną o kryptonimie: „Drukarnia” (1963–1965; przeciwko Stanisławie Paliwodzie, dotyczącą druku publikacji), „Łączniczka” (1963–1965; przeciwko Janinie Kowalczyk podejrzanej o kolportaż publikacji), „Lakiernia” (1963–1968; przeciwko Zdzisławowi Ciszewskiemu mającemu „oferować pomoc członkom związku w sprawie uzyskania zwolnienia od obowiązku służby wojskowej”), „Drukarz” (1963–1969; przeciwko Jerzemu Lehr, „członka związku wyznaniowego Świadkowie Jehowy pełniącego funkcję sługi obwodu, podejrzanego o prowadzenie nielegalnej drukarni i kolportaż wydawnictw związkowych”) oraz sprawy operacyjne przeciwko Mieczysławowi Górniakowi (1963; „w związku z wyborem na stanowisko gospodarza obwodu”) i sprawę dotyczącą „działalności Świadków Jehowy na terenie powiatu chrzanowskiego”.
Latem rozpoczęto organizowanie corocznych, regularnych tzw. konwencji leśnych, głównie na polanach leśnych. Konwencja pod hasłem „Owoce ducha” odbyła się m.in. w okolicy Krakowa, Trzebini (Myślachowice), Andrychowa, Tarnowa, Nowego Sączą. Jedna z pierwszych w Krakowie odbyła się w ogrodzie współwyznawców.
W czerwcu w Kluczach mieszkało 9 rodzin Świadków Jehowy (24 osoby).
Rozpoczęto sprawę operacyjna o kryptonimie „Awangarda” (1964–1966; przeciwko Eugeniuszowi Jańcowi, dotyczącą uchylania się od służby wojskowej).
W kilku miejscach leśnych odbyły się konwencje pod hasłem „Słowo prawdy”.
W latach 1958–1968 Daniel Dudek funkcjonariusz z Grupy V Wydziału III KW MO w Krakowie rozpracowywał środowisko Świadków Jehowy, w tym m.in. w 1965 roku prowadził sprawę o kryptonimie „Reklama” (dotycząca „próby zakupu powielacza offsetowego typu Rotaprint i zorganizowania nielegalnej drukarni przez członków Okręgu II związku wyznaniowego Świadkowie Jehowy”). Rozpoczęto również prowadzenie sprawy operacyjnej pod kryptonimie „Turysta” (1965–1969; przeciwko Marii Stankiewicz).
W kilku miejscach leśnych odbyły się konwencje pod hasłem „Synowie Boży – synami wolności”. Przy tych wydarzeniach organizowano również chrzty nowych wyznawców, które odbywały się w rzekach, zbiornikach wodnych lub w mieszkaniach (m.in. 7 sierpnia w rzece Skawa w okolicach Jaroszowic/Czartaku).
Rozpoczęto sprawę operacyjna przeciwko Wiesławowi Setlakowi (prowadzącemu działalność na terenie Blechnarki; 1966–1977).
W kilku miejscach leśnych odbyły się konwencje pod hasłem „Dzieło czynienia uczniów”.
Daniel Dudek funkcjonariusz z Grupy V Wydziału III KW MO w Krakowie w ramach sprawy operacyjnej o kryptonimie „Drukarze” w latach 1967–1968 aresztował osoby zajmujące się drukiem i kolportażem wydawnictw religijnych. Prowadzono również sprawy operacyjne „w sprawie utrzymywania kontaktów z organizacją w RFN podejrzaną o działanie na szkodę PRL, poprzez kolportaż pism o treści antyreżimowej” (1967–1968).
W kilku miejscach leśnych odbyły się konwencje pod hasłem „Dobra nowina dla wszystkich narodów”
(m.in. w okolicach Krzeszowic (Gwoździec)). Rozpoczęto sprawę operacyjna o kryptonimie „Nielegalni” (1968–1971; przeciwko Henrykowi Penczekowi, dotycząca drukowania i kolportażu publikacji biblijnych na terenie powiatu olkuskiego) oraz „Maszynista” (1968–1988; przeciwko Stanisławowi Żądełce, dotycząca działalności w Bukownie).
Powstały nowe zbory (m.in. wiosną w Krzeszowicach). W kilku miejscach leśnych odbyły się konwencje pod hasłem „Pokój na ziemi”
(m.in. w okolicach Krzeszowic (Bartlowa Góra)).
Służba Bezpieczeństwa zakończyła sprawę o kryptonimie „Konspiratorzy”, przeciwko Franciszkowi Bejnarowiczowi, która doprowadziła do zlokalizowania i likwidacji nielegalnej drukarni Świadków Jehowy w Krakowie.
W kilku miejscach leśnych odbyły się konwencje pod hasłem „Ludzie dobrej woli”
(m.in. w okolicach Krzeszowic (Gwoździec)).
KW MO w Krakowie rozpoczęło prowadzenie sprawy operacyjnej przeciwko Władysławowi Wojtasowi (1970–1973; „z uwagi na aktywną działalność w związku wyznaniowym Świadków Jehowy”).
W kilku miejscach leśnych odbyły się konwencje pod hasłem „Pokój na ziemi” (m.in. w okolicach Krzeszowic (Dębnik)).
KW MO w Krakowie rozpoczęło prowadzenie sprawy operacyjnej o kryptonimie: „Baca” (1971–1974; dotyczącą działalności Zbigniewa Budzynia w Krakowie).
W kilku miejscach leśnych odbyły się konwencje pod hasłem „Panowanie Boskie”
(m.in. w okolicach Krzeszowic (Gwoździec)).
Jednodniowe konwencje pod hasłem „Boskie zwycięstwo” odbyły się m.in. w okolicy Krzeszowic (Gwoździec), Krakowa, Andrychowa, Bukowna, Nowego Sączą.
W kilku miejscach leśnych odbyły się konwencje pod hasłem „Pokój na ziemi”
(m.in. w okolicach Krzeszowic (Gwoździec), Bukowna, Wadowic (Mucharz), Dobrej, Krynicy-Zdroju i Krakowa (Skała Kmity; Puszcza Niepołomicka)).
KW MO w Krakowie oraz w Katowicach rozpoczęło prowadzenie sprawy operacyjnej o kryptonimie „Organizator” (1974–1975; dotyczącą próby organizowania kolejnej grupy na terenie Bukowna).
W kilku miejscach leśnych odbyły się konwencje pod hasłem „Boskie zwierzchnictwo”
(m.in. w okolicach Krzeszowic (Gwoździec), Bukowna, Wadowic).
W kilku miejscach leśnych odbyły się konwencje pod hasłem „Święta służba”
(m.in. w okolicach Krzeszowic (Gwoździec), Krakowa, Bukowna, Wadowic, Nowego Sączą).
Czas „odwilży”.
Druga połowa lat 70. XX wieku.
W latach 70. XX wieku nastąpił duży wzrost liczby głosicieli w Krakowie.
KW MO w Bielsku-Białej rozpoczęło prowadzenie sprawy operacyjnej pod kryptonimem „Aster” (1977–1981; dotycząca Świadka Jehowy, który w Oświęcimiu „utrzymywał kontakty z obywatelami RFN”) oraz sprawę Marii Dulban (1977–1981; „członka Chrześcijańskiego Zboru Świadków Jehowy w miejscowości Barwałd Średni, podejrzanego o negatywny stosunek do ustroju PRL”).
W kilku miejscach leśnych odbyły się konwencje pod hasłem „Rozradowani pracownicy”
(m.in. w okolicach Krzeszowic (Gwoździec), Krakowa, Bukowna, Wadowic, Nowego Sącza).
Pod koniec 1977 roku Daniel Sydlik z Ciała Kierowniczego spotkał się z niektórymi wyznawcami w kilku mieszkaniach prywatnych na terenie obecnego województwa (m.in. w Oświęcimiu i w Krakowie).
Latem kilku Świadkom Jehowy udało się wyjechać na kongres pod hasłem „Zwycięska wiara” do Kopenhagi w Danii oraz do Lille we Francji. Natomiast na terenie województwa jednodniowe konwencje zorganizowano w kilku miejscach leśnych
(m.in. w okolicach Krzeszowic (Gwoździec), Krakowa, Bukowna, Wadowic, Nowego Sącza). Powstał zbór w Wadowicach i w Spytkowicach.
W kilku miejscach leśnych odbyły się konwencje pod hasłem „Żywa nadzieja”
(m.in. w okolicach Krzeszowic (Gwoździec), Krakowa, Bukowna, Wadowic, Nowego Sącza).
Lata 80. XX wieku.
Szacuje się, że w latach 80. XX wieku w Krakowie mieszkało ponad 3 tys. Świadków Jehowy. W latach 80. XX wieku rozpoczęto tłumaczenie symultanicznie zebrań zborowych na język migowy (m.in. dla niesłyszących w Krakowie).
Spośród 2 tys. delegatów z Polski uczestniczących w kongresie pod hasłem „Miłość Boża” w Wiedniu, kilkudziesięciu pochodziło z terenu obecnego województwa małopolskiego. Natomiast na terenie województwa jednodniowe konwencje zorganizowano w kilku miejscach leśnych
(m.in. w okolicach Krzeszowic (Rudawa), Krakowa, Bukowna, Wadowic, Nowego Sącza).
KW MO w Bielsku-Białej rozpoczęło prowadzenie sprawy operacyjnej przeciwko Świadkowi Jehowy, który w Smolicach „utrzymywał kontakty z obywatelami państw zachodnich” (1980–1986).
Na kolejny kongres, pod hasłem „Lojalność wobec Królestwa”, do Wiednia pojechała z tego terenu jeszcze liczniejsza grupa Świadków Jehowy. Latem w hali w Skawinie dla wyznawców z okolic miasta i z Krakowa odbyło się jednodniowe zgromadzenie. Inne odbyło się także w lipcu w wynajętej niewielkiej sali Cechu Rzemiosł w Oświęcimiu. Konwencje miały miejsce – tak jak w poprzednich latach – w różnych częściach regionu (m.in. w ogrodzie współwyznawców w Niesułowicach).
Od tamtego czasu zgromadzenia rozpoczęto ponownie organizować w wynajmowanych halach sportowych, m.in. w 1982 roku pod hasłem „Prawda o Królestwie” w Krakowie (Hala Akademii Górniczo-Hutniczej, Hala Hutnika) oraz w Chrzanowie (Hala widowiskowo-sportowa) i Nowym Sączu (Dom Kultury Kolejarza).
13 sierpnia na stadionie Korony w Krakowie odbyło się zgromadzenie okręgowe pod hasłem „Jedność dzięki Królestwu” m.in. z udziałem delegacji Świadków Jehowy z Czechosłowacji (gdzie działalność podlegała ograniczeniom prawnym) oraz z Francji i z RFN. Był to pierwszy kongres zorganizowany za pozwoleniem władz państwowych na stadionie. Od tego czasu odbywały się one na krakowskich stadionach. Kongres odbyl się również w Domu Kultury Kolejarza w Nowym Sączu.
Również od tego roku przez kilka lat Świadkowie Jehowy z Krakowa wynajmowali różne sale na swoje zebrania. Podobnie czynili członkowie zborów z Andrychowa (sala Urzędu Miasta), okolic Bukowna (sale domów kultury, domu działkowca, remizy), Oświęcimia, Krzeszowic (sale: Ogrodu Działkowego „Kolejarz”, RSZiZ, Krzeszowickiego Ośrodka Kultury), a potem również innym miast (np. w Tarnowie w Domu Kultury Mariensztat przy Zakładach Mechanicznych).
29 lipca na stadionie Korony odbyło się zgromadzenie okręgowe pod hasłem „Rozwój Królestwa”, m.in. z udziałem delegacji Świadków Jehowy ze Słowacji, gdzie działalność podlegała ograniczeniom prawnym.
W tym też roku "Klinika Kardiochirurgii w Krakowskim Szpitalu Specjalistycznym im. Jana Pawła II" pod przewodnictwem prof. Antoniego Dziatkowiaka zainicjowała program "Sojusz dla ratowania życia bez użycia krwi", adresowany do osób chcących przejść operację bez użycia krwi – głównie dla Świadków Jehowy. W programie tym operowali też inni kardiochirurdzy, m.in. Jerzy Sadowski. W późniejszym czasie specjalny program operacji bez transfuzji krwi dla dzieci Świadków Jehowy opracował Janusz Skalski z Uniwersyteckiego Szpitala Dziecięcego w Krakowie.
W dniach od 23 do 25 sierpnia Świadkowie Jehowy z tego terenu uczestniczyli w pierwszym w Polsce kongresie międzynarodowym pod hasłem „Lud zachowujący prawość” na Stadionie Śląskim w Chorzowie.
26 lutego odbył się specjalny program z okazji chrztu w krakowskiej hali Korony. Od 25 do 27 lipca kongres okręgowy pod hasłem „Pokój Boży” odbył się na stadionie Korony w Krakowie. W okresie od 19 października 1986 roku do 23 czerwca 1995 roku krzeszowicki zbór korzystał z zebrań w tymczasowej sali budynku prywatnego (przy ul. W. Krawczyńskiego w Krzeszowicach).
2 lutego odbył się kolejny specjalny program z okazji chrztu w krakowskiej hali Korony. W dniach od 25 do 27 lipca kongres pod hasłem „Zaufaj Jehowie” odbył się ponownie na krakowskim stadionie Korony. Dla zboru Ostrężnica powstała nieoficjalna Sala Królestwa w Łanach koło Krzeszowic.
28 lutego odbył się kolejny specjalny program z okazji chrztu w krakowskiej hali Korony. W dniach od 5 do 7 sierpnia kongres pod hasłem „Sprawiedliwość Boża” odbył się na krakowskim Stadionie Hutnika.
Odzyskanie rejestracji prawnej i rozwój działalności.
Od 12 maja 1989 roku, kiedy to Świadkowie Jehowy w Polsce zostali oficjalnie zarejestrowani, specjalnie przygotowani kaznodzieje odwiedzają zakłady karne (w Krakowie, Nowym Sączu, Nowym Wiśniczu, Tarnowie, Trzebini i Wadowicach), aby prowadzić tam działalność kaznodziejską.
W miastach powiatowych gdzie znajdują się szpitale działają na zasadzie wolontariatu Grupy Odwiedzania Chorych (m.in. w Krakowie, Bochni, Brzesku, Chrzanowie, Gorlicach, Limanowej, Makowie Podhalańskim, Miechowie, Myślenicach, Nowym Sączu, Nowym Targu, Olkuszu, Oświęcimiu, Suchej Beskidzkiej, Wadowicach i Zakopanem).
W dniach od 4 do 6 sierpnia 1989 roku w Chorzowie odbył się kongres międzynarodowy pod hasłem „Prawdziwa pobożność”, na który głosiciele z Krakowa i okolic Krzeszowic przez 3 dni dojeżdżali specjalnym pociągiem. Z rozrastających się zborów w Krakowie utworzono nowe. Odbyły się zgromadzenia specjalne (m.in. 10.09 w hali Korona Kraków).
Lata 90. XX wieku.
W roku 1990 w kongresie międzynarodowym pod hasłem „Czysta mowa”, który odbył się w dniach od 24 do 27 lipca w Berlinie, uczestniczyła delegacja z terenu województwa. W kwietniu (m.in. 20, 21) odbyły się trzy zgromadzenia obwodowe, a w październiku (14) i listopadzie – trzy zgromadzenia specjalne – wszystkie w krakowskiej hali Wisły. Oprócz tego, takie same zgromadzenia odbyły się w kwietniu i grudniu w chrzanowskiej hali oraz w kwietniu zgromadzenie obwodowe w Tarnowie. Kongres okręgowy pod hasłem „Czysta mowa” odbył się od 26 do 29 lipca na stadionie Korony w Krakowie.
Od tego roku również powstawały nowe Sale Królestwa, m.in. w: Oświęcimiu, Andrychowie (1990), Wadowicach, Trzebini oraz w Rudnie. Sale Królestwa powstały również w Skawinie, Czechach k. Słomnik (funkcjonująca do 2012 roku) i Igołomi, a później w Olkuszu (funkcjonująca do października 2020 roku), Zakopanem (najpierw przy ul. Chałubińskiego funkcjonująca do 2012 roku, a później wybudowana przy ul. Chyców Potok), Nowym Targu, Myślenicach, Wiśniowej (funkcjonująca do 2012 roku), Majkowicach (funkcjonująca od 1995 do 2012 roku), Wieliczce, Niepołomicach, Brzeszczach (funkcjonująca do 2012 roku), Nowym Sączu (najpierw przy ul. Kochanowskiego i w Zawadzie funkcjonujące do końca lat 90. XX wieku, a później wybudowana przy ul. Węgierskiej), Powroźniku, Suchej Beskidzkiej, Miechowie, Bydlinie (funkcjonująca do 2011 roku), Wolbromiu (funkcjonująca do wybudowania nowego obiektu w 2018 roku), Targowisku (funkcjonująca do 2012 roku), Bochni i w kilku miejscach w Krakowie (przy ul. Niwy (ok. 1990 funkcjonująca w latach 90. XX wieku), ul. A. Libery (1992, funkcjonująca do 2022 roku), ul. Na Polach (1992), ul. Poronińska (ok. 1990, funkcjonująca do 2019 roku), ul. Stare Wiślisko (ok. 1990, funkcjonująca do 2019 roku), ul. Rączna (ok. 1990, funkcjonująca do 2015 roku), ul. Nadzieja (ok. 1990), ul. Semperitowców (koniec lat 90. XX wieku), ul. Kobierzyńskiej (2002) i ul. Fatimskiej (2003)).
W dniach od 16 do 18 sierpnia 1991 roku na stadionie Korony w Krakowie odbył się kongres okręgowy pod hasłem „Lud miłujący wolność”. Na kongresy międzynarodowe w Pradze i w Budapeszcie pojechały delegacje z terenu województwa. W kwietniu odbyły się w hali Wisły w Krakowie trzy zgromadzenia obwodowe (m.in. 20, 21.04), a w Chrzanowie kolejne. W październiku i listopadzie miały miejsce trzy zgromadzenia specjalnie – również w hali Wisły, a w Chrzanowie ponownie jedno. W niektórych zborach (m.in. Kraków–Grzegórzki, Bochnia, Krzeszowice, Myślenice, Nowy Sącz) przeszkolone osoby tłumaczyły symultanicznie zebrania zborowe na język migowy. Największa grupa głuchoniemych działała przy zborze Kraków–Grzegórzki.
W lutym 1992 roku w skawińskiej Hali Widowiskowo-Sportowej odbył się Kurs Służby Królestwa dla starszych zborów i sług pomocniczych z całego okręgu krakowskiego. W marcu i kwietniu tego samego roku odbyły się w hali Wisły w Krakowie trzy zgromadzenia obwodowe, a jedno w Chrzanowie. W październiku i listopadzie miały miejsce dwa zgromadzenia specjalne również w hali Wisły, a w grudniu w ponownie jedno w Chrzanowie. W dniach od 26 do 28 czerwca w kongresie międzynarodowym pod hasłem „Nosiciele światła” w Petersburgu uczestniczyła ok. 15-osobowa delegacja z terenu województwa. Od 31 lipca do 2 sierpnia na stadionie Korony w Krakowie miał miejsce kongres okręgowy pod hasłem „Nosiciele światła” (8838 obecnych, 195 osób zostało ochrzczonych). 7 listopada w hali w Olkuszu odbyło się zgromadzenie specjalne dla Świadków Jehowy z terenu Olkusza, Wolbromia, Bydlina, Klucz, Krzeszowic, Tenczynka oraz z centrum i zachodniej części Krakowa.
Od 15 do 18 lipca 1993 roku w Krakowie na stadionie Cracovii odbył się kongres okręgowy pod hasłem „Pouczani przez Boga” (ponad 10,5 tysiąca obecnych, a 296 osób zostało ochrzczonych). W zamian za udostępnienie stadionu, Świadkowie Jehowy wykonali szeroki zakres robót remontowych i porządkowych. W krakowskiej hali Wisły odbyły się zgromadzenia: w kwietniu (m.in. 17, 18) trzy obwodowe, w październiku (30, 31) i listopadzie trzy specjalne. Jedno zgromadzenie specjalne i obwodowe zorganizowano w hali w Chrzanowie (m.in. 30, 31 października). W dniach od 5 do 8 sierpnia w międzynarodowym kongresie pod hasłem „Pouczani przez Boga” w Kijowie uczestniczyła liczna delegacja głosicieli z województwa małopolskiego.
W lutym 1994 roku w Zakopanem odbyło się zgromadzenie obwodowe. W kwietniu (16 i 17) odbyły się dwa zgromadzenia specjalne, a w październiku (29, 30) i listopadzie – trzy zgromadzenia obwodowe – wszystkie w krakowskiej hali Wisły. Zgromadzenia obwodowe i specjalne odbyły się również w Chrzanowie. 30 i 31 grudnia w hali Wisły w Krakowie odbył się Kurs Służby Królestwa (dla starszych zboru). Kongres okręgowy pod hasłem „Bojaźń Boża” miał miejsce od 29 do 31 lipca na krakowskim stadionie Cracovii, uczestniczyło w nim prawie 7800 osób, a 384 osoby ochrzczono. W czasie kongresów w różnych działach pracowało około 900 wolontariuszy. Wcześniej w pracach porządkowych przy tym obiekcie, od maja do lipca, uczestniczyło 1700 osób, w sumie przez 8 tysięcy godzin.
1 stycznia 1995 roku w krakowskiej hali Wisły przeprowadzono Kurs Służby Królestwa (dla sług pomocniczych). W 1995 roku zgromadzenia obwodowe oraz specjalne odbyły się (m.in. 22 i 22 kwietnia) w halach w Tarnowie, Libiążu (1, 2 kwietnia), Chrzanowie (22 października) oraz po trzy w krakowskiej hali Wisły (m.in. 28, 29.10). 24 czerwca oddano do użytku nową Salę Królestwa w Krzeszowicach. Od 30 czerwca do 2 lipca na stadionie Cracovii w Krakowie odbył się kongres okręgowy pod hasłem „Rozradowani chwalcy Boga”.
W roku 1996 trzy zgromadzenia obwodowe (m.in. 7, 8.12) i dwa specjalne odbyły się w krakowskiej hali Wisły, jedno zgromadzenie specjalne w Olkuszu (23.03) i po jednym zgromadzeniu obwodowym (30.11-1.12) i specjalnym (maj) w Chrzanowie oraz w tarnowskim Pałacu Młodzieży (m.in. 6, 7.01; 635 obecnych, a ochrzczono 12 osób; w zamian za wynajem wyremontowano część obiektu). W maju oddano do użytku nową Salę Królestwa w Tarnowie. Kongres okręgowy pod hasłem „Posłańcy pokoju Bożego” odbył się na stadionie Cracovii w Krakowie od 19 do 21 lipca, udział w nim wzięło przeszło 6000 osób, a 177 zostało ochrzczonych.
W roku 1997 po trzy zgromadzenia obwodowe (m.in. 1,2.11 i 6, 7.12) oraz specjalne odbyły się w krakowskiej hali Wisły (m.in. 19 i 12.04) oraz po jednym w Chrzanowie. Kongres okręgowy pod hasłem „Wiara w Słowo Boże” odbył się na stadionie Cracovii w Krakowie od 4 do 6 lipca 1997 roku.
23 i 24 stycznia 1998 roku Kurs Służby Królestwa (dla starszych) oraz 25 stycznia (dla sług pomocniczych) miał miejsce w hali dawnego nowohuckiego kina Świt w Krakowie. W 1998 roku po trzy zgromadzenia obwodowe oraz specjalne odbyły się w krakowskiej hali Wisły (m.in. 19.04; 31.10–1.11) oraz po jednym w Chrzanowie. Kongres okręgowy pod hasłem „Boża droga życia” odbył się na stadionie Cracovii w Krakowie od 10 do 12 lipca. Delegacje z terenu województwa były obecne na kongresach międzynarodowych w Kanadzie i w Niemczech.
W marcu 1999 roku trzy zgromadzenia specjalne odbyły się w hali Wisły w Krakowie, a jedno w hali w Chrzanowie. Od czerwca tego samego roku małopolscy Świadkowie Jehowy korzystają z Centrum Kongresowego w Sosnowcu, w którym odbywają się zgromadzenia obwodowe i kongresy regionalne (z południowo-wschodnich krańców województwa z kongresów korzystają w Hali Podpromie w Rzeszowie).
W dniach od 2 do 4 lipca 1999 roku Świadkowie Jehowy z województwa uczestniczyli w kongresie pod hasłem „Prorocze słowo Boże” w Centrum Kongresowym w Sosnowcu.
Lata 2000–2009.
W latach 2000–2003 powstały trzy kompleksy Sal Królestwa – dwa w Krakowie (ul. Kobierzyńska; ul. Fatimska) oraz jeden w Krążku (wrzesień 2001), a nowe Sale Królestwa w Kluczach, Zakopanem, Korczynie (działająca do 2012), Targowisku (działająca do 2012), Charsznicy (działająca do 2012), Uściu Gorlickim oraz nowe zbory w Krakowie i Nowym Sączu.
W dniach od 30 czerwca do 2 lipca 2000 roku Świadkowie Jehowy z województwa uczestniczyli w kongresie pod hasłem „Wykonawcy słowa Bożego”, od 6 do 8 lipca 2001 roku – w kongresie pod hasłem „Nauczyciele słowa Bożego”, od 12 do 14 lipca 2002 roku – w kongresie pod hasłem „Gorliwi głosiciele Królestwa”, a od 11 do 13 lipca 2003 roku – w kongresie pod hasłem „Oddajcie chwałę Bogu”. Wszystkie te kongresy odbyły się w Centrum Kongresowym w Sosnowcu. W sierpniu 2003 roku delegacje z terenu województwa uczestniczyły w kongresie międzynarodowym pod hasłem „Oddajcie chwałę Bogu” we Lwowie. W 2003 roku na terenie województwa funkcjonowało 105 zborów.
1 stycznia 2004 roku Świadek Jehowy – Stanisław Osika z Kuchar – został odznaczony medalem Sprawiedliwy wśród Narodów Świata za pomoc w ocaleniu życia sześciu osobom pochodzenia żydowskiego w latach 1943–1945 (w roku 1998 medal ten otrzymali pośmiertnie jego rodzice, Stanisław i Katarzyna).
21 stycznia 2004 roku w krakowskim Centrum Kultury Żydowskiej odbyła się polska premiera filmu "Niezłomni w obliczu prześladowań – Świadkowie Jehowy a hitleryzm" i otwarcie dwutygodniowej wystawy „Świadkowie Jehowy – zapomniane ofiary” z udziałem przedstawicieli Państwowego Muzeum Auschwitz-Birkenau. W dniach od 21 września do 21 listopada 2004 roku w byłym hitlerowskim obozie koncentracyjnym Auschwitz-Birkenau była prezentowana wystawa „Więzieni za wiarę – Świadkowie Jehowy a hitleryzm”, poświęcona zdecydowanej neutralności i martyrologii Świadków Jehowy w okresie narodowego socjalizmu. Zwiedziło ją 142 095 osób z 71 krajów świata. W marcu 2004 roku skrótowa wystawa była prezentowana też w Miejskim Domu Kultury w Olkuszu. 7 kwietnia 2004 roku Towarzystwo Interwencji Kryzysowej w Krakowie zorganizowało projekcję filmu "Niezłomni w obliczu prześladowań – Świadkowie Jehowy a hitleryzm" wraz z wykładem „Zapomniane ofiary”, spotkanie odbyło się w Krakowie przy ul. Krakowskiej 19.
Od 2 do 4 lipca 2004 roku Świadkowie Jehowy z województwa uczestniczyli w kongresie pod hasłem „Chodź z Bogiem”, a od 22 lipca do 24 lipca 2005 roku w kongresie pod hasłem „Posłuszni Bogu”. Kongresy te odbyły się w Centrum Kongresowym w Sosnowcu. W 2004 roku na terenie województwa funkcjonowało 106 zborów, a w następnym roku 107.
Na przełomie lipca i sierpnia 2006 roku w związku z kongresem międzynarodowym pod hasłem „Wyzwolenie jest blisko!” (4–6 sierpnia w Chorzowie) na terenie województwa małopolskiego – głównie w Krakowie – byli zakwaterowani delegaci z około 20 krajów. 1 września tego samego roku powstał zbór j. migowego w Krakowie. W 2006 roku na terenie województwa działało 105 zborów.
Od 13 do 15 lipca 2007 roku Świadkowie Jehowy z województwa uczestniczyli w kongresie pod hasłem „Naśladuj Chrystusa!”, który odbył się w Centrum Kongresowym w Sosnowcu. W 2007 roku na terenie województwa działało 106 zborów.
W roku 2008 otoczenie Sali Królestwa w Krzeszowicach było prezentowane w miesięczniku „Twój Ogrodnik” jako wyjątkowy przykład zadbanego ogrodu. Świadkowie Jehowy z terenu województwa uczestniczyli w kongresie pod hasłem „Kierowani duchem Bożym”, który odbył się w dniach od 27 do 29 czerwca w Centrum Kongresowym w Sosnowcu. W Krakowie powstał zbór angielskojęzyczny. W 2008 roku na terenie województwa działało 105 zborów.
W lipcu 2009 roku delegacje z terenu województwa uczestniczyły w kongresach międzynarodowych pod hasłem „Czuwajcie!” w Berlinie i Paryżu. Świadkowie Jehowy z terenu województwa uczestniczyli w kongresie, który odbył się w dniach od 24 do 26 lipca w Centrum Kongresowym w Sosnowcu. W 2009 roku na terenie województwa było 7051 głosicieli w 104 zborach.
Lata 2010–2019.
Wiosną 2010 roku zorganizowano pomoc dla współwyznawców, poszkodowanych przez powódź głównie z południowo-wschodniej części województwa. Wyremontowano wówczas 20 domów i 4 Sale Królestwa, zabezpieczono 5 posesji zagrożonych osuwiskami ziemi, powstałymi po długotrwałych opadach deszczu. W akcji brały ekipy wolontariuszy zarówno z województwa, jak również z innych części Polski. Wiosną utworzony został zbór Długołęka (w 2012 roku został zreorganizowany do sąsiednich zborów) oraz otwarto nową Salę Królestwa w Rzepienniku Marciszewskim koło Tuchowa. Świadkowie Jehowy z terenu województwa uczestniczyli w kongresie pod hasłem „Trwaj przy Jehowie!”, który odbył się w dniach od 9 do 11 lipca w Centrum Kongresowym w Sosnowcu. W 2010 roku na terenie województwa było 7058 głosicieli w 105 zborach oraz 46 Sal Królestwa.
Wiosną 2011 roku w Krakowie powstała grupa rosyjskojęzyczna (w 2013 roku przekształcona w zbór). Otwarto również nową Salę Królestwa w Krościenku nad Dunajcem. W dniach od 15 do 17 lipca kongres okręgowy pod hasłem „Niech przyjdzie Królestwo Boże!” ponownie odbył się na stadionie Cracovii. 17 października w „Dzienniku Polskim” ukazał się artykuł o wyznawcach z brzeskiego zboru. W 2011 roku na terenie województwa było 7058 głosicieli w 105 zborach (w wyniku Narodowego Spisu Powszechnego Ludności i Mieszkań 2011 określono liczbę osób na terenie województwa deklarujących swoją przynależność religijną do Świadków Jehowy na 7245, w tym 2166 w Krakowie).
Jesienią 2011 roku rozpoczęto regularną działalność kaznodziejską na parkingach przy autostradzie. W jednym z takich miejsc (pod Krakowem) głosiciele są przygotowani, by na miejscu udostępnić podróżnym publikacje biblijne w jednym z ponad 130 języków.
W pierwszej połowie roku 2012 rozpoczęto reorganizację zborów, wskutek czego zbory stały się większe i lepiej zorganizowane, mniejsze liczebnie zbory scalono w większe – ze 105 zborów powstało 79 większych, w których było 7058 głosicieli. Wiosną powstała grupa języka migowego w Tarnowie. 20 maja po raz pierwszy zgromadzenie specjalne dla wyznawców z rejonów Tarnowa, Dąbrowy Tarnowskiej, Krynicy, Nowego Sącza, Biecza, Tuchowa i Gorlic odbyło się w hali widowiskowo-sportowej w Krynicy-Zdroju. Od 6 do 8 lipca 2012 roku kongres pod hasłem „Strzeż swego serca!” odbył się także na krakowskim stadionie Cracovii. Przez 3 tygodnie przed terminem głosiciele, jak co roku brali udział w kolejnej ogólnoświatowej kampanii osobistego zapraszania wszystkich mieszkańców na ten kongres. Od września 2012 do sierpnia 2014 roku, czyli do czasu kiedy zlikwidowano podział na okręgi, zbory na terenie województwa należały do okręgu katowickiego (okręg krakowski został zlikwidowany), do którego przyłączono część zachodnią dotychczasowego okręgu krakowskiego (pozostałą wschodnią część tego okręgu – teren województwa podkarpackiego – do okręgu lubelskiego).
14 czerwca 2013 roku w Oświęcimiu w czasie „IV Ogólnopolskiej Konferencji Auschwitz i Holokaust na tle zbrodni ludobójstwa w XX wieku. Słowa w służbie nienawiści” został wygłoszony wykład pt. „Świadkowie Jehowy w propagandzie sowieckiej”. Świadkowie Jehowy z terenu województwa uczestniczyli w kongresie pod hasłem „Słowo Boże jest prawdą!”, który odbył się w dniach od 26 do 28 lipca 2013 roku w Centrum Kongresowym w Sosnowcu. W sierpniu 2013 roku wdrożono też program świadczenia publicznego na terenie poszczególnych zborów z pomocą wózków z bezpłatną literaturą biblijną. Rozpoczęto również specjalne świadczenie publiczne przy wózkach z publikacjami biblijnymi na terenie wielkomiejskim obejmujące Kraków (dwa punkty w centrum miasta, m.in. w rejonie Teatru „Bagatela”). 24 listopada 2013 roku w Krakowie zakończyła naukę 2. klasa Kursu Biblijnego dla Małżeństw. Pod koniec 2013 roku w Krakowie powstał zbór rosyjskojęzyczny. W roku 2013 na terenie województwa było 6956 głosicieli w 77 zborach.
Wiosną 2014 roku w Krakowie powstała grupa hiszpańskojęzyczna (początkowo jako grupa pilotażowa, w lutym 2019 roku przekształcona w zbór) oraz w Wadowicach grupa języka migowego (działająca do 2021 roku). 6 czerwca 2014 roku w Państwowym Muzeum Auschwitz-Birkenau w Oświęcimiu wygłoszono wykład „Więźniarki IBV. Losy Świadków Jehowy w obozie Auschwitz”. Pod koniec lipca 2014 roku Świadkowie Jehowy z terenu województwa uczestniczyli w kongresie pod hasłem „Szukajmy najpierw Królestwa Bożego!”, który odbył się w Centrum Kongresowym w Sosnowcu. Delegacje z terenu województwa uczestniczyły w kongresach międzynarodowych w Stanach Zjednoczonych i w Korei Południowej. Od 23 do 26 października 2014 roku Świadkowie Jehowy po raz pierwszy w Polsce brali udział w targach książki – „18. Międzynarodowych Targach Książki w Krakowie”, prezentując na swoim stoisku i udostępniając swoje bezpłatne publikacje biblijne. W 2014 roku na terenie województwa było 6937 głosicieli w 76 zborach.
Wiosną 2015 roku w Krakowie powstała grupa ukraińskojęzyczna (wiosną 2018 roku przekształcona w zbór), pilotażowa grupa chińskojęzyczna (w styczniu 2017 roku przekształcona w samodzielną grupę; działająca do października 2020 roku, kiedy to członkowie dołączyli do zboru angielskojęzycznego) oraz rozpoczęto organizować zebrania w j. portugalskim (we wrześniu 2018 roku powstała pilotażowa grupa portugalskojęzyczna, jedyna w Polsce, a od lutego 2019 roku jako samodzielna grupa).
W 2015 roku było 6937 głosicieli w 76 zborach. W dniach od 3 do 5 lipca 2015 roku odbył się kongres regionalny pod hasłem „Naśladujmy Jezusa!” z udziałem 74 zborów, prawie z całego województwa na Stadionie Miejskim w Krakowie. Od 22 do 25 października 2015 roku Świadkowie Jehowy po raz drugi brali udział w targach książki na „19. Międzynarodowych Targach Książki w Krakowie”. 31 października i 1 listopada 2015 roku oraz 6 i 7 lutego 2016 roku – z powodu modernizacji Centrum Kongresowego w Sosnowcu – zgromadzenia obwodowe odbyły się w Centrum ICE Kraków.
W styczniu 2016 roku w Krakowie zakończyła naukę 6 klasa Kursu dla Ewangelizatorów Królestwa. W kwietniu 2016 roku zorganizowano specjalną kampanię ewangelizacyjną z publikacjami w dialekcie języka romskiego, używanym przez polskich Romów (Polska Roma) językach. W dniach od 8 do 10 lipca 2016 roku na stadionie Cracovii odbył się kongres regionalny pod hasłem „Lojalnie trwajmy przy Jehowie!”. Od 27 do 30 października 2016 roku Świadkowie Jehowy po raz trzeci brali udział w targach książki – „20. Międzynarodowych Targach Książki w Krakowie”. W 2016 roku na terenie województwa było 6727 głosicieli w 73 zborach.
W styczniu 2017 roku powstały grupy języka migowego w Nowym Sączu i Zakopanem (działające do 2020 roku). Pod koniec lipca 2017 roku Świadkowie Jehowy z terenu województwa uczestniczyli – w dwóch turach: w dniach 21–23 oraz 28–30 – w kongresie pod hasłem „Nie poddawaj się!”, który odbył się w Centrum Kongresowym w Sosnowcu.
16 maja 2017 roku w Państwowej Wyższej Szkole Zawodowej im. rotmistrza Witolda Pileckiego w Oświęcimiu Komitet Łączności ze Szpitalami wraz z tamtejszym Instytutem Pielęgniarstwa zorganizował konferencję pt. „Świadkowie Jehowy – wyzwanie natury chirurgiczno etycznej”. Podobną konferencję wraz z Międzynarodowym Stowarzyszeniem Studentów Medycyny IFMSA-Poland zorganizowano 15 listopada 2017 roku w Centrum Dydaktyczno-Szkoleniowym CMUJ w Krakowie. W 2017 roku na terenie województwa było 6708 głosicieli w 74 zborach, w których usługiwało 516 starszych zboru.
7 stycznia 2018 roku w Krakowie zakończyła naukę 20. klasa Kursu dla Ewangelizatorów Królestwa. W dniach od 10 do 12 sierpnia 2018 roku w hali Tauron Arena Kraków odbył się kongres regionalny pod hasłem „Bądź odważny!” (7650 obecnych, a 49 osób zostało ochrzczonych). 10 listopada 2018 roku otwarto nową Salę Królestwa w Wolbromiu. W roku 2018 liczba głosicieli wynosiła 6606 należących do 74 zborów, w których usługiwało 522 starszych zboru.
W marcu 2019 roku zorganizowano specjalną ogólnopolską kampanię wyszukiwania osób posługujących się językiem ukraińskim. W czerwcu 2019 roku w Krakowie powstała grupa pilotażowa posługująca się językiem hindi, działająca do października 2020 roku, kiedy to członkowie dołączyli do zboru angielskojęzycznego. Latem delegacje z terenu województwa uczestniczyły w kongresach międzynarodowych w Ekwadorze, Danii, Niemczech i Stanach Zjednoczonych. Kongres regionalny pod hasłem „Miłość nigdy nie zawodzi!” z udziałem 9060 osób odbył się w dniach od 9 do 11 sierpnia 2019 roku w hali Tauron Arena Kraków. W listopadzie 2019 roku w Wolbromiu powstała działająca przez rok grupa ukraińskojęzyczna. W roku 2019 liczba głosicieli wynosiła 6596 należących do 75 zborów, w których usługiwało 543 starszych zboru.
Lata 20. XXI wieku.
W 2020 roku na terenie województwa było 6493 głosicieli należących do 74 zborów, w których usługiwało 548 starszych zboru.
12 lutego 2021 roku na seminarium (w formie webinarium) Obserwatorium Wielokulturowości i Migracji przy Uniwersytecie Ekonomicznym w Krakowie ph. „Wieloreligijny Kraków a procesy migracyjne”, dr hab. Konrad Pędziwiatr przedstawił wykład „Świadkowie Jehowy” na temat ich działalności wśród obcokrajowców w Krakowie (w tym funkcjonowania zborów i grup obcojęzycznych oraz udzielanie pomocy osobom, które były objęte kwarantanną oraz wsparciu duchowym i emocjonalnym w czasie pandemii COVID-19). W Krakowie obcokrajowcy stanowili 10% liczby członów zborów.
25 września 2021 roku na „Międzynarodowym Taborze Pamięci Romów 2021” w Muzeum Etnograficznym w Tarnowie odbyła się „III Konferencja Taborowa”, na której dr Kamila Fiałkowska, dr Ignacy Jóźwiak, dr Elżbieta Mirga-Wójtowicz z Ośrodka Badań nad Migracjami Uniwersytetu Warszawskiego, przedstawili wykład pt. „Aktywność online, cyfrowe rodzinowanie i nadawanie sensu pandemii wśród polskich romskich Świadków Jehowy”. W 2021 roku na terenie województwa było 6472 głosicieli należących do 74 zborów, w których usługiwało 562 starszych zboru.
Od końca lutego 2022 roku rozpoczęto organizowanie pomocy dla Świadków Jehowy z Ukrainy, uchodźców – ofiar inwazji Rosji (zorganizowano całodobowe dyżury na dworcu Kraków Główny i MDA oraz kilka razy na stacji w Olkuszu, aby móc ich odebrać, zapewnić im bezpłatne zakwaterowanie i wyżywienie w mieszkaniach na terenie województwa oraz w jednej ze Sal Królestwa w Krakowie). Wielu imigrantów zostało członkami krakowskich zborów, w tym ukraińskojęzycznego i rosyjskojęzycznego. W celu zapewnienia pomocy uchodźcom na terenie województwa powołano jeden z 16 Komitetów Pomocy Doraźnej działających w Polsce, składający się z przeszkolonych wolontariuszy. 12 marca 2023 roku w Krakowie zakończyła naukę 31. klasa Kursu dla Ewangelizatorów Królestwa.
Zbory.
Poniższa lista obejmuje zbory zgromadzające się na terenie województwa:
Niektóre Sale Królestwa w województwie małopolskim

</doc>
<doc id="2395325" url="https://pl.wikipedia.org/wiki?curid=2395325" title="Świadkowie Jehowy w województwie warmińsko-mazurskim">
Świadkowie Jehowy w województwie warmińsko-mazurskim

Świadkowie Jehowy w województwie warmińsko-mazurskim – wspólnota religijna Świadków Jehowy w województwie warmińsko-mazurskim. W wyniku Narodowego Spisu Powszechnego Ludności i Mieszkań 2011 określono liczbę osób na terenie województwa deklarujących swoją przynależność religijną do Świadków Jehowy na 4996. Natomiast liczba głosicieli według opracowania GUS „Wyznania religijne w Polsce 2019–2021” w roku 2021 wynosiła 3642. W lutym 2023 roku na terenie województwa znajdowały się miejsca zgromadzeń 50 zborów (w tym zbór rosyjskojęzyczny, grupa języka migowego, grupa polskojęzyczna na oddaleniu na terenie zakładu karnego oraz grupa posługująca się językiem romani (Polska)).
Historia.
Początki.
W pierwszej dekadzie XX w. działalność rozwijała się głównie na terenie obecnego powiatu szczycieńskiego i węgorzewskiego (na terenie należącym wtedy do Cesarstwa Niemieckiego). W roku 1910 istniały też grupy w Ełku, Nawiadach, Srokowie, Świętajnie i Wielbarku, a w roku 1911 także w Lesieńcu i Piasutnie.
Grupy w Cierzpiętach, Elblągu, Ełku, Lesieńcu, Nawiadach, Piasutnie, Pozezdrzu, Sołdanach, Srokowie, Szczytnie, Świętajnie, Węgorzewie i Wielbarku, do roku 1920 odwiedzał przedstawiciel niemieckiego biura, pielgrzym Hermann Herkendell (1889–1926).
11 maja 1913 roku w Szczytnie zorganizowano zgromadzenie, na którym było obecnych około 70 osób. Jesienią 1913 roku grupy w Elblągu, Janikowie, Gołdapi, Pozezdrzu, Sołdanach, Giżycku i Szczytnie odwiedził Paul Balzereit. W roku 1916 grupy w Szczytnie i Węgorzewie odwiedził pielgrzym Max Cunow. W 1917 i 1919 roku pielgrzym Karl Wellershaus odwiedził grupy m.in. w Węgorzewie, Sołdanach, Pozezdrzu, Cierzpiętach, Szczytnie, Lesieńcu.
W roku 1919 i 1920 zbory w Węgorzewie, Lesieńcu, Szczytnie i Elblągu odwiedzał pielgrzym Bernhard Buchholz.
W 1920 roku zorganizowano zgromadzenia w Królewcu i Gdańsku, na których byli obecni pierwsi wyznawcy z tego terenu. Na początku lat 20. grupy Badaczy Pisma Świętego działały w Braniewie (w tym kilku Ukraińców), Giżycku, Leśnym Rowie, Mrągowie, Olsztynie, Pozezdrzu, Szczytnie, Węgorzewie i Wężewie. W 1927 roku w Iławie działał zbór, który organizował zebrania dwa razy w tygodniu. W roku 1928 rozpoczęto w miastach wyświetlanie nowego filmu – "Dramat stworzenia" (późniejszej niemieckiej wersji "Fotodramy stworzenia)". W tym samym roku odbyły się ponownie duże zgromadzenia w Królewcu i w Gdańsku – przybyli wyznawcy z terenu obecnego województwa.
W latach 30. XX wieku grupa Świadków Jehowy (przyjęcie nowej nazwy w 1931 roku) działała w Elblągu. W dniach od 12 do 13 marca 1932 roku oraz 8 i 9 października zgromadzenie odbyło się w Mrągowie (przy Kasernenstr. 29). 1 maja 1933 roku pielgrzym o nazwisku Kiper złożył wizytę grupie w Żelaznej Górze.
Prześladowania w okresie nazizmu.
W okresie nazizmu wielu tutejszych niemieckich Świadków Jehowy trafiło do więzień i hitlerowskich obozów koncentracyjnych za odmowę wyrzeczenia się służby dla Boga i rezygnacji z chrześcijańskiej neutralności. Jednym z pierwszych aresztowanych w 1936 roku był Anton Lippert z Sußnick (Suśnika) i osadzony w obozach Dachau i Natzweiler-Struthof. Paul Lask z Ełku został osadzony w obozach Stutthof, Natzweiler-Struthof i Buchenwald, gdzie zmarł.
Okres po II wojnie światowej.
Po II wojnie światowej Świadkowie Jehowy podjęli działalność kaznodziejską na terenie Warmii i Mazur w roku 1945. Pierwsi sprowadzili się do wsi Mostkowo koło Łukty. Wśród nich był m.in. Wiktor Fidura, były pracownik urzędu bezpieczeństwa, wydalony ze służby, ochrzczony w 1946 roku, aresztowany w 1950 roku. W 1947 roku do zboru przybyli pionierzy z Gdyni i z Siedlec. 3 października 1949 roku Starosta Powiatowy w Ostródzie został powiadomiony o zarejestrowaniu zboru w tej miejscowości. Zebrania odbywały się w mieszkanie W. Fidury. Oprócz niego pionierami byli Bonifacy Fidura i Czesław Wieczorek.
Z Zagłębia Ruhry do Pisza wraz z rodziną powrócił Georg (Jerzy) Litwin, ochrzczony w 1933 roku. W latach 1935–1937 przebywał w więzieniach w Białej Piskiej, Królewcu, Berlinie i Halle, potem na prawie dwa lata został uwięziony w KL Lichtenburg. Pod koniec 1946 roku nawiązał kontakt z polskim Biurem Oddziału w Łodzi, które wydało mu upoważnienie do prowadzenia działalności misyjnej. Początkowo zbór składał się z członków jego rodziny. Potem dołączyli inni głosiciele z okolicy, a także z Mrągowa, Giżycka oraz z powiatu ełckiego. Georg Litwin nie znał dobrze języka polskiego, dlatego koordynowaniem zborem zajął się Roman Szczyglewski przybyły z Kolna, w lipcu 1950 roku został zamordowany przez funkcjonariuszy urzędu bezpieczeństwa w Białymstoku, w tym samym roku został aresztowany Litwin.
W okolicach Braniewa zbór składał się w większości mieszkających tu przed wojną Ukraińców, dołączyła do nich polska rodzina oraz kilku przybyłych Świadków Jehowy z Ukrainy. Od 1948 roku przewodniczącym zboru był Jarosław Demkowicz, a 25 z nich było pionierami. Do pomocy w działalności ewangelizacyjnej regularnie przyjeżdżali głosiciele z Gdańska. Do zboru należało też kilka nauczycielek przybyłych z Wileńszczyzny.
Dziewięcioosobową grupę w Liksajnach tworzyły dwie rodziny ukraińskie, dwójka z nich została ochrzczona w 1941 roku, pozostali – w 1947 roku. Niewielka grupa powstała również w Żelaznej Górze.
W Giżycku w latach 1945–1947 do zboru należało 5 osób. Z Sołdan do Giżycka przeniosła się wraz z trójką dzieci wdowa Marta Merchel (ochrzczona w 1928 roku) wraz z trójką dzieci. Sługą grupy, do której należeli też Polacy i Ukraińcy był Władysław Sołtysek.
Dwie ukraińskie rodziny tworzyły grupę w Pietrzwałdzie. Sługą grupy był Władysław Demianiuk, ochrzczony jako Świadek Jehowy w 1944.
W kwietniu 1947 roku Tadeusz Wincenciuk (z Nowej Wsi koło Sokołowa Podlaskiego) był pierwszym Świadkiem w Olsztynie. Do tego miasta przyjechał też Stefan Wincenciuk, Eugeniusz Kądziela pochodzący z Kołodzieża koło Moniek, a ochrzczony w 1943 roku i Feliks Sidorek (kolejarz pochodzący z województwa białostockiego). Początkowo zgromadzali się w lokalach prywatnych (zarejestrowano trzy takie adresy). Wówczas Świadkowie Jehowy z Olsztyna, podjęli starania o pomieszczenie na potrzeby swoich zebrań. Uzyskali lokal w Olsztynie przy ul. Sarnowskiego 6 (na 100 miejsc), z którego korzystał 17-osobowy miejscowy zbór.
W tym samym roku działalność rozpoczął również zbór w Mrągowie, do którego należeli m.in. Aleksander Bączek (pochodzący z Turośli), Jan Kamiński, Bolesław Kozikowski, Franciszek Bączek oraz Friedrich Otto z Gdańska (ochrzczony w 1926 roku, pionier, wolontariusz Biura Oddziału w Łodzi, 1945–1946 zesłany do ZSRR) i Gerhard (Gerard) Gayk. W roku 1949 zbór składał się z 15 głosicieli, w tym kilku niemieckojęzycznych, którzy w tym języku prowadzili wyjazdową działalność kaznodziejską w północnych części województwa.
Pierwszym Świadkiem Jehowy po II wojnie światowej w Ełku był kolejarz Henryk Rogiński. Przyjechał w 1947 roku wraz z żoną, a w Szybie (obecnie dzielnica Ełku) działała jego siostra – Abel. W roku 1947 na terenie województwa olsztyńskiego działało 8 zborów. Pierwsi wyznawcy spotykali się początkowo w Ełku, w domu przy ulicy Bieruta 18 (obecnie ul. Sucharskiego).
Pod koniec lat 40. XX wieku powstał zbór Purgałki oraz zbór w Lidzbarku Warmińskim. Do tego zboru niektórzy przybyli z powiatu chełmskiego na Lubelszczyźnie.
18 kwietnia 1948 roku powstał zbór w Kętrzynie, którego sługą był Eugeniusz Kądziela. 30 czerwca 1948 roku decyzją wojewody władze przejęły Salę Królestwa w Olsztynie. Nie pomogły wielokrotne odwołania od tej decyzji, ani też wizyta wiosną 1949 roku Stefana Behunicka, misjonarza i przedstawiciela Biura Oddziału. Udało mu się tylko częściowo odzyskać skonfiskowanych publikacje. Zebrania zboru w Olsztynie odbywały się odtąd w mieszkaniu przy ulicy Waryńskiego.
Latem 1948 roku, niemieckojęzyczny Świadek Jehowy August Przyggoda ze Szczytna poprosił Biuro Oddziału w Szwajcarii o pomoc. Polskie Biuro Oddziału wysłało do niego Tadeusza Wincenciuka. Wkrótce przysłani tam pionierzy z Sopotu – bracia Józef i Stefan Durajowie, rozpoczęli działalność ewangelizacyjną. Prowadzili także wykłady w wynajętej sali, na które przychodziło do 80 osób. Sługą zboru został Ernst Reiczik (Rayczik).
Do czasu wysiedlenia Świadków Jehowy zbory istniały także w Targowie (do roku 1950) i w Rumach, których sługami byli Kaczmarczyk i Szymanski. Trzyosobowa grupa działała też w Woźnicach.
W latach 1947 i 1948 zbory składały się z polskich osadników, Ukraińców przesiedlonych w czasie akcji „Wisła” i przedstawicieli ludności miejscowej.
Według niepełnych danych na początku 1948 roku wojewódzkie władze administracyjne szacowały liczbę 100 Świadków Jehowy, w tym około 50 w Olsztynie. W kolejnym dokumencie z tego samego roku w województwie olsztyńskim liczba wzrosła do 304: w powiecie bartoszyckim – 10, braniewskim – 15 (z wyjątkiem jednej sześcioosobowej rodziny wszyscy byli Ukraińcami), giżyckim – 12, górowskim – 18, kętrzyńskim – 24, lidzbarskim – 59 (z których większość mieszkała w Kłębowie, Runowie i w gminie dobromiejskiej), morąskim – 6 (w tym pionierka Stanisława Mikołajczuk), olsztyńskim – 7, a w samym Olsztynie – 56, w ostródzkim – 32, piskim – 5, węgorzewskim – 5, w suskim – 55 (z których blisko połowa mieszkała w Klimach, kilka osób w Kisielicach). Niekompletny rejestr nie objął trzech powiatów; w powiecie mrągowskim działało kilkudziesięciu głosicieli, grupy Świadków Jehowy były także w powiatach szczycieńskim (gdzie miejscowy urząd bezpieczeństwa określił ich liczebność na około 50 osób) i nidzickim. Dodatkowo kilku mieszkało na terenie powiatu ełckiego. Ocenia się, że w 1948 roku ich liczba była wyższa o co najmniej jedną czwartą od tej podanej przez urząd.
Pierwsze zgromadzenie obwodowe z udziałem około 200 osób odbyło się w dniach 18–20 czerwca 1948 roku w Olsztynie. Połączono ją z działalnością ewangelizacyjną w tym mieście.
W maju 1948 roku w powiatach kętrzyńskim, iławieckim, lidzbarskim, suskim oraz piskim, starostwa powiatowe zakazały dalszej działalności Świadków Jehowy, a zmianę decyzji uzależniły od złożenia odpowiedniego imiennego wykazu członków wyznania. Gdy 30 czerwca 1948 roku państwowe władze województwa zamknęły olsztyńską salę przy ul. Sarnowskiego 6, zbór ten liczył 63 głosicieli i sympatyków, a do grudnia 1948 roku zamknęły wszystkie sale na terenie województwa. Władze dokonywały konfiskaty publikacji Świadków Jehowy w powiecie piskim, szczycieńskim i lidzbarskim. W 1948 roku pionierce Martcie Merchel z Giżycka skonfiskowano 240 egzemplarzy publikacji biblijnych w języku polskim, niemieckim i ukraińskim. W II. połowie 1948 i w 1949 roku konfiskowano wszelkie publikacje, a dopiero potem, często po interwencji Biura Oddziału, zwracano te, które miały debit. Świadków Jehowy publikacje w języku niemieckim rozpowszechnianiali głównie w powiatach giżyckim (Ryn), węgorzewskim, mrągowskim i olsztyńskim.
Powstały kolejne grupy najpierw w Klimach, Babiaku, a potem w innych miejscowościach, takich jak: Pupki (grupa składała się z siedmiu osób – przesiedleńców, kierowanych przez Bonifacego Fidurę) i Zakrzewiec. Do Urzędu Wojewódzkiego wpłynęło pięć jednobrzmiących formularzy z prośbą o zarejestrowanie zborów Świadków Jehowy na terenie województwa olsztyńskiego (w Olsztynie, Piszu, Mostkowie, Babiaku oraz Klimach).
W styczniu 1949 roku w Mikołajkach został zatrzymany nadzorca obwodu Stanisław Wasilak. 10 lutego 1949 roku w Targowie miejscowa ludność przerwała zebranie Świadków Jehowy, zachęcona, jak podał urząd bezpieczeństwa, przez katolickiego proboszcza z Dźwierzut. 12 lutego 1949 roku w czasie prowadzenia działalności ewangelizacyjnej zatrzymano Antoniego Podbielskiego z Nowogródka, Genowefy Mazurek z powiatu bartoszyckiego i Emilii Demkowicz z Zakrzewa w powiecie braniewskim. Do kolejnych udokumentowanych zatrzymań doszło w październiku na terenie powiatu kętrzyńskiego. Na krótko aresztowano nadzorcę obwodu Wiktora Schnella. By uniknąć takich bezpodstawnych zatrzymań, Biuro Oddziału zaczęło wysyłać do powiatowych urzędów bezpieczeństwa informacje o działalności na ich terenach grup Świadków Jehowy.
Na początku roku 1949 na terenie powiatu mrągowskiego zebrania organizowano m.in. w domu Michała Guni we wsi Jakubowo, odpowiedzialny za tę grupę był Eugeniusz Kotowski z Mrągowa.
W 1949 roku we wschodniej części województwa działał pionier Jan Wilk. Na tamtym terenie na uroczystość Wieczerzy Pańskiej przybyło 208 osób.
W czerwcu 1949 roku miało się odbyć trzydniowe zgromadzenie w Piszu. Jednak zostało ono rozwiązane przez miejscową milicję. Kolejne zgromadzenie zorganizowano w dniach 2–4 grudnia 1949 roku w wynajętej sali Powiatowej Komendy Służby Polsce w Ełku. Zgromadzeni w liczbie około 120 osób, którzy przybyli głównie z południowej części województwa białostockiego, z Kolna, Stawisk, Grajewa, Nowogrodu. 12 grudnia 1948 roku zgromadzenie odbyło się w sali Ligi Lotniczej w Szczytnie. Programu wysłuchało około 150 osób.
We wrześniu 1949 roku, Biuro Oddziału w Łodzi zgłosiło w Ministerstwie Administracji Publicznej istnienie grup w Mrągowie, Kętrzynie, Olsztynie, Ostródzie, Piszu, Klimach, Mostkowie i Babiaku. Jednocześnie upoważniła je do rejestracji na szczeblu powiatu i województwa, co uczyniły w okresie od 29 października do 3 listopada 1949 roku, o czym Urząd Wojewódzki poinformował niezwłocznie urząd bezpieczeństwa.
Zakaz działalności.
Lata 50. XX wieku.
W roku 1950 nastąpiła fala aresztowań. W województwie olsztyńskim, poza główną akcją aresztowań z czerwca, 5 lipca 1950 roku przeprowadzono następną, podczas której aresztowano kolejnych głosicieli. Według niepełnych danych na dzień 8 lipca 1950 roku liczba aresztowanych w województwie wynosiła 24 osoby. Do 5 sierpnia 1950 roku liczba wzrosła do 100 osób, 64 osoby zostały zwolnione, a 36 pozostawało w areszcie. Na koniec 1950 roku spośród 113 aresztowanych, 21 zostało skazanych na bezwzględne kary pozbawienia wolności.
W latach 1950–1951 zatrzymano co najmniej 98 osób, spośród nich 24 stanęły przed Wojskowym Sądem Rejonowym w Olsztynie. Od tego czasu działalność prowadzona była w konspiracji. Według danych Urzędu Bezpieczeństwa w roku 1950 na terenie województwa działało 1130 Świadków Jehowy, ustalono dane 470 z nich. Raport nie uwzględnia jednak mazurskich powiatów z województwa białostockiego, oraz włączonego 6 lipca 1950 roku do województwa olsztyńskiego powiatu działdowskiego. I tak na terenie powiatu bartoszyckiego w jednej grupie było 5 głosicieli, powiatu biskupieckiego (1 grupa) ok. 10–15, braniewskiego (5 grup) – 40–120, giżyckiego (1 grupa) – 25–35, górowskiego (1 grupa) – 5–10, iławskiego (2 grupy) – 70–75, kętrzyńskiego – 35–70, lidzbarskiego (6 grup) – 60–200, morąckiego (2 grupy) – 30–35, nidzickiego (1 grupa) – 30, olsztyńskiego (3 grupy) – 15–60, ostródzkiego (4 grupy) – 50–200, piskiego (3 grupy) – 10–30, szczycieńskiego (3 grupy) – 10–30, węgorzewskiego (1 grupa) – 15–20 oraz w Olsztynie (1 grupa) – 35–60 głosicieli. W czerwcu 1950 roku według kolejnych szacunków WUB działały 34 grupy i co najmniej 1000 głosicieli.
W okresie zakazu działalności wspólnota ta rozrastała się liczebnie. W 1956 roku liczyła ona około 200 osób mieszkających głównie w Olsztynie i Braniewie.
Spotkania religijne organizowano w domach prywatnych, a większe – konwencje – na polanach leśnych i w ogrodach. W roku 1958 w podolsztyńskiej miejscowości Słupy zebrało się 126 osób.
Funkcjonariusze Urzędu Bezpieczeństwa prowadzili sprawy przeciwko Świadkom Jehowy. W latach 50. XX wieku, m.in. kontynuowano sprawy: (1950–1966) przeciwko Marii Mróz z Olsztyna; (1950–1951) Tadeuszowi Wincenciukowi; (1953–1955) Janowi Łazarzowi, (1955–1958) Witoldowi Kroczek („sługi obwodu związku wyznaniowego Świadkowie Jehowy w Olsztynie”).
Lata 60. XX wieku.
W ramach sprawy obiektowej o kryptonimie „Kuźnia” Służba Bezpieczeństwa przez kilka lat bezskutecznie poszukiwała Jana Suszka z powiatu braniewskiego, który był zaangażowany w produkcję części do powielaczy, używanych do druku wydawnictw Świadków Jehowy, oraz przygotowywanie matryc do tych wydawnictw techniką fotodruku – nie odnaleziono też drukarni będącej głównym celem w tej sprawie. W 1966 roku prowadzono wobec niego sprawę operacyjną o kryptonimie „Technik”, do 1970 roku nie został zatrzymany ani bliżej rozpracowany, choć obserwowano także jego rodzinę. 2 sierpnia 1966 roku w Szklarni Służba Bezpieczeństwa aresztowała dwóch nadzorców uczestniczących w spotkaniu 10 przedstawicieli zborów ze wschodniej części województwa. W roku 1966 liczbę głosicieli w województwie olsztyńskim szacowano na około 2600 osób.
Prowadzono sprawy m.in. przeciwko: (1966–1971) Władysławowi i Zdzisławowi Dwurznikom ze Staszkowa; członkom związku wyznaniowego Świadkowie Jehowy zamieszkałych w powiecie biskupieckim w latach 1968–1974.
Szczególnie od 60. XX wieku głosiciele w lecie zaczęli prowadzić grupową wyjazdową działalność kaznodziejską na terenach, gdzie jest mniej Świadków Jehowy (dawne nazwy: "grupy pionierskie", "ośrodki pionierskie", "obozy pionierskie").
Czas „odwilży”.
W latach 70. XX wieku nadal prowadzono sprawy m.in. przeciwko: (1974–1975, Lidzbark Warmiński) Ryszardowi Koziełowi, Andrzejowi Podbielskiemu, Ryszardowi Kozaczukowi; (1974–1982, Olecko) Gerhardowi Schwarzowi; (1974–1981, Olecko) Ingryd Schwarz; (1973–1981, Olecko) Wincentemu Anuszkiewiczowi.
Pod koniec 1977 roku Świadków Jehowy w Olsztynie odwiedził Daniel Sydlik, członek Ciała Kierowniczego w Nowym Jorku (1 stycznia 1978 roku spotkanie odbyło się w Elblągu), który w Polsce bezskutecznie prowadził rozmowy z władzami państwowymi o zalegalizowaniu działalności. Za zgodą władz w roku 1982 zorganizowano w Hali Widowiskowo-Sportowej „Urania” w Olsztynie pierwszy kongres pod hasłem „Prawda o Królestwie”. W następnych latach Świadkowie regularnie wynajmowali ten obiekt do organizowania zgromadzeń. Wynajmowano też inne sale publiczne, na przykład na doroczną uroczystość Wieczerzy Pańskiej.
Ponowna rejestracja prawna i rozwój.
Kongresy i zgromadzenia.
W latach późniejszych organizowano kongresy cyklicznie na Stadionie OSiR w Olsztynie (1983–1984, 1986–1988, 1994–2005, 2007–2008, 2010–2011). Na początku lat 90. XX wieku w województwie olsztyńskim działało około 2000 głosicieli. Kongresy odbyły się również w Ostródzie (2012, 2014–2018), w 2013 roku w Mrągowie, a w roku 2018 i 2019 dodatkowo również w Ełku.
Świadkowie Jehowy z rejonu Elbląga korzystali z kongresów w Gdańsku oraz w Gdyni, a z okolic Ełku w Warszawie, w Białymstoku i w Łomży.
W dniach od 5 do 7 sierpnia 1996 roku kongres pod hasłem „Bojaźń Boża” odbył się na stadionie Stadionie OSiR w Olsztynie. W tym samym miejscu odbył się 11–13 lipca 1997 roku kongres pod hasłem „Wiara w Słowo Boże”.
W dniach od 10 do 12 lipca 1998 roku program kongresu pod hasłem „Boża droga życia”, który odbył się na olsztyńskim stadionie OSiR został przedstawiony również w języku rosyjskim.
Na tym samym stadionie odbyły się kolejne kongresy: w 1999 roku pod hasłem „Prorocze słowo Boże”, 7–9 lipca 2000 roku pod hasłem „Wykonawcy słowa Bożego”, 13–15 lipca 2001 roku pod hasłem „Nauczyciele słowa Bożego”, w 2002 roku pod hasłem „Gorliwi głosiciele Królestwa”, 11–13 lipca 2003 roku pod hasłem „Oddajcie chwałę Bogu”, 9–11 lipca 2004 roku pod hasłem „Chodź z Bogiem”, w 2005 roku pod hasłem „Posłuszni Bogu”, 22–24 lipca 2007 roku pod hasłem „Naśladuj Chrystusa!”, 18–20 lipca 2008 roku pod hasłem „Kierowani duchem Bożym” (około 4 tys. obecnych, ochrzczono 36 osób), 2–4 lipca 2010 roku pod hasłem „Trwaj przy Jehowie!”, 8–10 lipca 2011 roku pod hasłem „Niech przyjdzie Królestwo Boże!”.
W dniach 20 do 22 lipca 2012 roku pod hasłem „Strzeż swego serca!” odbył się na Stadionie Miejskim w Ostródzie. Kongres pod hasłem „Słowo Boże jest prawdą!” odbył się w dniach od 2 do 4 sierpnia 2013 roku w Amfiteatrze w Mrągowie. 11–13 lipca 2014 roku odbył się w Arenie Ostróda kongres pod hasłem „Szukajmy najpierw Królestwa Bożego!”. W tym samym obiekcie odbył się w dniach 10–12 lipca 2015 roku kongres pod hasłem „Naśladujmy Jezusa!”. Uczestniczyło w nim przeszło 3,5 tysiąca osób z 45 zborów, a 18 osób zostało ochrzczonych. Również w dniach 29–31 lipca 2016 roku zorganizowano tam kongres pod hasłem „Lojalnie trwajmy przy Jehowie!”. 4–6 sierpnia 2017 roku odbył się kongres pod hasłem „Nie poddawaj się!”. W tym samym obiekcie odbył się w dniach 10–12 sierpnia 2018 roku kongres pod hasłem „Bądź odważny!” oraz 17–19 sierpnia w Hali Sportowo-Widowiskowej w Ełku. Kongres pod hasłem „Miłość nigdy nie zawodzi!” odbył się w dniach 16–18 sierpnia 2019 roku w Hali Sportowo-Widowiskowej w Ełku.
Od 2002 roku Świadkowie Jehowy z Warmii korzystają ze zgromadzeń obwodowych we własnej Sali Zgromadzeń w Malborku, natomiast z Mazur – z wypożyczanej hali w Olecku (w poprzednich latach w Ełku).
Sale Królestwa.
W 1989 roku otwarto Salę Królestwa w Bartoszycach (funkcjonowała do otwarcia nowego obiektu w styczniu 2020). 5 lutego 1994 roku w Olsztynie otwarto kompleks dwóch Sal Królestwa, z którego korzystało około 600 olsztyńskich głosicieli. Obecnie jest w tym mieście ponad 1000 głosicieli, należących do 10 zborów. Sale Królestwa znajdują się przy ul. Bałtyckiej, ul. Traugutta i ul. Borowej. Sala Królestwa w Giżycku funkcjonuje od 1996 roku, a w Orzyszu od 1997 roku. W 2009 roku w dwóch zborach korzystających z Sali Królestwa w Giżycku działało 174 głosicieli, a na uroczystości Pamiątki śmierci Jezusa Chrystusa było obecnych 289 osób.
W 2008 roku powstała Sala Królestwa w Czerlejnku. W październiku 2010 roku trzy ełckie zbory otworzyły nowy kompleks Sal Królestwa dla ponad 370 głosicieli z tego miasta.
W lipcu 2018 roku w Olecku powstała nowa Sala Królestwa, a w styczniu 2020 roku nowy obiekt w Bartoszycach. Planuje się budowę nowego obiektu w Szczytnie.
Działalność wśród obcokrajowców, mniejszości etnicznych i w polskim języku migowym.
Działalność jest prowadzona również wśród obcokrajowców. Oprócz języka polskiego i polskiego migowego zebrania organizuje się także w języku romani (Polska Roma), rosyjskim (do 2020 roku też w języku angielskim, a do 2021 także w języku ukraińskim).
Świadkowie Jehowy korzystają też z możliwości działalności wśród osadzonych w Strzeżonych Ośrodkach Dla Cudzoziemców.
Weryfikacja stanowiska Sądu Najwyższego wobec powojennej działalności Świadków Jehowy.
W 2000 roku na wniosek Rzecznika Praw Obywatelskich Sąd Najwyższy uchylił zaskarżony wyrok Sądu Wojewódzkiego w Olsztynie z 1954 roku i uniewinnił jednego z głosicieli, który od sierpnia 1952 roku do grudnia 1953 roku na terenie powiatów Pisz i Kolno był aktywnym członkiem związku pod nazwą Świadkowie Jehowy.
Konferencje naukowe poświęcone represjom w trakcie II wojny światowej i okresu powojennego.
Na „Ogólnopolskiej Konferencji Naukowej: Kościoły chrześcijańskie w systemach totalitarnych” zorganizowanej w dniach 16–17 czerwca 2011 roku w Toruniu, Grzegorz Jasiński przedstawił wykład „Świadkowie Jehowy na Warmii i Mazurach w latach 1945–1956”.
Działalność w ośrodkach penitencjarnych.
Zebrania zborowe organizuje się również na terenie Zakładu Karnego w Kamińsku. Działalność kaznodziejska prowadzona także przez wytypowanych kaznodziejów w Areszcie Śledczym w Olsztynie oraz w Zakładzie Karnym w Barczewie.
Pozostała działalność.
W 2008 roku na terenie województwa działało 66 zborów. W 2010 roku było 4219 głosicieli w 67 zborach oraz 41 Sal Królestwa.
W latach 2012–2021 nastąpiła reorganizacja zborów, wskutek czego zbory stały się większe i lepiej zorganizowane, lecz ich liczba zmniejszyła się.
W roku 2013 wdrożono program świadczenia publicznego na terenie poszczególnych zborów za pomocą wózków z literaturą biblijną.
W 2015 roku było 4052 głosicieli w 50 zborach. W roku 2018 liczba głosicieli wynosiła 3666 należących do 48 zborów. W 2021 roku było 3642 głosicieli należących do 47 zborów, w których usługiwało 255 starszych zboru.
Pomoc humanitarna.
Od końca lutego 2022 roku rozpoczęto organizowanie pomocy dla Świadków Jehowy z Ukrainy, uchodźców – ofiar inwazji Rosji. W tym celu na terenie województwa powołano jeden z 16 Komitetów Pomocy Doraźnej działających w Polsce, składający się z przeszkolonych wolontariuszy. Od początku kwietnia 2022 roku, kiedy to wznowiono przeprowadzanie zebrań w Salach Królestwa, uczęszczają na nie także Świadkowie Jehowy z Ukrainy, którzy musieli opuścić swój kraj ze względu na toczącą się tam wojnę. Szacuje się, że w samym Olsztynie jest to kilkudziesięcioosobowa grupa.
Zbory.
Poniższa lista obejmuje zbory zgromadzające się na terenie województwa:

</doc>
<doc id="2395326" url="https://pl.wikipedia.org/wiki?curid=2395326" title="Stefania Kiewłen">
Stefania Kiewłen

Stefania Kiewłen (ur. 8 stycznia 1941 w Warszawie) – polska lekkoatletka, specjalistka pchnięcia kulą.
Kariera.
Na mistrzostwach Europy w 1962 w Belgradzie zajęła 11. miejsce w tej konkurencji.
Była mistrzynią Polski w pchnięciu kulą w 1962 i 1964. 16 czerwca 1962 w Warszawie ustanowiła rekord Polski w tej konkurencji wynikiem 15,42 m.
W latach 1961-1965 startowała w czternastu meczach reprezentacji Polski w pchnięciu kulą, odnosząc cztery zwycięstwa indywidualne.
Rekord życiowy:
Była zawodniczką klubów: LKS Sopot, SLA Sopot i Spójnia Gdańsk. Jej trenerami byli Tadeusz Krzyżanowski, Sławomir Zieleniewski i R. Żukowski.

</doc>
<doc id="2395328" url="https://pl.wikipedia.org/wiki?curid=2395328" title="Antybolszewickie Centrum Ruchu Wyzwoleńczego Narodów Rosji">
Antybolszewickie Centrum Ruchu Wyzwoleńczego Narodów Rosji

Antybolszewickie Centrum Ruchu Wyzwoleńczego Narodów Rosji (ros. "Антибольшевистский центр освободительного движения народов России") – emigracyjna antykomunistyczna organizacja rosyjska po zakończeniu II wojny światowej
Centrum zostało utworzone w poł. 1948 r. jako niepolityczna platforma współpracy emigracyjnych organizacji rosyjskich, nazwiązujących do idei Rosyjskiego Ruchu Wyzwoleńczego gen. Andrieja A. Własowa z okresu II wojny światowej. Nawiązywało do Manifestu praskiego Komitetu Wyzwolenia Narodów Rosji z 14 listopada 1944 r. W jego ramach miały współdziałać takie organizacje, jak Związek Walki o Wyzwolenie Narodów Rosji, czy Związek Bojowników Ruchu Wyzwoleńczego. Za główne cele swojej działalności Centrum głosiło: opracowanie ideologicznych, politycznych i taktycznych podstaw ruchu wyzwoleńczego, propagowanie idei ruchu wyzwoleńczego i jego zadań w walce z komunizmem, organizacja sił ruchu wyzwoleńczego i doprowadzenie do ich gotowości bojowej. Czołowymi działaczami Centrum byli J. A. Piśmiennyj, N. Mielnikow, A. Michajłowski, W. Janowski, J. K. von Mejer. Organem prasowym stał się "Бюллетень АЦОДНР". Niechęć do współpracy różnych organizacji i różnice między nimi doprowadziły jednak do szybkiego rozpadu Centrum.

</doc>
<doc id="2395330" url="https://pl.wikipedia.org/wiki?curid=2395330" title="Kasper Bertoni">
Kasper Bertoni

Kasper Bertoni, "Gaspare Bertoni" (ur. 9 października 1777 w Weronie, zm. 12 czerwca 1853 w Weronie) – włoski prezbiter, założyciel Zgromadzenia Najświętszych Stygmatów Pana Naszego Jezusa Chrystusa, święty Kościoła katolickiego.
Miał jedną siostrę, która zmarła w 1786 roku, a rodzice byli w separacji. Wstąpił do seminarium duchownego, w 1795 roku otrzymał święcenia kapłańskie. W 1816 roku otworzył szkołę dla kształcenia kapłanów. 20 grudnia 1817 roku został mianowany misjonarzem apostolskim przez papieża Piusa VII. Założył zgromadzenie Najświętszych Stygmatów Pana Naszego Jezusa Chrystusa. Członkowie zgromadzenia od jego imienia noszą nazwę „Bortonianie”. Był także kierownikiem duchowym sióstr kanosjanek. Otrzymał pochwały od papieży Piusa IX, które później powtórzył Pius XI. Potem nagle ciężko zachorował. Od 1843 roku był obłożnie chory. Zmarł w opinii świętości.
Został beatyfikowany przez papieża Pawła VI w dniu 1 listopada 1975 roku, a kanonizowany przez papieża Jana Pawła II w dniu 1 listopada 1989 roku.

</doc>
<doc id="2395333" url="https://pl.wikipedia.org/wiki?curid=2395333" title="Zagubieni w haremie">
Zagubieni w haremie

Zagubieni w haremie (ang. "Lost in a Harem") – amerykański film komediowy z 1944 roku. W rolach głównych wystąpił amerykański duet aktorski Abbott i Costello.
Treść.
Akcja toczy się w mieście Port Inferno na Bliskim Wschodzie. Właściciel klubu Ormulu zawiera układ z piosenkarką Hazel Moon. Kobieta będzie mogła iść na randkę z księciem Ramo, jeżeli w klubie wystąpią jej przyjaciele, Peter i Harvey, utalentowani magicy. Jednak widowisko kończy się klapą, a trójka bohaterów trafia do aresztu. Wówczas z pomocą przychodzi książę Romo. Prosi on Hazel o pomoc w odzyskaniu tronu.

</doc>
<doc id="2395336" url="https://pl.wikipedia.org/wiki?curid=2395336" title="Marilyn Maxwell">
Marilyn Maxwell

Marilyn Maxwell, właśc. Marvel Marilyn Maxwell (ur. 3 sierpnia 1921, zm. 20 marca 1972) – amerykańska aktorka.
Życiorys.
Urodziła się w miasteczku Clarinda, w Stanach Zjednoczonych. Kiedy miała pięć lat jej rodzice przeprowadzili się do Indianapolis. Swoją profesjonalną karierę w show biznesie rozpoczęła jako śpiewaczka radiowa. W 1942 roku podpisała kontrakt z MGM. Jako aktorka zadebiutowała w 1942 roku w filmie "Gotowi do akcji" ("Stand By For Action"), gdzie partnerował jej Robert Taylor. Następnie grała w takich filmach jak: "Zagubieni w haremie" ("Lost in harem"), "Cytrynowy drops" ("The Lemon Drop Kid"), "Champion", czy "Letnie wakacje" ("Summer Holiday"). Bardzo często występowała obok znanych komediantów takich jak Bob Hope, Jerry Lewis, Jack Benny, czy duet Abbott i Costello. W 1972 roku zmarła na atak serca w wieku 51 lat.
Życie rodzinne.
Była trzykrotnie zamężna, wszystkie jej małżeństwa zakończyły się rozwodem. Jej mężami byli:
Z tym ostatnim miała syna Matthew Paula (ur. 28.04.1956)

</doc>
<doc id="2395340" url="https://pl.wikipedia.org/wiki?curid=2395340" title="Aull">
Aull

Aull – gmina w Niemczech, w kraju związkowym Nadrenia-Palatynat, w powiecie Rhein-Lahn, wchodzi w skład gminy związkowej Diez.

</doc>
<doc id="2395342" url="https://pl.wikipedia.org/wiki?curid=2395342" title="Aull (ujednoznacznienie)">
Aull (ujednoznacznienie)

Niemcy:
Osoby:

</doc>
<doc id="2395343" url="https://pl.wikipedia.org/wiki?curid=2395343" title="Integracja sensoryczna">
Integracja sensoryczna



</doc>
<doc id="2395344" url="https://pl.wikipedia.org/wiki?curid=2395344" title="Inni (album Sigur Rós)">
Inni (album Sigur Rós)

Inni – album koncertowy islandzkiego zespołu post-rockowego Sigur Rós, którego premiera odbyła się 7 listopada 2011 roku. Na wydawnictwo składa się płyta DVD oraz dwie płyty CD. Album dostępny jest w formie standardowej (wspomniane DVD i 2 CD), Blu-ray, dystrybucji elektronicznej, płycie winylowowej oraz w limitowanej edycji specjalnej.
Materiał z albumu został zarejestrowany w Alexandra Palace w Anglii w 2008 roku.

</doc>
<doc id="2395345" url="https://pl.wikipedia.org/wiki?curid=2395345" title="Oświata we Włocławku">
Oświata we Włocławku

We Włocławku istnieje sieć szkół publicznych oraz niepublicznych.

</doc>
<doc id="2395346" url="https://pl.wikipedia.org/wiki?curid=2395346" title="Tomisław Paczowski">
Tomisław Paczowski

Tomislav Pačovski (mac. Томислав Пачовски, ur. 28 czerwca 1982 w Bitoli) – macedoński piłkarz grający na pozycji bramkarza. Od 2015 roku jest piłkarzem klubu Wardar Skopje.
Kariera klubowa.
Karierę piłkarską Pačovski rozpoczął w klubie FK Pelister. W 1999 roku awansował do kadry pierwszego zespołu i w sezonie 1999/2000 zadebiutował w jego barwach w pierwszej lidze macedońskiej. W 2001 roku zdobył z Pelisterem Puchar Macedonii. W sezonie 2003/2004 został wypożyczony do greckiego AO Ionikos, w którym zagrał tylko raz, 23 maja 2004 w meczu z OFI Kreta (2:1).
W 2006 roku Pačovski został piłkarzem klubu FK Rabotnički ze stolicy kraju Skopje. W latach 2006 i 2008 wywalczył z nim dwa tytuły mistrza Macedonii. W 2008 roku zdobył też Puchar Macedonii. Latem 2008 odszedł do lokalnego rywala Rabotničkiego, Vardaru Skopje i spędził w nim cały sezon 2008/2009.
W 2009 roku Pačovski przeszedł z Vardara do belgijskiego Germinalu Beerschot. W pierwszej lidze belgijskiej zadebiutował 1 sierpnia 2009 w zremisowanym 1:1 wyjazdowym meczu z KSV Roeselare. W sezonie 2009/2010 był podstawowym zawodnikiem klubu z Antwerpii, a w sezonie 2010/2011 stał się rezerwowym dla Thomasa Kaminskiego.
W 2012 roku Pačovski został zawodnikiem KV Mechelen, a w 2015 przeszedł do Wardaru Skopje.
Kariera reprezentacyjna.
W reprezentacji Macedonii Pačovski zadebiutował 4 czerwca 2006 roku w wygranym 1:0 towarzyskim meczu z Turcją. W swojej karierze grał już w eliminacjach do Euro 2008, MŚ 2010, a od 2010 roku jest pierwszym bramkarzem Macedonii, rywalizującej o awans do Euro 2012.

</doc>
<doc id="2395347" url="https://pl.wikipedia.org/wiki?curid=2395347" title="Tomislav Pačovski">
Tomislav Pačovski



</doc>
<doc id="2395348" url="https://pl.wikipedia.org/wiki?curid=2395348" title="Tomislav Pacovski">
Tomislav Pacovski



</doc>
<doc id="2395356" url="https://pl.wikipedia.org/wiki?curid=2395356" title="Mathematical Markup Language">
Mathematical Markup Language



</doc>
<doc id="2395359" url="https://pl.wikipedia.org/wiki?curid=2395359" title="Piotr Safonow">
Piotr Safonow

Piotr Siergiejewicz Safonow (ros. Петр Сергеевич Сафонов, ur. 1907 w Jekaterynosławiu, zm. 1974 w Charkowie) – funkcjonariusz radzieckich służb specjalnych (OGPU, NKWD i Smiersz), pułkownik bezpieczeństwa państwowego (od lutego 1943 roku). W 1939 roku minister (narkom) spraw wewnętrznych Mołdawskiej Autonomicznej Socjalistycznej Republiki Radzieckiej, w latach 1939–1941 naczelnik Obwodowego Zarządu NKWD w Charkowie i jeden z wykonawców zbrodni katyńskiej.
Z pochodzenia Ukrainiec, urodził się w rodzinie robotniczej. Od 1929 roku członek partii bolszewickiej. W latach 1929–32 w oddziałach OGPU. W latach 30. XX wieku sekretarz partyjny i pracownik terenowych organów Inspekcji Robotniczo-Chłopskiej. Od stycznia 1939 roku w NKWD w stopniu kapitana bezpieczeństwa państwowego. Od stycznia do września 1939 roku narkom spraw wewnętrznych Mołdawskiej Autonomicznej Socjalistycznej Republiki Radzieckiej. Od września 1939 roku do października 1941 roku naczelnik Obwodowego Zarządu NKWD w Charkowie, gdzie w 1940 roku sprawował nadzór nad rozstrzeliwaniem polskich jeńców wojennych z obozu w Starobielsku. W latach 1941–1942 zastępca szefa grupy NKWD na Kaukazie, a w 1943 roku oficer operacyjny grupy kontrwywiadu wojskowego Smiersz na Froncie Briańskim. 10 czerwca 1943 roku skazany przez trybunał wojskowy NKWD na 8 lat więzienia za "nadużycia władzy i defraudację środków publicznych" z odroczeniem wykonania wyroku do zakończenia wojny oraz zwolniony z organów bezpieczeństwa. W latach 50. i 60. XX wieku pracował w Charkowie jako wicedyrektor kilku zakładów przemysłowych.
Odznaczony Orderem Czerwonej Gwiazdy.

</doc>
<doc id="2395362" url="https://pl.wikipedia.org/wiki?curid=2395362" title="Pinetop-Lakeside">
Pinetop-Lakeside

Pinetop-Lakeside – miasto w Stanach Zjednoczonych, w stanie Arizona, w hrabstwie Navajo.

</doc>
<doc id="2395364" url="https://pl.wikipedia.org/wiki?curid=2395364" title="Petar Miłoszewski">
Petar Miłoszewski

Petar Miloševski (mac. Петар Милошевски, ur. 6 grudnia 1973 w Bitoli, zm. 13 marca 2014) – macedoński piłkarz grający na pozycji bramkarza. Mierzył 188 cm wzrostu, ważył 82 kg.
Kariera klubowa.
Karierę piłkarską Miloševski rozpoczął w klubie FK Pelister. W 1994 roku awansował do kadry pierwszego zespołu i w sezonie 1994/1995 zadebiutował w jego barwach w pierwszej lidze macedońskiej. W Pelisterze grał przez 3 sezony, a latem 1997 odszedł do Vardaru Skopje. W sezonie 1997/1998 zdobył z Vardarem Puchar Macedonii.
W 1998 roku Miloševski wyjechał do Turcji i został wówczas zawodnikiem klubu tamtejszej Süper Lig, Trabzonsporu. Występował w nim w latach 1998–2001 i rywalizował o miejsce w składzie z Turkiem, Metinem Aktaşem.
W 2001 roku Miloševski odszedł z Trabzonsporu do Malatyasporu. W klubie z miasta Malatya bronił przez 3 sezony i w 2004 roku odszedł do Akçaabatu Sebatspor. W sezonie 2004/2005 spadł z nim do 1. Lig.
Po spadku Akçaabatu Sebatspor Miloševski odszedł do cypryjskiego klubu Enosis Neon Paralimni, w którym stał się pierwszym bramkarzem.
Zginął w wypadku samochodowym 13 marca 2014 roku.
Kariera reprezentacyjna.
W reprezentacji Macedonii Miloševski zadebiutował 25 marca 1998 roku w wygranym 1:0 towarzyskim meczu z Bułgarią. W swojej karierze grał w eliminacjach do Euro 2000, MŚ 2002, Euro 2004, MŚ 2006, Euro 2008 i MŚ 2010. Od 1998 do 2009 roku rozegrał w kadrze narodowej 60 meczów.

</doc>
<doc id="2395370" url="https://pl.wikipedia.org/wiki?curid=2395370" title="Dwight Foster">
Dwight Foster

Dwight Foster (ur. 7 grudnia 1757, zm. 29 kwietnia 1823) – amerykański prawnik i polityk z Massachusetts.
W latach 1793–1800 reprezentował stan Massachusetts w Izbie Reprezentantów Stanów Zjednoczonych.
W latach 1800–1803 z ramienia Partii Federalistycznej zasiadał w Senacie Stanów Zjednoczonych jako przedstawiciel stanu Massachusetts.
Jego brat, Theodore Foster, również zasiadał w Senacie Stanów Zjednoczonych jako przedstawiciel stanu Rhode Island.

</doc>
<doc id="2395373" url="https://pl.wikipedia.org/wiki?curid=2395373" title="James Hall">
James Hall



</doc>
<doc id="2395379" url="https://pl.wikipedia.org/wiki?curid=2395379" title="Show Low">
Show Low

Show Low – miasto w Stanach Zjednoczonych, w stanie Arizona, w hrabstwie Navajo. Według spisu w 2020 roku liczy 11,7 tys. mieszkańców. 
Show Low w 1953 otrzymał status miasta.
W mieście średnia temperatura minimalna wyniosła 37,6°, a średnia temperatura maksymalna 65,9°. W 2010 liczba gospodarstw domowych wynosiła 4 368.
Miasto posiada 4 korty tenisowe i 5 pól golfowych (w tym 2 publiczne i 3 prywatne). Znajdują się tu 3 muzea. Show Low posiada lotnisko z dwoma pasami startowymi.

</doc>
<doc id="2395383" url="https://pl.wikipedia.org/wiki?curid=2395383" title="Wyższa Szkoła Handlowa w Sztokholmie">
Wyższa Szkoła Handlowa w Sztokholmie

Wyższa Szkoła Handlowa w Sztokholmie (sv. "Handelshögskolan i Stockholm", ang. "Stockholm School of Economics") – utworzona w 1909 roku prywatna wyższa szkoła ekonomiczna, zajmująca w rankingu Financial Times 13. miejsce w Europie. 
Historia.
Szkoła powstała w latach szybkiego przemysłowego rozwoju w Szwecji, który stworzył zapotrzebowanie na specjalistów w dziedzinie zarządzania. W roku 1909 dwuletnie studia rozpoczęła pierwsza grupa 110 studentów. Zajęcia były prowadzone w handlowym budynku, znanym jako „Brunkebergs hotell”. Uczelnię finansowo wspierali biznesmeni (m.in. K.A. Wallenberg, Olof Söderberg i Joseph Nachmanson) oraz władze miasta i rząd. 
W 1926 roku szkołę przeniesiono do nowego neoklasycznego budynku przy ul. Sveavägen 65, zaprojektowanego przez szwedzkiego architekta Ivara Tengboma, który pozostał głównym budynkiem uczelni (z czasem został otoczony przez kilka innych). 
Wykładowcą ekonomii politycznej i statystyki był w latach 1909–1919 prof. Eli Heckscher, który w następnych latach skoncentrował się na zagadnieniach historii gospodarczej (wyodrębniając ten kierunek badań i kształcenia).
Równocześnie z dydaktyką rozwijano działalność badawczą. Pierwszy stopień doktorski przyznano w 1946, a po 60. latach liczba przyznanych stopni przekroczyła 500. Współcześnie wyniki badań są przedmiotem licznych publikacji o międzynarodowym zasięgu.
Jednostki organizacyjne.
Strukturę uczelni tworzy 6 wydziałów i wiele organizacyjnych jednostek badawczych (centra i instytuty badawcze.
Kierunki studiów.
specjalizacje: zarządzanie, ekonomia, finanse 

</doc>
<doc id="2395385" url="https://pl.wikipedia.org/wiki?curid=2395385" title="Mistrzostwa Świata w Kajakarstwie 2011">
Mistrzostwa Świata w Kajakarstwie 2011

Mistrzostwa Świata w Kajakarstwie 2011 – odbyły się w dniach 17-21 sierpnia 2011 w Segedynie. Była to 39. edycja mistrzostw, rozgrywanych po raz trzeci na Węgrzech. Poprzednie edycje odbyły się w 1998 i 2006, również w Segedynie. W imprezie wzięło udział około 1100 zawodników z 88 krajów.

</doc>
<doc id="2395398" url="https://pl.wikipedia.org/wiki?curid=2395398" title="Taylor (Arizona)">
Taylor (Arizona)

Taylor – miasto w Stanach Zjednoczonych, w stanie Arizona, w hrabstwie Navajo.

</doc>
<doc id="2395405" url="https://pl.wikipedia.org/wiki?curid=2395405" title="Liu Ling">
Liu Ling

Liu Ling (ur. 221, zm. 300) – chiński filozof, zwolennik taoizmu.
Żyjąc w politycznie ciężkich czasach nie interesował się sprawami państwowymi i wiódł beztroskie życie, spędzając dnie na odpoczynku, tworzeniu poezji i biesiadach z przyjaciółmi. Znany był jako wielki miłośnik wina, skomponował nawet pieśń na cześć tego trunku. Jego skłonność do pijaństwa stała się tematem wielu anegdot w późniejszej literaturze. Jeden z towarzyszących mu sług zawsze nosił ze sobą łopatę, z rozkazem natychmiastowego pogrzebania Liu Linga gdziekolwiek umrze, co było wyzwaniem rzuconym konfucjańskiej obyczajowości, przywiązującej wielką wagę do obrzędów pogrzebowych i kultu przodków.
Jest zaliczany do grupy Siedmiu Mędrców z Bambusowego Gaju i podobnie jak inni jej członkowie prowadził ekscentryczny tryb życia. Zwykł chadzać nago po swoim domu, a oburzonym jego zachowaniem gościom odpowiadał, że odzieniem dla niego jest cały otaczający go świat i czuje się tak jakby goszczący w jego pokoju ludzie wchodzili mu do spodni. Znany jest też z tego, że po mieście jeździł powozem zaprzężonym w jelenie.

</doc>
<doc id="2395419" url="https://pl.wikipedia.org/wiki?curid=2395419" title="Taylor (Arkansas)">
Taylor (Arkansas)

Taylor – miasto w Stanach Zjednoczonych, w stanie Arkansas, w hrabstwie Columbia.

</doc>
<doc id="2395423" url="https://pl.wikipedia.org/wiki?curid=2395423" title="Stanisława Pietruszczak">
Stanisława Pietruszczak

Stanisława Pietruszczak-Wąchała (ur. 8 maja 1953 w Tomaszowie Mazowieckim) – polska panczenistka, trenerka, olimpijka z Innsbrucku 1976. Podczas całej kariery sportowej reprezentowała barwy klubu Pilica Tomaszów Mazowiecki.
Wykształcenie.
Absolwentka II Liceum Ogólnokształcącego im Stefana Żeromskiego w Tomaszowie Mazowieckim. Rok po olimpiadzie w Innsbrucku, w 1977 roku ukończyła Akademie Wychowania Fizycznego im. J.Piłsudskiego w Warszawie
Kariera sportowa.
Mistrzostwa Polski.
Wielokrotna medalistka mistrzostw Polski:
Zawody międzynarodowe.
Uczestniczka Mistrzostw Świata w wieloboju sprinterskim w Göteborgu w 1975 roku, podczas których zajęła 8. miejsce oraz Mistrzostw Europy w wieloboju w Ałma-Acie (ZSRR) w 1974 roku podczas których zajęła 17. miejsce.
Olimpiada.
Na igrzyskach olimpijskich w Innsbrucku w roku 1976 wystartowała w wyścigu na 500 metrów zajmując 14. miejsce.
Poza sportem.
Wieloletnia dyrektorka Szkoły Podstawowej nr 1 im. Aleksandra Kamińskiego w Tomaszowie Mazowieckim przy ulicy Leona Maya 11/13 (obecnie wchodząca w skład Zespołu Szkolno-Przedszkolnego nr 4)
Zamężna. Z Grzegorzem Wąchałą mają dwoje dzieci - Ewę (ur. 1979 r.), i Piotra. Przez całe życie związana z Tomaszowem Mazowieckim

</doc>
<doc id="2395430" url="https://pl.wikipedia.org/wiki?curid=2395430" title="Atractaspis">
Atractaspis

Atractaspis – rodzaj jadowitych węża z podrodziny gleboryjcowatych (Atractaspidinae) w rodzinie Lamprophiidae. 
Zasięg występowania.
Rodzaj obejmuje gatunki występujące Afryce w Mali, Senegalu, Gwinei Bissau, Gwinei, Gambii, Sierra Leone, Liberii, Wybrzeżu Kości Słoniowej, Burkina Faso, Ghanie, Togo, Beninie, Nigrze, Niegerii, Kamerunie, Gwinei Równikowej, Republice Środkowoafrykańskiej, Gabonie, Kongu, Demokratycznej Republice Konga, Ugandzie, Rwandzie, Sudanie, Erytrei, Etiopii, Somalii, Kenii, Tanzanii (włącznie z Zanzibarem), Malawi, Zambii, Angoli, Namibii, Botswanie, Zimbabwe, Mozambiku, Eswatini i Południowej Afryce oraz w Azji Południowo-Zachodniej w Libanie, Izraelu, Jordanii, Arabii Saudyjskiej, Omanie i Jemenie. 
Systematyka.
Podział systematyczny.
Do rodzaju należą następujące gatunki:
Przypisy.
 

</doc>
<doc id="2395432" url="https://pl.wikipedia.org/wiki?curid=2395432" title="Taylor (Michigan)">
Taylor (Michigan)

Taylor – miasto w Stanach Zjednoczonych, w stanie Michigan, w hrabstwie Wayne.

</doc>
<doc id="2395434" url="https://pl.wikipedia.org/wiki?curid=2395434" title="Jan Sapieha">
Jan Sapieha



</doc>
<doc id="2395441" url="https://pl.wikipedia.org/wiki?curid=2395441" title="Taylor (Teksas)">
Taylor (Teksas)

Taylor – miasto w Stanach Zjednoczonych, w stanie Teksas, w hrabstwie Williamson.

</doc>
<doc id="2395442" url="https://pl.wikipedia.org/wiki?curid=2395442" title="Lista legendarnych stworzeń Japonii">
Lista legendarnych stworzeń Japonii

Poniżej znajduje się lista "yōkai", "obake", "yūrei", "onryō" oraz innych legendarnych stworzeń z japońskiego folkloru, mitologii, literatury i sztuki.

</doc>
<doc id="2395443" url="https://pl.wikipedia.org/wiki?curid=2395443" title="Mikrolot">
Mikrolot



</doc>
<doc id="2395488" url="https://pl.wikipedia.org/wiki?curid=2395488" title="Hans Lipperhey">
Hans Lipperhey

Hans Lipperhey (błędnie Lippershey, również ; ur. 1570 w Wesel, Niemcy, zm. we wrześniu 1619 w Middelburgu, Holandia) – niemiecko-holenderski optyk i wynalazca.
Życiorys.
Lipperhey urodził się w niemieckim księstwie Kleve w 1570 roku i osiadł w Middleburgu, stolicy Zelandii, jednej z holenderskich Zjednoczonych Prowincji. W 1594 roku ożenił się, a w 1602 roku uzyskał obywatelstwo. Jako optyk zajmował się wytwarzaniem okularów. W październiku 1608 roku zaprezentował księciu Maurycemu Orańskiemu wynalazek teleskopu i jako pierwszy złożył wniosek do Stanów Generalnych o przyznanie mu patentu. Stany Generalne odmówiły. Lipperhey zbudował dla nich kilka lunet dwuobiektywowych, za co został sowicie wynagrodzony. Nie ma pewności, czy to on był pierwszym wynalazcą teleskopu, jednak list polecający, wydany dla niego 25 września 1608 roku, jest najstarszym dowodem istnienia tego instrumentu. Niedługo później odkrycie teleskopu ogłosili Jacob Metius i Zacharias Janssen.
Wynalazek mikroskopu bywa także przypisywany Lipperheyowi, jednak Willem Boreel zapewniał, że instrument ten wynaleźli wcześniej Zacharias Janssen i jego ojciec Hans.
Według anegdoty, Lipperhey odkrył zasadę działania teleskopu, obserwując dzieci, bawiące się w warsztacie soczewkami.
Planetoida (31338) Lipperhey i krater Lippershey na Księżycu noszą jego nazwisko. W 2015 roku na jego cześć została nazwana także planeta pozasłoneczna 55 Cancri d.

</doc>
<doc id="2395503" url="https://pl.wikipedia.org/wiki?curid=2395503" title="Świadkowie Jehowy w województwie dolnośląskim">
Świadkowie Jehowy w województwie dolnośląskim

Świadkowie Jehowy w województwie dolnośląskim – wspólnota religijna Świadków Jehowy w województwie dolnośląskim. W wyniku Narodowego Spisu Powszechnego Ludności i Mieszkań 2011 określono liczbę osób na terenie województwa deklarujących swoją przynależność religijną do Świadków Jehowy na 15 371. Natomiast liczba głosicieli według opracowania GUS „Wyznania religijne w Polsce 2019–2021” w roku 2021 wynosiła 11 864. W listopadzie 2022 roku na terenie województwa znajdowały się miejsca zgromadzeń 130 zborów (w tym zbór angielskojęzyczny, cztery zbory i grupa rosyjskojęzyczna, dwa zbory i grupa ukraińskojęzyczna, zbór polskiego języka migowego).
Historia.
Początki.
Początek XX wieku.
Na terenie należącym wtedy do Cesarstwa Niemieckiego działalność rozpoczęto na początku XX wieku. W roku 1910, 1911, 1914 i 1919 grupy we Wrocławiu (1910, 1911, 1914), Głuszycy (1911), Lwówku Śląskim (1910), Łomnicy (1910) i Zgorzelcu (1910, 1911, 1914, 1919) odwiedzał przedstawiciel niemieckiego biura, pielgrzym Hermann Herkendell (1889–1926).
Wiosną 1916 roku pielgrzym Max Cunow odwiedził zbory we Wrocławiu i Zgorzelcu, w którym ponownie przebywał w listopadzie 1916 roku. W zborze w Zgorzelcu przebywał również w 1917 roku. Później odwiedził zbór w Cieplicach, Boguszowie, we Wrocławiu i w Legnicy. W lutym 1917 roku pielgrzym Karl Wellershaus odwiedził zbory m.in. we Wrocławiu, w Głuszycy, Legnicy i Zgorzelcu. W 1919 roku we Wrocławiu było 19 wyznawców.
Lata 20. XX wieku.
Na początku lat 20. XX wieku organizowano wyjazdy rowerowe, aby prowadzić działalność kaznodziejską do 100 km od Wrocławia. Pod koniec lat 20. XX wieku w Cieplicach Śląskich-Zdroju działało ponad 40 wyznawców, a w samej Jeleniej Górze – około 60. Duże grupy wyznawców działały także w okolicach Wałbrzycha, Kłodzka, Nowej Rudy oraz Zgorzelca.
Lata 30. XX wieku.
We wrześniu 1932 roku pielgrzym o nazwisku Rahbe odwiedził zbory w Lubaniu, Wałbrzychu, Świdnicy, Dzierżoniowie, Bielawie i Nowej Rudzie.
W 1932 roku zbory w Lubaniu, Bolesławcu, Górze, Głogowie, Nowej Rudzie, Wałbrzychu, a w 1933 roku w Świebodzicach, Lubiechowie (obecna dzielnica Wałbrzycha) i Braszowicach odwiedził Robert Arthur Winkler.
W 1932 roku zgromadzenia odbyły się w Legnicy (4, 5 czerwca, przy Breslauer Str. 3/II), Jeleniej Górze (2, 3 lipca, przy Rosenauer Str. 9), Kamiennej Górze (26, 27 listopada, przy Liebauer Str. 13), Nowej Rudzie (17, 18 września, przy Wollenspüle 2), Wałbrzychu (13, 14 lutego, przy Hermannstr. 25), Zgorzelcu (20, 21 lutego, przy Konsulstr. 32) i Ziębicach (11, 12 czerwca, przy Rosenstr. 14), a w 1933 roku – we Wrocławiu (6, 7 maja) i Legnicy (22 i 23 kwietnia, przy Grenadierstr. 30h).
Wiosną 1933 roku zbory w Legnicy, Strzegomiu, Świebodzicach, Wałbrzychu, Boguszowie-Gorcach, Świdnicy, Dzierżoniowie, Cieplicach Śląskich-Zdroju odwiedził pielgrzym Bernhard Buchholz. W tym samym okresie zbory w Budzowie, Bolesławcu, Legnicy, Złotoryi, Wojcieszowie Górnym, Sędzisławiu, Janowicach Wielkich, Cieplicach Śląskich-Zdroju, Karpaczu odwiedził pielgrzym Englel.
Prześladowania w okresie III Rzeszy.
W czasach nazizmu wielu tutejszych niemieckich Świadków Jehowy trafiło do więzień i hitlerowskich obozów koncentracyjnych za odmowę pójścia na kompromis i wyrzeczenia się służenia Bogu Jehowie (m.in. z Legnicy, Nowej Rudy, Lubania oraz z Góry).
W niemieckim obozie koncentracyjnym Groß-Rosen osadzono 109 Świadków Jehowy z Niemiec, Polski, Holandii, Austrii, Czech, Luksemburga i innych krajów, przebywali także w kopalni w Złotoryi, na robotach przymusowych.
W latach 30. Świadkowie Jehowy ze zboru Hirschberg (Jelenia Góra) w kilkuosobowych grupach, wyglądający na turystów przenosili zakazaną w Niemczech literaturę biblijną przez zieloną granicę ze Szpindlerowego Młyna, znajdującego się na terenie Czechosłowacji. Następnie literatura była pakowana w paczki podobnie jak mydło i rozsyłana koleją do różnych części Niemiec. Działalność ta została ograniczona w 1936 roku gdy władze odkryły punkt przechowywania literatury znajdujący się pod Berlinem, a w nim wśród wielu innych trzy paczki z Hirschberga. Pomimo aresztowania trzech miejscowych Świadków transport literatury na szlaku karkonoskim odbywał się dalej, choć już w mniejszym stopniu.
Kurierzy z publikacjami docierali także m.in. do Zgorzelca oraz Wrocławia.
Okres powojenny.
Po II wojnie światowej przybyli tu polscy Świadkowie Jehowy. Powstały nowe zbory. W roku 1945 do Jeleniej Góry przeprowadził się z rodziną Stanisław Kocieniewski, który powrócił z niemieckiego obozu pracy. Wkrótce sprowadzali się inni i powstał tam pierwszy zbór.
W roku 1946 w Boguszowie miejscowi Świadkowie Jehowy posiadali własną Salę Królestwa. Działał też około 50-osobowy zbór w Wałbrzychu. W lutym 1946 roku w Polkowicach mieszkało około 20 rodzin Świadków Jehowy i mieszkali również w jego okolicach (m.in. w Rzeczycy). Sala Królestwa w Lubinie mieściła się przy ul. Ścinawskiej.
W lipcu 1947 roku w Jeleniej Górze odbyła się pierwsza powojenna konwencja na Dolnym Śląsku z udziałem ok. 600 osób. Urządzili ją w wyremontowanym przez nich budynku. Na zjazd przyjechała orkiestra z Poznania oraz delegacje z Kłodzka i Wrocławia. Miejsce zgromadzenia do późnej nocy ochraniała milicja.
Również w Głogowie pierwszych kilkoro Świadków Jehowy pojawiło się zaraz po zakończeniu wojny. Na początku spotykali się na zebraniach religijnych w mieszkaniach prywatnych. Działalność głoszenia powodowała, że liczba wyznawców stale się zwiększała. W 1993 roku na terenie miasta istniało już 5 zborów. W roku 1947 na terenie województwa wrocławskiego działały 44 zbory. W Polanicy-Zdroju działał jeden głosiciel, a kilkunastu w Kłodzku.
Prześladowania.
Przed delegalizacją działalności.
Co najmniej od 1947 roku Urząd Bezpieczeństwa prowadził sprawy operacyjne m.in. przeciwko: Michałowi Jaworskiemu (1947–1952), Zygmuntowi Kolczykowi (1947–1953; prowadzącemu działalność na terenie powiatu lubańskiego), Tadeuszowi Paradowskiemu (1947–1956), Edmundowi Kalinowskiemu (1948–1950; prowadzącemu działalność na terenie Kłodzka), 
Mieczysławie Duszkiewicz (1949–1950), Michałowi Górecznemu (1949–1955), Józefowi Wieczorkowi (1949–1953), Tadeuszowi Gębusiowi (1949–1954), Tadeuszowi Kaczmarkowi (1949-1950; prowadzącemu działalność na terenie powiatu lubińskiego).
W roku 1949 aresztowano uczestników zebrań w Salach Królestwa w Kamiennej Górze oraz we Wrocławiu.
Według szacunków Wojewódzkiego Urzędu Bezpieczeństwa wiosną 1950 roku na terenie województwa wrocławskiego działało 86 grup. Ustalił też informacje o 3395 głosicielach mieszkających w województwie i oszacował liczbę głosicieli oraz osób zainteresowanych na około 7320. W czerwcu 1950 roku według kolejnych szacunków WUB działało 71 grup i co najmniej 5000 głosicieli.
Delegalizacja działalności i prześladowania.
W roku 1950 nastąpiła fala aresztowań i zakaz działalności. W województwie wrocławskim, poza główną akcją aresztowań z czerwca (w ciągu jednej nocy zatrzymano ponad 600 osób), 5 lipca 1950 roku przeprowadzono następną, podczas której aresztowano kolejnych głosicieli. Według niepełnych danych na dzień 8 lipca 1950 roku liczba aresztowanych w województwie wynosiła 518 osób. Do 5 sierpnia 123 osoby zostały zwolnione, a 359 pozostawało w areszcie. Na koniec 1950 roku spośród 621 aresztowanych, 30 zostało skazanych na bezwzględne kary pozbawienia wolności. Od tego roku działalność prowadzona była konspiracyjnie. Działalność wydawnicza publikacji była prowadzona konspiracyjnie w kilku ukrytych ośrodkach drukarskich na terenie województwa.
Funkcjonariusze UB prowadzili sprawy operacyjne m.in. przeciwko: Janowi Gondkowi (1950–1951), Marianowi Pietrzakowi (1950), Bogusławie Pić (1950–1953), Tymoteuszowi Wołczakowi/Wowczakowi (1950; prowadzącemu działalność na terenie powiatu lubińskiego), Adamowi Wołczakowi/Wowczakowi (1950–1951; prowadzącemu działalność na terenie powiatu lubińskiego), Józefowi Dziubce (1950–1953; prowadzącemu działalność na terenie powiatu lubińskiego i kożuchowskiego), Bogusławowi Jaśkiewiczowi (1950–1954; prowadzącemu działalność na terenie powiatu jaworskiego), Marianowi Bukowieckiemu (1950–1954; prowadzącemu działalność na terenie powiatu górowskiego), Bronisławowi Pawlikowi (1950–1954; prowadzącemu działalność na terenie powiatu opoczyńskiego i milickiego), Józefowi Kargolowi (1950–1953; prowadzącemu działalność w okolicach Ząbkowic Śląskich), Bogdanowi Loretz (1950–1952).
Funkcjonariusze UB prowadzili sprawy operacyjne m.in. przeciwko: Janowi Spisakowi (1951), Fritzowi Halitschke (1951–1956; prowadzącemu działalność na terenie Cieplic), Władysławowi Rudolfowi (1951–1954). Prowadzono również sprawy operacyjne o kryptonimie: „Fanatyk” (1951–1955; dotycząca Józefa Ratajczyka prowadzącego działalność na terenie Ciechanowic).
Funkcjonariusze UB prowadzili sprawy operacyjne m.in. przeciwko: Janowi Szarf (1952–1953; prowadzącemu działalność na terenie powiatu jaworskiego), Stanisławowi Wojciechowskiemu (1952–1954), Władysławowi Andrzejakowi (1952–1956), Janowi Czubakowi (1952–1954).
W 1953 roku w Polanicy-Zdroju rozpoczęto urządzać niewielki zebrania w mieszkaniach prywatnych (w latach 60. XX wieku powstał tam zbór).
Funkcjonariusze UB prowadzili sprawy operacyjne m.in. przeciwko: Stefanowi Chomie (1953; prowadzącemu działalność na terenie powiatu jaworskiego), Michalinie Sidor (1953–1954), Edwardowi Mazurczakowi (1953–1955; prowadzącemu działalność na terenie Milicza), Bronisławowi Kopanickiemu (1953–1954), Walentemu Cendrowskiemu (1953–1954; prowadzącemu działalność na terenie Jeleniej Góry), Zdzisławowi Grabowskiemu (1953–1955; „byłego funkcjonariusza organów bezpieczeństwa, organizatora i czołowego aktywisty Związku Wyznaniowego "Świadkowie Jehowy" w Zgorzelcu”).
Funkcjonariusze UB prowadzili sprawy operacyjne m.in. przeciwko: Jadwidze/Feliksie Hercog (1954–1955), Benedyktowi Lewandowskiemu (1954; prowadzącemu działalność na terenie powiatu jaworskiego), Czesławowi Bazylewiczowi (1954; prowadzącemu działalność na terenie powiatu dzierżoniowskiego), Helenie Serek (1954; prowadzącej działalność na terenie Bielawy), Marianowi Dycowi (1954–1955; prowadzącemu działalność na terenie powiatu górowskiego), Zygmuntowi Kuśmierek (1954–1955; prowadzącemu działalność na terenie Jeleniej Góry). Prowadzono również sprawę operacyjną o kryptonimie „Stado-6” (1954–1955; dotycząca Stefana Jagiełły prowadzącego działalność na terenie Osiecznicy).
Szczególnie od roku 1955 wielu Świadków za działalność religijną oraz za odmowę odbycia służby wojskowej skazywano na kary więzienia w zakładach karnych. 
Funkcjonariusze UB prowadzili sprawy operacyjne m.in. przeciwko: Albinowi Koblowskiemu (1955–1956).
Funkcjonariusze UB prowadzili sprawy operacyjne m.in. przeciwko: Krystynie Kruszyńskiej (1958–1959; prowadzącej działalność na terenie Lubania).
Funkcjonariusze UB prowadzili sprawy operacyjne m.in. przeciwko: Zygmuntowi Adachowi (dotyczącej „ujawnienia działalności nielegalnej drukarni Świadków Jehowy we Wiatraczynie (przysiółek wsi Ostroszowice)”; 1961–1964). Do 1962 roku prowadził działalność w Szklarskiej Porębie, Dzierżoniowie i innych miejscowościach woj. wrocławskiego). W lutym 1963 roku przed Sądem Wojewódzkim we Wrocławiu bronili go Witold Lis-Olszewski i Władysław Siła-Nowicki.
W roku 1964 rozpoczęto organizowanie tzw. konwencji leśnych na polanach w lasach.
W roku 1964 funkcjonariusze Służby Bezpieczeństwa zlikwidowali drukarnię w Koźlicach.
Szczególnie od połowy lat 60. XX wieku głosiciele w lecie prowadzą grupową wyjazdową działalność kaznodziejską na terenach, gdzie jest mniej wyznawców (wcześniejsze nazwy: "obozy pionierskie", "ośrodki pionierskie", "grupy pionierskie").
Według danych UB w 1969 roku powiecie głogowskim mieszkało 104 głosicieli, w tym w samym Głogowie 38.
Prowadzono sprawy operacyjne o kryptonimie: „Fanatyk” (1972–1984; dotycząca Michała Podlaska prowadzącego działalność na terenie Głogowa).
Prowadzono sprawy operacyjne o kryptonimie: „Turystka” (1974–1984; dotycząca Sabiny Wawrykowicz), „Głosiciel” (1974–1984; dotycząca Juliana Faleckiego). W ramach operacji o kryptonimie „Wicek-Szef”, funkcjonariusze Służby Bezpieczeństwa zlikwidowali drukarnię w Zgorzelcu.
Czas „odwilży”.
Pod koniec 1977 roku przedstawiciele Ciała Kierowniczego Świadków Jehowy oficjalnie spotkali się z niektórymi wyznawcami na terenie obecnego województwa dolnośląskiego. Prowadzono sprawy operacyjne o kryptonimie: „Pionier” (1977–1986; dotycząca Józefa Dworoka).
W latach 80. XX wieku rozpoczęto budować obiekty, w których odbywały się zebrania (m.in. w listopadzie 1987 roku w Polanicy-Zdroju przy ul. Hutniczej). W tym samym okresie zaczęto organizować zgromadzenia w halach i na stadionach. 
W 1982 roku kongres pod hasłem „Prawda o Królestwie” odbył się w Hali Ludowej we Wrocławiu (4700 obecnych).
W dniach 16–18 sierpnia 1985 roku na Stadionie Olimpijskim we Wrocławiu odbył się kongres międzynarodowy pod hasłem „Lud zachowujący prawość”. Najwyższa liczba obecnych wyniosła 16 003 osoby, a 545 ochrzczono.
W roku 1987 kongres ph. „Zaufaj Jehowie” na Stadionie Miedzi Legnica.
W sierpniu 1988 roku kongres ph. „Sprawiedliwość Boża” odbył się we Wrocławiu i w Wałbrzychu.
Odzyskanie rejestracji prawnej i rozwój działalności.
Sale Królestwa.
Po odzyskaniu uznania prawnego w Polsce (w 1989 roku) w wielu miastach zaczęły powstawać nowe Sale Królestwa (np. w październiku 1994 roku w zaadaptowanym piętrze budynku w Polanicy-Zdroju; pod koniec lat 90. w Świdnicy; a w ostatnich latach: 3 grudnia 2012 roku w Boguszowie-Gorcach, Sobótce, we wrześniu 2016 roku w Miłkowie, w lipcu 2019 roku w Świebodzicach, a w styczniu 2020 roku w Legnicy).
W roku 1988 do głosicielki w Środzie Śląskiej dołączyli pionierzy. W 1990 roku powstał tam 47-osobowy zbór, a wkrótce Sala Królestwa. W 1992 roku działalność miejscowych głosicieli opisano w czasopiśmie religijnym „Strażnica Zwiastująca Królestwo Jehowy”.
Kongresy i zgromadzenia.
Kongresy regionalne na terenie województwa odbywają się na Stadionie Miejskim we Wrocławiu, w hali widowiskowo-sportowej RCS w Lubinie oraz w PGE Turów Arena w Zgorzelcu.
Większość Świadków Jehowy z Dolnego Śląska (oprócz zborów z rejonu Głogowa i Zgorzelca, które korzystają z PGE Turów Arena w Zgorzelcu), korzysta z okazji zgromadzeń obwodowych z Sali Zgromadzeń w Skarbimierzu (w podbrzeskiej miejscowości Skarbimierz-Osiedle).
Po uzyskaniu rejestracji prawnej (w 1989 r.) kongresy odbywały się we Wrocławiu (do roku 2011 najczęściej na Stadionie Olimpijskim we Wrocławiu, w latach 2016–2017 w Hali „Orbita”, w roku 2008 i w latach 2014–2015 w Hali Stulecia, w 2012, 2013, 2018 i 2019 roku na Stadionie Miejskim we Wrocławiu (na tym stadionie odbędzie się również w 2023).
Kongresy regionalne odbywają się również w Zgorzelcu (w latach 2015–2017, 2023 w Turów Arenie) i Lubinie (w latach 2015–2017 i 2023 w hali RCS).
W poprzednich latach odbywały się również w Wałbrzychu (np. w latach 1990–1998 i 2006 na Stadionie GKS „Górnika”, a w latach 2015–2017 w hali Aqua Zdrój) i w Legnicy (w latach 1999–2005, 2010, 2014 na Stadionie Miejskim)
Kongresy na Stadionie Olimpijskim we Wrocławiu: 26–29 lipca 1990 („Czysta mowa”); 19–21 lipca 1991 („Lud miłujący wolność”); 24–26 lipca 1992 („Nosiciele światła”; 195 ochrzczonych); 22–25 lipca 1993 („Pouczani przez Boga”); 8–10 lipca 1994: („Bojaźń Boża”); 21–24 lipca 1995 („Rozradowani chwalcy Boga”); 9–11 sierpnia 1996 („Posłańcy pokoju Bożego”); 27–29 czerwca 1997 („Wiara w Słowo Boże”; 28 czerwca we Wrocławiu i w Warszawie jednocześnie ogłoszono wydanie polskiej wersji językowej całego Pisma Świętego w Przekładzie Nowego Świata); 17–19 lipca 1998 („Boża droga życia”); 16–18 lipca 1999 („Prorocze słowo Boże”); 7–9 lipca 2000 („Wykonawcy słowa Bożego”); 13–15 lipca 2001 („Nauczyciele słowa Bożego”); 26–28 lipca 2002 („Gorliwi głosiciele Królestwa”); 18–20 lipca 2003 („Oddajcie chwałę Bogu”); 9–11 lipca 2004 („Chodź z Bogiem”); 22–24 lipca 2005 („Posłuszni Bogu”); 27–29 lipca 2007 („Naśladuj Chrystusa!”); 11–13 lipca 2008 („Kierowani duchem Bożym”); 16–19 lipca 2009 („Czuwajcie!”); 16–18 lipca 2010 („Trwaj przy Jehowie!”); 1–3 lipca 2011 („Niech przyjdzie Królestwo Boże!”).
Na Stadionie GKS „Górnika” Wałbrzych: 12–14 lipca 1990; 19–21 lipca 1991; 31 lipca–2 sierpnia 1992; 8–11 lipca 1993; 1–3 lipca 1994; 28–30 lipca 1995; 26–28 lipca 1996; 18–20 lipca 1997; 10–12 lipca 1998; 4–6 sierpnia 2006 („Wyzwolenie jest blisko!”).
Na Stadionie Miejskim w Legnicy: 2–4 lipca 1999; 21–23 lipca 2000; 6–8 lipca 2001; 19–21 lipca 2002; 11–13 lipca 2003; 2–4 lipca 2004; 1–3 lipca 2005; 2–4 lipca 2010; 8–10 lipca 2011.
Działalność w ośrodkach penitencjarnych.
Świadkowie Jehowy studiują Biblię także z więźniami w zakładach karnych indywidualnie i w kilkuosobowych grupach m.in. w dwóch więzieniach w Wołowie, w Zarębie oraz we Wrocławiu. Niektórzy skazani dzięki temu dokonali niezbędnych zmian w swym postępowaniu, by mogli zostać ochrzczeni.
Działalność wśród obcokrajowców i grup etnicznych.
Działalność prowadzona jest także wśród obcorajowców, zebrania zborowe oprócz j. polskiego i polskiego j. migowego przeprowadza się także w j. angielskim, ukraińskim i rosyjskim (do 2020 roku również w j. arabskim i hiszpańskim).
Wielu Romów jest członkami polskojęzycznych zborów (np. w Lubaniu).
Działalność w polskim języku migowym.
We Wrocławiu funkcjonuje zbór polskiego języka migowego (wcześniej co najmniej od lat 80. XX wieku zebrania zborowe na ten język były tłumaczone symultanicznie, w poprzednich latach działały także grupy języka migowego m.in. w Zgorzelcu (do 2022), Jeleniej Górze).
Pomoc dla potrzebujących.
W czasie powodzi w 1997 roku oraz powodzi w 2010 roku zorganizowano pomoc humanitarną oraz prace remontowe głównie dla poszkodowanych przez nią współwyznawców oraz innych mieszkańców.
Od końca lutego 2022 roku rozpoczęto organizowanie pomocy dla Świadków Jehowy z Ukrainy, uchodźców – ofiar inwazji Rosji. W tym celu na terenie województwa powołano jeden z 16 Komitetów Pomocy Doraźnej działających w Polsce, składający się z przeszkolonych wolontariuszy.
Wystawy, konferencje naukowe i konkursy poświęcone represjom w trakcie II wojny światowej i okresu powojennego oraz działalności Świadków Jehowy.
W 2002 roku wyróżnienie w ogólnopolskim konkursie historycznym Fundacji Ośrodka Karta otrzymała praca zespołowa z Głogowa dotycząca historii odmienności Świadków Jehowy.
Od 2 kwietnia do 31 lipca 2009 roku w byłym hitlerowskim obozie koncentracyjnym Gross-Rosen prezentowana była wystawa "Więzieni za wiarę – Świadkowie Jehowy a hitleryzm", poświęcona ich neutralności w okresie nazizmu, a jej skrócona prezentacja miała również miejsce w marcu 1998 roku w Szczawnie-Zdroju, gdzie miała miejsce też prezentacja filmu „Niezłomni w obliczu prześladowań – Świadkowie Jehowy a hitleryzm” wraz z przemówieniem Wojciecha Sitka.
12 września 2019 roku na XVII Ogólnopolskim Zjeździe Socjologicznym we Wrocławiu ph. „Ja, My, Oni? Podmiotowość, tożsamość, przynależność”, Kamila Fiałkowska, Michał P. Garapich, Elżbieta Mirga-Wójtowicz reprezentując Uniwersytet Warszawski, wygłosili wykład: „Jest szeroka ścieżka i jest wąska ścieżka. My wybraliśmy wąską”. Rola religii w negocjowaniu przynależności i kontestacji władzy wśród polskich Romów – Świadków Jehowy w Wielkiej Brytanii.
Bezkrwawa chirurgia.
W placówkach medycznych na terenie województwa dolnośląskiego (m.in. we wrocławskim Wojskowym Szpitalu Klinicznym) zespoły medyczne operują Świadków Jehowy bez krwi.
Pozostała działalność.
W 2003 roku na terenie województwa funkcjonowało 106 zborów. W 2008 roku działały 193 zbory. W 2009 roku działało 190 zborów. W 2010 roku było 13 467 głosicieli w 184 zborach oraz 86 Sal Królestwa.
W latach 2012–2019 nastąpiła reorganizacja zborów, wskutek czego zbory stały się większe i lepiej zorganizowane, lecz ich liczba zmniejszyła się.
W roku 2013 rozpoczęto specjalne świadczenie publiczne na terenie wielkomiejskim, obejmujące Wrocław. Wdrożono też program świadczenia publicznego na terenie poszczególnych zborów za pomocą wózków z literaturą biblijną.
W 2015 roku było 13 016 głosicieli w 138 zborach.
W 2016 roku w Głogowie zakończyła naukę 15 klasa Kursu dla Ewangelizatorów Królestwa.
W dniach od 30 listopada do 3 grudnia 2017 roku Świadkowie Jehowy prezentowali i udostępniali swoje bezpłatne publikacje biblijne na „26. Wrocławskich Targach Dobrych Książek”, a w dniach od 5 do 8 grudnia 2019 roku na „28. Wrocławskich Targach Dobrej Książki”.
W roku 2018 liczba głosicieli wynosiła 12 188 należących do 131 zborów. W 2009 roku działało 190 zborów. W 2020 roku było 11 866 głosicieli w 131 zborach, w których usługiwało 895 starszych zboru, a w 2021 roku 11 864 głosicieli należących do 131 zborów i 925 starszych zboru.
Weryfikacja stanowiska Sądu Najwyższego wobec powojennej działalności Świadków Jehowy (na terenie województwa).
14 marca 2018 roku Sąd Najwyższy uchylił wyroki wrocławskich sądów z 1970 i 1971 roku, skazujące Świadka Jehowy za udział w związku, którego istnienie, ustrój i cel miało być „tajemnicą wobec organów państwowych” (sygn. akt V KK 106/18).
Zbory.
Poniższa lista obejmuje zbory zgromadzające się na terenie województwa:

</doc>
<doc id="2395504" url="https://pl.wikipedia.org/wiki?curid=2395504" title="Robert Uhlmann">
Robert Uhlmann

Robert Erik Uhlmann (ur. 14 marca 1968 w Malmö) – szwedzki producent muzyczny i autor tekstów. Nagrywał w zespole DJ Alex ze Scottem Simonsem. Pracuje w Extensive Music.
Życie prywatne.
Uczył się na uniwersytecie w Lund. Mieszka w Malmö.

</doc>
<doc id="2395509" url="https://pl.wikipedia.org/wiki?curid=2395509" title="Kwas protokatechowy">
Kwas protokatechowy

Kwas protokatechowy – organiczny związek chemiczny z grupy kwasów fenolowych. Występuje w śladowych ilościach w ziarnach i siewkach pszenicy i w innych roślinach.
Otrzymywanie.
Kwas protokatechowy można otrzymać w reakcji waniliny z wodnym roztworem wodorotlenku sodu lub potasu w podwyższonej temperaturze. Do mieszaniny poreakcyjnej zawierającej sól kwasu protokatechowego dodaje się następnie kwas solny, a całość oczyszcza.

</doc>
<doc id="2395511" url="https://pl.wikipedia.org/wiki?curid=2395511" title="Stockholm School of Economics">
Stockholm School of Economics



</doc>
<doc id="2395513" url="https://pl.wikipedia.org/wiki?curid=2395513" title="Miłość i śmierć">
Miłość i śmierć

Miłość i śmierć (ang. "Love and Death") – amerykańska komedia z 1975. Piąty, w pełni autorski (scenariusz, reżyseria, główna rola) film Woody’ego Allena.
Zdjęcia do filmu kręcono przez 20 tygodni.
Opis fabuły.
Rosja początku XIX wieku. Oczekujący w celi na wykonanie wyroku skazaniec Borys Gruszenko opowiada o swoim życiu. Pochodził z typowo rosyjskiej rodziny ziemiańskiej. Jego ojciec posiadał maleńki skrawek ziemi (w filmie jest to autentyczny kawałek trawnika z ukorzenioną ziemią, który ojciec nosi za pazuchą). Miał dwóch braci – Iwana i Michaiła – chłopów na schwał. Zawsze się jednak od nich odróżniał – cherlak w okularach. Zadawał filozoficzne pytania o istocie życia i śmierci, istnieniu Boga oraz za wszelką cenę pragnął przeżyć coś mistycznego, najlepiej jakiś biblijny cud. Kochał się również w swojej kuzynce Sonii, która z kolei była zakochana w jego bracie Iwanie, a poślubiła handlarza śledziami Woskowieka. Gdy Napoleon uderzył na Austrię (1807) i Rosja weszła do koalicji antynapoleońskiej, Borys wraz z braćmi udał się na wojnę. Był to kompletny łamaga, pacyfista z urodzenia, który nie potrafił nawet utrzymać karabinu. Jednak podczas wielkiej bitwy z francuzami wykazał się bohaterskim czynem – chowając się w lufie armaty został wystrzelony wprost do namiotu z francuskimi generałami, którzy zdezorientowani oddali mu się do niewoli. Borys powrócił do stolicy w aureoli bohatera i spotykał się z hrabiną Aleksandrową, której imponował młody człowiek. Spędzili razem noc, w wyniku czego adorator hrabiny Anton Liebiedokow wyzwał Borysa na pojedynek. Pewna śmierci Borysa Sonia, która w tym czasie zdążyła już owdowieć (Woskowiek zastrzelił się przypadkiem podczas czyszczenia pistoletu), z litości obiecała Borysowi małżeństwo, jeśli ten wyjdzie cało z pojedynku. Tak się też staje – Borys pomimo zranienia przez Lebiedokowa oddał strzał w powietrze, darując życie Lebiedokowowi. Ten, ujęty jego wspaniałomyślnością uznał całą rzecz za zakończoną. Sonia poślubiła Borysa złorzecząc w duchu. Ich sielankowe życie w majątku Borysa przerwał najazd Napoleona na Rosję (1812). Obydwoje uznali, że aby mogli żyć dalej w spokoju, aby Borys nie musiał iść na wojnę, a jego majątek nie uległ zniszczeniu, muszą po prostu zabić cesarza Francuzów. Obydwoje udali się w niebezpieczną misję do Moskwy. Po drodze spotkali w zajeździe parę hiszpańskich arystokratów – don Francisco i jego siostrę, którzy spieszyli na spotkanie z Napoleonem. Obydwoje unieszkodliwili arystokratę (ogłuszyli) i podszywając się pod hiszpańskie rodzeństwo udali do cesarza. Podstęp się udał, Napoleon był zauroczony piękną Sonią i bez trudu dał się jej zwabić do jej pokoju, gdzie czekał Borys z pistoletem. Jednak w decydującym momencie żadne z nich nie było w stanie oddać śmiertelnego strzału – nie pozwoliły im na to ich poglądy na sprawy życia i śmierci. Kiedy obydwoje wiedli filozoficzną dyskusję nad moralnym aspektem ich czynu, prawem do zadania człowiekowi śmierci, z szafy wyszedł spiskowiec, który oddał strzał do cesarza, jak się później okazało jego sobowtóra. Borys trafił do więzienia, Soni udało się zbiec. W celi śmierci spełnia się wreszcie największe marzenie Borysa – widzi anioła, który obiecuje mu, że rankiem, tuż przed egzekucją Napoleon wspaniałomyślnie go ułaskawi. Pewny siebie Borys staje przed plutonem egzekucyjnym dowcipkując. Niestety, przepowiednia okazała się fałszywa – w ostatniej scenie filmu kostucha prowadzi Borysa przez rosyjskie pola z rosyjską muzyką ludową w tle.
Role.
i inni.
Parodia.
Jak wiele wcześniejszych filmów Allena jest to parodia, tym razem rosyjskiej literatury i kina epickiego. Wiele scen bitwy z Francuzami filmowanych jest za pomocą ujęć najazdowych kamery, tak jak ma to miejsce w wypadku najgłośniejszej ekranizacji "Wojny i pokoju" z 1967 roku. W ścieżce dźwiękowej scen z bitwy pojawiają się wątki muzyki do filmu "Aleksander Newski" Eisensteina z 1938. Jednak przede wszystkim, w filmie tym Woody Allen parodiuje rosyjską literaturę. Ukazane w „krzywym zwierciadle” elementy powieści Tołstoja i Dostojewskiego, bez trudu można dostrzec w fabule filmu (filozoficzne rozważania głównych bohaterów, poetyckie monologi, zawiłość akcji i jej nieoczekiwane zwroty, wielka lub tragiczna miłość, bohaterska lub nieoczekiwana śmierć, wielka wojna, romantyczne pojedynki, itp.). Rozmowa Borysa z ojcem w celi śmierci składa się z tytułów i bohaterów powieści Dostojewskiego ("Zbrodnia i kara", "Gracz", "Bracia Karamazow", "Idiota" i in.). Film przepełniony jest celowymi, komicznymi anachronizmami, takimi jak np. czarnoskóry sierżant musztrujący Borysa w typowo amerykańskim stylu lub sprzedający hot dogi człowiek i cheerleaderki na polu bitwy czy też nieodłączny atrybut Allena – okulary, itp.
Zdjęcia.
Zdjęcia do filmu realizowane były na terenie Węgier (Budapeszt), Francji (Paryż).

</doc>
<doc id="2395515" url="https://pl.wikipedia.org/wiki?curid=2395515" title="Fazlollah Nikkhah">
Fazlollah Nikkhah

Fazlollah Nikkhah (ur. 24 lipca 1930 w Teheranie, zm. 28 maja 2014 w Ann Arbor) – irański pięściarz, reprezentant kraju podczas igrzysk olimpijskich w 1952 w Helsinkach.
Na igrzyskach w Helsinkach wystąpił w turnieju wagi koguciej. W pierwszej rundzie miał wolny los, w drugiej przegrał z Gang Jun-Ho z Korei Południowej.

</doc>
<doc id="2395518" url="https://pl.wikipedia.org/wiki?curid=2395518" title="Mistrzostwa Polski w Boksie 1999">
Mistrzostwa Polski w Boksie 1999

70. Mistrzostwa Polski w Boksie 1999 (mężczyzn) odbyły się w dniach 26-30 maja w Ostrowcu Świętokrzyskim. Na ringu ostrowieckiego KSZO zaprezentowali się tak uznani zawodnicy jak m.in. Andrzej Rżany, Mariusz Cendrowski, Robert Gortat, Wojciech Bartnik i Tomasz Bonin.

</doc>
<doc id="2395519" url="https://pl.wikipedia.org/wiki?curid=2395519" title="EPNL">
EPNL



</doc>
<doc id="2395520" url="https://pl.wikipedia.org/wiki?curid=2395520" title="Katastrofa lotu American Airlines 1420">
Katastrofa lotu American Airlines 1420

Katastrofa lotu American Airlines 1420 – katastrofa lotnicza, która wydarzyła się 1 czerwca 1999 roku na lotnisku w amerykańskim mieście Little Rock. McDonnell Douglas MD-82 linii American Airlines nie zdołał zatrzymać się na pasie startowym podczas lądowania, po czym rozbił się około 240 metrów za nim. W wyniku katastrofy zmarło 11 osób (kapitan i dziesięciu pasażerów), a ponad sto osób zostało rannych. W samolocie znajdowało się łącznie 145 osób.
Statek powietrzny.
McDonnell Douglas MD-82 to wąskokadłubowy, dwusilnikowy samolot pasażerski o średnim zasięgu, mogący na swym pokładzie pomieścić od 155 do 172 pasażerów (zależnie od konfiguracji kabiny pasażerskiej). Należy do rodziny MD-80. Linie American Airlines były największym odbiorcą tego modelu samolotu.
Samolot, który uległ katastrofie, został dostarczony do przewoźnika 1 sierpnia 1983 roku, po czym otrzymał numer rejestracyjny N215AA. Napędzany był dwoma silnikami Pratt &amp; Whitney JT8D-217C i w momencie katastrofy miał na swoim koncie 49 136 godzin lotu (27 103 cykle start-lądowanie). Kabina pasażerska została skonfigurowana na 139 pasażerów (14 w pierwszej klasie i 125 w ekonomicznej).
Załoga samolotu.
Załogę samolotu McDonnell Douglas MD-82 w jego ostatnim locie stanowili:
Kapitan i pierwszy oficer lotu 1420 nigdy wcześniej nie pracowali razem, jednak według zeznań dwóch członków załogi relacje pilotów wyglądały na dobre.
Kabina pasażerska była obsługiwana przez cztery stewardesy posiadające uprawnienia na MD-80, zatrudniane w American Airlines pomiędzy czerwcem 1987 a sierpniem 1992 roku. Były to: Nancy Luna, Tammy Gardner, Jennifer Chapman i Laurie Nelson.
Przebieg wydarzeń.
Poprzednie loty.
Lot 1420 z Dallas do Little Rock był trzecim, ostatnim lotem tego dnia dla załogi American Airlines. Sekwencja lotów rozpoczęła się w Chicago, na międzynarodowym lotnisku O’Hare. O godzinie 11:43 McDonnell Douglas MD-82 wyruszył w kierunku lotniska w Salt Lake City, w stanie Utah, lot oznaczono numerem 1226. Na miejscu pojawił się nieco ponad trzy godziny później, o 14:58. Po kolejnych dwóch godzinach, o 16:47 maszyna wystartowała ponownie. Był to lot numer 2080 do Dallas. Na lotnisku w Dallas pojawił się z 39-minutowym opóźnieniem, spowodowanym złymi warunkami atmosferycznymi, około 20:10. Według rozkładu, ostatnia część, czyli lot 1420, miała się rozpocząć o godzinie 20:28, jednak jeszcze przed wylądowaniem załoga otrzymała informację o opóźnieniu ostatniego wylotu do godziny 21:00.
Ostrzeżenia o burzach.
Opóźnienie lotu spowodowało stres u pilotów, bo odpowiedzialność za zdążenie na czas spada na załogę.
Po wcześniejszym przesunięciu terminu lotu o kilkadziesiąt minut, pierwszy oficer zwrócił uwagę pracownikowi lotniska, że są zmuszeni wystartować przed godziną 23:16, w przeciwnym razie przekroczą limity czasowe linii lotniczych. Następnie skontaktował się telefonicznie z osobą odpowiedzialną za rozkład lotów i poinformował, że załoga może nie zmieścić się w ustalonych odgórnie ramach czasowych. Mieli godzinę na wystartowanie, inaczej musieliby odwołać lot. Kapitan miał świadomość warunków pogodowych w rejonie Little Rock, wiedział, że musi wylądować, zanim nadciągnie tam burza. Lot 1420 opuścił Dallas z dwugodzinnym opóźnieniem, w tym czasie burza przemieściła się w pobliże Little Rock. Jeszcze 160 kilometrów od celu nie działo się nic niepokojącego. Piloci obserwowali na radarze obszary burzowe. Po obu stronach korytarza do Little Rock szalała burza. Załoga była przekonana, że jeżeli przyspieszą, to zmieszczą się pomiędzy dwoma frontami burzowymi, nim te połączą się. Kiedy lot 1420 zaczął się obniżać, wiadomym się stało, że plan się nie powiedzie.
Zniżanie.
O 23:34 załoga skontaktowała się z wieżą w Little Rock, kontroler poinformował pilotów, że burza przemieszcza się w ich stronę, a wiatr o prędkości 28 węzłów (52 km/h) sięga w porywach do 44 węzłów (81 km/h). Zapis z rejestratora głosów w kokpicie ujawnił niepokój pilotów związany z trudnymi warunkami atmosferycznymi. Radar kontrolera lotu nie pozwalał na ustalenie intensywności burzy, dodatkowo zmieniający się kierunek wiatru zmusił załogę do zmiany kierunku lądowania. Kontroler zaproponował podejście ILS na pas 4R, zamiast na wcześniej ustalony 22L. Manewry spowodowały, że radar pogodowy, śledzący warunki z przodu samolotu, utracił ślad burzy, a lądowanie zostało opóźnione o ponad 10 minut. 
Napięcie w kokpicie rosło, Kapitan nie był w stanie określić położenia lotniska, a pogoda pogarszała się z każdą sekundą. O 23:44 pierwszy oficer poinformował kontrolera, że kontakt wizualny z lotniskiem został utracony i poprosił o kurs na ILS. Lotnisko znajdowało się w tym czasie w samym centrum burzy. Widoczność spadła do 900 metrów, piloci zaczęli się wahać czy mogą lądować. O 23:47 załoga wysunęła podwozie i włączyła światła. Wiatr boczny wiał z prędkością nie mieszczącą się w dopuszczalnym limicie, również widoczność spadła poniżej dopuszczalnej wartości (480 metrów). Wiatr gwałtownie trząsł samolotem.
Lądowanie.
Na 7 sekund przed przyziemieniem uruchomił się alarm GPWS o przekroczeniu prędkości schodzenia ("„sink rate”"). Według zapisów rejestratora parametrów lotu ("FDR - Flight Data Recorder") samolot dotknął pasa startowego o 23:50, po chwili Kapitan powiedział „Ślizgamy się” ("eng. we're sliding"). Siedem sekund później obydwa odwracacze ciągu zostały włączone. Zaraz za nimi uruchomiono hamulce aerodynamiczne. Samolot przejechał cały pas startowy, przebił 7,5-metrową osłonę znajdującą się za nim oraz system oświetleniowy lotniska, po czym wbił się w stalową konstrukcję. Płomienie ogarnęły wnętrze samolotu, rozerwanego na kilka części. 10 pasażerów i kapitan Buschmann zginęło..
Akcja ratunkowa.
Służby ratunkowe.
Kontroler wezwał służby ratunkowe lotniska w Little Rock około 23:52 po kilku próbach nawiązania kontaktu z załogą samolotu. Poinformował o możliwej katastrofie samolotu przy końcu pasa 4R, lecz nie sprecyzował po której stronie. Trzy wozy ratunkowe udały się na koniec pasa startowego, ale nie znajdując rozbitego samolotu, zmuszone były zawrócić i udać się na drugi koniec pasa. W efekcie samolot odnaleziono o 00:03, 11 minut od wezwania. Wozy ratunkowe nie miały możliwości podjechania bezpośrednio do rozbitej maszyny, ponieważ między nią a końcem pasa znajdowała się brama, którą ratownicy musieli otworzyć, co zajęło im około 20 sekund. Ostatecznie na miejsce dotarli o 00:08. Jak podaje raport – gdyby od razu wyruszyli we właściwe miejsce, mogliby zaoszczędzić kilka minut. Śledczy uznali, że kontroler mógł udzielić więcej informacji, jako że widział samolot i znał kierunek lądowania. O 00:22 na miejsce dotarły służby medyczne.
W akcji ratunkowej uczestniczyło 25 wozów strażackich, 19 ambulansów oraz kilka mniejszych jednostek ratunkowych wspierających akcję, a także helikopter ratunkowy (przetransportował 4 rannych do lokalnych szpitali).
Ocaleni.
Pierwszy Oficer nie był w stanie samodzielnie opuścić samolotu z powodu złamania kości udowej. Ratownicy wyciągnęli go z wraku, po uprzednim rozcięciu metalowej osłony kokpitu. W ten sam sposób ratownicy wydobyli również część pasażerów z przedniej części samolotu. Stewardesy siedzące z przodu samolotu nie były w stanie uczestniczyć w ewakuacji pasażerów z powodu poważnych ran odniesionych w sekwencji uderzeń maszyny o przeszkody. Członkinie załogi siedzące z tyłu kabiny pasażerskiej asystowały przy ewakuacji pasażerów. Część rannych wydostała się z maszyny przez dziury powstałe w wyniku uszkodzeń kadłuba.
Śledztwo.
Badaniem przyczyn katastrofy zajęła się amerykańska Narodowa Rada Bezpieczeństwa Transportu. Pierwszą rzeczą, którą śledczy musieli ustalić była przyczyna, dla której piloci nie mogli zatrzymać samolotu. Analiza śladów na pasie startowym wykazała całkowity brak kontroli nad maszyną po zetknięciu z ziemią. Śledczy przesłuchali (telefonicznie lub osobiście) 56 pasażerów, którzy przeżyli katastrofę, oraz wysłali kwestionariusze do wszystkich 129 ocalałych (z czego 110 otrzymali z powrotem). Żaden z pasażerów nie widział otwierających się spojlerów na skrzydle po przyziemieniu, co potwierdziły zapisy rejestratora. Samolot nie miał szans na zatrzymanie. Śledczy postanowili zbadać czy nie otworzyły się z powodu usterki technicznej czy też nie zostały uruchomione przez załogę. Nie znaleźli żadnych śladów uruchomienia mechanizmu przez załogę.
Śledczy przeanalizowali też warunki pogodowe w momencie katastrofy i czy piloci zdawali sobie sprawę z zagrożenia. Według przepisów załodze nie wolno było lądować na mokrym pasie przy bocznym wietrze przekraczającym 10 węzłów. Limit ten został przekroczony. Z symulacji NTSB wynika, że załoga wykonywała gwałtowne manewry przy zmieniającym się wietrze i minimalnej widoczności, próbując utrzymać maszynę na linii pasa. To wyraźnie wskazuje na błąd pilotów, którzy świadomi warunków pogodowych, powinni byli przerwać podejście i odlecieć na inne lotnisko, bądź wrócić do Dallas. 
American Airlines nie chciały przyznać, że ich piloci świadomie wlecieli we front burzowy. Linie wytoczyły proces organizacji zarządzającej kontrolą lotów, próbując obarczyć winą za katastrofę kontrolera z Little Rock. Śledczy nie potwierdzili słuszności zarzutów o niepełnym poinformowaniu załogi o warunkach panujących na lotnisku w momencie lądowania lotu 1420. Śledztwo potwierdziło również, że wlatywanie we fronty burzowe jest powszechną praktyką w liniach lotniczych, szczególnie w sytuacji opóźnienia lotu lub gdy poprzedni samolot również kontynuował lot. Załoga lotu 1420 była po 14 godzinnym dniu pracy, piloci chcieli dotrzeć do Little Rock jak najszybciej, za wszelką cenę.
Przyczyny.
Narodowa Rada Bezpieczeństwa Transportu za przyczyny katastrofy uznała:

</doc>
<doc id="2395522" url="https://pl.wikipedia.org/wiki?curid=2395522" title="Świadkowie Jehowy w województwie opolskim">
Świadkowie Jehowy w województwie opolskim

Świadkowie Jehowy w województwie opolskim – wspólnota religijna Świadków Jehowy w województwie opolskim. W wyniku Narodowego Spisu Powszechnego Ludności i Mieszkań 2011 określono liczbę osób na terenie województwa deklarujących swoją przynależność religijną do Świadków Jehowy na 3749. Natomiast liczba głosicieli według opracowania GUS „Wyznania religijne w Polsce 2019–2021” w roku 2021 wynosiła 2806. W lutym 2023 roku na terenie województwa znajdowały się miejsca zgromadzeń 30 zborów (w tym zboru rosyjskojęzycznego i ukraińskojęzycznego) i dwóch grup języka migowego.
Historia.
Początki działalności.
Działalność Świadków Jehowy na terenie województwa opolskiego zapoczątkowali na początku XX wieku niemieccy współwyznawcy (na terenie należącym wtedy do Cesarstwa Niemieckiego). W 1931 roku w Nysie i w Opolu (Bolko) zorganizowano pierwsze kongresy na tym terenie.
Kolejne zgromadzenia Świadków Jehowy (przyjęcie nowej nazwy w 1931 roku) odbyły się w roku 1932 w Nysie (30, 31 stycznia, przy Luisenplatz 9 b) oraz w Opolu (11, 12 czerwca, przy Auenstr.). 
W 1932 i 1933 roku zbory w Nysie (11.03.1933), Paczkowie (6.10.1932; 10.03.1933), Głubczycach (7.10.1932; 15.03.1933), Opolu (15.10.1932), Lewinie Brzeskim (16.10.1932), Brzegu (17.10.1932), Prudniku (13.03.1933), Pisarzowicach (14.03.1933) i Białej (12.03.1933) odwiedził Robert Arthur Winkler. W tym samym roku pielgrzym Engel odwiedził zbór w Paczkowie (18.04).
Prześladowania w okresie nazizmu.
W czasie II wojny światowej wielu wyznawców z tego terenu zginęło w hitlerowskich obozach koncentracyjnych (m.in. z okolic Brzegu, Opola, Niemodlina). Niektóre dzieci Świadków Jehowy – głównie ze Śląska – umieszczono w obozie poprawczym w Grodkowie k. Nysy oraz w klasztorze katolickim w Czarnowąsach pod Opolem.
Okres powojenny.
Wznowiono działalność kaznodziejską. Jednym z pierwszych pionierów specjalnych w Prudniku, Głogówku, Strzelcach Opolskich, Krapkowicach był Henryk Dornik. Powstały nowe zbory. W lipcu 1947 roku w Prudniku ochrzczono 17 osób. Dwóch pionierów z Chełmszczyzny działało w regionie Olesna, Kluczborka i Opola. Miejscem ich kwatery była Kolonia Biskupska, gdzie istniał niewielki zbór. W 1947 roku istniała już liczna grupa w Kluczborku.
Prześladowania.
W roku 1950 miała miejsce fala aresztowań i od tego roku działalność prowadzona była konspiracyjnie.
W roku 1950 według szacunków WUB na terenie województwa opolskiego działało 17 grup i co najmniej 650 głosicieli.
Na koniec 1950 roku spośród 88 aresztowanych w województwie, 10 zostało skazanych na bezwzględne kary pozbawienia wolności. W następnych dziesięcioleciach – w czasie zakazu działalności – powstały kolejne zbory. Wyznawcy za działalność religijną oraz za odmowę służby wojskowej byli skazywani na kary więzienia. Wielu zostało osadzonych w więzieniu w Strzelcach Opolskich.
Sprawy przeciwko Świadkom Jehowy.
Urzędy Bezpieczeństwa Publicznego i Milicja Obywatelska toczyły sprawy m.in. o kryptonimach: „Wiara” (dotycząca działalności na terenie powiatu kozielskiego; 1948–1953); „Pokrzywica” (dotycząca działalności Świadków Jehowy w okolicy Grodkowa; 1947–1956); „Fanatyk” (dotycząca działalności Anny Wiatr na terenie powiatu oleskiego; 1947–1964); „Zagranica” (dotycząca działalności Świadków Jehowy w okolicy Kluczborka; 1948–1954); „Gołąb” (dotycząca działalności Władysława Gołąbka; 1950–1956); „Fanatycy” (dotycząca działalności Antoniego Kałuży; 1952–1953); „Odchyleniec” (dotycząca działalności Jana Berezowskiego; 1957–1963); „Stolarz” (dotycząca działalności Józefa Czermaka; 1972–1973); „Zima” (dotycząca działalności Mariana Mroza; 1976–1977); „Tajemniczy” (dotycząca działalności Bronisława Grzanki i zboru w Prudniku; 1978–1985).
Prowadzili też sprawy: dotycząca działalności zboru w Opolu (przeciwko Teodorowi Zakrzewskiemu; 1951–1959); przeciwko Marii Skoc (1947–1955); przeciwko Bronisławowi Grzance (1950–1956); przeciwko Tadeuszowi Łabodzińskiemu (1950); przeciwko Ignacemu Morysiowi (1950–1952); przeciwko Józefowi Skrzypkowi (1950–1977); przeciwko Jadwidze Chonaj (1950–1955); przeciwko Józefowi Zadęckiemu (1950–1959); przeciwko Andrzejowi Księżykowi (1950–1956); przeciwko Janowi Bednorzowi (1951–1952);
przeciwko Adamowi Jelonkowi (1952–1953); przeciwko Franciszkowi Ostrychaczowi (1952–1956); przeciwko Feliksowi Nogajowi (1950–1955; dotycząca działalności na terenie Kędzierzyna-Koźla); przeciwko Helmutowi Drzazdze (1953–1955); przeciwko Antoninie Czerewicz (1955–1959); przeciwko Wiktorowi Nowakowi (1955–1964; dotycząca działalności zboru w Oleśnie); przeciwko Karolowi Kukle (1957–1962); przeciwko Jerzemu Bartosiewiczowi (1958–1959; dotycząca działalności w Strzelnikach); przeciwko Tadeuszowi Przybyszowi (1962–1966; dotycząca działalności na terenie Gogolina); przeciwko Joannie Piask (1969); przeciwko Annie Piskorskiej i Kazimierzowi Michurze (1974; dotycząca rozpowszechniania publikacji religijnych).
Działalność i „zgromadzenia leśne”.
Szczególnie od 70. XX wieku głosiciele w lecie prowadzili grupową wyjazdową działalność kaznodziejską na terenach, gdzie jest mniej wyznawców (wcześniejsze nazwy: "grupy pionierskie", "ośrodki pionierskie", "obozy pionierskie"). Organizowano nieoficjalne zgromadzenia tzw. "konwencje leśne". 
Pod koniec 1977 roku przedstawiciele Ciała Kierowniczego Świadków Jehowy oficjalnie spotkali się z niektórymi wyznawcami na terenie obecnego województwa opolskiego.
Rozwój działalności.
Kongresy i zgromadzenia.
Od roku 1982 rozpoczęto ponownie wynajmować hale sportowe (m.in. w Kędzierzynie-Koźlu), a w następnych latach również stadiony na kongresy, m.in. Stadion Odry Opole.
Kongresy regionalne dla zborów z województwa opolskiego odbywają się w Stegu Arena w Opolu.
Wcześniej odbywały się we Wrocławiu (Hala Stulecia; 2018 i 2019: Stadion Wrocław) oraz w Centrum Kongresowym w Sosnowcu (dla wyznawców ze wschodniej części województwa); na Stadionie Śląskim w Chorzowie (2006 – „Wyzwolenie jest blisko!”; 2018 – „Bądź odważny!”; 2019 – „Miłość nigdy nie zawodzi!”).
Kongresy odbyły się też w Amfiteatrze Tysiąclecia w Opolu (31 lipca 1983 roku, „Jedność dzięki Królestwu”), na Stadionie Miejskim w Opolu (2008 (3500 obecnych, 45 osób zostało ochrzczonych), 2010 (przeszło 3000 obecnych), 2015) oraz w Hali Azoty w Kędzierzynie-Koźlu (2015, 2016, 2017).
Sala Zgromadzeń.
W podbrzeskiej miejscowości Skarbimierz zaadaptowano były hangar na nieczynnym lotnisku wojskowym na Salę Zgromadzeń dla 1100 osób. Korzystają z niej w czasie zgromadzeń obwodowych wyznawcy z województwa dolnośląskiego i opolskiego. Kompleks posiada również Salę Królestwa (dla trzech zborów: Lubsza, Brzeg–Wschód i Brzeg–Zachód [w tym grupa języka migowego]).
Sale Królestwa.
Od lat 90. XX w. powstały Sale Królestwa (ostatnio, w 2016 roku w Oleśnie, trwa budowa nowego obiektu w Głubczycach).
Działalność w zakładach karnych.
Świadkowie Jehowy prowadzą także biblijną działalność wychowawczą w zakładach karnych, studiując Biblię z więźniami, m.in. w dwóch więzieniach w Strzelcach Opolskich. Niektórzy skazani dzięki temu dokonali niezbędnych zmian w swym postępowaniu, by mogli zostać ochrzczeni.
Działalność w polskim języku migowym oraz wśród obcokrajowców.
Działalność prowadzona jest również wśród obckokrajowców. Oprócz języka polskiego i polskiego języka migowego zebrania zborowe organizowane są także w języku rosyjskim i ukraińskim (do 2020 roku też w języku angielskim i romani (Polska Roma)).
Pozostała działalność.
W 2008 roku na terenie województwa działało 48 zborów. W 2010 roku było 3158 głosicieli w 48 zborach oraz 30 Sal Królestwa. W latach 2012–2022 nastąpiła reorganizacja zborów, wskutek czego zbory stały się większe i lepiej zorganizowane, lecz ich liczba zmniejszyła się.
W roku 2013 wdrożono program świadczenia publicznego na terenie poszczególnych zborów za pomocą wózków z bezpłatną literaturą biblijną. W 2015 roku było 3001 głosicieli w 35 zborach. W roku 2018 liczba głosicieli wynosiła 2835 należących do 32 zborów. W 2021 roku było 2806 głosicieli należących do 32 zborów, w których usługiwało 232 starszych zboru.
Bezkrwawa chirurgia.
W 2005 roku na Ogólnopolskim Sympozjum Interdyscyplinarnym w Opolu wręczono puchary „Pionierzy Bezkrwawej Medycyny” dla uznanych lekarzy działających na rzecz metod alternatywnych transfuzji krwi w chirurgii, a Miejska Telewizja Opole wyprodukowała z tej okazji serię filmów: "Pionierzy Bezkrwawej Chirurgii w Polsce".
Pomoc dla potrzebujących.
W czasie powodzi w 1997 roku oraz powodzi w 2010 roku zorganizowano pomoc humanitarną głównie dla poszkodowanych przez nią współwyznawców. Od końca lutego 2022 roku rozpoczęto organizowanie pomocy dla Świadków Jehowy z Ukrainy, uchodźców – ofiar inwazji Rosji. W tym celu na terenie województwa powołano jeden z 16 Komitetów Pomocy Doraźnej działających w Polsce, składający się z przeszkolonych wolontariuszy.
Zbory.
Poniższa lista obejmuje zbory zgromadzające się na terenie województwa:

</doc>
<doc id="2395523" url="https://pl.wikipedia.org/wiki?curid=2395523" title="Jacek Hoszycki">
Jacek Hoszycki

Jacek Alojzy Hoszycki OFM (ur. 17 czerwca 1908 w Bismarckhütte, zm. 4 października 1959 w Krosnowicach) – polski franciszkanin, kapłan, wydawca, ofiara prześladowań w czasach stalinowskich.
Życiorys.
Alojzy Hoszycki urodził się w rodzinie Jana i Anny zd. Besuch 17 czerwca 1908 w Bismarckhütte (obecnie Chorzów Batory). Nowicjat rozpoczął w wieluńskim klasztorze Prowincji Wniebowzięcia NMP 29 lipca 1926. Tam też złożył pierwszą profesję czasową na ręce prowincjała o. Michała Porady OFM. Po odbyciu studiów filozoficzno-teologicznych w Osiecznej, Miejskiej Górce i Wronkach i złożeniu profesji wieczystej 31 lipca 1930 na ręce prowincjała o. Augustyna Gabora, otrzymał święcenia kapłańskie w Poznaniu 7 maja 1933 z rąk bpa Walentego Dymka.
Jako neoprezbiter współpracował w wydawnictwie prowincjalnym w Panewnikach przy wydawaniu niemieckojęzycznej wersji periodyku franciszkańskiego „Szkoła Seraficka”. W latach 1935-1938 o. Hoszycki pracował jako duszpasterz w konwencie w Pakości, zaś bezpośrednio przed wybuchem II wojny światowej w Wieluniu. Lata okupacji spędził w Pabianicach, gdzie był kapelanem sióstr zakonnych. Pod koniec 1942 ks. Roman Gradolewski namówił go do objęcia Parafii NMP w Pabianicach i pracy duszpasterskiej dla katolików języka niemieckiego. Wahał się siedem tygodni. Urząd objął z polecenia administratora apostolskiego w Poznaniu ks. Hilariusa Breitingera. Musiał podpisać volkslistę. W czasie prowadzenia parafii udzielał nielegalnie posług duszpasterskich również Polakom. Został aresztowany przez Gestapo pod zarzutem słuchania audycji radiowych. W więzieniu był bity.
Po wojnie powrócił do swej macierzystej prowincji zakonnej w Katowicach i został skierowany do pracy duszpasterskiej jako proboszcz parafii najpierw do Dziadowej Kłody, a następnie do Łagiewnik Dzierżoniowskich na Ziemiach Odzyskanych. Parafię w Łagiewnikach objął 25 sierpnia 1946. Cały czas był obserwowany, notowano jego wypowiedzi. Aresztowano go 20 grudnia 1948. Przesłuchiwano go w Świdnicy i we Wrocławiu. Akt oskarżenia nosi datę 30 sierpnia 1949. Był posądzony o współpracę z Niemcami i donoszenie na współwięźniów. Proces w Łodzi rozpoczął się 6 września 1949, trwał tydzień. O. Jacek przebywał w łódzkim więzieniu na ul. Sterlinga 16. Wraz z o. Jackiem oskarżony został ks. Roman Gradolewski. Proces relacjonowała prasa ogólnopolska i polonijna W czasie rozprawy głównej o. Hoszycki odwołał wcześniej złożone zeznania, które wymuszone zostały przez bicie funkcjonariuszy wrocławskiej UB. Obaj oskarżeni skazani zostali na karę śmierci i przepadek mienia. Starano się o rewizję w Sądzie Najwyższym. Apelację odrzucono. O. Jacek przebywał następnie w więzieniu w Sieradzu, gdzie był leczony. W 1954 przeniesiono go do Wronek. Na wolność wyszedł 17 października 1955, skąd udał się do Łodzi, a następnie do klasztoru na Goruszkach w Miejskiej Górce. Został objęty amnestią z 27 kwietnia 1956. Zmarł 4 października 1969 w Krosnowicach, gdzie opiekowały się nim siostry franciszkanki. Pod koniec życia poważnie zaniemógł na zdrowiu fizycznym i psychicznym. Został pochowany na cmentarzu w Krosnowicach.

</doc>
<doc id="2395524" url="https://pl.wikipedia.org/wiki?curid=2395524" title="Cis-3-Heksen-1-ol">
Cis-3-Heksen-1-ol

"cis"-3-Heksen-1-ol – organiczny związek chemiczny z grupy alkoholi nienasyconych. Substancja jest bezbarwną, oleistą cieczą o intensywnym zapachu świeżo ściętej trawy lub liści. Słabo rozpuszcza się w wodzie, lecz dobrze w etanolu. "cis"-3-Heksen-1-ol jest produkowany w niewielkich ilościach przez większość roślin. Związek jest bardzo ważnym odorantem. Jego roczna produkcja wynosi około 30 ton.

</doc>
<doc id="2395525" url="https://pl.wikipedia.org/wiki?curid=2395525" title="Egon Schidan">
Egon Schidan

Egon Schidan (ur. 16 sierpnia 1930, zm. 7 sierpnia 2002) – niemiecki pięściarz. Reprezentant kraju podczas igrzysk olimpijskich w 1952 w Helsinkach.
Na igrzyskach w Helsinkach wystąpił w turnieju wagi koguciej. W pierwszej rundzie miał wolny los, w drugiej przegrał z Daveyem Moore’em ze Stanów Zjednoczonych.

</doc>
<doc id="2395528" url="https://pl.wikipedia.org/wiki?curid=2395528" title="Tramwaje w Porto">
Tramwaje w Porto

Tramwaje w Porto − system komunikacji tramwajowej działający w portugalskim mieście Porto.
Historia.
1872−1939.
System tramwajowy w Porto jest najstarszy na Półwyspie Iberyjskim. Pierwsze tramwaje w Porto uruchomiono 15 maja 1872 na trasie Infante − Foz (Castelo). Tramwaje na tej linii były ciągnięte przez muły. W 1872 otwarto linię Carmo - Massarelos. Linie te obsługiwała spółka "Companhia Carril Americano do Porto á Foz e Matosinhos". W 1873 linię z Foz (Castelo) przedłużono do Matosinhos. 14 sierpnia 1874 wybudowano linię Praça Carlos Alberto do Foz (Cadouços), którą obsługiwała spółka "Companhia Carris de Ferro do Porto". W 1875 spółka "Companhia Carris de Ferro do Porto" otworzyła pierwszą linię miejską: Boavista - Campanhã i Bolho - Aguardente (Marques de Pombal). 3 listopada 1876 wybuchł pożar w zajezdni Boavista. W 1878 na linii Boavista - Foz uruchomiono pierwsze tramwaje parowe w Porto, które zastąpiły na tej linii tramwaje ciągnięte przez muły. W 1882 linię tramwaju parowego z Foz przedłużono do Matosinhos (Roberto Ivens) przez Rua de Gondarém. 18 stycznia 1893 połączono obie firmy. Nowa nazwa to "Companhia Carris de Ferro do Porto" (CCFP). 12 września 1895 otwarto pierwszą linię tramwaju elektrycznego na trasie Carmo − Arrábida. W 1896 zelektryfikowano linię Infante − Massarelos. W 1897 tramwaje elektryczne zaczęły obsługiwać kolejne trasy:
19 maja 1899 zelektryfikowano pierwszą linię miejską:
22 września 1904 zakończono elektryfikację sieci. Ostatnią zelektryfikowaną linią była: Carmo − Paranhos. 28 października 1905 otwarto linię Ponte Dom Luiz I − Gaia. W 1912 wprowadzono numerację linii. W 1914 zakończono eksploatację trakcji parowej. 28 lutego 1928 wybuchł pożar w zajezdni Boavista. W czasie pożaru spaliło się 21 wagonów silnikowych, 4 doczepne, 2 wagony silnikowe towarowe, i 1 wagon doczepny towarowy.
Po 1940.
1 lipca 1946 tramwaje przejęło miasto. Nowa nazwa przedsiębiorstwa to "Serviço de Transportes Colectivos do Porto" (STCP). W 1948 sieć tramwajowa składała się z 82 km tras i 191 wagonów tramwajowych. W 1951 warsztaty STCP wyprodukowały tramwaj serii 500. W 1958 sieć tramwajowa liczyła 81 km i 192 tramwaje. 1 stycznia 1959 zlikwidowano pierwszą linię tramwajową, którą zastąpiono trolejbusową. W 1966 sieć tramwajowa liczyła 72 km tras i 184 wagony tramwajowe. Od 31 grudnia 1966 eksploatowane są tylko wagony silnikowe do tej pory eksploatowane były także w składach z wagonami doczepnymi. W 1967 sieć tramwajowa liczyła 44 km tras i 130 tramwajów. W tym roku zlikwidowano także pierwszą linię tramwajową, którą zastąpiono autobusami. Rok później sieć tramwajowa liczyła 38 km tras i 127 tramwajów. W 1978 sieć tramwajowa liczyła 28 km i 84 tramwajów. Dziesięć lat później sieć tramwajowa liczyła 18 km tras i 50 wagonów. W 1992 w zajezdni tramwajowej Massarelos otwarto muzeum. W czerwcu 1996 w mieście była tylko jedna linia nr 18, którą obsługiwały 3 wagony z częstotliwością 35 minut. Łącznie w mieście w 1996 było 14 km tras tramwajowych i 16 wagonów.
Zajezdnie tramwajowe.
W Porto przed elektryfikacją sieci istniało kilka zajezdni tramwajowych:
Po elektryfikacji tramwajów w mieście były trzy zajezdnie.
Arrábida.
Pierwsza z nich o nazwie Arrábida była elektrownią. Służyła też jako zajezdnia dla pierwszych tramwajów elektrycznych. Po likwidacji elektrowni budynki zostały zaadaptowane do innych celów. W 2000 budynki zostały zniszczone.
Boavista.
Zajezdnię Boavista otwarto w 1874 dla tramwajów ciągniętych przez muły. Później w zajezdni stacjonowały tramwaje parowe i tramwaje elektryczne. 28 lutego 1928 część zajezdni uległa spaleniu. W 1988 na terenie zajezdni pozostały tylko warsztaty. Okazyjnie teren wykorzystywano jako zajezdnię w czasie prac remontowych. Ostatecznie warsztaty zlikwidowano w sierpniu 1999, a budynki zostały rozebrane.
Massarelos.
Ostatnią czynną do dzisiaj jest zajezdnia Massarelos. W 1915 otwarto elektrownię. Obok elektrowni wybudowano małą halę zajezdni, która była wykorzystywana przez tramwaje które dostarczały węgiel do elektrowni. Elektrownię zlikwidowano w 1957. Od 1991 w hali znajduje się muzeum tramwajów. Od 1988 po zamknięciu zajezdni Boavista pełni rolę zajezdni dla całego taboru tramwajowego.
Linie.
W Porto istnieją trzy linie tramwajowe:

</doc>
<doc id="2395530" url="https://pl.wikipedia.org/wiki?curid=2395530" title="Tatjana Gołubiewa">
Tatjana Gołubiewa



</doc>
<doc id="2395531" url="https://pl.wikipedia.org/wiki?curid=2395531" title="Świadkowie Jehowy w województwie lubuskim">
Świadkowie Jehowy w województwie lubuskim

Świadkowie Jehowy w województwie lubuskim – wspólnota religijna Świadków Jehowy w województwie lubuskim. W wyniku Narodowego Spisu Powszechnego Ludności i Mieszkań 2011 określono liczbę osób na terenie województwa deklarujących swoją przynależność religijną do Świadków Jehowy na 5329. Natomiast liczba głosicieli według opracowania GUS „Wyznania religijne w Polsce 2019–2021” w roku 2021 wynosiła 4182. W lutym 2023 roku na terenie województwa znajdowały się miejsca zgromadzeń 50 zborów (w tym także zbór i grupa języka migowego oraz dwa zbory rosyjskojęzyczne).
Historia.
Początki.
Działalność Świadków Jehowy na terenie obecnego województwa lubuskiego zapoczątkowali na początku XX wieku niemieccy współwyznawcy (na terenie należącym wtedy do Cesarstwa Niemieckiego).
W marcu 1919 roku grupy w Krzepielowie (20, 21.03) oraz Nowej Soli (22.03) odwiedził przedstawiciel niemieckiego biura, pielgrzym Karl Wellershaus.
W latach 20. XX wieku istniały duże grupy wyznawców, głównie w Strzelcach Krajeńskich i Nowej Soli.
9 i 10 lipca 1932 roku w Żaganiu (w lokalu Hansa Schlottmanna przy Lazarettstrasse 15/II; obecnie ul. Lubuska) zorganizowano pierwszy niewielki kongres na tym terenie. We wrześniu 1932 roku zbory Świadków Jehowy (przyjęcie nowej nazwy w 1931 roku) w Nowej Soli, Lipinkach i Zielonej Górze odwiedził Robert Arthur Winkler. 
Wiosną 1933 roku zbory w Zielonej Gorze (19.04), Nowej Soli (20.04) i Żaganiu (21.04) odwiedził pielgrzym Bernhard Buchholz.
Również wiosną 1933 roku zbory w Gubinie (28.04), Jasieniu (29.04), Szprotawie (3.05) i Żaganiu (2.05) odwiedził pielgrzym o nazwisku Engel.
W okresie nazizmu (II wojny światowej) wielu wyznawców z tego terenu zginęło w hitlerowskich obozach koncentracyjnych.
Okres powojenny.
W 1945 roku we Wschowie działało 5 głosicieli, a dwa lata później 8. W 1946 roku Jan Pieniewski z żoną przyjechał do Gorzowa Wielkopolskiego. Oto jego wspomnienia: „"W lutym 1946 roku rozpoczęliśmy pracę od drzwi do drzwi. Odwiedziliśmy najpierw sąsiadów. Do pierwszych trzech domów poszliśmy we dwoje, a później już każde głosiło osobno. Żona często pytała: ‚Kiedy my opracujemy całe to miasto?’ (...) Pewnego razu spotkaliśmy człowieka, który za egzemplarz Biblii gotów był oddać krowę. Biblię mu dostarczyliśmy, krowy oczywiście nie biorąc"”. W kwietniu 1946 roku na Pamiątce śmierci Jezusa Chrystusa w Myśliborzu z całego terenu od Szczecina, Piły pod Zieloną Górę przybyło 27 osób.
Obecność Świadków Jehowy w Gorzowie Wielkopolskim Świadków Jehowy odnotowano w dokumentach władz z maja 1946 roku. Zebrania odbywały się w mieszkaniu przy ul. Mieszka I 21.
Po wojnie ożywioną działalność Świadkowie Jehowy prowadzili na terenie Drezdenka i okolic. W roku 1947 powstały grupy wyznawców w Starych Bielicach i Drezdenku. Nie posiadali własnych Sal Królestwa, lecz zbierali się w mieszkaniach prywatnych. W Zielonej Górze liczba Świadków Jehowy w roku 1950 wynosiła 160, a w latach 1945-1951 wzrosła z 40 do 179. Aktywna działalność misyjna Świadków oraz ich niezłomna postawa wzbudzała poczucie zagrożenia wśród duchownych. Zdarzały się w związku z tym przykłady szczególnego ostracyzmu wobec Świadków Jehowy lub nawet ich dzieci.
W czerwcu 1947 roku w Gorzowie Wielkopolskim działało 150 głosicieli, a pół roku później ich liczba się podwoiła.
W dniach 17–19 października 1947 roku w sali sportowej "OM TUR" przy ul. Kosynierów Gdyńskich w Gorzowie Wielkopolskim odbyła się tzw. konwencja (zgromadzenie) z udziałem ponad 600 osób. W czasie jej trwania w ramach działalności kaznodziejskiej odwiedzono każde mieszkanie w mieście i w dwóch pobliskich wsiach. Według publikacji IPN w czasie owej konwencji uczestniczący w niej zostali obrzuceni kamieniami przez tłum zgromadzony pod salą. Winą za napad na lokal władze bezpieczeństwa obarczyły grupę młodzieży z Katolickiego Stowarzyszenia Młodzieży, harcerzy, uczniów gimnazjalnych oraz duchowieństwo. W roku 1948 kolejna konwencja odbyła się w Karninie (obecnie dzielnica Gorzowa Wielkopolskiego). Konwencja z udziałem ok. 300 osób odbyła się również w okolicach Maszewa.
W grudniu 1948 roku w zborze Nowej Soli działało około 50 głosicieli. Wśród nich byli Franciszek Mamot i Tadeusz Klara.
Pod koniec 1948 roku w Gorzowie Wielkopolskim działało około 100 osób głosicieli. W tym mieście Świadkowie Jehowy nie posiadali początkowo własnego miejsca spotkań. W maju 1949 roku do zebrania odbywały się tam w mieszkaniu przy ul. Grobli 2 oraz przy ul. Wasilewskiej (obecnie ul. Sikorskiego). Przewodniczącym zboru był Jan Piniewski. Działalność kaznodziejska prowadzili również m.in. Marian Pawlaczyk, Piechanowski, Ler i Cecylia Nowicka.
Zakaz działalności.
W roku 1950 według szacunków WUB na terenie województwa zielonogórskiego działały 42 grupy i co najmniej 1500 głosicieli.
W tym samym roku nastąpiła fala aresztowań i od tego roku działalność prowadzona była konspiracyjnie. Odebrano Sale Królestwa (m.in. w Gorzowie Wielkopolskim przy Grobli 2). Od kwietnia do września 1950 UB aresztowało grupę wyznawców – najwięcej w Krośnie Odrzańskim. Na koniec 1950 roku spośród 30 aresztowanych w województwie zielonogórskim, 5 zostało skazanych na bezwzględne kary pozbawienia wolności. Wśród nich był Tadeusz Klara aresztowany 3 lipca 1950 roku w Kożuchowie i skazany na 4 lata więzienia. Przed Wojskowym Sądem Rejonowym w Zielonej Górze toczyło się kilka procesów przeciwko Świadkom Jehowy. Zarzucano im ponadto organizowanie zebrań, przechowywanie i rozpowszechnianie nielegalnej literatury oraz utrzymywanie kontaktów organizacyjnych z kierownictwem obwodu. W Gorzowie Wielkopolskim represje dotknęły m.in. Jana Piniewskiego, którego uwięziono.
W 1956 roku trzech wyznawców zostało skazanych na kary więzienia za przynależność i działalność w związku wyznaniowym Świadków Jehowy na terenie jednej z gromad województwa. W 2000 roku w efekcie kasacji wniesionej przez prokuratora generalnego, Sąd Najwyższy uchylił tamte wyroki i wszystkich trzech uniewinnił.
W maju 1956 roku, według informacji lokalnych władz, w Gorzowie Wielkopolskim było około 40 Świadków Jehowy, którzy spotykali się w mieszkaniu Adama Ziółkowskiego przy ul. Armii Czerwonej 10. Działalność w konspiracji wymagała jednak częstych zmian miejsca spotkań. Były nimi również mieszkania Fedorowicza przy ul. Jagiellończyka 4, Skotarczyka przy ul. Mieszka I 50 oraz Paszkiewicza przy ul. Mieszka I.
W następnych dziesięcioleciach – już w czasie zakazu działalności – powstały kolejne zbory. Wedluhg władz, w roku 1965 na terenie miasta i powiatu gorzowskiego mieszkało około 500 Świadków Jehowy. Z tej liczby 120 w samym Gorzowie Wielkopolskim.
Według danych UB w 1969 roku najwięcej głosicieli mieszkało w następujących powiatach: gorzowskim (177), żarskim (174), nowosolskim (165), międzyrzeckim (122), żagańskim (105), głogowskim (104), krośnieńskim (99), świebodzińskim (94), zielonogórskim (92), lubskim (88), sulechowskim (78), strzeleckim (75), szprotawskim (62), słubickim (50), sulęcińskim (43) i wschowskim (25). Ogółem 1555 głosicieli.
Szczególnie od końca lat 60. XX wieku głosiciele w lecie prowadzili grupową wyjazdową działalność kaznodziejską na terenach, gdzie jest mniej wyznawców (wcześniejsze nazwy: "grupy pionierskie", "ośrodki pionierskie", "obozy pionierskie"). Organizowano tzw. konwencje leśne.
Czas „odwilży”.
W koniec 1977 roku przedstawiciele Ciała Kierowniczego Świadków Jehowy oficjalnie spotkali się z niektórymi wyznawcami na terenie obecnego województwa warmińsko-mazurskiego.
Od roku 1982 rozpoczęto ponownie wynajmować hale sportowe, a od następnego roku również stadiony, na kongresy, W pierwszej połowie lat 80. XX wieku za zgodą władz rozpoczęto wynajmowanie obiektów, w których przeprowadzano zebrania zborowe i większe zgromadzenia.
Według państwowych w 1984 roku na terenie województwa gorzowskiego Świadkowie Jehowy posiadali 14 zborów. Trzy lata później nastąpił dalszy rozwojów działalności. W Gorzowie Wielkopolskim działały 4 zbory: Zawarcie, Zachód, Północ, Widok, a w każdym z nich 4 lub 5 ośrodków służby. Ogółem w tym mieście było ich 18. Skupiały one wówczas łącznie 229 głosicieli. Na terenie województwa gorzowskiego Świadkowie Jehowy posiadali także zbory w Barlinku, Choszcznie oraz Dębnie.
Według informacji Wydziału ds. Wyznań w Zielonej Górze, w 1986 roku w ciągu pierwszych dziesięciu miesięcy Świadkowie Jehowy zorganizowali na terenie województwa zielonogórskiego ponad 48 zgromadzeń, z których każde liczyło od 100 do 450 osób.
Według raport władz w połowie lat 80. wzmożonymi rejonami aktywności Świadków Jehowy były obok Gorzowa Wielkopolskiego, Strzelce Krajeńskie, Dębno, Słubice i Kostrzyn.
Pod koniec lat 70. XX wieku niektórym wyznawcom udało się wyjechać na kongresy poza granice Polski; w roku 1980 i 1981 – do Wiednia.
Ponowna rejestracja prawna i rozwój.
Kongresy i zgromadzenia.
W latach 90. XX wieku i w pierwszym dziesięcioleciu XXI w., delegacje z tutejszych zborów były na kongresach międzynarodowych w Niemczech, Austrii, Francji, Rosji, Czechach, Stanach Zjednoczonych, Kanadzie, na Węgrzech i na Ukrainie.
Kongresy regionalne odbywają się w zielonogórskiej hali "CRS" (2011–2012, 2014–2018 i 2023) (w poprzednich latach odbywały się na Stadionie MOSiR w Zielonej Górze (1996–2005, 2010), a dla zborów z północnej części województwa odbywały się na stadionie żużlowym w Gorzowie Wielkopolskim (2014, 2015, 2017), a zgromadzenia obwodowe (w latach 2001–2020) w Sali Zgromadzeń w Stęszewie koło Poznania.
Sale Królestwa.
Powstały nowe Sale Królestwa. Na początku lat 90. Świadkowie Jehowy posiadali w Gorzowie Wielkopolski trzy Sale Królestwa przy ul. Taszyckiego 9, ul. Krańcowej 25 oraz ul. Śląskiej, a głosiciele należy do 8 zborach. W 1996 roku otwarto w tym mieście nowy obiekt przy ul. Okólnej 50. W listopadzie 2000 roku Sala Królestwa powstała w Szprotawie, a w ostatnim okresie m.in. w 2017 roku w Gubinie, w 2019 roku w Strzelcach Krajeńskich.
Wystawy, konkursy i konferencje naukowe oraz historyczne poświęcone represjom w trakcie II wojny światowej i okresu powojennego.
28 października 2010 roku zorganizowano konferencję poznańskiego oddziału Instytutu Pamięci Narodowej „Władze wobec Kościołów i związków wyznaniowych na Środkowym Nadodrzu w latach 1945–1956”. W jej ramach Anna Chabasińska wygłosiła referat „Lubuscy Świadkowie Jehowy wobec represji komunistycznego państwa w latach 1945–1956”, dotyczący represji władz wobec lubuskich Świadków Jehowy. Na podstawie przeprowadzonych badań w 2012 roku IPN wydał książkę „Władze wobec Kościołów i związków wyznaniowych na Środkowym Nadodrzu w latach 1945–1956”, zawierającą rozdział Anny Chabasińskiej „Lubuscy Świadkowie Jehowy wobec represji komunistycznego państwa w latach 1945–1956”.
Działalność wśród obcokrajowców i głuchych.
Działalność prowadzona jest także wśród obcokrajowców. Oprócz języka polskiego i polskiego j. migowego zebrania zborowe odbywają się również w języku rosyjskim (do roku 2020 także w j. angielskim i bułgarskim, a do roku 2022 w j. ukraińskim).
Działalność w ośrodkach penitencjarnych.
Świadkowie Jehowy w ramach wolontariatu prowadzą także działalność w Strzeżonym Ośrodku dla Cudzoziemców w Krośnie Odrzańskim.
Pomoc dla potrzebujących.
Od końca lutego 2022 roku rozpoczęto organizowanie pomocy dla Świadków Jehowy z Ukrainy, uchodźców – ofiar inwazji Rosji. W tym celu na terenie województwa powołano jeden z 16 Komitetów Pomocy Doraźnej działających w Polsce, składający się z przeszkolonych wolontariuszy.
Pozostała działalność.
W 2008 roku na terenie województwa działało 67 zborów. W 2009 roku było 4736 głosicieli w 67 zborach. W 2010 roku było 4714 głosicieli w 67 zborach oraz 37 Sal Królestwa.
W latach 2012-2022 nastąpiła reorganizacja zborów, wskutek czego zbory stały się większe i lepiej zorganizowane, lecz ich liczba zmniejszyła się.
W roku 2013 wdrożono program świadczenia publicznego na terenie poszczególnych zborów za pomocą wózków z literaturą biblijną.
W 2015 roku było 4343 głosicieli w 52 zborach. W roku 2018 liczba głosicieli wynosiła 4207 należących do 47 zborów. W 2019 roku funkcjonowało 48 zborów, w których usługiwało 359 starszych zboru, w 2020 roku było 4166 głosicieli w 48 zborach i 355 starszych zboru. W 2021 roku było 4182 głosicieli należących do 48 zborów, w których usługiwało 355 starszych zboru.
Zbory.
Poniższa lista obejmuje zbory zgromadzające się na terenie województwa:

</doc>
<doc id="2395532" url="https://pl.wikipedia.org/wiki?curid=2395532" title="Oneida Football Club">
Oneida Football Club

Oneida Football Club – zespół futbolu amerykańskiego z siedzibą w Bostonie działająca w latach 1862–1865. Był pierwszym zorganizowanym klubem futbolowym w Stanach Zjednoczonych. Jednocześnie klub uznaje się za pierwszy klub piłkarski poza Anglią. 
Historia.
Zespół założony został w Bostonie w 1862 roku. Składał się z absolwentów elitarnych szkół przygotowawczych, rozgrywał swoje mecze w parku Boston Common. W ciągu swojego istnienia drużyna nie przegrała żadnego meczu, ani też nie pozwoliła przeciwnikom na zdobycie, chociażby jednego punktu.
Boston game.
Gra w którą grano w klubie, zwana „Boston game”, była lokalnym wariantem gry futbolowej, którą grano w Stanach Zjednoczonych przed ujednoliceniem przepisów do piłki nożnej, rugby czy futbolu amerykańskiego. Piłkę można było zarówno kopać, jak i przenosić w rękach. Z czasem „Boston game” zaczęli grać studenci z uniwersytetu w Harvardzie. Rozegrany w 1874 roku mecz na zasadach „Boston game” pomiędzy Harvardem a kanadyjskim McGill University, uznaje się za początek powstania futbolu amerykańskiego.

</doc>
<doc id="2395535" url="https://pl.wikipedia.org/wiki?curid=2395535" title="Cejlon na Letnich Igrzyskach Olimpijskich 1952">
Cejlon na Letnich Igrzyskach Olimpijskich 1952

Cejlon na XV Letnich Igrzyskach Olimpijskich w Helsinkach reprezentowało 5 sportowców w 4 dyscyplinach.

</doc>
<doc id="2395536" url="https://pl.wikipedia.org/wiki?curid=2395536" title="Rebecca Gibney">
Rebecca Gibney

Rebecca Gibney (ur. 14 grudnia 1964 w Levin) – nowozelandzko-australijska aktorka. 
Życiorys.
Aktorka urodziła się jako najmłodsza z sześciorga rodzeństwa. Przed podjęciem pracy aktorskiej była modelką. W wieku 19 lat przeprowadziła się do Australii. 
Zamężna dwukrotnie. W 1992 wzięła ślub z wokalistą australijskiego zespołu Southern Sons, Irwinem Thomasem, który w 1995 zakończył się rozwodem. W listopadzie 2001 poślubiła scenarzystę Richarda Bella. W 2004 roku urodziła swoje pierwsze dziecko, syna Zachary`ego Edisona Bella.
Obecnie mieszka w Launceston na australijskiej wyspie Tasmania wraz z mężem i synem.
Kariera filmowa.
Zadebiutowała na dużym ekranie w 1983 roku w nowozelandzkim filmie „Wśród popiołów”. W 1985 roku wystąpiła w programie dla dzieci „The Zoo Family”. Rok 1990 przyniósł jej rolę w miniserialu „Come In Spinner” oraz pierwszą nagrodę i nominację do AFI.
Popularność przyniosła jej rola Emmy Plimpton w serialu telewizyjnym „Latający doktorzy” oraz serial komediowy „I wszyscy razem”, który opuściła w 1993 roku, aby zagrać w innym serialu pt. „Snowy”. Producenci tego serialu stworzyli także postać dr Jane Halifax w serii filmów telewizyjnych pr. „Halifax f.p.”, specjalnie dla niej. 
Pojawiła się również w filmowej adaptacji powieści Stephena Kinga „Miasteczko Salem”, wydanej w 2004 roku, a następnie w kontynuacji (miniserialu) w 2006 r. „Marzenia i koszmary”.
Kolejne lata przyniosły mniej znaczące dla jej kariery filmy i seriale telewizyjne m.in. „The Map Reade”, „Clubland” czy „Tripping Over”.
Od 2008 roku wciela się w postać Julie Rafter w serialu „Chata pełna Rafterów”, który przyniósł jej kilka nagród i nominacji oraz w 2009 r. Złotego Logie. 
W 2012 roku do kin trafi film „Mental”, w którym zagra wraz z Toni Collette.

</doc>
<doc id="2395537" url="https://pl.wikipedia.org/wiki?curid=2395537" title="Świadkowie Jehowy w województwie łódzkim">
Świadkowie Jehowy w województwie łódzkim

Świadkowie Jehowy w województwie łódzkim – wspólnota religijna Świadków Jehowy w województwie łódzkim. W wyniku Narodowego Spisu Powszechnego Ludności i Mieszkań 2011 określono liczbę osób na terenie województwa deklarujących swoją przynależność religijną do Świadków Jehowy na 8078. Natomiast liczba głosicieli według opracowania GUS „Wyznania religijne w Polsce 2019–2021” w roku 2021 wynosiła 6768. W lipcu 2022 roku na terenie województwa znajdowały się miejsca zgromadzeń 80 zborów (w tym zboru angielskojęzycznego, zboru i grupy języka migowego, zboru i grupy ukraińskojęzycznej, zboru rosyjskojęzycznego i polskojęzycznej grupy na oddaleniu).
Historia.
Początki.
Początek XX wieku.
Około roku 1910 istniały w Łodzi i Pabianicach małe grupy wyznawców, w roku 1912 w Chojnach. W roku 1911 zbór w Pabianicach liczył 20 osób. W 1911 roku Hipolit Oleszyński w trakcie wizyty w Polsce odwiedził zbory m.in. w Łodzi i Pabianicach. Pod koniec czerwca 1911 roku grupę w Łodzi odwiedził przedstawiciel niemieckiego biura, pielgrzym Hermann Herkendell (1889–1926).
W 1913 roku w Łodzi było wiele osób, które interesowały się studiowaniem Biblii, w urządzaniu ich spotkań przeszkadzała carska policja, która we wszystkim dopatrywała się sposobności do przygotowań zbrojnego powstania. Krótko przed wybuchem I wojny światowej przedstawiciel Towarzystwa Strażnica, Joseph Franklin Rutherford, odbył podróż służbową do kilku krajów. Odwiedził również Polskę, gdzie w Łodzi spotkał się z Badaczem Pisma Świętego o nazwisku Dojczman. W wyniku tego spotkania rodzina Dojczmanów wyruszyła w podróż ewangelizacyjną do Rosji. W wyniku I wojny światowej grupa zbierająca się w Łodzi uległa częściowemu rozproszeniu. Wciąż jednak pojawiały się nowe osoby zainteresowane wierzeniami Badaczy Pisma Świętego.
Lata 20. XX wieku.
W okresie międzywojennym Łódź stanowiła centrum działalności polskich Świadków Jehowy. W 1922 roku na pogrzeb wyznawczyni Emilii Mandowej w Łodzi – ochrzczonej w Sopocie w 1919 roku – przybyło około tysiąca osób, chcących się czegoś dowiedzieć o tym wyznaniu. Mandowa była właścicielką składów obuwia, a w jej domu przy ul. Piotrkowskiej 108 odbywały się zebrania. Odczyty biblijne odbywały się także w Teatrze Skała i w Filharmonii Łódzkiej, a później także przy ul. Piotrkowskiej 243. Łódzką grupę wyznawców umacniali współwyznawcy z Gdańska, którzy wygłaszali wykłady biblijne. Wśród nich był Wilhelm Ruhnau, w którego domu zbierał się gdański zbór. Wykłady biblijne odbywały się w niedziele w wynajmowanych salach (wykłady wygłaszał m.in. Grabicki z Łodzi), a inne zebrania w dni powszednie w mieszkaniach prywatnych (m.in. w łódzkiej Rokicie). W następnych latach wynajęto salę na stałe, w której odbywały się wszystkie zebrania. W Łodzi działał zbór polskojęzyczny oraz niemieckojęzyczny.
Badacze Pisma Świętego odbycia służby wojskowej, za co byli skazywani na kary więzienia. Jednym z nich był Rudolf Bojanowski, który za odmowę służby w 31 Pułku Strzelców Kaniowskich, otrzymał karę dwóch miesięcy więzienia.
W roku 1921 działała grupa w Wieluniu, w 1922 w Zduńskiej Woli, a w 1924 w Zawadach i Bałuczu.
W 1922 roku na dorocznej Pamiątce śmierci Jezusa Chrystusa w Łodzi zebrało się – 25, w 1923 – 30 osób. W kwietniu 1923 roku polskojęzyczny zbór w Łodzi składał się z około 50 osób, a na wykładach było od 500 do 600 obecnych. Zebrania w niedziele odbywały się w lokalu przy ul. Głównej 1.
Byłą łódzką halę fabryczną przystosowano, aby latem 1924 roku zorganizować w niej pierwszą konwencję (zgromadzenie) z udziałem około 200 osób. W czasie konwencji odbył się również chrzest. Przyjął go m.in. Stefan Milewski, który został pionierem (kolporterem) na terenach wiejskich. W roku 1924 na Wieczerzy Pańskiej w Pabianicach były obecne 44 osoby, a w Łodzi – 92. Wacław Wnorowski, przedstawiciel Towarzystwa Strażnica, wygłosił w Łodzi wykład „Nieunikniona katastrofa nad światem”. W każdą niedzielę urządzano spotkania w największych salach łódzkich teatrów.
W Łodzi i okolicach oprócz polskojęzycznych działały również grupy niemieckojęzyczne i jidysz. Pod koniec lat 20. XX wieku zbór łódzki przodował w działalności kaznodziejskiej w kraju.
W roku 1925 zebrania w łódzkim zborze odbywały się m.in. w kinie przy ul. Zachodniej, odbyła się także kolejna konwencja. W 1925 roku w mieszkaniu F. Wiśniewskiego przy ul. Orlej 3 w Łodzi mieściła się siedziba zboru Międzynarodowego Stowarzyszenia Badaczy Pisma Świętego Oddziału Łódź (zarejestrowana w województwie łódzkim; przewodniczącym był Wilhelm Scheider, sekretarzem Bolesław Grabicki). W 1925 roku w niemieckojęzycznym zborze w Łodzi na uroczystość Pamiątki śmierci Jezusa Chrystusa przybyło 50 osób.
W zborze łódzkim nastąpił rozłam. Osoby, które nie chciały brać udziału w działalności kaznodziejskiej, podzieliły się na kilka innych ugrupowań (przekształcone później w zbory Wolnych Badaczy Pisma Świętego, Świeckiego Ruchu Misyjnego „Epifania”). Poza Łodzią, działały zbory w Konstantynowie Łódzkim (28 członków), Łowiczu (28; zezwolenia na prowadzenie zebrań uzyskiwał Jan Kret), Pabianicach (28), Rudzie Pabianickiej (32 członków), Sieciechowie (30) i Wieluniu (15).
Od 4 do 6 kwietnia 1926 roku w sali przy ul. Piotrkowskiej 108 w Łodzi odbyło się kolejne trzydniowe zgromadzenie. Natomiast latem 1926 roku trzej głosiciele z Łodzi (Stefan Milewski, Feliks Mucha, Bolesław Pastwiński) przez około trzy miesiące prowadzili działalność kaznodziejską w Piotrkowie Trybunalskim, Radomsku, Częstochowie i ich okolicach. Po tej akcji, na przełomie roku 1926 i 1927 w Łodzi uformowała się powtórna grupa pionierów ("kolporterów"): Stefan i Augustyn Raczkowie, Feliks Mucha i Stefan Milewski, którzy działali na obszarze od Płocka po Białystok.
W 1926 roku w zborze w Łodzi na uroczystości Pamiątki śmierci Jezusa Chrystusa przybyło 129 osób.
W czerwcu 1927 roku w Filharmonii Łódzkiej zorganizowano pokazy filmu "Fotodrama stworzenia", a ponieważ trwał on aż osiem godzin, więc wyświetlano go w czterech częściach po dwie godziny.
W 1927 roku w polskojęzycznym zborze w Łodzi na uroczystości Pamiątki śmierci Jezusa Chrystusa przybyło 150 osób, a w niemieckojęzycznym – 112.
Od 7 do 9 kwietnia 1928 roku w Łodzi odbyła się konwencja. Przybyły na nią delegacje z różnych stron Polski (członkowie zboru warszawskiego postarali się o zniżkę kolejową na podróż).
Rozpoczęto także regularną działalność kaznodziejską w okolicach Wieruszowa, Wielunia i Sieradza. Prowadził ją Jan Stawicki. Konwencja w roku 1929 odbyła się przy ul. Wólczańskiej 5 w Łodzi.
Lata 30. XX wieku.
Na początku lat 30. XX wieku oprócz dużego zboru łódzkiego działały zbory w takich miastach jak: Konstantynów Łódzki, Łowicz, Pabianice, Skierniewice, Wieluń i Zduńska Wola. W 1930 roku do Łodzi przeniesiono biuro Towarzystwa Strażnica – siedzibę zarządu głównego i ośrodek koordynujący działalność Towarzystwa Strażnica w Polsce. W tym celu zakupiono budynek przy ulicy Rzgowskiej 24. Przez 2 lata (1930–1932) Betel mieściło się w budynku sali zborowej przy ul. Piotrkowskiej 108. Ośrodkiem kierował Wilhelm Scheider.
6 kwietnia 1931 w łódzkim hotelu Manteuffel odbył się zjazd delegatów z 71 zborów z całej Polski oraz z Wolnego Miasta Gdańska, którzy przyjęli statut organizacyjny. Zgodnie z przyjętym statutem siedziba związku mieściła się w Łodzi, a obszar jego działania objął całą Polskę wraz z Wolnym Miastem.
W lipcu 1931 roku w Columbus w stanie Ohio zorganizowano międzynarodowe zgromadzenie, którego część była transmitowana przez rozgłośnię radiową WBBR oraz 450 stacji radiowych w Ameryce Północnej, Australii i Europie. Na zgromadzeniu tym Badacze Pisma Świętego związani z Towarzystwem Strażnica przyjęli nazwę Świadkowie Jehowy. W Polsce program kongresowy poprzez Magdeburg retransmitowano na zgromadzeniu w Łodzi. W roku 1931 wynajęto salę przy ul. Wólczańskiej 129 w Łodzi, w której odbywały się zebrania. W roku 1932 doszło do podziału w zborze. Wielu go opuściło, przyłączając się do innych ugrupowań badackich.
Od 1 czerwca 1932 roku "Dom Biblijny w Polsce" (Biuro Towarzystwa Strażnica) zaczął funkcjonować w budynku przy ul. Rzgowskiej 24.
Od roku 1933 zebrania łódzkiego zboru odbywały się w sali przy ulicy Piotrkowskiej 243, a od roku 1934 do roku 1938 odbywały się w sali przy ulicy Rzgowskiej 24. W Łodzi odbywały się również konwencje (m.in. w roku 1934). W 1934 roku zbór w Łodzi liczył 100 głosicieli i około 200 zainteresowanych.
W roku 1933 zaczęto wydawać w Łodzi czasopismo „Złoty Wiek” (obecnie „Przebudźcie się!”); wcześniej wydawano je w Szwajcarii. W roku 1936, po licznych konfiskatach zarządzonych przez urząd cenzury, zakazano publikowania tego czasopisma. Wniesiono apelację i dalej je wydawano do czasu, gdy nieodwołalnie tego zabroniono, a Augustyna Raczka, redaktora odpowiedzialnego, skazano na rok więzienia. W tym okresie biskup łódzki – Włodzimierz Jasiński, który planowo obsadzał „swoimi ludźmi” ważniejsze stanowiska w urzędach, przy poparciu Akcji Katolickiej zorganizował "Instytut do walki z mniejszościami religijnymi". Jednym z jego celów było konfiskowanie wszelkich publikacji tego wyznania. Pomimo tego Świadkowie Jehowy w Łodzi wydali jeszcze dwie nowe broszury. Z braku podstaw do oskarżenia o łamanie praw świeckich w Polsce, powoływano się na katolickie prawo kanoniczne.
W roku 1936 kolejne zgromadzenie odbyło się w Grabiszewie, w międzyczasie prowadzono działalność kaznodziejską w Uniejowie i Łasku. W marcu 1938 roku obłożono zakazem działalność tego wyznania w Polsce. Władze opieczętowały magazyny biura w Łodzi – rozpoczął się okres działalności konspiracyjnej. Odtąd zebrania odbywały się w mieszkaniach prywatnych (w Łodzi m.in. K. Czapa przy ul. Targowej, Przytułowej przy ul. Składowej 34, Sawickiej przy Sienkiewicza 31, Rosiaka na Retkini, Pytlińskiej przy ul. Sosnowej i na Chojnach; w niektórych z tych miejsc były składy publikacji).
Okres II wojny światowej.
Uwięzieni w obozach koncentracyjnych.
W czasie II wojny światowej wielu tutejszych Świadków Jehowy zginęło w hitlerowskich obozach koncentracyjnych, m.in. w Groß-Rosen, Stutthof (KL) oraz Auschwitz-Birkenau do którego duży transport więzionych z Łodzi dotarł w listopadzie 1942 roku. Wśród uwięzionych byli m.in. Else Abt, Erna Fisher, Martha Friedrich, Janette Gelbhardt, Oskar i Alma Jakobi, Berhold i Eugenia Jauer, Marta Lange, Regina Mantaj, Linda Matz, Getrud Ott, Marta Roppe, Olga Raböse, Wilhelm Rosner, Otto Roth, Wiktor Schnell, Wilhelm, Else i Marta Streich, Paulina Woelfle i inni, głównie z Łodzi, Aleksandrowa Łódzkiego, Konstantynowa Łódzkiego, Zduńskiej Woli, Poddębic i Kalisza.
Heinrich Himmler osobiście nakłaniał Świadków Jehowy w 1941 do podpisania oświadczenia o wyrzeczeniu się wiary, jednak nikt tego nie uczynił.
Do obozu koncentracyjnego wtrącono również 
Hermanna i Else Felker z Bukowca. Hermann w roku 1940 ze względu na swoje przekonania religijne odmówił służby w Wehrmachcie, wraz z żoną w zamian za uwolnienie z obozu odmówił też później wyrzeczenia się swojej wiary. Według nazistów oboje zmarli na chorobę serca.
Dziesięcioro dzieci Świadków Jehowy z okolic Wisły odebrano rodzicom i umieszczono w obozie dla nieletnich w Łodzi. W roku 1945 wszystkie powróciły do domu.
Działalność w czasie niemieckiej okupacji.
Zimą 1940 roku chrzest przyjęło małżeństwo Sobczaków z Budzynka. W Łodzi działał Otto Fritz, który nawiązał kontakt ze zborami w Poznaniu, Bydgoszczy i Gdańsku. Zebrania organizowano w małych grupach, studiując Biblię i publikacje otrzymywane od Świadków Jehowy w Niemczech, które powielano lub przypisywano ręcznie. Organizowano również chrzty (np. w zimie 1939/1940 na Stawach Jana). Zebrania w Łodzi odbywały się w mieszkaniach, m.in. przy ul. Składowej 34, ul. Sienkiewicza 31, ul. Sosnowej. „Fotodrama stworzenia” była ukryta w mieszkaniach Świadków Jehowy w Rudzie Pabianickiej.
Okres powojenny, prześladowania.
Po zakończeniu wojny Świadkowie Jehowy organizowali większe zgromadzenia w Łodzi (m.in. w roku 1946 w wynajętej sali przy ul. Piotrkowskiej 146, gdzie odbywały się też zebrania oraz w sali przy ul. Kopernika, zgromadzenie odbyło się tam również 1 maja 1948 roku) i w Piotrkowie Trybunalskim.
Wiosną 1945 roku na nowo przejęto w użytkowanie budynek położony w Łodzi przy ulicy Rzgowskiej 24. Krajowe biuro w Łodzi wznowiło działalność. W lutym 1946 roku władze dokonały najścia na łódzkie biuro. Aresztowano wszystkich mężczyzn. W tym samym miesiącu przedstawiciel Wojewódzkiego Urzędu Bezpieczeństwa w Łodzi usiłował nakłonić Świadków Jehowy do współpracy przeciw Kościołowi katolickiemu, ale spotkał się z odmową.
W grudniu 1947 roku na terenie województwa łódzkiego działało 31 zborów; 10 w powiecie łódzkim, po 5 w powiatach łaskim, opoczyńskim, piotrkowskim i wieluńskim oraz po jednym w powiatach brzezińskim, łęczyckim, radomszczańskim i skierniewickim. Sale Królestwa dla czterech łódzkich zborów mieściły się przy ulicach Rzgowskiej 24, Piotrkowskiej 164, Dzwonowej i pl. Wolności 9 oraz w Pabianicach (funkcjonowała przez II kwartał 1950 roku), Konstantynowie Łódzkim i Zduńskiej Woli.
Od roku 1947 do Łodzi zapraszano pionierów na specjalne dwutygodniowe kursy. Jak informuje Rocznik Świadków Jehowy (1994), „"5 września 1948 roku podczas zgromadzenia obwodowego w Piotrkowie Trybunalskim byli na nim obecni obaj misjonarze, bracia Behunick i Muhaluk. Przed godziną 17 w pobliżu zaczął się zbierać wrogo nastrojony tłum, który czekał na koniec programu. Wychodzących z sali zaatakował kilkusetosobowy motłoch. Szereg osób, w tym obu misjonarzy, pobito do utraty przytomności. Poszkodowani zostali odwiezieni do "Szpitala św. Trójcy", gdzie jedynie ich opatrzono, ale nie przyjęto na leczenie. Na taką decyzję personelu miały wpływ pracujące tam zakonnice. Początkowo prasa nie wspomniała nic o tym wydarzeniu. Niemniej wkrótce sprawa nabrała rozgłosu, bowiem opis całego zajścia otrzymała Ambasada Amerykańska w Warszawie i środki przekazu w USA zaczęły informować o tej akcji motłochu."”
Według danych szacunkowych w latach 1948–1949 w Łodzi działało około tysiąca głosicieli.
Według szacunków Wojewódzkiego Urzędu Bezpieczeństwa wiosną 1950 roku na terenie województwa działało 47 grup. WUB ustalił też informacje o 1390 głosicielach mieszkających w województwie łódzkim i oszacował liczbę głosicieli oraz osób zainteresowanych na około 3620. W czerwcu 1950 roku według kolejnych szacunków WUB działały 44 grupy i co najmniej 3000 głosicieli.
W Biurze Oddziału w roku 1949 było 45 wolontariuszy. 21 kwietnia 1950 roku w nocy kilkudziesięcioosobowa grupa funkcjonariuszy UB wtargnęła przez okno do tego biura. Postawiono zarzut, że pracownicy Betel są szpiegami na rzecz Stanów Zjednoczonych i "usiłują zmienić przemocą ustrój Polski Ludowej". Bezskutecznie szukano czegokolwiek, co mogłoby ten zarzut potwierdzić. Nazajutrz aresztowano członków zarządu polskiego Biura Oddziału. Pozostali wolontariusze wydrukowali i rozesłali do zborów ok. 20 ton literatury oraz zabezpieczyli powielacze, maszyny do pisania i archiwum. Pracowników Biura wywabiano na ulice, skąd kilku uprowadzono.
Wieczorem 21 czerwca tego samego roku ponownie wtargnięto do budynku i aresztowano pozostałych wolontariuszy. Aresztowano około 30 osób, które zostały osadzone w areszcie WUBP w Łodzi, przy ul. Anstadta. Nad wszystkimi zatrzymanymi funkcjonariusze WUPB w Łodzi podczas przesłuchań znęcali się zarówno fizycznie, jak i psychicznie. Doprowadziło to w niektórych przypadkach do pozbawienia życia zatrzymanych Świadków. Łącznie w czerwcu 1950 w samej tylko Łodzi i na terenie województwa zatrzymano 107 Świadków Jehowy. Według niepełnych danych na dzień 8 lipca 1950 roku liczba aresztowanych w województwie wynosiła 180 osób. Do 5 sierpnia liczba ta wzrosła do 279 osób, 122 osoby zostały zwolnione, a 152 pozostawały w areszcie. Na koniec 1950 roku spośród około 240 aresztowanych, 20 zostało skazanych na bezwzględne kary pozbawienia wolności. We wrześniu 1952 roku aresztowano wszystkich członków zboru w Pabianicach.
W rezultacie pięciodniowego procesu, który rozpoczął się 10 marca 1955 roku po dwóch latach przygotowań, wydano najsurowsze wyroki – trzech członków komitetu krajowego: Jan Lorek, Tadeusz Chodara i Władysław Szklarzewicz, zostało skazanych na 12 lat więzienia, Mieczysław Cyrański na 8 lat, a Stanisław Nabiałczyk na 6 lat więzienia. W wyniku brutalnych przesłuchań, w okresie przygotowawczym do tej rozprawy szósty z oskarżonych zmarł w areszcie śledczym, a inni, postawieni później na ławie oskarżonych, doznali w trakcie śledztwa załamania nerwowego.
W 1953 roku w mieszkaniu kierownika ruchu PKP Łódź Chojny, mieszczącego się w budynku stacyjnym, funkcjonariusze UB aresztowali 11 wyznawców uczestniczących w spotkaniu religijnym. 9 osób oskarżono o to, że od lipca 1950 roku do 9 lipca 1953 roku należały w Łodzi do związku pod nazwą „Świadkowie Jehowy”, którego istnienie miało być utrzymane w tajemnicy przed władzami państwa. Sąd Wojewódzki skazał oskarżonych na kary od sześciu miesięcy do roku więzienia. Sąd Najwyższy w rewizji wniesionej przez prokuratora generalnego podwyższył Tadeuszowi Kaczmarkowi karę więzienia do półtora roku. Odkryto, że Kaczmarek był już wcześniej skazany za odmowę służby wojskowej. Poza tym w czasie rewizji znaleziono w jego mieszkaniu skrytkę z kilkuset egzemplarzami Ewangelii według św. Marka i św. Łukasza. Po całonocnej rewizji UB w 1958 roku poroniła Helena Kozikowska.
W latach 1950–1955 masowych aresztowań wyznawców dokonywano m.in. w Łodzi, Sieradzu, Pabianicach, Piotrkowie Trybunalskim, Konstantynowie Łódzkim, Wieruszowie i innych mniejszych miejscowościach. W notatkach UB informowano o dużym wzroście liczby członków wyznania w powiatach wieruszowskim, łowickim, sieradzkim i brzezińskim. Kolejne aresztowania Świadków Jehowy dokonane przez UB miały miejsce 13 września 1957 roku i 12 marca 1959 roku w Łodzi oraz 22 sierpnia 1959 roku w Zgierzu i Pabianicach.
Tajne drukarnie znajdowały się głównie w stolicy województwa oraz w Zgierzu. Szczególnie od roku 1955 wielu wyznawców za działalność religijną oraz za odmowę służby wojskowej było skazywanych na kary więzienia w zakładach karnych m.in. w Łodzi i Łęczycy.
W 1957 roku w okolicach Łaska kilkuosobowy tłum obrzucił kamieniami kondukt pogrzebowy Świadków Jehowy, pomimo tego, że biskup katolicki zezwolił na pochowanie zmarłego na cmentarzu parafialnym.
W czasie zakazu (od początku lat 50. do końca lat 80. XX wieku) organizowano potajemne zgromadzenia tzw. "konwencje leśne".
Czas „odwilży”.
Pod koniec 1977 roku Daniel Sydlik z Ciała Kierowniczego spotkał się z niektórymi wyznawcami na terenie obecnego województwa (m.in. 26 grudnia w dwóch miejscach w Łodzi). Szczególnie od lat 70. XX wieku głosiciele w lecie prowadzą grupową wyjazdową działalność kaznodziejską na terenach, gdzie jest mniej wyznawców (wcześniejsze nazwy: "grupy pionierskie", "ośrodki pionierskie", "obozy pionierskie").
Pod koniec lat 70. XX wieku niektórym wyznawcom udało się wyjechać na kongresy poza granice Polski – najpierw do Lille we Francji, potem do Kopenhagi w Danii, w roku 1980 i 1981 do Wiednia, a w latach 90. XX wieku i na początku XXI wieku, delegacje z tutejszych zborów były obecne na kongresach międzynarodowych w Niemczech, Austrii, Danii, Ekwadorze, Francji, Rosji, Czechach, Stanach Zjednoczonych, Kanadzie, na Węgrzech i na Ukrainie.
W latach 80. XX wieku powstały nieoficjalne Sale Królestwa, 8 w Łodzi oraz w Wiśniowej Górze (1984), Zduńskiej Woli, Zelowie, Konstantynowie Łódzkim, Pabianicach, Piotrkowie Trybunalskim, Tuszynie, Głownie, Zgierzu, Brzezinach i innych miejscowościach.
Rozwój działalności.
Kongresy i zgromadzenia.
Od początku lat 80. XX wieku w Łodzi ponownie zaczęto organizować oficjalne kongresy.
W latach 1982–1984 ponad 4400 osób zgromadzało się w Hali Sportowej w Łodzi.
W roku 1982 na jednodniowym kongresie pod hasłem „Prawda o Królestwie” było 4304 obecnych, a 156 osób zostało ochrzczonych.
W latach 1986–1988, 1999–2005 i w 2009 kongresy odbywały się na Stadionie Startu Łódź, w latach 2006–2008 na Stadionie Widzewa Łódź. W latach 2010–2012 i 2014–2018 kongresy regionalne dla większości zborów z województwa odbywały się w łódzkiej Atlas Arenie. Również w 2023 roku kongres odbędzie się w obiektach Atlas Arena.
W dniach od 9 do 11 sierpnia 1996 roku odbył się w Łodzi kongres międzynarodowy pod hasłem „Posłańcy pokoju Bożego”. Brało w nim udział prawie 12 000 osób.
Sale Królestwa.
Pod koniec lat 90. XX wieku działało na terenie Łodzi 40 zborów w kilkunastu Salach Królestwa. W kolejnych latach na terenie województwa powstawały nowe obiekty. W lutym 2010 roku oddana została do użytku nowa Sala Królestwa w Piotrkowie Trybunalskim, 8 listopada 2014 roku w Opocznie, 14 lutego 2015 roku w Przedborzu, w styczniu 2016 roku w Tomaszowie Mazowieckim, w 2017 roku w Warcie, a w czerwcu 2019 roku w Wieruszowie.
Sala Zgromadzeń.
W Łodzi przy ul. Chocimskiej 4 znajduje się także Sala Zgromadzeń, czyli miejsce corocznych zgromadzeń obwodowych dla Świadków Jehowy z województwa łódzkiego, zachodnich krańców województwa wielkopolskiego (Kalisz, Konin) oraz z okolic Płocka. Na parceli o powierzchni ponad 12 tys. m² zaadaptowano halę naprawy samochodów oraz stojący obok budynek socjalny. Obiekt został uroczyście oddany do użytku 19 czerwca 1999 roku. W kompleksie znajdują się: sala główna, dwie Sale Królestwa (dla trzech zborów: Łódź–Południe, Łódź–Północ i Łódź–Ruda–Wschód) oraz pokoje gościnne.
Odbywały się tutaj także kongresy i zgromadzenia obwodowe i specjalne dla głuchoniemych Świadków Jehowy z całego kraju, na którym program przedstawiano w języku migowym. Był także miejscem kongresów angielskojęzycznych, które później odbywały się w Warszawie.
Bezkrwawa chirurgia.
W 1999 roku na "XIII Międzynarodowym Zjeździe Polskiego Towarzystwa Anestezjologii i Intensywnej Terapii" w Łodzi Świadkowie Jehowy ze Służby Informacji o Szpitalach przedstawili ekspozycję na temat bezkrwawej chirurgii. W placówkach medycznych województwa łódzkiego (w tym m.in. w Instytucie „Centrum Zdrowia Matki Polki” w Łodzi) zespoły medyczne operują Świadków Jehowy bez krwi.
Kursy.
9 listopada 2014 roku w Sali Zgromadzeń w Łodzi zakończyła naukę 5 klasa Kursu Biblijnego dla Małżeństw. Wiosną 2016 roku w Łodzi zakończyła naukę 7 klasa Kursu dla Ewangelizatorów Królestwa.
Działalność wśród obcokrajowców i w polskim języku migowym.
Działalność prowadzona jest również wśród obcokrajowców. Oprócz języka polskiego i polskiego języka migowego, zebrania zborowe prowadzone są również w języku angielskim, rosyjskim i ukraińskim (do 2020 roku także w języku chińskim, hiszpańskim i ormiańskim).
Od marca 2006 roku w Łodzi funkcjonuje zbór polskiego języka migowego, a grupa w Piotrkowie Trybunalskim (wcześniej co najmniej od lat 80. XX wieku zebrania zborowe na ten język były tłumaczone symultanicznie).
Pozostała działalność.
W 1997 roku region łódzki zamieszkiwało około 14 tysięcy Świadków Jehowy. W 2001 roku w Łodzi działo 3400 głosicieli w 42 zborach.
W latach 2007–2008 roku na terenie województwa działało 105 zborów. W 2010 roku było 7769 głosicieli w 107 zborach oraz 48 Sal Królestwa.
W latach 2012–2022 nastąpiła reorganizacja zborów, wskutek czego zbory stały się większe i lepiej zorganizowane, lecz ich liczba zmniejszyła się. 
W roku 2013 rozpoczęto specjalne świadczenie publiczne na terenie wielkomiejskim obejmujące Łódź. Wdrożono też program świadczenia publicznego na terenie poszczególnych zborów za pomocą wózków z literaturą biblijną.
W 2015 roku było 7470 głosicieli w 80 zborach. W roku 2018 liczba głosicieli wynosiła 6974 należących do 79 zborów. W 2019 roku funkcjonowało 79 zborów, w których usługiwało 502 starszych zboru, w 2020 roku było 6865 głosicieli w 79 zborach i 522 starszych zboru. W 2021 roku było 6768 głosicieli należących do 79 zborów, w których usługiwało 535 starszych zboru.
Pomoc dla potrzebujących.
Od końca lutego 2022 roku rozpoczęto organizowanie pomocy dla Świadków Jehowy z Ukrainy, uchodźców – ofiar inwazji Rosji. W tym celu na terenie województwa powołano jeden z 16 Komitetów Pomocy Doraźnej działających w Polsce, składający się z przeszkolonych wolontariuszy.
Wystawy, konkursy i konferencje naukowe oraz historyczne poświęcone represjom w trakcie II wojny światowej i okresu powojennego.
W 2002 roku wyróżnienie w ogólnopolskim konkursie historycznym Fundacji Ośrodka Karta otrzymała praca zespołowa z Piotrkowa Trybunalskiego dotycząca historii Świadków Jehowy.
15 kwietnia 2004 roku dr Carine Beaurain z Uniwersytetu Wiedeńskiego w Nauczycielskim Kolegium Języków Obcych w Sieradzu przedstawiła wykład „Nazistische Verfolgung der Kinder von Zeugen Jehovas im Dritten Reich”. Ten sam wykład dotyczący prześladowań dzieci Świadków Jehowy przez nazistów w Trzeciej Rzeszy, wygłosiła 17 kwietnia 2004 roku na Uniwersytecie Łódzkim. 18 stycznia 2008 roku również na Uniwersytecie Łódzkim dr Aleksandra Matelska wygłosiła wykład „Haben die Deutschen Recht dazu, sich als Opfer des Zweiten Weltkrieg zu sehen?”.
Inne zdarzenia.
4 września 2019 roku mężczyzna wysunął groźbę pozbawienia życia wobec dwóch Świadków Jehowy, którzy prowadzili działalność kaznodziejską w Łodzi. Sprawca mierzył do poszkodowanych z broni pneumatycznej i kierował groźby karalne z powodu ich przynależności religijnej. 2 marca 2020 roku Sąd Okręgowy w Łodzi wydał wyrok skazujący 42-letniego sprawcę na 10 miesięcy więzienia, w zawieszeniu na dwa lata.

</doc>
<doc id="2395538" url="https://pl.wikipedia.org/wiki?curid=2395538" title="Sven Müller">
Sven Müller

Sven Müller (ur. 4 kwietnia 1980 w Burgau) – niemiecki piłkarz występujący na pozycji pomocnika.
Kariera klubowa.
Lata juniorskie.
Sven Müller pierwsze treningi podejmował w wieku sześciu lat w klubie z rodzinnej miejscowości: TSV Burgau. Kiedy miał już 12 lat przeniósł się na pięcioletni okres do TSG Thannhausen. W 1997 roku dołączył do młodzieżowej drużyny TSV 1860 Monachium, a rok później był już piłkarzem FC Augsburg.
VfL Wolfburg.
Latem 2000 roku za 70.000 euro został pozyskany przez VfL Wolfsburg. 8 grudnia 2000 meczem przeciwko Eintrachtowi Frankfurt zadebiutował w Bundeslidze. Müller pojawił się na boisku w 46. minucie wygranego 2-1 spotkania. Pierwsze trafienie zaliczył już w swoim trzecim oficjalnym występie. 16 grudnia 2000 Müller otworzył wynik wygranego 2-0 meczu przeciwko Bayerowi 04 Leverkusen, pokonując w 55. minucie Adama Matyska. W całym sezonie zagrał 16 razy, dwukrotnie trafiając do siatki rywala, a jego klub zajął dziewiąte miejsce w tabeli.
W kolejnych rozgrywkach także był głównie rezerwowym, rozegrał tylko dwa mecze w pełnym wymiarze czasowym. Na przestrzeni całego sezonu wystąpił w jedenastu meczach ligowych, raz asystując przy trafieniu kolegi, a piłkarze z Wolfsburga uplasowali się na dziesiątym miejscu w tabeli.
Następny sezon również nie był zbytnio udany dla młodego Niemca. Zagrał czternaście meczów (tylko raz przez pełne 90 minut), nie notując gola ani asysty. Razem z zespołem zajął ósme miejsce w rozgrywkach Bundesligi.
Przygoda z Wolfsburgiem skończyła się dla Svena wraz z rokiem 2003. W ostatniej rundzie gry dla VfL zagrał dziewięć razy i zanotował trafienie oraz asystę (17 sierpnia 2003 w meczu przeciwko Hamburger SV). W styczniu 2004 przeszedł na zasadzie wolnego transferu do 1. FC Nürnberg.
1. FC Nürnberg.
W nowym klubie zadebiutował 26 stycznia 2004 roku w meczu 2. Bundesligi przeciwko Alemannii Akwizgran. W spotkaniu tym zaliczył asystę przy trafieniu Marka Mintála, ale pojedynek zakończył się porażką 2-3 dla drużyny Müllera. Premierowego gola dla drużyny z Norymbergi strzelił 3 maja 2004, pokonując Mathiasa Haina z Arminii Bielefeld. Drużyna 1. FC Nürnberg zajęła w sezonie 2003/2004 pierwsze miejsce w tabeli i wywalczyła promocję do 1. Bundesligi, a Sven zakończył rozgrywki rozegrawszy 16 meczów.
Pierwszy sezon po powrocie do 1. Bundesligi piłkarze norymberskiego klubu zakończyli na czternastej pozycji, a najlepszym strzelcem całych rozgrywek został zawodnik 1. FC Nürnberg Marek Mintál (strzelił 24 gole, z czego jednego przy asyście Svena Müllera). Wychowanek TSV Burgau zakończył rozgrywki z trzydziestoma trzema meczami, trzema bramkami i trzema asystami na koncie.
W kolejnym sezonie rozegrał tylko siedemnaście spotkań, notując jedną asystę, po czym odszedł do 1. FC Kaiserslautern.
1. FC Kaiserslautern.
Pierwszy sezon w nowym klubie Müller rozpoczął jako gracz podstawowego składu. Premierowego gola zdobył 8 listopada 2006 w wygranym 4-0 spotkaniu przeciwko SV Wacker Burghausen. W całym sezonie rozegrał trzydzieści jeden meczów, strzelił dwie bramki i trzykrotnie asystował przy trafieniach kolegów, a jego klub zajął szóste miejsce w tabeli.
Kolejny sezon był mniej udany, zarówno dla piłkarza jak i dla drużyny. Zawodnik zagrał w trzydziestu jeden spotkaniach, ale tylko raz trafił do siatki rywala i zanotował trzy asysty. Zespół zajął dopiero trzynaste miejsce w tabeli końcowej 2. Bundesligi i znaleźli się ledwie punkt nad strefą spadkową.
Następny sezon Sven rozpoczął jeszcze jako zawodnik 1. FC Kaiserslautern, jednak po nieudanej rundzie jesiennej, w której nie zagrał ani jednego spotkania w pierwszej drużynie, został pozyskany za 50 tysięcy euro przez FC Erzgebirge Aue.
FC Erzgebirge Aue.
W momencie, gdy Müller trafił do nowej drużyny, ta próbowała powrócić na zaplecze niemieckiej Bundesligi, skąd spadła sześć miesięcy wcześniej. Doświadczony już zawodnik stał się ważną postacią w drużynie. Pierwszą bramkę dla nowej drużyny zdobył 28 marca 2009, otwierając już w drugiej minucie wynik wygranej 2-0 potyczki z SV Sandhausen. W rundzie rewanżowej sezonu 2008/2009 rozegrał w sumie czternaście meczów, strzelił gola i zanotował trzy asysty, a jego klub zajął dwunastą lokatę w tabeli.
W kolejnym sezonie Sven znów był kluczową postacią zespołu. Rozegrał dwadzieścia pięć meczów, strzelił jednego gola i zaliczył cztery asysty, czym przyczynił się do awansu drużyny do 2. Bundesligi.
Latem 2010 podpisał kontrakt z FSV Frankfurt, kończąc przygodę z Erzgebirge Aue, rozegrawszy trzydzieści dziewięć meczów, w których zdobył dwie bramki.
FSV Frankfurt.
Z nowym klubem podpisał dwuletni kontrakt, a w drużynie zadebiutował 20 sierpnia 2010 w wygranym 2-1 meczu przeciwko Arminii Bielefeld. W spotkaniu tym Müller wyróżnił się także asystą. W całym sezonie rozegrał jeszcze dwadzieścia osiem spotkań, notując w sumie dwie asysty, a jego zespół zajął trzynaste miejsce w lidze. W rundzie jesiennej sezonu 2011/2012 Sven Müller nadal występował w FSV Frankfurt, po czym zakończył karierę.
Kariera reprezentacyjna.
W latach 2000 – 2001 czterokrotnie wystąpił w reprezentcaji Niemiec U-21, ani razu nie zdobył gola.
W 2003 roku został objęty programem "Team 2006". Projekt ten miał za zadanie przygotować najzdolniejszych niemieckich piłkarzy młodego pokolenia do występu na Mistrzostwach Świata rozgrywanych przed własną publicznością. Drużyna funkcjonowała w latach 2002 – 2005 i rozegrała 10 meczów, z których Müller zagrał w czterech. Występował u boku takich piłkarzy jak: Simon Jentzsch, Marcel Maltritz, Tim Borowski czy Florian Kringe.

</doc>
<doc id="2395540" url="https://pl.wikipedia.org/wiki?curid=2395540" title="Kwas choryzmowy">
Kwas choryzmowy

Kwas choryzmowy – organiczny związek chemiczny z grupy kwasów dikarboksylowych. Odkryty w trakcie badań nad "Enterobacter aerogenes". Uczestniczy w biosyntezie aminokwasów aromatycznych poprzez szlak kwasu szikimowego u bakterii, grzybów i roślin wyższych.

</doc>
<doc id="2395542" url="https://pl.wikipedia.org/wiki?curid=2395542" title="Xujing Dong">
Xujing Dong

East Xujing () – stacja początkowa metra w Szanghaju, na linii 2. Zlokalizowana jest przed stacją Hongqiao Huochezhan. Została otwarta 16 marca 2010.

</doc>
<doc id="2395547" url="https://pl.wikipedia.org/wiki?curid=2395547" title="Hongqiao Huochezhan">
Hongqiao Huochezhan

Hongqiao Huochezhan () – stacja metra w Szanghaju, na linii 2 i 10. Zlokalizowana jest pomiędzy stacjami Xujing Dong i Hongqiao Erhao Hangzhan Lou. Została otwarta 1 lipca 2010.

</doc>
<doc id="2395548" url="https://pl.wikipedia.org/wiki?curid=2395548" title="Mikałaj Harbaczonak">
Mikałaj Harbaczonak

Mikałaj Nikandrawicz Harbaczonak (, , "Nikołaj Nikandrowicz Gorbaczonok"; ur. 12 grudnia 1971 w Bałbieczynie w rejonie szarkowszczyńskim) – białoruski matematyk; w latach 2008–2012 deputowany do Izby Reprezentantów Zgromadzenia Narodowego Republiki Białorusi IV kadencji.
Życiorys.
Urodził się 12 grudnia 1971 roku we wsi Bałbieczyno w rejonie szarkowszczyńskim obwodu witebskiego Białoruskiej SRR, ZSRR. Ukończył Grodzieński Uniwersytet Państwowy im. Janki Kupały, uzyskując wykształcenie matematyka, nauczyciela matematyki, informatyki i techniki obliczeniowej. Jest słuchaczem Instytutu Służby Państwowej Akademia Zarządzania przy Prezydencie Republiki Białorusi. Pracował jako nauczyciel matematyki w Obuchowskiej Szkole Średniej w rejonie grodzieńskim, pierwszy sekretarz Grodzieńskiego Komitetu Rejonowego Białoruskiego Patriotycznego Związku Młodzieży, pierwszy sekretarz Grodzieńskiego Komitetu Rejonowego Stowarzyszenia Społecznego „Białoruski Republikański Związek Młodzieży”.
27 października 2008 roku został deputowanym do Izby Reprezentantów Białorusi IV kadencji z Grodzieńskiego Wiejskiego Okręgu Wyborczego Nr 52. Pełnił w niej funkcję członka Stałej Komisji ds. Polityki Pieniężno-Kredytowej i Działalności Bankowej. Od 13 listopada 2008 roku był członkiem Narodowej Grupy Republiki Białorusi w Unii Międzyparlamentarnej. Jego kadencja w Izbie Reprezentantów zakończyła się 18 października 2012 roku.
Życie prywatne.
Mikałaj Harbaczonak jest żonaty, ma syna.

</doc>
<doc id="2395550" url="https://pl.wikipedia.org/wiki?curid=2395550" title="First Air">
First Air

First Air – kanadyjska pasażersko-towarowa linia lotnicza. Linie lotnicze First Air świadczą również usługi czarterowe oraz prowadzą pomoc humanitarną na terenach dotkniętych kataklizmem. Głównymi portami lotniczymi są Port lotniczy Yellowknife oraz Port lotniczy Iqaluit.
Kierunki lotów.
Linie lotnicze First Air obsługują ponad trzydzieści połączeń lotniczych w Kanadzie:
Flota.
Stan floty na dzień 11 kwietnia 2015

</doc>
<doc id="2395551" url="https://pl.wikipedia.org/wiki?curid=2395551" title="Nikołaj Gorbaczonok">
Nikołaj Gorbaczonok



</doc>
<doc id="2395552" url="https://pl.wikipedia.org/wiki?curid=2395552" title="Tomasz Miałkowski">
Tomasz Miałkowski

Tomasz Miałkowski (ur. 8 października 1968 roku w Radomiu) – polski pięściarz, wielokrotny medalista mistrzostw Polski, instruktor sportów walki.
Wychowanek Broni Radom, w której rozpoczął treningi w 1983 roku w wadze średniej (75 kg). W 1987 roku na młodzieżowych mistrzostwach Polski wywalczył złoty medal. W 1988 roku na mistrzostwach Polski seniorów zdobył brązowy medal. To osiągnięcie powtórzył trzy lata później, w 1991 roku, na mistrzostwach rozgrywanych w Słupsku, ale już w barwach KSZO Ostrowiec Świętokrzyski. W 1993 roku na mistrzostwach Polski w Poznaniu ponownie po raz trzeci wywalczył brąz występując w wadze półciężkiej 81 kg. W latach 1993 i 1995 był zawodnikiem kadry narodowej. W 1995 roku na Mistrzostwach Polski w Płońsku wywalczył brąz w kategorii do 91 kg. W tym samym roku na turnieju im. Feliksa Stamma zdobył brązowy medal w kategorii do 81 kg. Ukoronowaniem jego kariery było wywalczenie złotego medalu w kategorii do 81 kg w czasie Mistrzostw Polski w Ostrowcu Świętokrzyskim, które odbyły się w 1999 roku.
Na ringu stoczył łącznie 215 walk: 157 wygranych, 12 remisów, 46 przegranych. Obecnie mieszka w Ostrowcu Świętokrzyskim, gdzie jest wiceprezesem Ostrowieckiego Klubu Sportów Walki Dragon, w którym pełni również role instruktora i zawodnika.

</doc>
<doc id="2395553" url="https://pl.wikipedia.org/wiki?curid=2395553" title="Fabián Andrés Vargas">
Fabián Andrés Vargas



</doc>
<doc id="2395556" url="https://pl.wikipedia.org/wiki?curid=2395556" title="Bateria artylerii nr 32 (XXXII)">
Bateria artylerii nr 32 (XXXII)

32 (XXXII) Bateria artylerii, tzw. „duńska” – polska dwudziałowa bateria artylerii nadbrzeżnej kalibru 105 mm, ustawiona na wschodnim brzegu Półwyspu Helskiego (od strony morza), na wysokości miasta Hel. Wchodziła w skład Dywizjonu Artylerii Nadbrzeżnej, Rejonu Umocnionego Hel. Po 13 września 1939, w czasie kampanii wrześniowej działa zostały przeniesione na nowe stanowiska pomiędzy Juratą a Helem, na zachodnim brzegu mierzei, w celu wzmocnienia obrony od strony Zatoki Gdańskiej.
Sformowanie i opis baterii.
Zakupione we Francji dwa egzemplarze armat dalekonośnych kal. 105 mm Schneider wz. 30, były testowane w ITU Zielonce i tam zmagazynowane jako nie przydatne dla wojsk lądowych. Kierownictwo Marynarki Wojennej w styczniu 1931 roku wystąpiło do Szefa Sztabu Głównego o ich przydzielenie dla potrzeb Marynarki Wojennej. W ciągu 1931 roku armaty przywieziono na Hel i przystąpiono do budowy żelbetowych stanowisk ogniowych, stanowiska kierowania i dwóch schronów amunicyjnych, które ukończono w 1932 i obie armaty ustawiono na stanowiskach. Do obsługi dział „duńskich”, „greckich” i „Canet” powołano pod koniec 1931 roku kompanię artylerii nadbrzeżnej pod dowództwem por. mar. Jana Grudzińskiego, a obsługa i ochrona dział „duńskich” stanowiła II pluton tej kompanii. Od wiosny 1935 roku stanowił II pluton baterii kadrowej artylerii nadbrzeżnej. Od czerwca 1935 roku pododdział obsługujący działa „duńskie” otrzymał miano 11 baterii artylerii nadbrzeżnej o etacie 1 oficer i 37 podoficerów i marynarzy wszedł w skład dywizjonu artylerii nadbrzeżnej. W 1936 roku zmieniono jej nazwę na XXXII bateria artylerii nadbrzeżnej.
Bateria składała się z dwóch armat ustawionych na odkrytych betonowych działobitniach oraz dwóch schronów na amunicję, o grubości ścian 1 m (osobno na pociski i ładunki miotające). Działobitnię wykonano w formie betonowego okręgu o średnicy 11 m; na środku zamontowano obrotnicę umożliwiającą zmianę kierunku strzału w szerszym zakresie przez obrót armaty i ostrzał okrężny ogniem pośrednim. Działobitnie osłonięte były wałem ziemnym o wysokości 1,2 – 1,4 m. Prace budowlane wykonano w 1931 roku, a armaty ustawiono w kolejnym roku. Nieoficjalną nazwę bateria zawdzięczała armatom dalekonośnym kal. 105 mm firmy Schneider wz. 1930, opracowanym na zlecenie armii Danii, których dwa egzemplarze zakupiła Polska do testów. Armaty miały dwuogonowe łoże i koła szprychowe ze stalowymi obręczami, maksymalna donośność w zależności od źródeł określana jest od 17 700 m do 20 100 m (były to działa polowe o największej donośności w polskiej armii). Kąt ostrzału bez zmiany pozycji w zależności od źródeł określany jest na 47° do 50°. W starszej literaturze baterii „duńskiej” był na ogół przypisywany numer baterii 33, jednak nowsze analizy pozwoliły na jej prawidłowe zidentyfikowanie jako baterii nr 32, co wynika m.in. ze wspomnień dowódców, dokumentów dotyczących przydziału dział i pomiarów działobitni. Amunicja do armaty nie była produkowana w kraju z uwagi na jej nieopłacalność, pochodziła z zakupów zagranicznych.
Bateria podczas kampanii wrześniowej.
XXXII bateria została zmobilizowana w trakcie mobilizacji alarmowej w grupie zielonej w czasie 36 godzin, przez dywizjon artylerii nadbrzeżnej. W czasie wojny baterią dowodził od 26 sierpnia 1939 ppor. mar. Jerzy Broniewicz, a od 6 września 1939 r. por. mar. Kazimierz Wnorowski. W skład baterii weszła sekcja obrony przeciwlotniczej z dwoma ckm wz. 1908 na podstawach morskich zamontowanych na wybetonowanych stanowiskach. Ponadto na stanowisku kierowania zamontowano dalmierz artyleryjski.
Po 13 września 1939 r. działa zostały przeniesione na nowe stanowiska pomiędzy Juratą a Helem, na zachodnim brzegu mierzei, w celu wzmocnienia obrony od strony Zatoki Gdańskiej – przetoczenie dział trwało trzy dni, częściowo ręcznie, gdyż ciągniki nie mogły poruszać się po wydmach.
Wykaz pojedynków baterii XXXII z niemieckimi okrętami:
Po kampanii oba działa zostały ustawione przez Niemców jako pomniki na Scharnhorst-Platz w Gdyni.
Bateria po wojnie.
Po II wojnie światowej, pozbawione dział stanowisko baterii nie było wykorzystywane, bunkry i działobitnie można znaleźć przy plaży w lesie, na końcu pomarańczowego szlaku prowadzącego z Helu.
W 1999 roku obiekty baterii – działobitnie i schrony amunicyjne zostały wpisane do rejestru zabytków. 3 czerwca 2011 roku odbyło się uroczyste otwarcie odrestaurowanej staraniem Muzeum Obrony Wybrzeża w Helu baterii „duńskiej”. Baterię odrestaurowano dzięki pomocy sponsora – polsko-duńskiej firmy Hamilton Poland Ltd.
Obie armaty Schneider wz. 1930 (o numerach inwentarzowych 107 i 108) zachowały się do dziś i są eksponowane w Muzeum Marynarki Wojennej w Gdyni.
Obsada dowódcza baterii.
Dowódcy baterii

</doc>
<doc id="2395558" url="https://pl.wikipedia.org/wiki?curid=2395558" title="Szumi dokoła las">
Szumi dokoła las



</doc>
<doc id="2395559" url="https://pl.wikipedia.org/wiki?curid=2395559" title="Kistelek (stacja kolejowa)">
Kistelek (stacja kolejowa)

Kistelek () – stacja kolejowa na Węgrzech, w Kistelek (komitat Csongrád). Znajduje się na linii 140 Cegléd – Segedyn.
Historia.
Linia Kiskunfélegyháza–Segedyn została otwarta 4 marca 1854. W roku 1855 linia została sprzedana prywatnej (wbrew nazwie) spółce Austro-Węgierskie Koleje Państwowe. W XX wieku proponowano, by Kistelek stał się punktem wyjścia do budowy nowej podmiejskiej kolei do Sándorfalva, Dóc, Baks i Szatymaz. Plany ostatecznie nie zostały zrealizowane. Stacja znajduje się na pobliskiej farmie. Obecnie ruch towarowy jest niewielki, po raz ostatni większe ładunki przewożono tędy w związku z budową autostrady M5.

</doc>
<doc id="2395560" url="https://pl.wikipedia.org/wiki?curid=2395560" title="Sans-serif">
Sans-serif



</doc>
<doc id="2395563" url="https://pl.wikipedia.org/wiki?curid=2395563" title="Kolej transazjatycka">
Kolej transazjatycka

Linia kolejowa Kunming – Singapur, kolej transazjatycka, magistrala transazjatycka – normalnotorowa linia kolejowa mająca w założeniu połączyć chińską prowincję Junnan z państwami leżącymi na Półwyspie Indochińskim i Półwyspie Malajskim.
Linia kolejowa Kunming – Singapur budowana jest przez przedsiębiorstwa chińskie. Ma w pierwszej kolejności zastąpić zbudowaną na początku XX wieku wąskotorową linię kolejową Hajfong – Kunming.

</doc>
<doc id="2395564" url="https://pl.wikipedia.org/wiki?curid=2395564" title="Port lotniczy Reno-Tahoe">
Port lotniczy Reno-Tahoe

Port lotniczy Reno-Tahoe (IATA: RNO, ICAO: KRNO) – port lotniczy położony 6 km na południe od Reno, w stanie Nevada, w Stanach Zjednoczonych.

</doc>
<doc id="2395565" url="https://pl.wikipedia.org/wiki?curid=2395565" title="Document Type Declaration">
Document Type Declaration



</doc>
<doc id="2395566" url="https://pl.wikipedia.org/wiki?curid=2395566" title="Sabu Dastagir">
Sabu Dastagir

Sabu Dastagir, pseud. Sabu (ur. 27 stycznia 1924, zm. 2 grudnia 1963) – aktor urodzony w Indiach Brytyjskich. Posiadał też obywatelstwo amerykańskie. Grywał w filmach brytyjskich i amerykańskich.
Życiorys.
Większość publikacji podaje, że prawdziwe nazwisko Sabu to Sabu Dastagir. Jednak dziennikarz Philip Leibfried sugerował, że było to w rzeczywistości nazwisko jego brata, a Sabu naprawdę nazywał się Selar Shaik Sabu albo Sabu Francis. Według tej tezy brat Sabu od początku kierował jego karierą. Kiedy zginął w napadzie rabunkowym, te dwie osoby omyłkowo połączone zostały przez biografów w jedną.
Urodził się w Karapur, Mysore, ówczesnych Indiach Brytyjskich. Początkowo pracował jako kornak, czyli opiekun słoni. Kiedy miał dwanaście lat przypadkowo spotkał się z reżyserem Robertem J. Flaherty, który poszukiwał właśnie odtwórcy głównej roli w swoim filmie "Kala Nag" (oryginalny tytuł "Elephant Boy"). Sabu został zaangażowany do tej roli i tak zaczęła się jego kariera filmowa. Zagrał w wielu filmach i znajdował się na liście najbogatszych ówczesnych gwiazd. Był pierwszym indyjskim aktorem, któremu udało się zrobić wielką karierę w Hollywood, mimo że zwykle był skazany na odgrywanie stereotypowych ról Hindusów. Do najbardziej znanych filmów z jego udziałem należały: "Złodziej z Bagdadu" (1940) i "Księga dżungli" (1942).
W czasie drugiej wojny światowej, Sabu wstąpił do armii amerykańskiej i służył w Amerykańskich Siłach Powietrznych. W uznaniu zasług, w 1944 roku, otrzymał obywatelstwo amerykańskie.
Po wojnie wrócił do Hollywood, jednak w tym okresie w Europie i Ameryce mijała moda na egzotykę w filmie. Grywał nadal w coraz słabszych filmach i coraz bardziej stereotypowe role. Wśród jego powojennych filmów wymienić można: "Czarny narcyz" (1947), "Witaj słoniu" (1952) oraz "Sabu i magiczny pierścień" (1957).
Zmarł 2 grudnia 1963 roku na atak serca, w wieku 39 lat. Było to dla wszystkich dużym zaskoczeniem, gdyż wcześniej cieszył się dobrym zdrowiem.
Sabu miał żonę Marilyn Cooper (od 19 października 1948) oraz dwoje dzieci: Paula i Jasmine.

</doc>
<doc id="2395570" url="https://pl.wikipedia.org/wiki?curid=2395570" title="Itapitanga">
Itapitanga

Itapitanga – miasto i gmina w Brazylii, w stanie Bahia. Znajduje się w mezoregionie Sul Baiano i mikroregionie Ilhéus-Itabuna.

</doc>
<doc id="2395571" url="https://pl.wikipedia.org/wiki?curid=2395571" title="Jussari">
Jussari

Jussari – miasto i gmina w Brazylii, w stanie Bahia. Znajduje się w mezoregionie Sul Baiano i mikroregionie Ilhéus-Itabuna.

</doc>
<doc id="2395573" url="https://pl.wikipedia.org/wiki?curid=2395573" title="Basil Henricus">
Basil Henricus

Basil Henricus (ur. 30 października 1922 w Kolombo, zm. 4 sierpnia 2002 w Melbourne) – cejloński pięściarz, lekkoatleta, rugbysta. Reprezentant kraju w boksie podczas igrzysk olimpijskich w 1952 w Helsinkach.
Na igrzyskach w Helsinkach wystąpił w turnieju wagi lekkiej. W pierwszej rundzie przegrał przed czasem z Bobbym Bickle'm reprezentującymi Stany Zjednoczone.

</doc>
<doc id="2395575" url="https://pl.wikipedia.org/wiki?curid=2395575" title="Pieter Johannes Potgieter">
Pieter Johannes Potgieter

Pieter Johannes Potgieter znany jako Piet Potgieter (ur. 24 grudnia 1822 roku w Cradock, w Kolonii Przylądkowej, zm. 6 listopada 1854 w pobliżu Polokwane, w Transwalu) – burski polityk i wojskowy.
Był synem Andriesa Hendrika Potgietera. Po jego śmierci przejął po nim władzę w Zoutpansbergu, został również mianowany przez Volksraad Republiki Południowoafrykańskiej jednym z czterech naczelnych dowódców pospolitego ruszenia. Funkcję tę pełnił od 16 grudnia 1852 do śmierci 6 listopada 1854. Zginął podczas walk z jednym z plemion murzyńskich koło Polokwane.

</doc>
<doc id="2395577" url="https://pl.wikipedia.org/wiki?curid=2395577" title="Volkswagen up!">
Volkswagen up!

Volkswagen Up! – samochód osobowy klasy aut najmniejszych produkowany przez niemiecką markę Volkswagen od 2011 roku.
Historia i opis modelu.
Po raz pierwszy samochód został zaprezentowany jako koncept podczas targów motoryzacyjnych we Frankfurcie w 2007 roku. Volkswagen Up! zastąpił niezbyt popularny w Europie model Fox. Samochód ma od niego znacznie atrakcyjniejszy wygląd, a także bogatsze wyposażenie.
Pojazd uzyskał tytuł World Car of the Year 2012. Oprócz tego, w plebiscycie na Europejski Samochód Roku 2012 zajął 2. miejsce (za parą Opel Ampera i Chevrolet Volt).
W lipcu 2013 roku producent zaprezentował wersję e-up!, która charakteryzuje się zasięgiem na poziomie około 150 km. Mały samochód elektryczny Volkswagena wyposażono w silnik dostarczający moc szczytową na poziomie 80 KM oraz moc średnią około 55 KM. Maksymalny moment obrotowy wynosi 210 Nm. Przyspieszenie od 0 do 100 km/h zajmuje 12,4 sekundy, zaś prędkość maksymalna dobija do 135 km/h. Według wyliczeń producenta, przejechanie 100 kilometrów tym autem powinno kosztować około 3 euro.
W 2016 roku auto przeszło facelifting, w ramach którego zmodyfikowano wygląd przednich i tylnych zderzaków, a także tylnych lamp. W tym samym roku sprzedano w Polsce 2773 egzemplarze Volkswagena up!, dzięki czemu zajął 42 lokatę wśród najchętniej wybieranych samochodach w kraju.
Wersje wyposażeniowe.
Wersja podstawowa pojazdu obejmuje m.in. 4 poduszki powietrzne, system ABS, ESP, ASR, EBV i MSR oraz wspomaganie kierownicy. Bogatsze wersje mogą być wyposażone np. w kierownicę obszytą skórą, podgrzewane fotele oraz klimatyzację. Pojazd wyposażyć można także m.in. w funkcję awaryjnego hamowania w mieście, która aktywuje się automatycznie przy prędkości poniżej 30 km/h oraz za pomocą czujnika laserowego rozpoznaje niebezpieczeństwo kolizji, system maps + more za pomocą którego sterować można nawigacją, telefonem i radiem przy użyciu dotykowego ekranu PID umocowanego nad środkową konsolą.

</doc>
<doc id="2395578" url="https://pl.wikipedia.org/wiki?curid=2395578" title="Mascote">
Mascote

Mascote – miasto i gmina w Brazylii, w stanie Bahia. Znajduje się w mezoregionie Sul Baiano i mikroregionie Ilhéus-Itabuna.

</doc>
<doc id="2395580" url="https://pl.wikipedia.org/wiki?curid=2395580" title="Salicylan glikolu">
Salicylan glikolu

Salicylan glikolu – organiczny związek chemiczny, ester 2-hydroksyetylowy kwasu salicylowego. Stosowany jako niesteroidowy lek przeciwzapalny w postaci plastrów rozgrzewających wraz z kapsaicyną.

</doc>
<doc id="2395581" url="https://pl.wikipedia.org/wiki?curid=2395581" title="Nova Ibiá">
Nova Ibiá

Nova Ibiá – miasto i gmina w Brazylii, w stanie Bahia. Znajduje się w mezoregionie Sul Baiano i mikroregionie Ilhéus-Itabuna.

</doc>
<doc id="2395583" url="https://pl.wikipedia.org/wiki?curid=2395583" title="Pau Brasil">
Pau Brasil

Pau Brasil – miasto i gmina w Brazylii, w stanie Bahia. Znajduje się w mezoregionie Sul Baiano i mikroregionie Ilhéus-Itabuna.

</doc>
<doc id="2395584" url="https://pl.wikipedia.org/wiki?curid=2395584" title="Santa Cruz da Vitória">
Santa Cruz da Vitória

Santa Cruz da Vitória – miasto i gmina w Brazylii, w stanie Bahia. Znajduje się w mezoregionie Sul Baiano i mikroregionie Ilhéus-Itabuna.

</doc>
<doc id="2395585" url="https://pl.wikipedia.org/wiki?curid=2395585" title="Bet Eszel">
Bet Eszel

Bet Eszel (hebr. בית אשל; pol. "Dom Tamaryszków"; pisownia w ang. Beit Eshel) - nieistniejący już kibuc, który był położony na południowy wschód od miasta Beer Szewa, w północnej części pustyni Negew. Został on zniszczony podczas I wojny izraelsko-arabskiej w maju 1948 przez egipskich żołnierzy. Miejsce to zostało zachowane jako symboliczne muzeum i miejsce pamięci.
Historia.
Na początku XX wieku Żydzi podjęli duży wysiłek przeprowadzając na dużą skalę rozbudowę osiedli rolniczych w Mandacie Palestyny. W 1941 i 1942 rozpoczęto penetrację północnej i zachodniej części pustyni Negew, w celu określenia możliwości rozwoju przyszłych osad na tym terenie. Po pozytywnie zakończonych pierwszych próbach, w 1943 założono trzy osady, które miały być pozycją wyjściową do dalszego osadnictwa. Powstały wówczas kibuce Bet Eszel, Gewulot i Rewiwim. Następnie w październiku 1946 zrealizowano plan budowy 11 osad obronnych na Negewie (hebr. 11 הנקודות, "11 HaNekudot").
W Bet Eszel zamieszkali żydowscy imigranci z Austrii, Czechosłowacji i Niemiec. Była to typowa osada obronna, z wieżą obserwacyjną i obronną palisadą. W 1947 w kibucu żyło już ponad 100 mieszkańców.
Podczas I wojny izraelsko-egipskiej w maju 1948 kibuc został zaatakowany przez egipskie wojska, które zajęły Beer Szewę. W trakcie walki zginęło 8 mężczyzn i kobiet, a wiele z budynków zostało uszkodzonych lub zniszczonych. Po zdobyciu kibucu Egipcjanie zniszczyli pozostałe zabudowania. Miejsce to zostało wyzwolone przez Siły Obronne Izraela w październiku 1948.
Osadnicy postanowili jednak nie odbudowywać zniszczonego kibucu, i utworzyli nowy moszaw Ha-Jogew w Dolinie Jezreel. Utworzone Stowarzyszenie Bet Eszel utrzymuje porządek w miejscu zniszczonego kibucu, remontuje pozostałości budynków, porządkuje otoczenie i prowadzi zajęcia edukacyjne. Grupy wolontariuszy złożone z uczniów lub żołnierzy, sadzą drzewa i kształtują otoczenie tego pamiątkowego miejsca.
Nazwa.
Nazwa kibucu Bet Eszel oznacza "Dom Tamaryszków", i odnosi się do tamaryszków zasadzonych przez patriarchę Abrahama w Beer Szewie.
Gospodarka.
Wywiercone studnie głębinowe dawały niewystarczającą ilość wody do nawadniania upraw rolniczych, dlatego mieszkańcy utrzymywali się z drobnego rzemiosła oraz z hodowli drobiu i owiec.

</doc>
<doc id="2395586" url="https://pl.wikipedia.org/wiki?curid=2395586" title="Santa Luzia (Bahia)">
Santa Luzia (Bahia)

Santa Luzia – miasto i gmina w Brazylii, w stanie Bahia. Znajduje się w mezoregionie Sul Baiano i mikroregionie Ilhéus-Itabuna. 
Zobacz też: 

</doc>
<doc id="2395587" url="https://pl.wikipedia.org/wiki?curid=2395587" title="São José da Vitória">
São José da Vitória

São José da Vitória – miasto i gmina w Brazylii, w stanie Bahia. Znajduje się w mezoregionie Sul Baiano i mikroregionie Ilhéus-Itabuna.

</doc>
<doc id="2395588" url="https://pl.wikipedia.org/wiki?curid=2395588" title="Teolândia">
Teolândia

Teolândia – miasto i gmina w Brazylii, w stanie Bahia. Znajduje się w mezoregionie Sul Baiano i mikroregionie Ilhéus-Itabuna.

</doc>
<doc id="2395589" url="https://pl.wikipedia.org/wiki?curid=2395589" title="L4 (grupa muzyczna)">
L4 (grupa muzyczna)



</doc>
<doc id="2395592" url="https://pl.wikipedia.org/wiki?curid=2395592" title="Ubaitaba">
Ubaitaba

Ubaitaba – miasto i gmina w Brazylii, w stanie Bahia. Znajduje się w mezoregionie Sul Baiano i mikroregionie Ilhéus-Itabuna.

</doc>
<doc id="2395602" url="https://pl.wikipedia.org/wiki?curid=2395602" title="Hienadź Hryckiewicz">
Hienadź Hryckiewicz

Hienadź Pauławicz Hryckiewicz (, , "Giennadij Pawłowicz Grickiewicz"; ur. 22 kwietnia 1954 w Pauazierju) – białoruski inżynier i samorządowiec; w latach 2008–2012 deputowany do Izby Reprezentantów Zgromadzenia Narodowego Republiki Białorusi IV kadencji.
Życiorys.
Urodził się 22 kwietnia 1954 roku we wsi Pauazierje, w rejonie bieszenkowickim obwodu witebskiego Białoruskiej SRR, ZSRR. Ukończył instytut inżynierów transportu kolejowego ze specjalnością „budownictwo przemysłowe i cywilne”. Odbył służbę wojskową w szeregach Armii Radzieckiej. Pracował jako inżynier, kierownik działu, główny inżynier Zarządu Remontowo-Budowlanego Miejskiego Zjednoczenia Produkcyjnego Gospodarki Mieszkaniowo-Komunalnej, kierownikiem Zarządu ds. Rachunkowości i Rozporządzania Mieszkaniami, zastępca przewodniczącego Witebskiego Miejskiego Komitetu Wykonawczego.
Pełnił funkcję przewodniczącego Witebskiej Miejskiej Rady Deputowanych XXIII, XXIV i XXV kadencji. 27 października 2008 roku został deputowanym do Izby Reprezentantów Białorusi IV kadencji z Witebskiego Gorkowskiego Okręgu Wyborczego Nr 17. Od 31 października 2008 roku pełnił w niej funkcję zastępcy przewodniczącego Stałej Komisji ds. Budownictwa Państwowego, Samorządu Lokalnego i Przepisów. Od 13 listopada 2008 roku był członkiem Narodowej Grupy Republiki Białorusi w Unii Międzyparlamentarnej. Jego kadencja w Izbie Reprezentantów zakończyła się 18 października 2012 roku.
Życie prywatne.
Hienadź Hryckiewicz jest żonaty, ma dwie córki.

</doc>
<doc id="2395603" url="https://pl.wikipedia.org/wiki?curid=2395603" title="Giennadij Grickiewicz">
Giennadij Grickiewicz



</doc>
<doc id="2395604" url="https://pl.wikipedia.org/wiki?curid=2395604" title="Baza lotnicza Hatzerim">
Baza lotnicza Hatzerim



</doc>
<doc id="2395608" url="https://pl.wikipedia.org/wiki?curid=2395608" title="Cis-3-Heksenol">
Cis-3-Heksenol



</doc>
<doc id="2395609" url="https://pl.wikipedia.org/wiki?curid=2395609" title="Gilbert Yvel">
Gilbert Yvel

Gilbert Ramon Yvel (ur. 30 czerwca 1976 w Amsterdamie) − holenderski zawodnik mieszanych sztuk walki wagi ciężkiej oraz półciężkiej w latach 1997-2012. Walczył m.in. na japońskich galach PRIDE FC, Fighting Network Rings, Affliction oraz UFC. Znany z nokautujących ciosów i kopnięć oraz bezkompromisowego stylu walki - na 39 zwycięskich pojedynków, wszystkie kończył przed czasem, głównie nokautując rywali.
Kariera sportowa.
Yvel w czasie zawodowej kariery MMA stoczył dwa kick-bokserskie pojedynki. Pierwszą walkę stoczył w 2002 roku na gali K-1 World Grand Prix w Fukuoce, przegrał wtedy przez nokaut z Nowozelandczykiem Rayem Sefo. Drugi pojedynek stoczył 5 lat później na japońskiej gali Shoot Boxing Battle Summit Ground Zero w Tokio, zwyciężając przez techniczny nokaut z Japończykiem Yujim Sakuragim.
Zawodowa kariera MMA.
Yvel swoją zawodową karierę MMA rozpoczął 2 lutego 1997 roku na gali Rings Holland, pokonując Roba van Leeuwena przez TKO.
W ciągu niecałych dwóch lat stoczył osiem pojedynków, wszystkie wygrywając przed czasem. Pierwszą zawodową porażkę doznał 12 kwietnia 1998 roku, przegrywając przez nokaut z Bobem Schrijberem.
W latach 1998-2000 walczył głównie na japońskich i holenderskich galach RINGS. W tym czasie zanotował kilka znaczących zwycięstw m.in. nad Valentijnem Overeemem, Tsuyoshi Kohsaką(dwukrotnie) oraz Semmy Schiltem. Został również mistrzem RINGS w wadze otwartej, pokonując w mistrzowskiej walce Kiyoshiego Tamurę.
PRIDE FC.
4 czerwca 2000 roku stoczył swój pierwszy pojedynek w japońskiej organizacji PRIDE. Przeciwnikiem Yvela na gali PRIDE 9 był zawodnik UFC Vitor Belfort. Po dwurundowym pojedynku sędziowie jednogłośnie ogłosili zwycięzcą Belforta.
Na gali PRIDE 10, która odbyła 27 sierpnia 2000 roku, szybko znokautował wysokim kopnięciem Kanadyjczyka Gary’ego Goodridge'a. Po tym efektownym zwycięstwie na następnej gali zestawiono go z kolejnym zawodnikiem UFC Wanderleiem Silvą. Walka została przerwana po niecałej minucie wskutek nieprzepisowego kopnięcia w krocze rywala przez Yvela i ogłoszono no-contest (nieodbyta) gdyż Brazylijczyk nie mógł kontynuować pojedynku. Przez następne lata, stoczył dla PRIDE jeszcze siedem pojedynków, wygrywając tylko jeden. Przegrywał kolejno z Kazuyuki Fujitą, Ihorem Wowczanczynem, Donem Frye, Jeremy Hornem, Ikuhisą Minową i Romanem Ziencowem. Dopiero w 2007 roku na ostatniej gali PRIDE 34 (japońska organizacja PRIDE została kupiona w 2007 roku przez ZUFFA - właściciela UFC i w tym samym roku rozwiązana) wygrał swój drugi pojedynek w organizacji, pokonując Akirę Shojiego przez TKO.
W latach 2000–2007, między pojedynkami w PRIDE, walczył m.in. na holenderskich galach 2 hot 2 handle, It’s Showtime oraz rosyjskich M-1 Global, notując cenne zwycięstwa m.in. nad Ibragimem Magomiedowem i Cheickiem Kongo.
Lata 2007–2008.
Po rozwiązaniu PRIDE przez ZUFFA, Yvel został wolnym agentem. W tym czasie walczył na mniejszych galach i imprezach MMA, wygrywając m.in. z Polakiem Michałem Kitą. 24 stycznia 2009 roku stoczył walkę na gali Affliction: Day of Reckoning. Jego przeciwnikiem był, były mistrz UFC Josh Barnett. W trzeciej rundzie Barnett po nawale ciosów zmusił Yvela do poddania się.
Na gali Ultimate Chaos która odbyła się 27 czerwca 2009 roku Yvel znokautował Pedro Rizzo.
UFC.
2 stycznia 2010 roku Yvel zadebiutował w UFC na gali 108, przegrywając z Brazylijczykiem Junior dos Santosem. Kolejne dwa pojedynki w organizacji przegrał (m.in. z Benem Rothwellem i został z niej zwolniony.
RFA.
Po zwolnieniu z UFC, Yvell związał się z nowo powstałą organizacją Resurrection Fighting Alliance. Na inauguracyjnej gali która odbyła się 16 grudnia 2011 roku, pokonał przez TKO Damiana Dantibo. Na kolejnej gali która odbyła się 30 marca 2012, wygrał z Houstonem Alexandrem przez nokaut w 1. rundzie.
Następny jego pojedynek w RFA był planowany na 2 listopada z Brazylijczyk Marcio Cruz mającym na swoim koncie zwycięstwa m.in. nad Frankiem Mirem i Rafaelem Cavalcante, ale ostatecznie nie doszło do ich starcia.
30 czerwca 2013 roku, w dzień swoich urodzin Yvel poinformował media o zakończeniu kariery zawodnika MMA. Trzy lata po ogłoszeniu końca kariery, wrócił do "klatki", tocząc 19 listopada 2016, zwycięski pojedynek z byłym mistrzem UFC Ricco Rodriguezem.
Kontrowersyjne zachowanie.
Yvel podczas swojej dotychczasowej kariery zanotował kilka skandalicznych zachowań. W 1998 roku podczas pojedynku ugryzł swojego rywala Karimułę Barkałajewa w ucho i został zdyskwalifikowany (po tym zajściu Yvel jest porównywany do Mike’a Tysona, który w 1997 roku odgryzł kawałek ucha Evanderowi Holyfieldowi). W 2001 roku, na gali PRIDE 16 włożył palec do oka Amerykaninowi Donowi Frye, zostając zdyskwalifikowanym. W listopadzie 2004, na fińskiej gali Fight Festival stoczył pojedynek z Atte Backmanem. Pojedynek głównie toczył się w klinczu, sędzia ringowy kilkukrotnie rozdzielał zawodników i wznawiał walkę. Przy jednej z interwencji sędziego by rozdzielić obu zawodników, Yvel niespodziewanie uderzył pięścią sędziego w twarz, a następnie kopnął gdy leżał na ziemi. Po tym pojedynku Yvel został zdyskwalifikowany na sześć lat.
W 2007 roku miał stoczyć pojedynek z Siergiejem Charitonowem na gali PRIDE 33, ale pojedynek został odwołany z powodu odmówienia wydania licencji przez amerykańską komisję licencyjną Nevada State Athletic Commission (NSAC) ze względu na jego niesportowe zachowania z przeszłości.
W 2009 roku Yvel miał stanąć do walki z Joshem Barnettem na gali Affliction. Ponownie rozpoczęła się debata czy wydać Yvelowi licencję na walkę. Po kilku próbach uzyskania licencji, kalifornijska komisja CSAC przyznała ostatecznie Holendrowi pozwolenie (na trzy dni przed walką z Barnettem).
W październiku 2009, komisja NSAC ponownie odmówiła przyznania Holendrowi standardowej licencji zawodniczej w stanie Nevada, ale przyznała mu ograniczoną, ze względu na dobre zachowanie od pamiętnego wydarzenia z 2004 roku. Ograniczona licencja pozwalała Yvelowi na stoczenie tylko jednej walki w roku w stanie Nevada.
Poza sportem.
Yvel próbował swoich sił jako sędzia ringowy. Sędziował m.in. rosyjskie gale M-1.

</doc>
<doc id="2395610" url="https://pl.wikipedia.org/wiki?curid=2395610" title="Angola na Mistrzostwach Świata w Lekkoatletyce 2011">
Angola na Mistrzostwach Świata w Lekkoatletyce 2011

Angola na Mistrzostwach Świata w Lekkoatletyce 2011 reprezentowana była przez dwoje zawodników.

</doc>
<doc id="2395613" url="https://pl.wikipedia.org/wiki?curid=2395613" title="Antigua i Barbuda na Mistrzostwach Świata w Lekkoatletyce 2011">
Antigua i Barbuda na Mistrzostwach Świata w Lekkoatletyce 2011

Antigua i Barbuda na Mistrzostwach Świata w Lekkoatletyce 2011 reprezentowana była przez dwóch zawodników.

</doc>
<doc id="2395621" url="https://pl.wikipedia.org/wiki?curid=2395621" title="Argentyna na Mistrzostwach Świata w Lekkoatletyce 2011">
Argentyna na Mistrzostwach Świata w Lekkoatletyce 2011

Argentyna na Mistrzostwach Świata w Lekkoatletyce 2011 reprezentowana była przez 6 zawodników.

</doc>
<doc id="2395622" url="https://pl.wikipedia.org/wiki?curid=2395622" title="Złodziej z Bagdadu">
Złodziej z Bagdadu



</doc>
<doc id="2395623" url="https://pl.wikipedia.org/wiki?curid=2395623" title="Throw It in the Bag">
Throw It in the Bag

Throw It in the Bag - pierwszy singiel promujący album pt "Loso's Way", amerykańskiego rapera Fabolousa. Został wydany w maju 2009 roku. Gościnnie występuje The-Dream, który jest współproducentem singla.
Do utworu powstał teledysk. Reżyserem został Erik White. W klipie gości Claudia Jordan, która zagrała rolę złodziejki w sklepie dla dzieci.

</doc>
<doc id="2395625" url="https://pl.wikipedia.org/wiki?curid=2395625" title="Armenia na Mistrzostwach Świata w Lekkoatletyce 2011">
Armenia na Mistrzostwach Świata w Lekkoatletyce 2011

Armenia na Mistrzostwach Świata w Lekkoatletyce 2011 reprezentowana była przez dwoje zawodników.

</doc>
<doc id="2395626" url="https://pl.wikipedia.org/wiki?curid=2395626" title="Calatrava Capital">
Calatrava Capital

Calatrava Capital S.A. (dawniej Invar Biuro &amp; System S.A.) – Spółka notowana w latach 2001–2019 na warszawskiej Giełdzie Papierów Wartościowych. (WSE: CTC, sWIG80 Index) o strukturze holdingu, prowadząca działalność nadzorczą i zarządczą nad szeregiem spółek zależnych. Inwestuje w projekty o ponadprzeciętnej stopie zwrotu. Zajmuje się analizą sektorową spółek, ich restrukturyzacją i ewentualnie dokapitalizowaniem, upublicznieniem lub sprzedażą. 
Grupa Kapitałowa Calatrava Capital skupia 11 podmiotów, działających m.in. w szeroko pojętej branży informatycznej i energetyczno- paliwowej.
Głównym akcjonariuszem i zarządzającym firmą jest Paweł Narkiewicz. Początki Calatrava Capital SA sięgają firmy informatycznej Invar &amp; Biuro System SA powstałej w 2000 roku (z połączenia INVAR SYSTEM SA i spółki upublicznionej ZTB BIUROSYSTEM SA.), której działalność koncentrowała się na integracji systemów teleinformatycznych.

</doc>
<doc id="2395628" url="https://pl.wikipedia.org/wiki?curid=2395628" title="Tramwaje w Pusanie">
Tramwaje w Pusanie

Tramwaje w Pusanie − zlikwidowany system komunikacji tramwajowej w południowo koreańskim mieście Pusan.
Historia.
W 1910 uruchomiono pierwsze tramwaje w mieście, były to tramwaje parowe. 31 października 1915 uruchomiono tramwaje elektryczne. W 1924 w mieście było 24 km tras tramwajowych. Początkowo tramwaje w Pusanie kursowały po torach o szerokości 762 mm, który zmieniono w 1931 na 1067 mm. Tramwaje zlikwidowano 20 maja 1968. 

</doc>
<doc id="2395629" url="https://pl.wikipedia.org/wiki?curid=2395629" title="Baśnie tysiąca i jednej nocy (ujednoznacznienie)">
Baśnie tysiąca i jednej nocy (ujednoznacznienie)



</doc>
<doc id="2395630" url="https://pl.wikipedia.org/wiki?curid=2395630" title="Aruba na Mistrzostwach Świata w Lekkoatletyce 2011">
Aruba na Mistrzostwach Świata w Lekkoatletyce 2011

Aruba na Mistrzostwach Świata w Lekkoatletyce 2011 reprezentowana była przez dwoje zawodników.

</doc>
<doc id="2395635" url="https://pl.wikipedia.org/wiki?curid=2395635" title="John Strong">
John Strong

John Strong – żeglarz angielski, który pierwszy dopłynął, a zarazem odkrył w roku 1690 cieśninę pomiędzy głównymi wyspami archipelagu Falklandów, nazwaną Cieśniną Falklandzką. Dnia 27 stycznia 1690 dokonał też jednego z pierwszych lądowań białego człowieka na tamtej ziemi.

</doc>
<doc id="2395636" url="https://pl.wikipedia.org/wiki?curid=2395636" title="Zbysława Kijowska">
Zbysława Kijowska



</doc>
<doc id="2395638" url="https://pl.wikipedia.org/wiki?curid=2395638" title="Baśnie tysiąca i jednej nocy (film 1990)">
Baśnie tysiąca i jednej nocy (film 1990)

Baśnie tysiąca i jednej nocy (fr. "Les Mille et une nuits") – film fantasy z 1990 roku, znany też pod alternatywnym tytułem Szeherezada.
Film tytułem i treścią nawiązuje do arabskiej "Księgi z tysiąca i jednej nocy". Jednak oryginał literacki został potraktowany dość swobodnie, a filmie pojawiają się też wstawki współczesne.
Fabuła.
Film opowiada o przygodach Sheherazady z legend tysiąca i jednej nocy, która na swojej drodze spotkała wszystkich wielkich bohaterów i królów. Pomaga jej dżin, który mieszka w 1990 w Londynie i używa swojego telewizora do porozumienia się z Sheherazadą.

</doc>
<doc id="2395641" url="https://pl.wikipedia.org/wiki?curid=2395641" title="Mitko Stojkowski">
Mitko Stojkowski

Mitko Stojkowski, właśc. Dimitrija Stojkowski (mac. Митко Стојковски, ur. 18 grudnia 1972 w Bitoli) – macedoński piłkarz grający na pozycji środkowego obrońcy lub defensywnego pomocnika. W swojej karierze rozegrał 27 meczów w reprezentacji Macedonii i strzelił w niej 5 goli.
Kariera klubowa.
Karierę piłkarską rozpoczął w klubie FK Pelister. W 1989 roku awansował do kadry pierwszego zespołu i w sezonie 1989/1990 zadebiutował w jego barwach w pierwszej lidze jugosłowiańskiej. W Pelisterze grał przez 3 sezony, a latem 1992 po rozpadzie Jugosławii odszedł do Crvenej zvezdy z Belgradu. W 1993 roku zdobył z nią Puchar Jugosławii, a w sezonie 1994/1995 wywalczył dublet (mistrzostwo + puchar).
W 1995 roku wyjechał do Hiszpanii i został zawodnikiem klubu tamtejszej Primera División, Realu Oviedo. W Realu zadebiutował 2 września 1995 w przegranym 0:1 wyjazdowym meczu z Realem Saragossa. W Realu grał przez 2 lata i był jego podstawowym zawodnikiem.
W 1997 roku odszedł z Realu Oviedo do VfB Stuttgart. W Bundeslidze zadebiutował 30 stycznia 1998 w spotkaniu z MSV Duisburg (1:1). W 1998 roku dotarł ze Stuttgartem do finału Pucharu Zdobywców Pucharów, jednak nie wystąpił w przegranym 0:1 finale z Chelsea. Latem 1998 zdobył z VfB Puchar Ligi Niemieckiej.
W 2000 roku wrócił do Macedonii i przez 2 sezony grał w Pelisterze Bitola. W 2001 roku zdobył z nim Puchar Macedonii, a w 2002 roku zakończył karierę.
Kariera reprezentacyjna.
W reprezentacji Macedonii Stojkovski zadebiutował 23 marca 1994 roku w wygranym 2:0 towarzyskim meczu ze Słowenią. W swojej karierze grał w eliminacjach do Euro 96 i MŚ 1998. Od 1994 do 2002 roku rozegrał w kadrze narodowej 27 meczów i strzelił 5 goli.

</doc>
<doc id="2395642" url="https://pl.wikipedia.org/wiki?curid=2395642" title="Mitko Stojkovski">
Mitko Stojkovski



</doc>
<doc id="2395643" url="https://pl.wikipedia.org/wiki?curid=2395643" title="Eric Namesnik">
Eric Namesnik

Eric John Namesnik (ur. 8 sierpnia 1970 w Butler w stanie Pensylwania, zm. 11 lutego 2006 w Ypsilanti w stanie Michigan), amerykański pływak, specjalizujący się w stylu zmiennym, medalista olimpijski i mistrzostw Świata.
Jego największym sukcesem były dwa srebrne medale olimpijskie na dystansie 400 m stylem zmiennym w 1992 r. w Barcelonie oraz 1996 r. w Atlancie.
W 1997 poślubił Kirsten Silvester, z którą miał syna Austina i córkę Madison.
Namesnik zmarł 11 stycznia 2006 r. w szpitalu w Ypsilanti w stanie Michigan na skutek urazów jakich doznał podczas wypadku samochodowego, w którym uczestniczył 7 stycznia 2006 r. Do wypadku doszło z powodu złych warunków atmosferycznych, do czasu śmierci pływak był w stanie śpiączki.
Jeden z turniejów z cyklu Grand Prix Series, rozgrywany corocznie przy University of Michigan w Ann Arbor, od 2007 r. nosi imię Erica Namesnika (ang. "Eric Namesnik Grand Prix").

</doc>
<doc id="2395644" url="https://pl.wikipedia.org/wiki?curid=2395644" title="Uranometria">
Uranometria

Uranometria (pełny tytuł łac. "Uranometria: omnium asterismorum continens schemata, nova methodo delineata, aereis laminis expressa") – atlas nieba przygotowany przez niemieckiego astronoma Johanna Bayera i wydany w 1603 roku w Augsburgu przez Christophorusa Mangusa. Był to pierwszy atlas nieba, który obejmował całą sferę niebieską. Zawierał 51 map, po jednej dla każdej z 48 konstelacji Ptolemeusza, jedną zawierającej 12 konstelacji nieznanych Ptolemeuszowi nieba południowego oraz dwie planisfery z opisami "Synopsis coeli superioris borea" (Przegląd półkuli północnej) i "Synopsis coeli inferioris austrina" (Przegląd półkuli południowej).

</doc>
<doc id="2395645" url="https://pl.wikipedia.org/wiki?curid=2395645" title="Parafia Nawiedzenia św. Elżbiety przez NMP w Pepłowie">
Parafia Nawiedzenia św. Elżbiety przez NMP w Pepłowie



</doc>
<doc id="2395647" url="https://pl.wikipedia.org/wiki?curid=2395647" title="Wiktar Huminski">
Wiktar Huminski

Wiktar Alaksandrawicz Huminski (, , "Wiktor Aleksandrowicz Guminski"; ur. 3 sierpnia 1955 w Swadbiczach w rejonie bereskim) – radziecki i białoruski wojskowy, pułkownik, oficer polityczny, następnie białoruski polityk; w latach 2001–2016 deputowany do Izby Reprezentantów Zgromadzenia Narodowego Republiki Białorusi II, III, IV i V kadencji, od 2010 roku zastępca przewodniczącego Izby Reprezentantów; zastępca przewodniczącego Republikańskiego Zjednoczenia Społecznego „Biała Ruś”.
Życiorys.
Urodził się 3 sierpnia 1955 roku we wsi Swadbicze, w rejonie bereskim obwodu brzeskiego Białoruskiej SRR, ZSRR. Ukończył Nowosybirską Wojskowo-Polityczną Szkołę Ogólnowojskową, uzyskując wykształcenie oficera politycznego z wyższym wykształceniem, Akademię Wojskowo-Polityczną im. Klementa Gottwalda w Czechosłowacji z wyższą specjalnością wojskowo-polityczną oraz Akademię Zarządzania przy Prezydencie Republiki Białorusi, uzyskując wykształcenie menedżera ekonomisty. Posiada wojskowy stopień pułkownika. Odbywał służbę w szeregach Armii Radzieckiej jako dowódca kompanii, batalionu, pułku, zastępca kierownika wydziału politycznego dywizji czołgowej, zastępca dowódcy dywizji czołgowej, kierownik wydziału 7 Armii Czołgów, kierownik wydziału 65 korpusu armijnego, zastępca dowódcy ds. pracy wychowawczej 65 korpusu armijnego Sił Zbrojnych Republiki Białorusi.
12 kwietnia 2001 roku, w wyniku wyborów uzupełniających, został deputowanym do Izby Reprezentantów Zgromadzenia Narodowego Republiki Białorusi II kadencji z Borysowskiego Miejskiego Okręgu Wyborczego Nr 77. Pełnił w niej funkcję członka Komisji ds. Bezpieczeństwa Państwowego. Wchodził w skład grup deputackich „Jedność” i „Przyjaciele Bułgarii”. 16 listopada 2004 roku został deputowanym do Izby Reprezentantów III kadencji tego samego okręgu. Pełnił w niej funkcję zastępcy przewodniczącego Komisji ds. Bezpieczeństwa Państwowego. 27 października 2008 roku został deputowanym do Izby Reprezentantów IV kadencji z Borysowskiego Miejskiego Okręgu Wyborczego Nr 62. Od 13 listopada 2008 roku był członkiem Narodowej Grupy Republiki Białorusi w Unii Międzyparlamentarnej. 4 czerwca 2010 roku został zastępcą przewodniczącego Izby Reprezentantów. 18 października 2012 roku został deputowanym do Izby Reprezentantów V kadencji z Borysowskiego Wiejskiego Okręgu Wyborczego Nr 63. Tego samego dnia został ponownie zastępcą przewodniczącego Izby. Jego kadencja w Izbie Reprezentantów zakończyła się 11 października 2016 roku.
Pełni funkcję zastępcy przewodniczącego Rady Republikańskiego Zjednoczenia Społecznego „Biała Ruś”, a także przewodniczącego Mińskiej Organizacji Obwodowej tej organizacji.
Życie prywatne.
Wiktar Huminski jest żonaty, ma syna i córkę. Potrafi posługiwać się językiem czeskim.

</doc>
<doc id="2395655" url="https://pl.wikipedia.org/wiki?curid=2395655" title="Tramwaje w Bejrucie">
Tramwaje w Bejrucie

Tramwaje w Bejrucie − zlikwidowany system komunikacji tramwajowej w Bejrucie, stolicy Libanu.
Historia.
Tramwaje w Bejrucie uruchomiono 19 kwietnia 1908. W ciągu kolejnych lat sieć tramwajową rozbudowywano i w 1931 było 12 km tras tramwajowych obsługiwanych przez 75 wagonów. Sieć tramwajową zlikwidowano we wrześniu 1965.

</doc>
<doc id="2395657" url="https://pl.wikipedia.org/wiki?curid=2395657" title="Georgia Coleman">
Georgia Coleman

Georgia V. Coleman (ur. 23 stycznia 1912 w St. Maries, zm. 14 września 1940 w Los Angeles) – amerykańska skoczkini do wody. Wielokrotna medalistka olimpijska.
Brała udział w dwóch igrzyskach (IO 28, IO 32), na obu zdobywała medale (łącznie cztery). W 1928, po zaledwie sześciomiesięcznych treningach, zajęła drugie w skokach z wieży i trzecie z trampoliny. Cztery lata później zwyciężyła w skokach z trampoliny i ponownie była druga w skokach z wieży. Była mistrzynią USA.
W 1966 została przyjęta do International Swimming Hall of Fame.

</doc>
<doc id="2395658" url="https://pl.wikipedia.org/wiki?curid=2395658" title="Frederick de Houtman">
Frederick de Houtman



</doc>
<doc id="2395659" url="https://pl.wikipedia.org/wiki?curid=2395659" title="We Play Endlessly">
We Play Endlessly

We Play Endlessly – składanka islandzkiej grupy post-rockowej Sigur Rós. Album został wydany jako darmowy dodatek do The Independent w Wielkiej Brytanii.
Wydawnictwo stanowi kompilację utworów z poprzednich albumów studyjnych oraz EP zespołu:

</doc>
<doc id="2395661" url="https://pl.wikipedia.org/wiki?curid=2395661" title="Per Spett">
Per Spett

Per Axel Håkan Spett (ur. 24 sierpnia 1985 w Jukkasjärvi) – szwedzki narciarz dowolny. Wystąpił na Zimowych Igrzyskach Olimpijskich 2006 w Turynie i w 2010 w Vancouver w jednej konkurencji: jeździe po muldach. W obu przypadkach nie zakwalifikował się do finałowej rundy. Na igrzyskach w Soczi w jeździe na muldach zajął najlepsze w karierze, jedenaste miejsce, pomimo upadku.

</doc>
<doc id="2395665" url="https://pl.wikipedia.org/wiki?curid=2395665" title="Aleksandrowskij Sad">
Aleksandrowskij Sad

Aleksandrowskij Sad ( – "Ogród Aleksandrowski") – stacja moskiewskiego metra linii Filowskiej (kod 054). Otwarta jako odnoga pierwszej linii metra w 1935 roku. Położona jest koło Rosyjskiej Biblioteki Państwowej. Nazwa pochodzi od pobliskiego Ogrodu Aleksandrowskiego. Wyjścia prowadzą na ulicę Mochowaja i plac Borowicki. Stanowi część największego kompleksu przesiadkowego w systemie metra, istnieje tutaj możliwość przejścia na stacje Biblioteka imienia Lenina linii Sokolniczeskiej, Arbatskaja linii Arbacko-Pokrowskiej i Borowickaja linii Sierpuchowsko-Timiriaziewskajej.
Historia.
Stacja powstała jako odnoga od pierwszej linii metra. Według pierwotnego projektu miejsce, które zajmuje obecnie, przeznaczone było dla tunelu z podwójnym torem. Jednak, gdy podjęto decyzję o budowie stacji (początkowo w ogóle nie planowano jej budowy z powodu bliskości stacji Biblioteka imienia Lenina), prace budowlane zostały już rozpoczęte. W celu zmniejszenia liczby zmian w projekcie i restrukturyzacji już ukończonych części, zdecydowano się na podniesienie stropu tunelu i dodanie peronów bocznych (podobnie jak to się robiło w paryskim metrze). Budowa rozpoczęła się w lipcu 1934 roku i została ukończona w rekordowym czasie 6 miesięcy. Nazwano ją Ulica Kominterna (Улица Коминтерна). W czasie wojny w sąsiedniej stacji Arbatskaja niemiecka bomba przebiła sufit. Z tego powodu po wojnie podjęto decyzję o budowie równolegle linii Arbacko-Pokrowskiej, a istniejącą odnogę zamknięto w 1953. Po 5 latach stację ponownie otwarto jako fragment nowej linii. Od 24 grudnia 1946 do 5 listopada 1990 stacja nosiła nazwę Kaliniskaja (Калининская).
Konstrukcja i wystrój.
Stacja posiada dwa perony boczne połączone podziemną kładką. Trzy rzędy kolumn pokryto marmurem. Ściany nad torami obłożono białym, żółtym i szarym marmurem i czarnymi płytkami ceramicznymi. Korytarze wyłożono białym i żółtym marmurem i zielonymi kafelkami. Za wejście początkowo służył tymczasowy westybul przez który można było przejść na sąsiednią stację. Zastąpiło go wejście poprzez nowo zbudowaną Bibliotekę Państwową. Planowano jeszcze jeden westybul na miejscu zburzonego budynku Woentorg (Военторг на Воздвиженке), jednakże tych planów nie zrealizowano, a klatki schodowe na stacji służą obecnie za pomieszczenia służbowe.
Ciekawostki.
Stacja pod wieloma względami jest wyjątkowa:

</doc>
<doc id="2395666" url="https://pl.wikipedia.org/wiki?curid=2395666" title="Károly Güttler">
Károly Güttler

Károly Güttler (ur. 15 czerwca 1968 w Budapeszcie) – węgierski pływak, specjalizujący się w stylu klasycznym, medalista olimpijski, mistrzostw świata i Europy, a także rekordzista świata.
Jego największym sukcesem były dwa srebrne medale olimpijskie na dystansie 100 m stylem klasycznym w 1988 r. w Seul oraz na dystansie 200 m stylem klasycznym 1996 r. w Atlancie.
3 września 1993 r. podczas mistrzostw świata w Sheffield pobił rekord Świata na dystansie 100 m stylem klasycznym. Uzyskał wynik 1:00,95. Jego rekord przetrwał do 20 czerwca 1996 r.
W 1993 r. został wybrany najlepszym pływakiem w Europie i na świecie.

</doc>
<doc id="2395668" url="https://pl.wikipedia.org/wiki?curid=2395668" title="Engelina">
Engelina

Engelina Andrina Larsen lub Engelina (ur. w 1978 roku na Bornholmie) – duńska piosenkarka i autorka tekstów. Występowała w zespole Sha Li Mar wraz z Christiną Undhjem i Idą Corr.

</doc>
<doc id="2395670" url="https://pl.wikipedia.org/wiki?curid=2395670" title="Engelina Andrina Larsen">
Engelina Andrina Larsen



</doc>
<doc id="2395671" url="https://pl.wikipedia.org/wiki?curid=2395671" title="Engelina Larsen">
Engelina Larsen



</doc>
<doc id="2395672" url="https://pl.wikipedia.org/wiki?curid=2395672" title="Syntenia">
Syntenia

Syntenia – występowanie loci co najmniej dwóch genów na jednym chromosomie niezależnie od tego, czy są ze sobą sprzężone (tj. o częstości rekombinacji poniżej 50%) lub rozchodzą się niezależnie, czy też nie. Termin „syntenia” (ang. synteny) został wprowadzony w 1971 roku przez Johna Renwicka. W języku greckim oznacza „ta sama nić” (lub „taśma”). Konieczność jego wprowadzenia wynikła z nowych wówczas metod mapowania genów przy użyciu somatycznych hybryd komórkowych.
W genomice pojęcie „syntenia” bywa używane do określenia występowania genów w tej samej kolejności w różnych genomach. Takie zastosowanie jest jednak sprzeczne z oryginalną definicją tego terminu, dlatego terminem bardziej odpowiednim dla genomicznego rozumienia syntenii może być kolinearność.

</doc>
<doc id="2395676" url="https://pl.wikipedia.org/wiki?curid=2395676" title="Groningen (rasa konia)">
Groningen (rasa konia)



</doc>
<doc id="2395677" url="https://pl.wikipedia.org/wiki?curid=2395677" title="Ostatni smok">
Ostatni smok



</doc>
<doc id="2395679" url="https://pl.wikipedia.org/wiki?curid=2395679" title="Gelderland (rasa konia)">
Gelderland (rasa konia)



</doc>
<doc id="2395680" url="https://pl.wikipedia.org/wiki?curid=2395680" title="Isaac Westergren">
Isaac Westergren

Johan Isaac Westergren (ur. 12 lipca 1875 w Gävle, zm. 16 października 1950 w Leksand) – szwedzki lekkoatleta.
Wystąpił na Letnich Igrzyskach Olimpijskich 1900 w Paryżu. Wystartował na 60 i 100 m (w obu przypadkach nie zakwalifikował się do finału).

</doc>
<doc id="2395681" url="https://pl.wikipedia.org/wiki?curid=2395681" title="Okręg mazowiecki Kościoła Adwentystów Dnia Siódmego w RP">
Okręg mazowiecki Kościoła Adwentystów Dnia Siódmego w RP

Okręg mazowiecki – jeden z pięciu okręgów diecezji wschodniej Kościoła Adwentystów Dnia Siódmego w RP. Terytorialnie obejmuje zbory i grupy znajdujące się w granicach województwa mazowieckiego z wyłączeniem powiatu ostrowskiego, ostrołęckiego i miasta Ostrołęka, wchodzących w skład oddzielnego okręgu podlaskiego, obejmuje ponadto powiat łukowski z województwa lubelskiego oraz powiaty: ostrowiecki, skarżyski i starachowicki z województwa świętokrzyskiego. Siedziba okręgu znajduje się w mieście stołecznym Warszawie.
Aktualnie do okręgu mazowieckiego należy 11 zborów, 6 grup i 1 stację duszpasterską.
Seniorem okręgu mazowieckiego jest pastor Mariusz Maikowski.
Stacje duszpasterskie.
Dojazdowe stacje duszpasterskie, w których nabożeństwa odbywają się nieregularnie (raz lub kilka razy w miesiącu) według ogłoszenia, obejmują następujące miejscowości:

</doc>
<doc id="2395685" url="https://pl.wikipedia.org/wiki?curid=2395685" title="Sasza Ḱiriḱ">
Sasza Ḱiriḱ

Sasza Ḱiriḱ (mac. Сашa Ќириќ, serb. Сашa Ћирић, "Saša Ćirić"; ur. 11 stycznia 1968 w Kumanowie) – macedoński piłkarz pochodzenia serbskiego grający na pozycji napastnika. W swojej karierze rozegrał 26 meczów w reprezentacji Macedonii i strzelił w niej 8 goli.
Kariera klubowa.
Karierę piłkarską rozpoczął w klubie Słoga Jugomagnat ze stolicy kraju, Skopje. W 1986 roku awansował do kadry pierwszego zespołu i w sezonie 1986/1987 zadebiutował w jego barwach w drugiej lidze jugosłowiańskiej. W 1987 roku odszedł do Metałurga Skopje, a w 1989 roku został zawodnikiem pierwszoligowego Pelisteru Bitola. Grał w nim do 1991 roku.
Latem 1991 roku odszedł do Wardaru Skopje. Grał w nim również po rozpadzie Jugosławii, w pierwszej lidze Macedonii. W latach 1993–1995 trzykrotnie z rzędu wywalczył z Wardarem mistrzostwo Macedonii. W 1993 i 1995 roku zdobywał też Puchar Macedonii. W sezonie 1992/1993 z 36 golami został królem strzelców ligi. Sukces ten powtórzył również w sezonie 1994/1995 (35 goli). Wiosną 1993 roku Ḱiriḱ był wypożyczony do CSKA Sofia, z którym zdobył Puchar Bułgarii.
W 1995 roku został zawodnikiem szwajcarskiego FC Aarau. Grał w nim do końca 1997 roku, a w 1998 został piłkarzem 1. FC Nürnberg. Zadebiutował w nim 13 lutego 1998 w wygranym 1:0 domowym meczu z FC Gütersloh. Wiosną 1998 awansował z Nürnberg z drugiej do pierwszej ligi.
Latem 1999 odszedł do innego drugoligowego niemieckiego klubu, Tennis Borussia Berlin. W 2000 roku został sprzedany do Eintrachtu Frankfurt, w którym swój debiut zanotował 13 sierpnia 2000 w meczu z SpVgg Unterhaching (3:0). W debiucie zdobył gola. W 2001 roku spadł z Eintrachtem do 2. Bundesligi.
W 2002 roku powrócił do Nürnberg, a w 2003 roku przeżył z nim degradację o klasę niżej. W 2004 roku podpisał kontrakt z Kickers Offenbach z Regionalligi. W 2006 roku zakończył karierę piłkarską.
Kariera reprezentacyjna.
W reprezentacji Macedonii zadebiutował 12 kwietnia 1995 roku w zremisowanym 0:0 towarzyskim meczu z Bułgarią. W swojej karierze grał w eliminacjach do Euro 96, MŚ 1998 i Euro 2000. Od 1995 do 2004 roku rozegrał w kadrze narodowej 26 meczów i strzelił 8 goli.

</doc>
<doc id="2395686" url="https://pl.wikipedia.org/wiki?curid=2395686" title="Sasza Kirik">
Sasza Kirik



</doc>
<doc id="2395687" url="https://pl.wikipedia.org/wiki?curid=2395687" title="Saša Ćirić">
Saša Ćirić



</doc>
<doc id="2395692" url="https://pl.wikipedia.org/wiki?curid=2395692" title="Kaliningradzki Uniwersytet Państwowy">
Kaliningradzki Uniwersytet Państwowy



</doc>
<doc id="2395698" url="https://pl.wikipedia.org/wiki?curid=2395698" title="August Nilsson">
August Nilsson

August Nilsson (ur. 15 października 1872 w Trollenäs w gminie Eslöv, zm. 23 maja 1921 w Sztokholmie) − szwedzki przeciągacz liny i lekkoatleta.
Nilsson wziął udział w Igrzyskach Olimpijskich w 1900 w Paryżu. Zajął 8. miejsce w skoku o tyczce i 9. miejsce w pchnięciu kulą. Był także członkiem drużyny mieszanej (zespołu duńsko-szwedzkiego), razem z Edgarem Aabye, Charles Wincklerem, Eugenem Schmidtem, Gustafem Söderströmem i Karlem Gustafem Staafem, z którymi, startując przeciwko francuskiej drużynie w przeciąganiu liny, zdobył złoty medal.

</doc>
<doc id="2395702" url="https://pl.wikipedia.org/wiki?curid=2395702" title="Ulica Stefana Żeromskiego w Sosnowcu">
Ulica Stefana Żeromskiego w Sosnowcu

Ulica Stefana Żeromskiego w Sosnowcu − jedna z ulic w sosnowieckiej dzielnicy Pogoń. Ma długość około 0,6 km. Rozpoczyna swój bieg przy skrzyżowaniu z ul. Orlą. Następnie krzyżuje się z ul. Mariacką. Kończy swój bieg przy skrzyżowaniu z ul. 3 Maja (za wiaduktem kolejowym).
Opis.
W 1899 w budynku przy dzisiejszej ul. S. Żeromskiego 4 rozpoczęła działalność Szkoła Aleksandryjska w Sosnowcu-Pogoni.
Przy ulicy znajdują się następujące historyczne obiekty i miejsca
Przy ulicy Stefana Żeromskiego swoją siedzibę mają: parafia Ewangelicko-Augsburska w Sosnowcu (ul. S. Żeromskiego 4), Ośrodek Korekcji Wad Postawy − Kryta Pływalnia (ul. S. Żeromskiego 5), Hala Sportowa „Żeromskiego” oraz klub sportowy Płomień Sosnowiec (ul. S. Żeromskiego 9), Komisariat II Policji w Sosnowcu (ul. S. Żeromskiego 1), firmy i przedsiębiorstwa handlowo-usługowe.

</doc>
<doc id="2395703" url="https://pl.wikipedia.org/wiki?curid=2395703" title="Tactics">
Tactics

 – manga współtworzona przez Sakurę Kinoshita i Kazuko Higashiyama, wydawana w magazynie "Comic Blade Masamune". Postać Kantarō została wykreowana przez Kinoshitę, a postać Haruka – przez Higashiyamę. Manga została zaadaptowana w 25-odcinkowe anime przez Studio Deen, które było nadawane od 5 października 2004 r. do 29 marca 2005 r.
Opis fabuły.
Akcja rozgrywa się w Japonii, w okresie Taishō. Jest to historia Kantarō Ichinomiyi, młodego człowieka ze zdolnością widzenia yōkai i innych mitycznych bestii. Kiedy był dzieckiem, ta umiejętność spowodowała odrzucenie go przez ludzi. Jego przyjaciele yōkai powiedzieli mu, że aby stać się silniejszym, musi znaleźć żywiącego się oni tengu. Młody Kantarō przyrzeka go znaleźć i nazwać go. Poprzez nazwanie yōkai człowiek staje się jego panem, a umowa może być zerwana tylko przez pana. Kiedy Kantarō dorasta, wybiera pracę jako folklorysta, a czasami także jako egzorcysta. Pewne zadanie prowadzi Kantarō w góry, gdzie kapliczka ukazuje miejsce zapieczętowania tengu. Wzywając tengu imieniem Haruka, Kantarō łamie pieczęć i staje się panem Haruki. W miarę upływu czasu, Kantarō, Yōko i Haruka rozwijają bliską przyjaźń. Jest ona zagrożona przez wspomnienia powracające do Haruki i jego pragnienie, aby dowiedzieć się więcej o swojej przeszłości.

</doc>
<doc id="2395704" url="https://pl.wikipedia.org/wiki?curid=2395704" title="Zarządcy Wrocławia">
Zarządcy Wrocławia

Zarządcy Wrocławia – chronologiczna lista prezydentów Wrocławia i innych osób sprawujących urząd głowy miasta od 1809 roku.

</doc>
<doc id="2395705" url="https://pl.wikipedia.org/wiki?curid=2395705" title="Zbór Warszawa-Ursynów Kościoła Adwentystów Dnia Siódmego">
Zbór Warszawa-Ursynów Kościoła Adwentystów Dnia Siódmego

Zbór Warszawa-Ursynów Kościoła Adwentystów Dnia Siódmego – jeden z czterech zborów adwentystycznych w Warszawie, działający w dzielnicy Ursynów, należący do okręgu mazowieckiego diecezji wschodniej Kościoła Adwentystów Dnia Siódmego w RP.
Pastorem zboru jest kazn. Mikołaj Krzyżanowski.

</doc>
<doc id="2395706" url="https://pl.wikipedia.org/wiki?curid=2395706" title="Josias Philip Hoffman">
Josias Philip Hoffman

Josias Philip Hoffman (ur. 30 grudnia 1807 w Stellenbosch, w Kolonii Przylądkowej, zm. 13 października 1879 w Slootkraal, w Oranii) – burski polityk.
Był bliskim współpracownikiem władcy Basuto Moshoeshoe I. Handlował bronią, prochem i amunicją. Od lutego do marca 1854 stał na czele prowizorycznego rządu Wolnego Państwa Orania, od marca do kwietnia 1854 przewodniczył Volksraadowi tej republiki, następnie zaś (do 1855) był jej pierwszym prezydentem. Został zmuszony do ustąpienia przez przeciwników politycznych.

</doc>
<doc id="2395708" url="https://pl.wikipedia.org/wiki?curid=2395708" title="Zbór Międzynarodowy Kościoła Adwentystów Dnia Siódmego">
Zbór Międzynarodowy Kościoła Adwentystów Dnia Siódmego

Zbór Międzynarodowy Kościoła Adwentystów Dnia Siódmego – jeden z czterech zborów adwentystycznych w Warszawie, działający na dzielnicy Śródmieście, należący do okręgu mazowieckiego diecezji wschodniej Kościoła Adwentystów Dnia Siódmego w RP.
Pastorem zboru jest kazn. Mikołaj Krzyżanowski. Nabożeństwa odbywają się w kościele przy ul. Foksal 8 każdej soboty o godz. 13:30.

</doc>
<doc id="2395714" url="https://pl.wikipedia.org/wiki?curid=2395714" title="Zbór Warszawa-Żoliborz Kościoła Adwentystów Dnia Siódmego">
Zbór Warszawa-Żoliborz Kościoła Adwentystów Dnia Siódmego

Zbór Warszawa-Żoliborz Kościoła Adwentystów Dnia Siódmego – jeden z czterech zborów adwentystycznych w Warszawie, działający na dzielnicy Żoliborz, należący do okręgu mazowieckiego diecezji wschodniej Kościoła Adwentystów Dnia Siódmego w RP.
Pastorem zboru jest kazn. Zdzisław Ples. Nabożeństwa odbywają się na terenie kampusu AWF przy ul. Marymonckiej 34.

</doc>
<doc id="2395721" url="https://pl.wikipedia.org/wiki?curid=2395721" title="Zbór Kościoła Adwentystów Dnia Siódmego w Łukowie">
Zbór Kościoła Adwentystów Dnia Siódmego w Łukowie

Zbór Kościoła Adwentystów Dnia Siódmego w Łukowie – zbór adwentystyczny w Łukowie, należący do okręgu mazowieckiego diecezji wschodniej Kościoła Adwentystów Dnia Siódmego w RP.
Pastorem zboru jest Konrad Pasikowski. Nabożeństwa odbywają się Łukowie w lokalu przy ul. Wyszyńskiego 22 (pierwsze piętro), w każdą sobotę o godz. 10.00.

</doc>
<doc id="2395723" url="https://pl.wikipedia.org/wiki?curid=2395723" title="Tramwaje w George Town">
Tramwaje w George Town

Tramwaje w George Town − zlikwidowany system komunikacji tramwajowej w malezyjskim mieście George Town.
Historia.
Pierwsze tramwaje w George Town uruchomiono w 1880 i była to podmiejska linia obsługiwana przez tramwaje parowe. W 1898 uruchomiono tramwaje konne. Tramwaje elektryczne otwarto 1 stycznia 1906. Wkrótce sieć tramwajowa liczyła 17 km tras i 24 wagony. Ruch pasażerski zlikwidowano w 1936. W następnych latach po trasach tramwajowych prowadzono ruch towarowy. Ostatecznie tramwaje zlikwidowano w 1956. 

</doc>
<doc id="2395726" url="https://pl.wikipedia.org/wiki?curid=2395726" title="Ulica Żeromskiego w Sosnowcu">
Ulica Żeromskiego w Sosnowcu



</doc>
<doc id="2395728" url="https://pl.wikipedia.org/wiki?curid=2395728" title="Atractaspididae">
Atractaspididae

 #PATRZ Gleboryjcowate

</doc>
<doc id="2395729" url="https://pl.wikipedia.org/wiki?curid=2395729" title="Bioman">
Bioman



</doc>
<doc id="2395730" url="https://pl.wikipedia.org/wiki?curid=2395730" title="RVR">
RVR



</doc>
<doc id="2395732" url="https://pl.wikipedia.org/wiki?curid=2395732" title="Zbór Kościoła Adwentystów Dnia Siódmego w Mszczonowie">
Zbór Kościoła Adwentystów Dnia Siódmego w Mszczonowie

Zbór Kościoła Adwentystów Dnia Siódmego w Mszczonowie – zbór adwentystyczny w Mszczonowie, należący do okręgu mazowieckiego diecezji wschodniej Kościoła Adwentystów Dnia Siódmego w RP.
Pastorem zboru jest kazn. Roman Chalupka. Nabożeństwa odbywają się każdej soboty o godz. 9.30 we wsi Budy-Zasłona pod nr 18.
Przy zborze, we wsi Budy-Zasłona, siedzibę ma Fundacja „Źródła Życia”, będąca adwentystycznym przedsiębiorstwem zdrowotnym, zajmującym się rolnictwem ekologicznym (popularyzacją efektywnych mikroorganizmów), programami rewitalizacyjnymi „NewStart” oraz szeroko pojętą promocją zdrowia (m.in. własne wydawnictwo książkowe i drukarnia „Alterna”).

</doc>
<doc id="2395734" url="https://pl.wikipedia.org/wiki?curid=2395734" title="Émerson Carvalho da Silva">
Émerson Carvalho da Silva

Émerson, właśc. Émerson Carvalho da Silva (ur. 5 stycznia 1975 w Bauru) – piłkarz brazylijski, występujący podczas kariery na pozycji środkowego obrońcy.
Kariera klubowa.
Émerson karierę piłkarską rozpoczął w klubie XV de Jaú w 1993. W 1994 został zawodnikiem pierwszoligowej Portuguesy São Paulo. W Portuguesie 8 sierpnia 1995 w przegranym 1-2 derbowym meczu z São Paulo FC Émerson zadebiutował w lidze brazylijskiej.
Z Portuguesą zdobył wicemistrzostwo Brazylii 1996. W 2001 występował w São Paulo FC, a w 2002 w Vitórii Salvador. Z Vitórią zdobył mistrzostwo stanu Bahia – Campeonato Baiano. W 2003 Émerson wyjechał do Japonii do klubu Shimizu S-Pulse. Wiosną 2004 występował krótko w portugalskim CF Os Belenenses. Po powrocie do Brazylii został zawodnikiem Parany Kurytyba.
W 2005 Émerson był zawodnikiem Botafogo FR, po czym powrócił do Parany. Z Paraną zdobył mistrzostwo stanu Paraná – Campeonato Paranaense w 2006. W Paranie 28 października 2006 w przegranym 0-4 meczu z Athletico Paranaense Émerson po raz ostatni wystąpił w lidze brazylijskiej. Ogółem w latach 1996–2006 w lidze brazylijskiej wystąpił w 162 meczach, w których strzelił 14 bramek. Karierę zakończył w drugoligowym Ponte Preta Campinas w 2007.
Kariera reprezentacyjna.
Émerson w reprezentacji Brazylii zadebiutował 23 maja 2000 w wygranym 3-0 towarzyskim meczu z reprezentacją Walii.
Ostatni raz w reprezentacji Émerson wystąpił 3 września 2000 w wygranym 5-0 meczu eliminacji Mistrzostw Świata 2002 z reprezentacją Boliwii.

</doc>
<doc id="2395735" url="https://pl.wikipedia.org/wiki?curid=2395735" title="Świadkowie Jehowy w województwie pomorskim">
Świadkowie Jehowy w województwie pomorskim

Świadkowie Jehowy w województwie pomorskim – wspólnota religijna Świadków Jehowy w województwie pomorskim. W wyniku Narodowego Spisu Powszechnego Ludności i Mieszkań 2011 określono liczbę osób na terenie województwa deklarujących swoją przynależność religijną do Świadków Jehowy na 9406. Natomiast liczba głosicieli według opracowania GUS „Wyznania religijne w Polsce 2019–2021” w roku 2021 wynosiła 8218. W lipcu 2022 roku na terenie województwa znajdowały się miejsca zgromadzeń 81 zborów (w tym także zbór angielskojęzyczny, zbór i dwie grupy rosyjskojęzyczne, zbór i grupa języka migowego, zbór i dwie grupy ukraińskojęzyczne oraz polskojęzyczna grupa na oddaleniu).
Historia.
Początki.
W lipcu 1910 roku w Gdańsku istniał już niewielki niemieckojęzyczny zbór Badaczy Pisma Świętego (od 1931 roku Świadków Jehowy), w którym wizytę złożył pielgrzym z niemieckiego Biura Oddziału Hermann Herkendell (1889–1926). Złożył także wizytę w niemieckojęzycznym zborze w Słupsku. W kwietniu 1914 roku grupa w Gdańsku liczyła 30 członków i sympatyków. Od roku 1917 zgromadzali się oni w mieszkaniu rodziny Ruhnauów. Zbory odwiedzał Paul Balzereit (w roku 1913), a następnie pielgrzym Max Cunow (w roku 1916). 
W roku 1915, 1919, 1920 zbory w Gdańsku, Słupsku i Kleszczyńcu odwiedzał pielgrzym Bernhard Buchholz.
W latach 1917–1919 zbory w Gdańsku i Słupsku odwiedzał pielgrzym Karl Wellershaus. Zgromadzenia odbyły się w Gdańsku (19 i 20 stycznia 1917 roku, 1 i 2 grudnia 1918 roku, 15 i 20 lutego 1919 roku) i Słupsku (18 stycznia 1917 roku, 30 listopada 1918 roku, 12 i 14 lutego 1919 roku).
Lata 20. XX wieku.
W dniach od 18 do 21 lipca 1920 roku przy Thornscherweg 11d w Gdańsku odbyło się zgromadzenie. W tym czasie działalność zapoczątkowano w Chojnicach. Około 1923 roku został ochrzczony Burski oraz mieszkająca w Chojnicach rodzina Borysów. W tym samym roku rozpoczęto wyświetlanie nowego filmu "Dramat stworzenia" – późniejszej niemieckiej wersji "Fotodramy stworzenia", której taśmy w tym kraju uległy już zniszczeniu. Film pokazano m.in. w kilku miastach na Pomorzu.
Do roku 1925 liczba członków zboru w Gdańsku wzrosła do 196 aktywnych głosicieli i sympatyków. Zbór ten odegrał kluczową rolę w powstawaniu nowych zborów na Pomorzu.
W drugiej dekadzie XX wieku ponad 20-osobowa grupa działała również w Słupsku. Inna grupa funkcjonowała w Kwidzynie. W roku 1924 na dorocznej uroczystości Wieczerzy Pańskiej obecnych było w tym mieście 57 osób. W dniach 10 i 11 listopada 1928 roku zorganizowano konwencję (zgromadzenie) w Gdańsku dla około 500 osób (Aula der Petrischule, Hansaplatz).
Lata 30. XX wieku.
W trzeciej dekadzie XX wieku największe skupiska Świadków Jehowy (przyjęcie nowej nazwy w 1931 roku) były w takich miejscowościach i ich okolicach jak: Wolne Miasto Gdańsk, Słupsk, Miastko, Bytów, Chojnice, Kleszczyniec. Urządzano częste wyjazdy za miasto w celu głoszenia dobrej nowiny.
Na początku lat 30. XX wieku zbory w Gdyni i Grabówku (obecnie dzielnica Gdyni) liczyły po około 30 głosicieli. Działalność kaznodziejską prowadzono również w Tczewie. Zebrania urządzano przy ul. 30 Stycznia, a zborowi przewodził Regulski. 
W wyniku działalności kaznodziejskiej prowadzonej przez zbór w Tczewie głosicielom wytoczono kilka spraw karnych za publiczne znieważanie słowami wiary katolickiej czy nieposyłanie dziecka na lekcje religii, które zakończyły się wyrokiem skazującym. 
W 1932 roku na terenie Gdyni działalność kaznodziejską prowadził m.in. Bolesław Bożyszkowski i Wojciech Biernat. Na odczyty urządzane w mieszkaniu Bożyszkowskiego przychodziło około 20 osób.
W 1932 roku zorganizowano dwudniowe zgromadzenia m.in. w Gdańsku (23, 24 lipca, przy Jakobsneugasse 7) i w Kwidzynie (5, 6 marca, przy Hindenburgstr. 84). 
W kwietniu i maju 1933 roku niemieckojęzyczne zbory w Gdańsku, Bytowie, Kleszczyńcu, Lęborku, Miastku i Słupsku odwiedził pielgrzym o nazwisku Kiper.
W tym samym czasie także chojnicka prokuratura oskarżyła mieszkającego tam pioniera o nazwisku Śmieszko o dopuszczenie się „bluźnierstwa” za pomocą druków. Rozprawa sądowa w tej sprawie odbyła się w 1933 roku. Jej przebieg obserwowało mnóstwo ludzi. W charakterze biegłego ze strony Kościoła katolickiego powołany był ksiądz Janke, posiadający doktorat z teologii, wykładowca religii w gimnazjum w Chojnicach. Ze strony Towarzystwa Strażnica wystąpił Wilhelm Scheider. W wyniku dyskusji na temat szeregu podstawowych zagadnień doktrynalnych ksiądz „"Janke uznał się za całkowicie pokonanego"”, a Jan Śmieszko został uniewinniony.
W roku 1933 powstał zbór w Małym Kacku (obecnie dzielnica Gdyni), który zasięgiem głoszenia obejmował teren w promieniu 80 km. W roku 1934 spotykało się tam na chrześcijańskich zebraniach 15 osób.
W 1935 w miejscowości Łebno głosiciele z tego zboru zostali brutalnie pobici.
W latach 30. XX wieku zdarzały się ataki na osoby prowadzące działalność kaznodziejską. Na przykład w Kamieniu 20-osobową grupę głosicieli otoczyło co najmniej 100 wrogo nastawionych mieszkańców. Obecność wojska ochroniła ich przed tłumem. Z powodu aresztowań liczba głosicieli w Gdańsku spadła ze 191 w roku 1935 do 51 w roku 1939. W roku 1938 rozpowszechnili w tym mieście 5233 publikacje biblijne.
W zborze w Chyloni (obecnie dzielnica Gdyni) tuż przed wybuchem II wojny światowej działało około 50 głosicieli.
Zakaz działalności na terenie Wolnego Miasta Gdańska.
Do czasu gdy w 1933 roku działalność religijna Świadków Jehowy w Niemczech została obłożona zakazem, nadzór nad zborem w Gdańsku sprawowało niemieckie Biuro Oddziału w Magdeburgu. Po zamknięciu w dniu 28 czerwca 1933 roku tego Biura zbory na terenie Wolnego Miasta Gdańsk zaczęły podlegać pod środkowoeuropejskie Biuro w Bernie w Szwajcarii. Otworzono wówczas małe gdańskie biuro Towarzystwa Strażnica, które znajdowało się przy Jakobsneugasse 7. Jego koordynatorem był Ewald Niehuß.
1 października 1933 roku aresztowano 26 Świadków Jehowy oraz ich krewnych w trakcie uroczystości weselnej. Po przesłuchaniach 25 osób zwolniono, a jedną przetrzymywano w areszcie do końca kwietnia 1934, gdy wszystkim 26 Świadkom Jehowy wytoczono akt oskarżenia. Nocą z 28 na 29 marca 1935 roku na podstawie decyzji Helmuta Frobössa, Prezydenta Policji w Gdańsku skonfiskowano z gdańskiego Biura Oddziału literaturę religijną Świadków Jehowy. Nazistowska prasa oraz rozgłośnie radiowe w Gdańsku określiły Świadków Jehowy jako „zagrażającą państwu”, zamaskowaną organizację komunistyczną. Na mocy rozporządzenia z 6 lipca 1935 roku wydalono Ewalda Niehußa, koordynatora biura Towarzystwa Strażnica.
23 lutego 1936 roku Wilhelm Ruhnau, działając jako przedstawiciel gdańskiego zboru, złożył wniosek do Prezydenta Senatu Wolnego Miasta Gdańska, Arthura Greisera, z prośbą o tymczasowe rozporządzenie zezwalające na swobodne praktykowanie religii, cofnięcie nakazu wydalenia Ewalda Niehußa, zwrot skonfiskowanego mienia oraz sprostowanie w mediach i obiektywne śledztwo. Gdy te starania okazały się nieskuteczne, 25 maja 1936 roku Świadkowie Jehowy wnieśli petycję z 670 podpisami do Wysokiego Komisarza Ligi Narodów, Seána Lestera. W dniach od 4 do 7 września 1936 roku w Lucernie w Szwajcarii odbył się kongres międzynarodowy. Kongres ten zwrócił uwagę władz na represje i prześladowania, jakim są poddawani Świadkowie Jehowy w Gdańsku.
25 września 1936 roku w Sopocie należącym wówczas do Wolnego Miasta Gdańsk aresztowano Wilhelma Ruhnaua, który przekazał relację dotyczącą prześladowań Świadków Jehowy w Gdańsku i w Niemczech do środkowoeuropejskiego biura Towarzystwa Strażnica w Szwajcarii. Po czterech dniach Ruhnau został uprowadzony z kraju, przypuszczalnie przez granicę lądową na teren Prus Wschodnich, gdzie został wydany władzom niemieckim i osadzony w obozie koncentracyjnym pod Berlinem. Pod koniec 1937 roku pozwolono Wilhelmowi Ruhnauowi napisać list z gestapowskiego więzienia. List ten z datą stempla z marca 1937 dotarł do jego mieszkania w Sopocie przez Nowy Jork. Dalsze losy Wilhelma Ruhnaua pozostają nieznane, a gdańska policja odmawiała udzielenia jego małżonce i rodzicom jakichkolwiek informacji na jego temat.
24 marca 1938 roku Sąd w Gdańsku rozpatrywał w trybie przyspieszonym sprawę 30 głosicieli, którzy rozpowszechniali publikacje religijne. 16 z nich skazano na kary od 3 miesięcy do półtora roku więzienia, 8 na grzywny, a pozostałych uniewinniono.
Pod koniec lat 30. XX wieku Świadkowie Jehowy przewozili z Berlina do Gdańska publikacje i matryce do ich drukowania. Kurierem był m.in. Horst Schmidt (przybrany syn Emmy Zehden).
Okres II wojny światowej.
W czasie II wojny światowej wielu wyznawców zostało wywiezionych do obozów koncentracyjnych, m.in. Elżbieta Abt, Getrud Ott, Alfreda Yarka do Auschwitz. Do obozu koncentracyjnego Stutthof (KL) trafiło 99 Świadków Jehowy. Już 6 września 1939 roku w obozie osadzono pierwszego Niemca, Świadka Jehowy Uwięziono w nim m.in. Wilhelma Scheidera, Alfonsa Licznerskiego, Feliksa Borysa, Edmunda Bruskiego z Chojnic, Stanisława Dziadosza. Latem 1943 roku w Gdańsku aresztowano 12 Świadków Jehowy i postawiono ich przed sądem. Trafili oni do placówki gestapo w Gdańsku, gdzie proponowano im podpisanie oświadczenia o wyrzeczeniu się wiary w zamian za wolność. Wszystkich przewieziono do KL Stutthof. Pomimo ekstremalnych warunków w obozie dalej praktykowali swoją religię. Natomiast inni współwyznawcy przemycali do obozu Biblię i literaturę biblijną. Świadkowie Jehowy w KL Stutthof regularnie w nocy organizowali zebrania w baraku dla szewców. Na około 200 wyznawców działających na obszarze Wolnego Miasta Gdańska represje dotknęły 175 osób, 151 z nich uwięziono, 33 trafiły do obozów koncentracyjnych, 12 zmarło, a 18 dzieci dotknęły dotkliwe prześladowania. Innych wyznawców np. Haralda Abta wysłano do obozu Sachsenhausen (KL). Joseph Rehwald z Królewca został uwięziony w Sztumie, a następnie za odmowę służby wojskowej zginął w KL Sachsenhausen.
Feliks Borys wspomina:
W czasie ewakuacji obozu i tzw. marszu śmierci wśród więźniów było jedynie około dziesięciu Świadków Jehowy; pomagali sobie wzajemnie, dzięki czemu przeżyli. Inni Świadkowie Jehowy z powodu odmowy przyjęcia niemieckiej listy narodowościowej i wyrzeczenia się wiary zostali przymusowo wysiedleni z własnych domów, np. rodzina Czesława Przybylskiego z Gdyni do wsi Krzywowólka.
Działalność powojenna.
Po II wojnie światowej działalność na tym terenie koordynowało biuro, mieszczące się w Gdyni przy ul. Żwirki i Wigury 6 m. 26.
Zbór w Tczewie miał po 1945 roku swoją salę zebrań przy Placu Wolności 21 (obecnie pl. Hallera). W drugiej połowie lat 40. należało do niego około 40–50 osób zamieszkałych w mieście oraz w powiecie tczewskim. Starszymi zboru byli: Bolesław Reszka, Teofil Borys i Paweł Klonowski.
Oficjalnym przedstawicielem Biura Oddziału Świadków Jehowy był m.in. Jan Ziółkowski ze Słupska. Grupy działały też w Słupsku, Bytowie, Lęborku i Człuchowie.
19 marca 1947 roku w Gdyni zeszli na ląd z pokładu statku „Jutlandia” misjonarze Biblijnej Szkoły Strażnicy – Gilead, Stefan Behunick i Paweł Muhaluk, którzy organizowali działalność polskich Świadków Jehowy.
Według doniesień starosty powiatu chojnickiego, T. Rześniowieckiego z czerwca 1947 roku, społeczność Świadków Jehowy miała „na terenie miasta Chojnice, Małe Osady nr 1 swój zbór (...), a na terenie powiatu stowarzyszenie liczy ok. 40 członków”. Na terenie Chojnic nie było żadnej Sali Królestwa, stąd też cała grupa podlegała pod zbory mieszczące się w Tucholi i Starogardzie.
W roku 1947 na terenie województwa gdańskiego działało 11 zborów. Po zakończeniu wojny Świadkowie Jehowy organizowali większe zgromadzenia. W dniach od 26 do 28 września 1947 roku zgromadzenie pod hasłem „Chwalcie Jehowę wszystkie narody” odbyło się w hali w Sopocie przy ul. 23 marca 9/11.
Delegalizacja działalności i prześladowania.
W roku 1950 miała miejsce fala aresztowań i od tego roku działalność prowadzona była konspiracyjnie. 
Według szacunków Wojewódzkiego Urzędu Bezpieczeństwa wiosną 1950 roku na terenie województwa działało 37 grup. WUB ustalił też informacje o 929 głosicielach mieszkających w województwie gdańskim i oszacował liczbę głosicieli oraz osób zainteresowanych na około 2750. W czerwcu 1950 roku według kolejnych szacunków WUB działało 39 grup i co najmniej 1000 głosicieli. W województwie gdańskim poza główną akcją aresztowań z czerwca, 5 lipca 1950 roku przeprowadzono następną, podczas której aresztowano kolejnych głosicieli. Według niepełnych danych na dzień 8 lipca 1950 roku liczba aresztowanych w województwie wynosiła 58 osób. Do 5 sierpnia liczba wzrosła do 259 osób, 60 osób zostało zwolnionych, a 199 pozostawało w areszcie. Na koniec 1950 roku spośród około 200 aresztowanych, 9 zostało skazanych na bezwzględne kary pozbawienia wolności. W roku 1952 za działalność religijną w więzieniu w Wejherowie osadzonych było około 30 głosicieli. W 1956 roku na terenie powiatu chojnickiego miało zamieszkiwać 26 Świadków Jehowy
W czasie zakazu (od początku lat 50. do końca lat 70. XX wieku) organizowano potajemne zgromadzenia, tzw. konwencje leśne.
Czas „odwilży”.
Pod koniec grudnia 1977 roku przedstawiciele Ciała Kierowniczego Świadków Jehowy oficjalnie spotkali się z niektórymi wyznawcami na terenie obecnego województwa (30 grudnia w Słupsku, a 31 grudnia w Gdyni i Gdańsku).
Pod koniec lat 70. XX wieku niektórym Świadkom udało się wyjechać na kongresy poza granice Polski – najpierw do Lille we Francji, potem do Kopenhagi w Danii (pod hasłem „Zwycięska wiara”), w roku 1980 (pod hasłem „Miłość Boża”) i 1981 (pod hasłem „Lojalność wobec Królestwa”) do Wiednia.
Szczególnie od 70. XX wieku głosiciele w lecie prowadzą grupową wyjazdową działalność kaznodziejską na terenach, gdzie jest mniej wyznawców (dawne nazwy: "grupy pionierskie", "ośrodki pionierskie", "obozy pionierskie").
Od początku lat 80. XX wieku w Gdańsku ponownie były organizowane oficjalne kongresy. W 1981 roku w kongresie pod hasłem „Lojalność wobec Królestwa” w gdańskiej hali Olivii zebrało się 5751 osób. W tej samej hali zorganizowano kongres pod hasłem „Prawda o Królestwie”, który się odbył w roku 1982 (ponad 6600 obecnych). W roku 1983 kongres pod hasłem „Jedność dzięki Królestwu” odbył się w Operze Leśnej w Sopocie. Kolejne kongresy dla wyznawców z województwa odbywały się na stadionie Lechii Gdańsk i Stadionie Wybrzeża Gdańsk (1984, 1986–1988). 
W 1988 do grupy 12 głosicieli w Sztumie dołączyli pionierzy, którzy przyczynili się do powstania miejscowego zboru.
Odzyskanie rejestracji prawnej i rozwój działalności.
Działalność w ośrodkach penitencjarnych.
Od 12 maja 1989 roku, kiedy to Świadkowie Jehowy w Polsce zostali oficjalnie zarejestrowani, specjalnie przygotowani kaznodzieje odwiedzają zakłady karne na terenie województwa.
Sale Królestwa.
Na początku lat 90. XX wieku w Tczewie działały 4 zbory, do których należało około 300 głosicieli. Tczewskie zbory korzystały z dwóch Sal Królestwa w mieście, przy ul. Wigury i ul. gen. Bema. W 1990 roku powstał w Sztumie 90-osobowy zbór, a później Sala Królestwa. Zaczęto prowadzić regularne, 10-minutowe studia biblijne z grupą miejscowych więźniów, wychodzących sprzątać ulice. W 1992 roku o działalności miejscowych wyznawców napisała „Strażnica Zwiastująca Królestwo Jehowy”. Wkrótce w różnych miastach powstały Sale Królestwa. W Słupsku powstała ona w wyremontowanym obiekcie po byłej przychodni.
Kongresy i zgromadzenia.
Kongresy regionalne na terenie województwa odbywają się w Ergo Arena.
Poprzednio odbywały się na stadionie Lechii Gdańsk (1990–2003), Wybrzeża Gdańsk (2006), Polonii Gdańsk (2009, 2010), Stadionie Miejskim w Gdyni (2007, 2008, 2011–2013), na Ergo Arena (2017, 2018), Energa Gdańsk (2019) i w gdyńskiej hali Arena (2014–2016).
Natomiast zgromadzenia obwodowe odbywały się – m.in. w halach sportowych w Gdańsku, Gdyni, Jezierzycach k. Słupska, Słupsku (Hala Gryfia).
W 1990 roku kongres ph. „Czysta mowa” odbył się od 2 do 5 sierpnia na gdańskim stadionie „Lechii”, który wcześniej Świadkowie Jehowy wyremontowali. Kolejny kongres ph. „Lud miłujący wolność” na tym stadionie miał miejsce od 12 do 14 lipca 1991 roku. Kongres ph. „Nosiciele światła” odbył się w tym samym miejscu od 17 do 19 lipca 1992. Od 22 do 25 lipca 1993 roku zorganizowano tam kongres ph. „Pouczani przez Boga”, od 8 do 10 lipca 1994 roku kongres ph. „Bojaźń Boża”, od 30 czerwca do 2 lipca 1995 roku kongres ph. „Rozradowani chwalcy Boga”. W kongresie ph. „Posłańcy pokoju Bożego”, który odbył się na tym stadionie w dniach 12–14 lipca 1996 roku uczestniczyło 9 tysięcy osób, ochrzczono 300 osób. Kolejne kongresy na tym stadionie odbyły 18–20 lipca 1997 roku (ph. „Wiara w Słowo Boże”), 3–5 lipca 1998 roku (ph. „Boża droga życia”), 2–4 lipca 1999 roku (ph. „Prorocze słowo Boże”), 7–9 lipca 2000 roku (ph. „Wykonawcy słowa Bożego”), 29 czerwca–1 lipca 2001 roku (ph. „Nauczyciele słowa Bożego”), 12–14 lipca 2002 roku (ph. „Gorliwi głosiciele Królestwa”; około 8 tysięcy obecnych); 18–20 lipca 2003 roku (ph. „Oddajcie chwałę Bogu”), 2–4 lipca 2004 lipca), 15–17 lipca 2005 roku (ph. „Posłuszni Bogu”). 
Kongres ph. „Wyzwolenie jest blisko!” odbył się w dniach od 4 do 6 sierpnia 2006 roku na Stadionie Wybrzeża Gdańsk. W dniach 6–8 lipca 2007 roku kongres ph. „Naśladuj Chrystusa!” odbył się na Stadion Arki Gdynia. Kongres ph. „Kierowani duchem Bożym” odbył się w dniach 27–29 czerwca 2008 roku na gdyńskim stadionie GOSiR.
W dniach 24–26 lipca 2009 roku na Stadion Polonii Gdańsk odbył się kongres ph. „Czuwajcie!”. Na tym samym stadionie odbył się w dniach 2–4 lipca 2010 roku kongres ph. „Trwaj przy Jehowie!”. 
Na Stadionie GOSiR w Gdyni, odbył się w dniach 15–17 lipca 2011 roku kongres ph. „Niech przyjdzie Królestwo Boże!”. Na tym samym stadionie odbył się w dniach 13 do 15 lipca 2012 roku kongres ph. „Strzeż swego serca!”, w dniach od 26 do 28 lipca 2013 roku kongres ph. „Słowo Boże jest prawdą!”.
W dniach dniach 18-20 i 25-27 lipca 2014 roku kongres ph. „Szukajmy najpierw Królestwa Bożego!” odbył się w Gdynia Arena.
Na tym samym obiekcie w dniach 10–12 lipca oraz 17–19 lipca 2015 roku odbył się kongres ph. „Naśladujmy Jezusa!”. W tym samym miejscu odbył się w dniach 1–3 lipca 2016 roku kongres ph. „Lojalnie trwajmy przy Jehowie!”.
W dniach od 30 czerwca do 2 lipca 2017 roku kongres ph. „Nie poddawaj się!” odbył się w Ergo Arena. Na tym samym obiekcie odbył się w dniach 10–12 sierpnia 2018 roku kongres ph. „Bądź odważny!” (17–19 sierpnia 2018 roku kongres odbył się dodatkowo w Sali Zgromadzeń w Malborku).
Kongres ph. „Miłość nigdy nie zawodzi!” z udziałem 14 410 obecnych, odbył się w dniach 9–11 sierpnia 2019 roku na Stadionie Energa Gdańsk. Wzięli w nim udział głosiciele i osoby zainteresowane z województwa pomorskiego, z zachodnich krańców województwa warmińsko-mazurskiego i północnych krańców województwa kujawsko-pomorskiego. Dodatkowy kongres odbył się w dniach 16–18 sierpnia 2019 roku w Sali Zgromadzeń w Malborku.
W 2023 roku kongres pod hasłem „Okazujmy cierpliwość!” odbędzie się w dniach 28–30 lipca w Ergo Arena.
Sala Zgromadzeń.
W Malborku znajduje się także Sala Zgromadzeń, czyli miejsce zgromadzeń obwodowych. Sala mieści się w malborskiej dzielnicy Wielbark przy ul. Głowackiego 104. Obiekt został wybudowany od podstaw na bagnistym terenie byłego poligonu wojskowego w ciągu jednego roku, a uroczyście oddany do użytku 7 września 2002 roku. Sala główna może pomieścić 1100 osób. Korzysta z niej około 200 zborów z Pomorza (oprócz wyznawców z powiatu słupskiego i bytowskiego, którzy spotykają się w Sali Zgromadzeń w Mostach), Kujaw, Warmii i Mazur (oprócz części wschodniej) w czasie zgromadzeń obwodowych. W latach 2017–2018 odbywały się w niej również kongresy regionalne w języku rosyjskim. 14 września 2002 roku odbył się tzw. dzień otwartych drzwi. Rozdano 5000 zaproszeń (w tym 100 imiennych – władzom miasta, powiatu, gmin, dyrektorom szkół i szpitali), z których skorzystało ponad 1000 gości. 27 czerwca 2006 roku od uderzenia pioruna spłonęła część dachu w zachodnim skrzydle; został on w krótkim czasie odbudowany przez wolontariuszy. W obiekcie znajduje się dodatkowo Sala Królestwa (dla czterech zborów z Malborka).
Wystawy, konkursy i konferencje naukowe oraz historyczne poświęcone represjom w trakcie II wojny światowej i okresu powojennego.
Przez 5 miesięcy w 2006 roku na terenie byłego Stutthof (KL) prezentowana była wystawa "Więzieni za wiarę – Świadkowie Jehowy a hitleryzm" poświęcona ich neutralności w okresie nazizmu. Uroczyste otwarcie wystawy odbyło się 26 kwietnia 2006 roku. Obecni byli m.in. przedstawiciele Świadków Jehowy w Niemczech, którzy wygłosili dwa referaty tłumaczone na język polski. Wyświetlono również skróconą wersję filmu "Niezłomni w obliczu – Świadkowie Jehowy a hitleryzm".
Kursy.
23 czerwca 2013 roku w Słupsku odbyło się uroczyste zakończenie nauki przez pierwszą w Polsce klasę Kursu Biblijnego dla Małżeństw. W październiku 2015 roku w Gdańsku zakończyła naukę 3. klasa Kursu dla Ewangelizatorów Królestwa.
Działalność wśród obcokrajowców, mniejszości etnicznych i głuchych.
W kwietniu 2016 roku zorganizowano specjalną kampanię ewangelizacyjną w języku kaszubskim. Działalność prowadzona jest też wśród obcokrajowców. Oprócz języka polskiego i polskiego migowego zebrania zborowe organizuje się również w języku angielskim, rosyjskim i ukraińskim (do 2020 roku też w języku chińskim, do 2021 roku również w językach hiszpańskim i wietnamskim).
Pomoc dla potrzebujących.
Od końca lutego 2022 roku rozpoczęto organizowanie pomocy dla Świadków Jehowy z Ukrainy, uchodźców – ofiar inwazji Rosji. W tym celu na terenie województwa powołano jeden z 16 Komitetów Pomocy Doraźnej działających w Polsce, składający się z przeszkolonych wolontariuszy.
Pozostała działalność.
W latach 90. XX wieku i XXI wieku delegacje z tutejszych zborów były na kongresach międzynarodowych w Niemczech, Austrii, Francji, Rosji, Czechach, Stanach Zjednoczonych, Kanadzie, Korei Południowej, na Węgrzech i na Ukrainie.
W 2008 roku na terenie województwa działało 120 zborów. W 2010 roku było 8737 głosicieli w 123 zborach oraz 58 Sal Królestwa.
W latach 2012–2021 nastąpiła reorganizacja zborów, wskutek czego zbory stały się większe i lepiej zorganizowane, lecz ich liczba zmniejszyła się.
W roku 2013 rozpoczęto specjalne świadczenie publiczne na terenie wielkomiejskim obejmujące Gdańsk. Wdrożono też program świadczenia publicznego na terenie poszczególnych zborów za pomocą wózków z literaturą biblijną.
W 2015 roku było 8502 głosicieli w 84 zborach. W roku 2018 liczba głosicieli wynosiła 8144 należących do 83 zborów. W 2021 roku było 8218 głosicieli należących do 83 zborów, w których usługiwało 645 starszych zboru.
Zbory.
Poniższa lista obejmuje zbory zgromadzające się na terenie województwa według stanu ze stycznia 2022:

</doc>
<doc id="2395736" url="https://pl.wikipedia.org/wiki?curid=2395736" title="Maxime Laubeuf">
Maxime Laubeuf

Maxime Laubeuf (ur. 23 listopada 1864 w Poissy, zm. 23 grudnia 1939 w Cannes) – francuski inżynier okrętowy, pionier konstrukcji okrętów podwodnych, którego konstrukcje wywarły bardzo duży wpływ na dziewiętnstowieczne oraz wczesne dwudziestowieczne konstrukcje tej klasy okrętów.
Życiorys.
W 1898 roku francuska Marine Nationale ogłosiła międzynarodowy konkurs na projekt okrętu podwodnego, którego zwycięzcą została konstrukcja Laubeufa o nazwie „Narval”. Mimo że wiele aspektów konstrukcyjnych tego okrętu nie przeżyło samej jednostki, Laubeuf po raz pierwszy zastosował w nim fundamentalne dla rozwoju tej klasy rozwiązanie – podwójny kadłub złożony z wewnętrznego kadłuba sztywnego (ciśnieniowego) i zewnętrznego kadłuba lekkiego. Zadaniem pierwszego było wytrzymanie ciśnienia wody, podczas gdy zewnętrzny kadłub lekki miał polepszać możliwości w zakresie pływania na powierzchni. Pomiędzy kadłubami znajdowały się zbiorniki balastowe i trymujące. Taka konfiguracja kadłuba dominowała w budownictwie okrętów podwodnych aż do zakończenia II wojny światowej. Jak wiele francuskich okrętów w ciągu następnych 25 lat, „Narval” był wyposażony w silnik parowy – marynarka francuska niechętnie bowiem podchodziła do wykorzystania silników spalinowych z uwagi na ryzyko eksplozji paliwa.

</doc>
<doc id="2395737" url="https://pl.wikipedia.org/wiki?curid=2395737" title="Runway visual range">
Runway visual range

RVR (od ang. "runway visual range" – zasięg widzenia wzdłuż drogi startowej) – termin używany w lotnictwie. Określa widzialność (odległość), z jaką pilot statku powietrznego widzi z osi pasa startowego oznakowania nawierzchni drogi startowej wyznaczającej pas startowy lub identyfikuje jego linię środkową.
RVR wyraża się w stopach lub metrach.

</doc>
<doc id="2395741" url="https://pl.wikipedia.org/wiki?curid=2395741" title="Linia D metra w Nowym Jorku">
Linia D metra w Nowym Jorku

Linia D – linia metra nowojorskiego. Jest oznaczona kolorem pomarańczowym na znakach stacji, znakach trasy oraz na oficjalnych mapach metra. Na swoim przebiegu przez Manhattan nosi nazwę IND Sixth Avenue Line.
Linia D kursuje z Norwood – 205th Street w Norwood (Bronx) do Stillwell Avenue na Coney Island; na Brooklynie przez IND Concourse Line w Bronksie, IND Eighth Avenue Line (pod Central Park West) i Sixth Avenue Line na Manhattanie. W północnej części Manhattan Bridge przekracza granicę Brooklynu.

</doc>
<doc id="2395744" url="https://pl.wikipedia.org/wiki?curid=2395744" title="Zbór Kościoła Adwentystów Dnia Siódmego w Podkowie Leśnej">
Zbór Kościoła Adwentystów Dnia Siódmego w Podkowie Leśnej

Zbór Kościoła Adwentystów Dnia Siódmego w Podkowie Leśnej – zbór adwentystyczny w Podkowie Leśnej, należący do okręgu mazowieckiego Diecezji Wschodniej Kościoła Adwentystów Dnia Siódmego w RP.
Pastorem zboru jest kaznodzieja (pastor) Mariusz Zaborowski. Nabożeństwa odbywają się każdej soboty w kościele akademickim przy ul. św. Jana Pawła II 39 o godz. 9.30.
Zbór wchodzi w skład jedynego w Polsce ośrodka akademickiego Kościoła Adwentystów Dnia Siódmego, zorganizowanego wokół Wyższej Szkoły Teologiczno-Humanistycznej im. Michała Beliny-Czechowskiego w Podkowie Leśnej. Przy zborze swoją siedzibę posiadają także telewizja internetowa „Nadzieja.tv”, zajmująca się m.in. transmisją nabożeństw z kościoła akademickiego oraz "Chrześcijański Serwis Nadzieja.pl".

</doc>
<doc id="2395745" url="https://pl.wikipedia.org/wiki?curid=2395745" title="Wanga">
Wanga

Wanga, Baba Wanga, Lela Wanga, Petriczkata wraczka, Bułgarska proroczica, Wanga gledaczkata, właśc. Wangelija Pandewa Dimitrowa (; ur. 31 stycznia 1911 w Strumicy, zm. 11 sierpnia 1996 w Petriczu) – bułgarska niewidoma mistyczka, znachorka i jasnowidząca.
Życiorys.
Urodziła się w Strumicy, która w tym czasie wchodziła w skład Imperium Osmańskiego. Pochodziła z ubogiej rodziny. Kiedy miała cztery lata straciła matkę, a jej ojciec, Pande, został powołany do służby wojskowej. W tym czasie pozostawała pod opieką sąsiadów. Po powrocie z wojny ojciec Wangelii ożenił się powtórnie, a rodzina przeniosła się do Nowo Seło.
W 1923, w czasie gwałtownej wichury, została przewrócona na ziemię i poraniona. Znaleziona przez rodzinę była przerażona i miała oczy pełne piasku i kurzu. Brak środków finansowych nie pozwolił rodzinie na przeprowadzenie operacji oczu, wskutek czego dziewczynka straciła wzrok. Od 1925 uczęszczała do szkoły dla niewidomych w Zemunie, gdzie uczyła się czytania alfabetem Braille’a, a także wykonywania prac domowych. W 1928, po śmierci macochy, przerwała naukę w szkole i powróciła do domu, aby pomagać ojcu i zajmować się młodszym rodzeństwem. W 1939 zachorowała na zapalenie opłucnej. Mimo złych rokowań lekarzy, szybko powróciła do zdrowia.
W 1941 ujawniła swoje umiejętności jasnowidzenia , opowiadając napotkanym ludziom, co spotka ich w przyszłości, a także diagnozując ich choroby i doradzając, który lekarz lub znachor może im pomóc. Setki ludzi odwiedzały jej dom, pytając o los swoich bliskich. 8 kwietnia 1942 dom Wangi odwiedził car Borys III. Zajmowała się także ziołolecznictwem. W 1967 władze Bułgarii przyznały jej stałą pensję w wysokości 200 lewów miesięcznie i określiły wysokość opłaty za wizytę.
Była niepiśmienna i mówiła trudnym do zrozumienia dialektem. Przypisuje się jej przepowiednie dotyczące śmierci Józefa Stalina, rozpadu ZSRR, zatopienia okrętu podwodnego Kursk, a także zamachu na WTC 11 września 2001.
W maju 1942 poślubiła Dimityra Guszterowa, któremu wskazała morderców jego braci. Po ślubie przeprowadziła się wraz z mężem do Petricza. Dimityr wkrótce został powołany do armii i służył na terenach północnej Grecji, okupowanych przez Bułgarię. Po wojnie popadł w alkoholizm i zmarł w 1962.
Zmarła w Petriczu na raka piersi (nie pozwoliła się operować) i została pochowana we wsi Rupite, w pobliżu Kaplicy Św. Paraskewii, której była fundatorką. Na mocy testamentu jej dom w Petriczu przekształcono w muzeum, które otwarto 5 maja 2008.
Pamięć.
W 1974 Newena Toszewa zrealizowała film dokumentalny Fenomen (Феноменът), przedstawiający postać Wangi. O proroctwach Wangi dla Rosji opowiadał film zrealizowany w 2007 przez telewizję NTV. W 2013 Siergiej Borczukow zrealizował 12-odcinkowy serial biograficzny „Wangelia”.

</doc>
<doc id="2395754" url="https://pl.wikipedia.org/wiki?curid=2395754" title="Psychological Review">
Psychological Review

Psychological Review – recenzowane czasopismo naukowe publikujące artykuły, które wnoszą istotny wkład teoretyczny w dziedzinę psychologii. Zostało założone w 1894 roku i jest wydawane przez Amerykańskie Towarzystwo Psychologiczne.
W 2014 roku spośród 264 nadesłanych do redakcji manuskryptów do publikacji zaakceptowano 14% z nich.
W 2014 roku periodyk był cytowany 24 097 razy, a jego impact factor za ten rok wyniósł 7,972, plasując go na:
Na polskiej liście czasopism punktowanych przez Ministerstwo Nauki i Szkolnictwa Wyższego z 2015 roku „Psychological Review” przyznano 45 punktów.
SCImago Journal Rank czasopisma za 2014 rok wyniósł 5,521, dając mu:

</doc>
<doc id="2395758" url="https://pl.wikipedia.org/wiki?curid=2395758" title="Zbór Kościoła Adwentystów Dnia Siódmego w Ostrowcu Świętokrzyskim">
Zbór Kościoła Adwentystów Dnia Siódmego w Ostrowcu Świętokrzyskim

Zbór Kościoła Adwentystów Dnia Siódmego w Ostrowcu Świętokrzyskim – zbór adwentystyczny w Ostrowcu Świętokrzyskim, należący do okręgu mazowieckiego diecezji wschodniej Kościoła Adwentystów Dnia Siódmego w RP.
Pastorem zboru jest kazn. Krzysztof Romanowski. Nabożeństwa odbywają się przy ul. Wspólnej 5, w budynku Ostrowieckiej Spółdzielni Mieszkaniowej, każdej soboty o godz. 9.30.

</doc>
<doc id="2395759" url="https://pl.wikipedia.org/wiki?curid=2395759" title="Gustaf Söderström">
Gustaf Söderström

Gustaf Fredrik „Jotte” Söderström (ur. 25 listopada 1865 w Sztokholmie, zm. 12 listopada 1958 w Lidingö) − szwedzki przeciągacz liny i lekkoatleta.
Söderström wziął udział w Igrzyskach Olimpijskich w 1900 odbywających się w Paryżu. Zajął 6. miejsce w rzucie dyskiem i pchnięciu kulą. Był także na liście startowej konkurencji rzutu młotem, jednak nie przystąpił do zawodów. Jako członek drużyny mieszanej (duńsko-szwedzkiego zespołu) razem z Edgarem Aabye, Charlesem Wincklerem, Augustem Nilssonem, Eugenem Schmidtem i Karlem Gustafem Staafem startując przeciwko francuskiej drużynie w przeciąganiu liny zdobył złoty medal.
Był dwukrotnym mistrzem Szwecji zarówno w rzucie kulą (1897 i 1898), jak i w rzucie dyskiem (1898 i 1902). Jego wynik w rzucie dyskiem z 1897 − 38,70 m był nieoficjalnym rekordem świata. Pracował jako elektryk i mechanik w zakładzie wodociągowym. Jest starszym bratem lekkoatlety Bruno Söderströma, olimpijczyka z Londynu (1908).

</doc>
<doc id="2395764" url="https://pl.wikipedia.org/wiki?curid=2395764" title="Świadkowie Jehowy w województwie zachodniopomorskim">
Świadkowie Jehowy w województwie zachodniopomorskim

Świadkowie Jehowy w województwie zachodniopomorskim – wspólnota religijna Świadków Jehowy w województwie zachodniopomorskim. W wyniku Narodowego Spisu Powszechnego Ludności i Mieszkań 2011 określono liczbę osób na terenie województwa deklarujących swoją przynależność religijną do Świadków Jehowy na 8724. Natomiast liczba głosicieli według opracowania GUS „Wyznania religijne w Polsce 2019–2021” w roku 2021 wynosiła 7559. W lipcu 2022 roku na terenie województwa znajdowały się miejsca zgromadzeń 84 zborów (w tym zboru języka migowego, zboru angielskojęzycznego, dwóch zborów rosyjskojęzycznych, jednego zboru i grupy ukraińskojęzycznej oraz grupy polskojęzycznej na oddaleniu).
Historia.
Początki.
Początek XX wieku.
Działalność rozpoczęli niemieccy współwyznawcy około roku 1910 (na terenie należącym wtedy do Cesarstwa Niemieckiego). Powstały grupy wyznawców w Szczecinie (w tym na obecnym osiedlu Dąbie), Stargardzie, Sianowie i Goleniowie.
W latach 1910–1920 grupy w Szczecinie (1913, 1916, 1917), Goleniowie (1915, 1920), Koszalinie (1918), Sianowie (1910, 1911), Stargardzie (1918) i Sławnie (1920) odwiedzał przedstawiciel niemieckiego biura, pielgrzym Hermann Herkendell (1889–1926).
W roku 1913, 1916 i 1917 zbory w Szczecinie, Altdamm (1917), Goleniowie (1913, 1917), Stargardzie (1913, 1917) i Policach (1916) odwiedził Paul Balzereit.
W 1914 roku zbór w Szczecinie liczył około 30 osób.
23 maja 1915 roku kongres odbył się w Szczecinie (Logenhaus, Große Wollweberstr. 64). Działało wówczas na tym terenie 75 wyznawców, w 1919 roku – 105 w mieście i 21 w nowo powstałym zborze w Altdamm, czyli w sumie 126 wyznawców. W roku 1925 – łącznie 267. Rok później zanotowano liczbę 331, a w 1927 – 368 (w tym 66 w Altdamm) osób. Kolejne kongresy odbyły się w Szczecinie, Stargardzie i Goleniowie w styczniu 1917 roku, w listopadzie 1918 roku i lutym 1919 roku w Szczecinie.
W roku 1915, 1919, 1920 zbory w Koszalinie, Białogardzie, Bobolicach, Stargardzie, Sławnie, Malechówku, Szczecinku, Czaplinku, Złocieńcu, Goleniowie, Policach i Choszcznie odwiedzał pielgrzym Bernhard Buchholz.
W roku 1916 i 1917 zbory w Szczecinie, Dąbiu, Policach, Lubczynie, Goleniowie i Pyszce odwiedził pielgrzym Max Cunow.
W latach 1917–1919 zbory w Szczecinie, Goleniowie, Stargardzie i Lubczynie odwiedzał pielgrzym Karl Wellershaus.
W maju 1917 roku "Dramat Eureka" (skrócona wersja "Fotodramy stworzenia") został wyświetlony w Szczecinie (6–8.05), Goleniowie (16–18.05) i Stargardzie (13–15.05).
W 1919 grupy w Goleniowie, Lubczynie oraz w Przypólsku liczyły ogółem 22 wyznawców.
W 1920 roku wykłady wygłaszano w Sławnie i okolicach, w Koszalinie i Darłowie, liczba obecnych wynosiła od kilkuset do tysiąca osób.
W marcu 1922 roku zbory w Koszalinie i Sławnie odwiedził pielgrzym Alfred Decker.
W roku 1924 na dorocznej uroczystości Wieczerzy Pańskiej w Szczecinie było obecnych 197 osób, w Koszalinie – 44, a w Altdamm – 38 osób.
W 1925 roku grupa wyznawców w Goleniowie skupiała ok. 40 osób, w 1927 – 50.
W 1925 roku baron von Tornow odwiedzał zbór w Sławnie. Albert F. Rekett otrzymał zadanie budowy drewnianego obiektu dla powiększenia drukarni Towarzystwa Strażnica w Niemczech. Został on wybudowany w Sławnie, a następnie przetransportowany koleją do Barmen w Wuppertalu. Później Rekett został wolontariuszem w Betel, a od 1928 roku odwiedzał również zbory w Kassel, Hanowerze i Królewcu.
W 1928 roku rozpoczęto wyświetlanie nowego filmu "Dramat stworzenia" – późniejszej niemieckiej wersji "Fotodramy stworzenia", której taśmy w tym kraju uległy już zniszczeniu i pokazano go m.in. w kilku miastach na Pomorzu, również w Szczecinie (tam Erich Frost po raz pierwszy zapewnił temu filmowi właściwy akompaniament muzyczny).
W latach 20. XX wieku największe grupy wyznawców były w takich miejscowościach i ich okolicach jak: Szczecin, Koszalin, Kołobrzeg, Sławno, Goleniów, Bobolice, Dygowo, Stargard, Kamień Pomorski, Białogard, Płoty i Czaplinek.
Lata 30. XX wieku.
W lipcu 1931 roku Świadkowie Jehowy (przyjęcie nowej nazwy) zorganizowano dwudniowe zgromadzenia m.in. w Goleniowie, Szczecinku i Stargardzie, a w roku 1932 w Szczecinie (6, 7 sierpnia, przy Kronprinzenstr. 10), Sławnie (23, 24 kwietnia i 28, 29 maja, przy Kösliner Vorstadt 64), Drawsku Pomorskim (30 kwietnia, 1 maja, przy Gr. Mühlenstr. 2) i Koszalinie (7, 8 maja, przy Am Kamp 29a).
Wiosną 1933 roku niemieckojęzyczne zbory w Szczecinie, Dąbiu, Dygowie, Goleniowie, Kamieniu Pomorskim, Stepnicy, Pełczycach, Policach (Jasienicy), Stargardzie, Krzywnicy, Runowie, Świdwinie, Drawsku Pomorskim, Czaplinku, Sikorach, Szczecinku, Bobolicach, Sławnie, Koszalinie, Białogardzie, Sulechówku, Sianowie i Warninie odwiedził pielgrzym o nazwisku Kiper. 1 maja 1933 roku zbór w Złocieńcu odwiedził pielgrzym Englel.
Od 1936 roku oraz już w czasie II wojny światowej wielu wyznawców zostało wywiezionych do obozów koncentracyjnych, wielu z nich tam zginęło (m.in. z Koszalina i Sławna).
Okres powojenny.
W roku 1946 wyznawcy działali m.in. w Szczecinie (gdzie w Golęcinie mieściła się ich Sala Królestwa), Ińsku, Świnoujściu, Koszalinie i Stargardzie. Oficjalnym przedstawicielem Biura Oddziału Świadków Jehowy był m.in. Tomasz Piela z Warszkowa. Działał też zbór w Sławnie.
W kwietniu 1946 roku na uroczystości Wieczerzy Pańskiej ("Pamiątce") w Myśliborzu z całego terenu od Szczecina, Piły pod Zieloną Górę obecnych było 27 osób.
Po zakończeniu wojny Świadkowie Jehowy organizowali większe zgromadzenia, m.in. w Szczecinie, Koszalinie i Stargardzie. W roku 1947 na terenie województwa szczecińskiego działało 35 zborów.
W roku 1948 roku w Międzyzdrojach działało około 12 głosicieli.
Prześladowania.
Dochodziło do coraz częstszych zatrzymań i konfiskat publikacji. W maju 1949 podczas pierwszego dnia zgromadzenia obwodowego w Szczecinie aresztowano obecnych, następnego dnia było ponad 1000 obecnych. Milicjanci aresztowali kolejno 27 mówców.
W roku 1950 władza skonfiskowała szczecińską Salę Królestwa przy ul. Pokoju 1. Zebrania odtąd odbywały się w mieszkaniach wyznawców (m.in. w szczecińskich Podjuchach, Klęskowie, Skolwinie). Według szacunków Wojewódzkiego Urzędu Bezpieczeństwa wiosną 1950 roku na terenie województwa szczecińskiego działało 59 grup. Ustalił też informacje o 1445 głosicielach mieszkających w województwie szczecińskim i oszacował liczbę głosicieli oraz osób zainteresowanych na około 2700. W czerwcu 1950 roku według kolejnych szacunków WUB w województwie szczecińskim działało 21 grup i co najmniej 1600 głosicieli, a w województwie koszalińskim 30 grup i około 1000 głosicieli.
W latach 1950–1952 MBP aresztowało kilkudziesięciu wyznawców w Szczecinie, Stargardzie i innych miejscach. Od tego roku działalność prowadzona była konspiracyjnie. W województwie szczecińskim poza główną akcją aresztowań z czerwca, 5 lipca 1950 roku przeprowadzono następną, podczas której aresztowano kolejnych głosicieli. Według niepełnych danych na dzień 8 lipca 1950 roku liczba aresztowanych w województwie wynosiła 76 osób. Do 5 sierpnia liczba wzrosła do 96 osób, 11 osób zostało zwolnionych, a 85 pozostawało w areszcie. Na koniec 1950 roku w województwie szczecińskim spośród 77 aresztowanych, 26 zostało skazanych na bezwzględne kary pozbawienia wolności. Natomiast w województwie koszalińskim spośród 60 aresztowanych, 28 zostało skazanych na bezwzględne kary pozbawienia wolności.
W maju 1952 roku w Szczecinie aresztowano nadzorcę obwodu, Alojzego Prostaka z Krakowa. Po 2 latach pobytu w areszcie zmarł. W czasie zakazu działalności (od początku lat 50. do końca lat 80. XX w.) organizowano potajemne zgromadzenia, tzw. "konwencje leśne". Publikacje Świadków Jehowy drukowano potajemnie w różnych miejscach na terenie obecnego województwa zachodniopomorskiego, m.in. w Stargardzie, gdzie w roku 1970 za posiadanie nielegalnej drukarni skazano na 3 lata więzienia jednego z tamtejszych wyznawców. Również inni tutejsi Świadkowie Jehowy za działalność religijną oraz za odmowę służby wojskowej byli skazywani na kilkuletnie kary pozbawienia wolności. W latach 1980-1990 Sądy Wojskowe Okręgu Koszalińskiego rozpoznały łącznie 137 spraw odmowy służby wojskowej, wydając wyroki średnio w przedziale od 2 lat i 6 miesięcy do 3 lat i 6 miesięcy pozbawienia wolności. 21 z tych osób pochodziło z powiatu kołobrzeskiego.
Czas „odwilży”.
Pod koniec 1977 roku Daniel Sydlik z Ciała Kierowniczego spotkał się z niektórymi wyznawcami z terenu obecnego województwa.
Szczególnie od 70. XX wieku głosiciele w lecie prowadzą grupową wyjazdową działalność kaznodziejską na terenach, gdzie jest mniej wyznawców (dawne nazwy: grupy pionierskie, "ośrodki pionierskie", "obozy pionierskie"). Pod koniec lat 70. XX wieku niektórym Świadkom udało się wyjechać na kongresy poza granice Polski – najpierw do Lille we Francji, potem do Kopenhagi w Danii, w roku 1980 („Miłość Boża”) i w 1981 do Wiednia, a w latach 90. XX wieku i w pierwszym dziesięcioleciu XXI wieku delegacje z tutejszych zborów były na kongresach międzynarodowych w Niemczech, Austrii, Francji, Rosji, Czechach, Stanach Zjednoczonych, Kanadzie, na Węgrzech i na Ukrainie.
Rozwój działalności.
Kongresy i zgromadzenia.
Kongresy regionalne na terenie województwa odbywają się w Netto Arena w Szczecinie oraz w Hali Widowiskowo-Sportowej w Koszalinie.
Od lat 80. XX wieku do początku XXI wieku zgromadzenia odbywały się w szczecińskich i koszalińskich halach oraz stadionach (w latach 90. XX wieku m.in. w Hali Gwardii Koszalin.
Kongresy w Szczecinie odbyły się na Stadionie Miejskim przy ul. Karłowicza (1984, 1986, 1987, 1988, 1990, 1991, 1992, 1993, 1994, 1995, 1996, 2004, 2010, 2011, 2012 (przeszło 8 tysięcy obecnych), 2013, 2014), na Stadionie Arkonii (1997, 1998, 1999, 2000, 2001, 2002, 2003, 2005, 2007, 2008 (ochrzczono 85 osób), 2009), w Netto Arena (Hali Azoty) (2015, 2016 (ponad 5 tysięcy obecnych, ochrzczono 30 osób), 2017 (5589 obecnych), 2018 (ponad 5600 obecnych), 2019 (5768 obecnych)). W 2023 również odbędzie się w tym obiekcie.
W Koszalinie kongresy odbyły się na Stadionie Gwardii (1996, 1997, 1998, 1999, 2000, 2001, 2002, 2003, 2004, 2005, 2007, 2008, 2010), w Amfiteatrze (2011, 2012, 2014), w Hali Widowiskowo-Sportowej (2015, 2016, 2017, 2018); w 2023 również odbędzie się w tym obiekcie.
Dodatkowo kongresy regionalne w 2018 i 2019 odbyły się w Sali Zgromadzeń w Mostach.
Sala Zgromadzeń.
W Sali Zgromadzeń w Mostach odbywają się zgromadzenia obwodowe, z których korzystają zachodniopomorskie, częściowo lubuskie zbory oraz zbory z okolic Słupska – około 9 tysięcy wyznawców. Obiekt wzniesiono od podstaw w ciągu 9 miesięcy przez wolontariuszy ze 126 zborów. Uroczyste otwarcia odbyło się 12 grudnia 2009 roku. Audytorium głównej sali posiada prawie 1000 miejsc siedzących. W miejscowości znajduje się również Sala Królestwa (dla dwóch zborów: Maszewo i Goleniów).
Sale Królestwa.
Od początku lat 90. XX wieku rozpoczęto budowę Sal Królestwa. Jedna z pierwszych powstała w Stargardzie (1990 i 1999). W następnych latach powstały kolejne (m.in. w Kołobrzegu (1998), Policach (2018), Szczecinku (2019))
Działalność w zakładach karnych.
Świadkowie Jehowy prowadzą także biblijną działalność wychowawczą w zakładach karnych na terenie województwa, studiując Biblię z więźniami. Niektórzy skazani dzięki temu dokonali niezbędnych zmian w swym postępowaniu, by mogli zostać ochrzczeni.
Bezkrwawa chirurgia.
W Wojewódzkim Szpitalu Zespolonym w Szczecinie tamtejszy zespół operuje Świadków Jehowy bez krwi.
Działalność kaznodziejska.
W 2008 roku na terenie województwa działały 123 zbory. W 2010 roku było 8655 głosicieli w 123 zborach oraz 66 Sal Królestwa. W latach 2012–2020 nastąpiła reorganizacja zborów, wskutek czego zbory stały się większe i lepiej zorganizowane, lecz ich liczba zmniejszyła się.
W roku 2013 rozpoczęto specjalne świadczenie publiczne na terenie wielkomiejskim obejmujące Szczecin. Wdrożono też program świadczenia publicznego na terenie poszczególnych zborów za pomocą wózków z bezpłatną literaturą biblijną.
W 2015 roku było 8278 głosicieli w 87 zborach. W roku 2018 liczba głosicieli wynosiła 7628 należących do 82 zborów. W 2021 roku było 7559 głosicieli należących do 85 zborów, w których usługiwało 624 starszych zboru.
Działalność prowadzona jest również wśród obcokrajowców. Oprócz zebrań zborowych w języku polskim i polskim migowym, organizowane są w języku angielskim, rosyjskim i ukraińskim (do 2020 roku też w języku wietnamskim, a do 2021 roku również w języku niemieckim).
Kursy.
W grudniu 2015 roku w Szczecinie zakończyła naukę 5 klasa Kursu dla Ewangelizatorów Królestwa, a w grudniu 2017 w Kołobrzegu – 19 klasa tego kursu.
Pomoc humanitarna.
Od końca lutego 2022 roku rozpoczęto organizowanie pomocy dla Świadków Jehowy z Ukrainy, uchodźców – ofiar inwazji Rosji. W tym celu na terenie województwa powołano jeden z 16 Komitetów Pomocy Doraźnej działających w Polsce, składający się z przeszkolonych wolontariuszy.
Zbory.
Poniższa lista obejmuje zbory zgromadzające się na terenie województwa:

</doc>
<doc id="2395772" url="https://pl.wikipedia.org/wiki?curid=2395772" title="Zbór Kościoła Adwentystów Dnia Siódmego w Płocku">
Zbór Kościoła Adwentystów Dnia Siódmego w Płocku

Zbór Kościoła Adwentystów Dnia Siódmego w Płocku – zbór adwentystyczny w Płocku, należący do okręgu mazowieckiego diecezji wschodniej Kościoła Adwentystów Dnia Siódmego w RP.
Opiekunem zboru jest pastor Jarosław Trojanowski.
Linki zewnętrzne.
Strona zboru

</doc>
<doc id="2395774" url="https://pl.wikipedia.org/wiki?curid=2395774" title="Bioman 2">
Bioman 2



</doc>
<doc id="2395775" url="https://pl.wikipedia.org/wiki?curid=2395775" title="Zbór Kościoła Chrześcijan Baptystów w Tarnobrzegu">
Zbór Kościoła Chrześcijan Baptystów w Tarnobrzegu

Zbór Kościoła Chrześcijan Baptystów w Tarnobrzegu – zbór Kościoła Chrześcijan Baptystów znajdujący się w Tarnobrzegu.
Nabożeństwa odbywają się w każdą niedzielę o godzinie 10.30.

</doc>
<doc id="2395785" url="https://pl.wikipedia.org/wiki?curid=2395785" title="Dave Dalgliesh">
Dave Dalgliesh

Dave Dalgliesh (ur. 5 kwietnia 1978 w Heemskerk) − holenderski zawodnik mieszanych sztuk walki wagi półciężkiej. Walczył m.in. na galach M-1 Global, It’s Showtime. Fighting Network Rings oraz 2 Hot 2 Handle. Zwycięzca turnieju KSW 10 wagi półciężkiej z 2008 roku.
Kariera MMA.
Dave zadebiutował w formule MMA w 2000 roku. Walczył głównie na mniejszych holenderskich galach. Stoczył przegrane pojedynki z Cheickiem Kongo, Thiago Silvą oraz Mamedem Chalidowem. W 2004 roku na gali 2 Hot 2 Handle znokautował Valentijna Overeema. W lutym 2006, zwyciężył z Turkiem Azizem Karaoglu przez KO.
18 czerwca 2006 na gali 2H2H – Road to Japan wygrał turniej w kat. -103 kg pokonując Niemca Tomka Smykowskiego oraz byłego mistrza Cage Rage, Gruzina Tengiza Tedoradze, obu nokautując. 15 października 2006 roku na kolejnej gali 2H2H, pokonał Łukasza Jurkowskiego przez nokaut.
12 grudnia 2008 roku wygrał turniej na gali KSW 10, zwyciężając kolejno Antony’ego Rea, Aleksandra Radosawljewicza i w finale Petra Ondrusa, wszystkie pojedynki wygrał przed czasem.
Swoją ostatnią walkę przegrał z Michałem Fijałką w 2009 roku na gali Beast of the East w Gdyni.

</doc>
<doc id="2395786" url="https://pl.wikipedia.org/wiki?curid=2395786" title="Pięć nieczystych zagrań">
Pięć nieczystych zagrań

Pięć nieczystych zagrań (duń. "De fem benspænd", ang. "The Five Obstructions") – dramat produkcji belgijsko-duńsko-francusko-szwajcarskiej z 2003 roku, w reżyserii Larsa von Triera i Jørgena Letha.
Obsada.
i inni

</doc>
<doc id="2395787" url="https://pl.wikipedia.org/wiki?curid=2395787" title="Gang Misia Yogi">
Gang Misia Yogi

Gang Misia Yogi (ang. "Yogi's Gang", 1973) – amerykański serial animowany wyprodukowany w 1973 roku przez studio Hanna-Barbera.
Emitowany był przez ABC od 8 września do 29 grudnia 1973 roku w sobotnich porankach. W Polsce serial jest nadawany od 4 września 2011 roku na kanale Polsat, a od 8 października 2011 roku także na antenie TVN 7.
Opis fabuły.
Serial opowiada o przygodach misia Yogiego i Boo Boo, którzy towarzyszą wraz z psem Huckleberrym, Snagglepussem, Quick Draw McGrawem i Baba Louiem, Atomrówkiem, Wallym Gatorem, gorylem Magillą, pieskiem Augiem i psem Tatą i wielu innych w wyprawie dookoła świata na latającej arce.
Obsada.
i inni
Wersja polska.
Wersja lektorska Polsatu.
Tekst polski: Michał Beszczyński
Czytał: Janusz Szydłowski
Wersja lektorska TVN.
Wersja polska: TVN
Tekst: 
Czytał: Maciej Gudowski

</doc>
<doc id="2395789" url="https://pl.wikipedia.org/wiki?curid=2395789" title="De fem benspænd">
De fem benspænd



</doc>
<doc id="2395790" url="https://pl.wikipedia.org/wiki?curid=2395790" title="The Five Obstructions">
The Five Obstructions



</doc>
<doc id="2395801" url="https://pl.wikipedia.org/wiki?curid=2395801" title="Hołubie">
Hołubie



</doc>
<doc id="2395804" url="https://pl.wikipedia.org/wiki?curid=2395804" title="Dominik Marcin Wołłowicz">
Dominik Marcin Wołłowicz

Dominik Marcin Wołłowicz herbu Bogoria (zm. 1750) – referendarz litewski od 1727 roku, starosta chwejdański. Odznaczony w 1742 roku Orderem Orła Białego i Orderem św. Aleksandra Newskiego.
Był posłem województwa smoleńskiego na sejm 1729 roku i sejm 1730 roku.
Członek konfederacji generalnej Wielkiego Księstwa Litewskiego w 1734 roku.

</doc>
<doc id="2395805" url="https://pl.wikipedia.org/wiki?curid=2395805" title="Otome Youkai Zakuro">
Otome Youkai Zakuro



</doc>
<doc id="2395807" url="https://pl.wikipedia.org/wiki?curid=2395807" title="Pretear">
Pretear



</doc>
<doc id="2395812" url="https://pl.wikipedia.org/wiki?curid=2395812" title="Afera XYZ">
Afera XYZ

 
Afera XYZ – incydent dyplomatyczny, który miał miejsce w 1798 roku pomiędzy dyplomatami Francji i Stanów Zjednoczonych i który zaowocował wybuchem ograniczonej wojny na morzu pomiędzy tymi krajami określanej jako quasi-wojna. Jej zakończenie miało miejsce w 1800 roku wraz z uzgodnieniem i podpisaniem traktatu z Mortefontaine.
Tło wydarzeń.
Pod koniec XVIII wieku rząd I Republiki Francuskiej (Dyrektoriat) miał problemy ze sfinansowaniem wojen prowadzonych w Europie. Wielu przywódców było również niezadowolonych z powodu traktatu Jaya zawartego pomiędzy Stanami Zjednoczonymi i Wielką Brytanią w 1794 roku. W związku z tym, w 1796 roku francuscy przywódcy postanowili wydać rozkaz pozwalający na przejęcie amerykańskich statków handlowych, tak zawładnąć jak największą ilością statków amerykańskich wykorzystując moment zaskoczenia. W odpowiedzi, prezydent Stanów Zjednoczonych, John Adams, wysłał do Francji trzech emisariuszy, Elbridge'a Gerry, Charlesa Coteswortha Pinckneya oraz Johna Marshalla, z nadzieją przywrócenia zgodnych stosunków między krajami.
Amerykańscy wysłannicy, podobnie jak inni członkowie administracji Adamsa, uważali rząd Francji za źródło dekadencji i intrygi. Podziały i knowania w obrębie Dyrektoriatu znacząco utrudniły Amerykanom skuteczną realizację ich misji. Po przybyciu do Francji Gerry, Pinckney i Marshall przekonali się, że nie są w stanie formalnie spotkać się z ministrem spraw zagranicznych, Talleyrandem. Zamiast tego, skontaktowało się z nimi kilku pośredników: Nicholas Hubbard (określany później jako "W"), Jean Hottinguer ("X"), Pierre Bellamy ("Y") oraz Lucien Hauteval ("Z"). W negocjacjach uczestniczył również dramaturg, Pierre Beaumarchais, który wcześniej uczestniczył w przekazywaniu francuskiej pomocy do Stanów Zjednoczonych w okresie rewolucji amerykańskiej.
Francuscy pośrednicy przekazali, że Talleyrand byłby gotów spotkać się z Amerykanami i doprowadzić do porozumienia, jeżeli spełnią kilka warunków. Francuzi zażądali mianowicie, aby Stany Zjednoczone zapewniły Francji kilka nisko-oprocentowanych pożyczek, przejęły i zapłaciły wierzytelnościami Francuzów wobec amerykańskich kupców i wreszcie aby przekazały znaczną łapówkę Talleyrandowi. Amerykańscy wysłannicy byli zszokowani tymi żądaniami oraz sceptyczni, że takie koncesje doprowadziłyby do istotnych zmian w polityce francuskiej.
Strategia Talleyranda polegała na grze na czas. I tak planował zakończyć ataki na statki amerykańskiej żeglugi handlowej, jednak wcześniej chciał się osobiście wzbogacić, umocnić swoją pozycję polityczną w Dyrektoriacie oraz doprowadzić do tego, aby negocjować wyłącznie z Elbridgem Gerry'm, który wydawał się być emisariuszem najbardziej przychylnym francuskim interesom. Pośrednikom Talleyranda również zależało na pokojowych stosunkach pomiędzy Francją i Stanami Zjednoczonymi, ponieważ posiadali oni znaczące inwestycje w Stanach Zjednoczonych. Jednakże sukcesy militarne w Europie zmieniły pozycję przetargową Francji i zaczęli żądać korzystniejszych warunków pożyczek, a nawet zagrozili inwazją na Stany Zjednoczone.
Zaognienie konfliktu.
Gdy amerykańscy wysłannicy nie byli skłonni zgodzić się na francuskie warunki, ostatecznie Talleyrand zgodził się spotkać z nimi osobiście i odstąpił od większości swoich żądań, jednak nie zgodził się na zakończenie procederu przejmowania amerykańskich statków handlowych przez Francuzów. Pinckney i Marshall zaczęli przygotowania do opuszczenia Francji, podczas gdy Gerry pozostał z nadzieją doprowadzenia do uniknięcia wojny.
W międzyczasie raport wysłanników dotarł do Stanów Zjednoczonych. Z poparciem Partii Federalistycznej w kongresie Stanów Zjednoczonych prezydent Adams rozpoczął przygotowania do wojny. Przywódcy partii Demokratyczno-Republikańskiej byli sceptyczni co do motywów Adamsa i zażądali aby upublicznił on korespondencję dyplomatyczną dotyczącą negocjacji z Francuzami. Adams, znając jej treść, zgodził się na te żądania, lecz zastąpił nazwiska francuskich pośredników literami W, X, Y i Z.
Adams kontynuował przygotowania do wojny, nie wypowiadając jej otwarcie. Marynarka wojenna Stanów Zjednoczonych zaczęła atakować jednostki francuskie na Morzu Karaibskim, oferując jednocześnie wsparcie dla Toussainta L'Ouverture w powstaniu przeciwko francuskim rządom kolonialnym na Haiti.

</doc>
<doc id="2395813" url="https://pl.wikipedia.org/wiki?curid=2395813" title="Coolidge (Arizona)">
Coolidge (Arizona)

Coolidge – miasto w Stanach Zjednoczonych, w stanie Arizona, w hrabstwie Pinal.

</doc>
