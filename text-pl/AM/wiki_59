<doc id="2434098" url="https://pl.wikipedia.org/wiki?curid=2434098" title="Marek Poznański">
Marek Poznański

Marek Poznański (ur. 14 października 1984 w Hrubieszowie) – polski archeolog i polityk, poseł na Sejm VII kadencji.
Życiorys.
Absolwent Instytutu Archeologii na Uniwersytecie Marii Curie-Skłodowskiej w Lublinie. Ukończył studia doktoranckie w Instytucie Archeologii i Etnologii Polskiej Akademii Nauk w Warszawie. Specjalizuje się w zakresie archeologii eksperymentalnej. Zajmuje się promowaniem archeologii, a także rekonstrukcją strojów dawnych ludzi. Jest inicjatorem badań i rewitalizacji hrubieszowskich podziemi. Był badaczem i odkrywcą wczesnośredniowiecznych obiektów archeologicznych domniemanej stolicy Grodów Czerwieńskich w Czermnie. Należy do Stowarzyszenia Naukowego Archeologów Polskich, od 2011 związany z międzynarodową organizacją EXARC skupiającą przedstawicieli archeologii eksperymentalnej.
W wyborach parlamentarnych w 2011 uzyskał mandat poselski, kandydując z 1. miejsca na liście Ruchu Palikota w okręgu chełmskim i otrzymując 16 640 głosów W październiku 2013, w wyniku przekształcenia Ruchu Palikota, został działaczem partii Twój Ruch. Objął w niej funkcję przewodniczącego zarządu w województwie lubelskim. W Sejmie został członkiem Komisji Odpowiedzialności Konstytucyjnej, Komisji Edukacji, Nauki i Młodzieży, objął funkcję zastępcy przewodniczącego sejmowej Podkomisji stałej do spraw młodzieży.
Jako jedyny parlamentarzysta niewybrany z listy PiS został członkiem Zespołu Parlamentarnego ds. Zbadania Przyczyn Katastrofy TU-154M z 10 kwietnia 2010 (był uczestnikiem badań archeologicznych miejsca katastrofy).
Kandydował bez powodzenia w wyborach do Parlamentu Europejskiego w 2014. W wyborach samorządowych w tym samym roku ubiegał się o urząd burmistrza Hrubieszowa (z własnego komitetu Nowoczesny Hrubieszów), przegrywając w II turze z Tomaszem Zającem. Pod koniec lutego 2015 zawiesił na trzy miesiące członkostwo w TR, a na początku marca opuścił partię. W wyborach parlamentarnych w tym samym roku bezskutecznie ubiegał się o reelekcję z listy Platformy Obywatelskiej. W wyborach samorządowych w 2018 z listy Koalicji Obywatelskiej bez powodzenia kandydował do sejmiku lubelskiego.
Od 2016 do 2022 pracował w lubelskim urzędzie miasta.

</doc>
<doc id="2434101" url="https://pl.wikipedia.org/wiki?curid=2434101" title="Ephemera">
Ephemera

Ephemera – rodzaj jętek z rodziny jętkowatych (Ephemeridae), dla której jest typem nomenklatorycznym. Obejmuje następujące gatunki:

</doc>
<doc id="2434104" url="https://pl.wikipedia.org/wiki?curid=2434104" title="Acqua &amp; Sapone-Caffe Mokambo">
Acqua &amp; Sapone-Caffe Mokambo



</doc>
<doc id="2434105" url="https://pl.wikipedia.org/wiki?curid=2434105" title="Hato-Udo">
Hato-Udo

Hato-Udo – miejscowość i poddystrykt w Timorze Wschodnim, w dystrykcie Ainaro. Jest największym z czterech poddystryktów w dystrykcie Ainaro. Zajmuje powierzchnię 243,01 km² i liczy 9645 mieszkańców (2010).
Miejscowość.
Hato-Udo położone jest w gminie Leolima w pobliżu jeziora Lagoa Lebomulua, 61 km na południe (w prostej linii) od stolicy Timoru Wschodniego Dili, a od stolicy dystryktu Ainaro miasto dzieli około 16 km. Leży na wysokości 339 m n.p.m. W Hato-Udo znajduje się prywatna szkoła podstawowa i ośrodek zdrowia.
Poddystrykt.
Poddystrykt Hato-Udo jest najbardziej wysuniętym na południe poddystryktem dystryktu Ainaro. Ma dostęp do Morza Timor. Graniczy z dystryktami: Cova-Lima od południowego zachodu i Manufahi od wschodu oraz z poddystryktami: Ainaro od zachodu i z Hatu-Builico od północy.
Ludność.
W 2010 roku mieszkało tutaj 9645 mieszkańców (w 2004 roku 8817 mieszkańców). Średnia wieku w 2010 wynosiła 18,6 lat (w 2004 roku 17,7 lat). 
Większość ludności to katolicy. Pozostali to muzułmanie i protestanci.
Ludność uprawia maniok, kukurydzę, orzechy kokosowe, kawę, ryż i inne warzywa.
Gminy.
Poddystrykt Hato-Udo jest podzielony na 2 gminy:

</doc>
<doc id="2434108" url="https://pl.wikipedia.org/wiki?curid=2434108" title="Luis Aníbal Rodriguez Pardo">
Luis Aníbal Rodriguez Pardo



</doc>
<doc id="2434111" url="https://pl.wikipedia.org/wiki?curid=2434111" title="Friedrich de la Motte Fouque">
Friedrich de la Motte Fouque



</doc>
<doc id="2434112" url="https://pl.wikipedia.org/wiki?curid=2434112" title="Marek Jawor">
Marek Jawor

Marek Jawor (ur. 8 października 1954 w Zamościu, zm. 11 grudnia 2021) – polski dziennikarz, wydawca, fotografik, społecznik.
Autor kilkudziesięciu publikacji poświęconych Zamościowi i Roztoczu, m.in. unikatowego albumu „Zamość – miasto idealne” (2006, 2010, 2013) oraz przewodnika po Zamościu. Inicjator i prezes Lokalnej Organizacji Turystycznej „Zamość i Roztocze”.
Życiorys.
Był działaczem PTTK i przewodnikiem turystycznym. Pracował w Wydziale Kultury, Kultury Fizycznej i Turystyki Urzędu Miasta, a następnie w Wojewódzkim Domu Kultury. Na przełomie lat 70. i 80. wykonał dokumentację fotograficzną zabytków Zamojszczyzny, a w 1980 (wraz ze Stanisławem Orłowskim i Marianem Siegieńczukiem) zorganizował wielką wystawę „Zamość w obiektywie dwóch pokoleń”, na której pierwszy raz pokazano stare zdjęcia Zamościa z przełomu XIX i XX w. W latach 1990–1999 był dziennikarzem i fotoreporterem „Tygodnika Zamojskiego”. W 1993 roku kandydował do Sejmu z ramienia Kongresu Liberalno-Demokratycznego (był sekretarzem oddziału wojewódzkiego).

</doc>
<doc id="2434113" url="https://pl.wikipedia.org/wiki?curid=2434113" title="Wisfatyna">
Wisfatyna

Wisfatyna, NAMPT, PBEF – białko prozapalne z grupy adipokin. Została opisana w 1994 r. przez Babru Samala i współpr. pod nazwą " (PBEF)
W 1994 Samal i współpracownicy sklonowali gen PBEF. Jego mRNA liczyło 2,4 tysiąca zasad. Kodowane przezeń białko cechowało się masą 52 kDa.
W 2005 zespół Fukuhary z Osaka University opisał to białko w publikacji Science, nadając mu nazwę „wisfatyna”. W relacji badaczy znaleźli ją oni w trzewnej tkance tłuszczowej ludzkiej i mysiej, a także w osoczu. Jej stężenie w osoczu wzrastać ma w przypadku otyłości. Ustalone przez autorów właściwości wisfatyny przypominały opisane dla insuliny, wisfatyna miała redukować stężenie glukozy w osoczu. Powołując się na eksperymenty na myszach, Fukuhara i współpracownicy zaproponowali również mechanizm działania związku przez aktywację receptora insulinowego, czynili spekulacje dotyczące przyszłego wpływu na leczenie cukrzycy. 2 lata po opublikowaniu praca Fukuhary została jednak przez autorów wycofana na wniosek komitetu ds. uczciwości badań ich macierzystego uniwersytetu. Jednakże badania nad związkiem kontynuowano. Zespół Varmy odkrył, że związek obecny jest nie tylko w tkance tłuszczowej trzewnej, ale również w podskórnej, różnic w ilości mRNA nie stwierdzono. Potwierdzono większe stężenie mRNA wisfatyny w tłuszczu trzewnym u osób o większym BMI, natomiast w przypadku tkanki tłuszczowej podskórnej znaleziono zależność odwrotną. Co więcej, pokazano negatywny związek mRNA wisfatyny w tłuszczu podskórnym z markerami stanu zapalnego, jak TNFα czy CD68. Zespół Zahorskiej-Markiewicz porównał osoczowe stężenia związku u kobiet cierpiących na otyłość oraz o prawidłowej masie ciała. Wykazano większe stężenie wisfatyny w tej pierwszej grupie, jak również korelację pomiędzy stężeniem wisfatyny i insuliny. Natomiast u kobiet o prawidłowej masie ciała stężenie wisfatyny korelowało ze stężeniem glukozy. Otrzymany wynik badacze interpretują jako wynik próby przeciwdziałania przez organizm podwyższonym stężeniom cukru we krwi. Kolejne badania pozwoliły stwierdzić u wisfatyny funkcję fosforybozylotransferazy nikotynamidu (", NAMPT).
Obecnie wisfatyna zaliczana jest do czynników prozapalnych. Wedle Ahmeda i innych podwyższone stężenie związku występuje w przypadku pacjentów z cukrzycą i chorobą serca, cechującymi się również wysokimi stężeniami glukozy na czczo, CRP, trójglicerydów, mikroalbumin, cholesterolu. Badacze postulują uznanie stężenia wisfatyny za czynnik prognostyczny powikłań kardiologicznych u pacjentów z cukrzycą nieinsulinozależną. Wyjaśniono też, że związek produkują w dużej ilości infiltrujące tkankę tłuszczową makrofagi. Zespół Cordeiro postuluje, że to wisfatyna mediuje związek pomiędzy otyłością a obserwowanym u osób z nadmierną masą ciała nialkoholowym stłuszczeniem wątroby.
Wisfatynę kodować ma gen czynnika wzrostu dla wczesnych komórek B ("PBEF", ang. "").

</doc>
<doc id="2434116" url="https://pl.wikipedia.org/wiki?curid=2434116" title="Deping Lu">
Deping Lu

Deping Lu () – stacja początkowa metra w Szanghaju, na linii 6. Zlokalizowana jest pomiędzy stacjami Yunshan Lu i Beiyangjing Lu. Została otwarta 29 grudnia 2007.

</doc>
<doc id="2434120" url="https://pl.wikipedia.org/wiki?curid=2434120" title="Dorota Niedziela">
Dorota Niedziela

Dorota Niedziela z domu Siwiec (ur. 20 sierpnia 1964 w Oświęcimiu) – polska polityk i lekarz weterynarii, posłanka na Sejm VII, VIII i IX kadencji, w 2015 wiceminister środowiska.
Życiorys.
W 1991 ukończyła studia na Wydziale Medycyny Weterynaryjnej Akademii Rolniczej we Wrocławiu. Na tej samej uczelni odbyła studia specjalizacyjne w zakresie chirurgii weterynaryjnej i radiologii. Zajęła się praktyką zawodową jako lekarz weterynarii. Została współwłaścicielką przychodni weterynaryjnych w Kętach i w Bielsku-Białej. Wybrana w skład zarządu Śląskiej Polikliniki Weterynaryjnej (2006) oraz na sekretarza Polskiego Stowarzyszenia Lekarzy Weterynarii (2010).
W 2001 brała udział w organizowaniu lokalnych struktur Platformy Obywatelskiej w Kętach. Z jej ramienia bez powodzenia kandydowała w 2006 do rady powiatu oświęcimskiego i w 2010 do sejmiku małopolskiego. W wyborach parlamentarnych w 2011 uzyskała mandat poselski z listy PO, otrzymując 6166 głosów w okręgu chrzanowskim.
16 czerwca 2015 została powołana na sekretarza stanu w Ministerstwie Środowiska. Pełniła tę funkcję do 11 listopada 2015.
W wyborach w 2015 została ponownie wybrana do Sejmu, otrzymując 7967 głosów. W Sejmie VIII kadencji została zastępcą przewodniczącego Komisji Rolnictwa i Rozwoju Wsi oraz członkinią Komisji Ochrony Środowiska, Zasobów Naturalnych i Leśnictwa. Bezskutecznie kandydowała w wyborach do Parlamentu Europejskiego w 2019. W wyborach w tym samym roku uzyskała natomiast poselską reelekcję, kandydując z ramienia Koalicji Obywatelskiej i otrzymując 22 013 głosów. W grudniu 2021 została wiceprzewodniczącą Platformy Obywatelskiej.

</doc>
<doc id="2434121" url="https://pl.wikipedia.org/wiki?curid=2434121" title="Robert Norwood Hall">
Robert Norwood Hall

Robert Norwood Hall (ur. 17 maja 1888, zm. ?) – kapitan Royal Flying Corps, południowoafrykański as myśliwski No. 40 Squadron RAF. 
Robert Norwood Hall do RFC został przeniesiony w 1917 roku, na wiosnę 1917 roku został przydzielony do No. 40 Squadron RAF. 
Pierwsze zwycięstwo powietrzne odniósł 24 lipca 1917 roku. Było to zwycięstwo nad samolotem typu C. 7 maja w okolicach Quiery la Motte Hall zestrzelił trzy balony obserwacyjne, dwa z nich wspólnie z Charles William Cudemore. 15 sierpnia 1917 odniósł swoje piąte dające tytuł asa zwycięstwo. Pilotując samolot Nieuport w okolicach Lens zestrzelił niemieckiego Albatrosa D.V. W końcu 1917 roku powrócił do Wielkiej Brytanii i służył w No. 44 Squadron RAF.

</doc>
<doc id="2434122" url="https://pl.wikipedia.org/wiki?curid=2434122" title="Beiyangjing Lu">
Beiyangjing Lu

Beiyangjing Lu () – stacja początkowa metra w Szanghaju, na linii 6. Zlokalizowana jest pomiędzy stacjami Deping Lu i Minsheng Lu. Została otwarta 29 grudnia 2007.

</doc>
<doc id="2434126" url="https://pl.wikipedia.org/wiki?curid=2434126" title="Bitwa o korytarz separacyjny">
Bitwa o korytarz separacyjny

Bitwa o korytarz separacyjny została stoczona pomiędzy Siłami Obronnymi Izraela a armią egipską o utworzenie korytarza komunikacyjnego pomiędzy Izraelem a żydowską enklawą izolowaną na pustyni Negew podczas I wojny izraelsko-arabskiej w dniach 15-22 października 1948. Bitwa stanowiła część operacji Jo’aw i zakończyła się zwycięstwem Izraelczyków.
Tło wydarzeń.
W maju 1948 w Palestynie rozpoczęła się I wojna izraelsko-arabska, która była kontynuacją Wojny domowej w Mandacie Palestyny (1947-1948). W przeciwieństwie do wojny domowej, była to typowa wojna o charakterze konwencjonalnym, w którym zaangażowało się szereg państw arabskich. Na froncie południowym, część pustyni Negew, pas wybrzeża i większą część Judei zajęły wojska egipskie. Na Negewie w całkowitej izolacji pozostała żydowska enklawa. Dla izraelskiego dowództwa na froncie południowym priorytetem stało się dostarczenie zaopatrzenia dla tych osiedli, których utrzymanie było strategicznym interesem Izraela. W tym celu przeprowadzono szereg nieudanych operacji wojskowych: operacja An-Far (9-15 lipca) i operacja Mawet la-polesz (16-18 lipca). W dniu 18 lipca rozpoczął się drugi rozejm. W okresie tym przeprowadzono operację GJS 1 (27 lipca) i operację GJS 2 (30 lipca – 2 sierpnia). Zakończyły się one niepowodzeniem i nie udało się otworzyć korytarza komunikacyjnego. Podjęto wówczas decyzję o dostarczeniu zaopatrzenia drogą powietrzną i przeprowadzono operację Awak (23 sierpnia – 21 października).
Na posiedzeniu rządu 6 października, zatwierdzono plan operacji Dziesięć Plag, której nazwa nawiązywała do biblijnych dziesięciu plag, którymi Bóg ukarał Egipcjan, zmuszając ich do wypuszczenia z niewoli Izraelczyków. Nazwę zmieniono jednak na operację Jo’aw, na cześć Jicchaka Dubno (pseudonim „"Jo’aw"”), który zginął 21 maja 1948 dowodząc obroną kibucu Negba. Plan przewidywał przeprowadzenie jednoczesnych ataków na egipskie linie obronne od północy i południa, w celu przejęcia kontroli nad strategiczną drogą wzdłuż wiosek Kaukaba, Hulajkat i Burajr. Umożliwiłoby to dostarczenie zaopatrzenia drogą lądową do żydowskich osiedli na pustyni Negew. Równocześnie przecięto by egipską linię komunikacyjną łączącą wybrzeże ze zgrupowaniem wojsk w rejonie Irak Suwajdan, al-Faludża i Irak al-Manszija. Siły izraelskie miały następnie kontynuować natarcia w kierunku na Strefę Gazy i Beer Szewę, dążąc do przejęcia kontroli nad całą pustynią Negew. Plan przewidywał, że marynarka i lotnictwo będą prowadzić szeroko zakrojone działania, aby wesprzeć w ten sposób ofensywę lądową.
Przebieg bitwy.
Klin Khirbet Masara.
Bitwa rozpoczęła się przed świtem 16 października 1948, od natarcia 53 Batalionu Brygady Giwati na południowy wschód od wioski Irak al-Manszija. Siły te wbiły się klinem w egipskie pozycje i przecięły strategiczną drogę pomiędzy al-Faludża a Bajt Dżibrin. Zajęto strategiczne Wzgórze 224.9, z którego kontrolowano okoliczne tereny. Klin nazwano klinem Masara, od nazwy Khirbet Masara. Pomimo osiągnięcia sukcesu, nie zdołano jednak przeciąć egipskich linii komunikacyjnych, ponieważ wcześniej Egipcjanie wybudowali nową alternatywną drogę przebiegającą przez al-Kubajba. Korzystając z tej drogi mogli oni w następnych dniach przerzucać posiłki i zaopatrzenie dla swoich oddziałów.
Bitwa o Irak al-Manszija.
Rankiem 16 października 7 Batalion Brygady Negew i 82 Batalion 8 Brygady Pancernej wspierane przez lotnictwo zaatakowały wioskę Irak al-Manszija. Izraelczycy nie posiadali jeszcze doświadczenia we współdziałaniu czołgów z piechotą, i po raz pierwszy wykorzystywali broń pancerną na froncie północnym. Spodziewano się przy tym, że Egipcjanie skoncentrują swoje główne siły na obronie wioski al-Faludża, a w Irak al-Manszija będą pozostawać jedynie niewielkie siły obrońców. Natarcie zostało poprzedzone artyleryjskim ostrzałem, po którym rozpoczęła atak piechota wspierana przez czołgi Mk VIII Cromwell i Hotchkiss H-35. W szeregach nacierających zapanował jednak chaos. Żołnierze piechoty zdołali dotrzeć na skraj wioski, jednak jeden czołg Cromwell zepsuł się, a w czołgach Hotchkiss skończyła się amunicja. Brakowało komunikacji i wszyscy prowadzili samodzielną walkę bez żadnej współpracy. Sytuację pogorszyło otwarcie przez Egipcjan ostrzału artyleryjskiego, który zmusił atakujących do odwrotu. W rezultacie stracono cztery uszkodzone czołgi Hotchkiss. Pozostałe czołgi pośpiesznie wycofały się, pozostawiając żołnierzy piechoty bez żadnego wsparcia. Wycofujący się batalion utracił ponad 100 żołnierzy. Przez cały następny dzień podejmowano działania ratownicze, aby powrócić do rannych pozostawionych na polu bitwy. Ta druzgocąca porażka bardzo mocno wpłynęła na morale żołnierzy.
Bitwa o skrzyżowanie przy Irak Suwajdan.
W godzinach wieczornych, szef Południowego Dowództwa Jigal Allon postanowił przenieść większość swoich sił na zachód i w nowym miejscu podjąć próbę dokonania wyłomu w egipskich liniach. W nocy z 16 na 17 października 51 Batalion Brygady Giwati wyruszył z wioski Dżulis kierując się w stronę strategicznego skrzyżowania dróg na zachód od wioski Irak Suwajdan. Gdy dostrzeżono w tym regionie ruch, rozpoczęto ostrzał artyleryjski okolicznych wzgórz. W międzyczasie egipski lekki transporter opancerzony Universal Carrier wjechał na minę. Wykorzystując to zamieszanie, żołnierze 4 Kompanii zajęli bez walki Wzgórze 103, natomiast 3 Kompania zdobyła Wzgórza 113 i 100. Podczas dalszego nocnego ataku na skrzyżowanie dróg, Izraelczycy utracili komunikację pomiędzy swoimi oddziałami. Dowództwo umieszczono na Wzgórzu 113 i podjęto próbę przywrócenia komunikacji, jednak Egipcjanie przystąpili do kontrataku. Doszło wówczas do ciężkich walk wręcz, które trwały przez trzy godziny. Izraelczycy stracili 30 żołnierzy, ale odparli Egipcjan. Dla wsparcia południowego skrzydła wysłano kompanię zwiadu Brygady Giwati, poruszającą się jeepami. Natknęli się oni jednak na egipskie transportery opancerzone i zawrócili. Również Egipcjanie postanowili unikać dalszych nocnych niepewnych konfrontacji i wycofali się do Irak Suwajdan. Dzięki temu Izraelczycy przejęli do rana pełną kontrolę nad całym obszarem skrzyżowania. W ten sposób zdobyto początek drogi prowadzącej do żydowskiej enklawy na pustyni Negew.
W nocy z 17 na 18 października 51 Batalion Brygady Giwati przesunął swoje pozycje wzdłuż drogi na południe, zajmując około północy wioski Kaukaba, Bajt Tima i strategiczne Wzgórze 138.5. Następnie 52 Batalion podjął próbę wydłużenia natarcia i bez powodzenia zaatakował wioskę Hulajkat. W ciągu dnia podciągnięto w ten rejon kolejny 54 Batalion, który natychmiast włączył się do walki, usiłując obejść Hulajkat od północy. Egipcjanie rozłożyli w tym rejonie swoją linię obrony wzdłuż wzgórz 114.1, 132.2, 120, 120a, 128.2, 138.5 i 131.2. Ufortyfikowały się tutaj trzy kompanie egipskiej piechoty oraz kompania ochotników z Arabii Saudyjskiej.
Bitwa w rejonie al-Faludża i Irak al-Manszija.
Tymczasem izraelskie dowództwo stanęło w obliczu możliwości narzucenia przez Radę Bezpieczeństwa ONZ w krótkim czasie kolejnego zawieszenia broni. Rozpoczęto więc wyścig z czasem, decydując się na wprowadzenie do walki Brygady Oded. Decyzja ta miała poważną wadę, ponieważ brygada ta działała wcześniej na północy w Galilei i nie posiadała żadnego doświadczenia w walce w warunkach pustynnych. W nocy z 18 na 19 października Izraelczycy przeprowadzili w kilku miejscach atak na alternatywną egipską drogę pomiędzy al-Faludża i Bajt Dżibrin, przebiegającą przez al-Kubajba. Natarcie wyprowadzono z wioski Karatija bez wsparcia artylerii i czołgów. Atakujący zdołali dotrzeć w dwóch miejscach do drogi, utknęli jednak pod egipskim ostrzałem i musieli wycofać się.
Bitwa o Hulajkat.
Następnego dnia Izraelczycy przegrupowali część sił przygotowując się do ostatecznego natarcia na korytarz separacyjny. Wieczorem 19 października zgromadzona artyleria i moździerze rozpoczęły ostrzał egipskich pozycji w rejonie wioski Hulajkat. Następnie 52 i 54 Batalion Brygady Giwati rozpoczął natarcie na okoliczne wzgórza. Jako pierwsze stosunkowo łatwo zdobyto Wzgórze 120a. Uciekający stąd saudyjscy ochotnicy pozostawili liczną broń, w tym 34 karabiny maszynowe Vickers. Wzmocniły one siłę ogniową 52 Batalionu. Tymczasem 54 Batalion bezskutecznie szturmował Wzgórze 123.2. Pod osłoną nocy 52 Batalion przegrupował się, i jego 1 Kompania zaatakowała dwoma falami zdobywając wzgórza 114.1 i 120, a następnie wkroczyła do centrum wioski Hulajkat. Natychmiast zajęła obronne pozycje i odparła egipski kontratak. Natomiast 2 Kompania zdobyła Wzgórze 128.2, które kilkakrotnie przechodziło z rąk do rąk. Kolejną zdobyczą było Wzgórze 138.5. Tymczasem 3 Kompania udzieliła wsparcia 1 Kompanii, zdobywając Wzgórze 123.2. Wielokrotnie w nocy dochodziło do walki wręcz. W użyciu były bagnety, granaty ręczne i miotacze ognia. Nad ranem Saudyjczycy wycofali się ze Wzgórza 131.2, które bez walki zajęła 4 Kompania 52 Batalionu. W ten sposób droga Kaukaba – Hulajkat znalazła się pod izraelską kontrolą i otworzono korytarz komunikacyjny z żydowską enklawą na Negewie. W nocnej bitwie Brygada Giwati straciła 28 zabitych i 70 rannych.
Tej samej nocy 51 Batalion Brygady Giwati przeprowadził natarcie na fort policji Irak Suwajdan. Zakładano, że fort jest broniony przez zdemoralizowany pluton piechoty, w rzeczywistości jednak Egipcjanie podczas rozejmu wybudowali wokół trzy pasy zasieków z drutu kolczastego oraz mocno ufortyfikowane pozycje obronne. Nacierający na nie izraelscy żołnierze utknęli i musieli wycofać się, ponosząc przy tym duże straty. Wieczorem 21 października 51 Batalion przeprowadził kolejne natarcie na fort policji Irak Suwajdan. Atak został poprzedzony bombardowaniem z powietrza i ciężkim ostrzałem artyleryjskim. Podczas natarcia czterem izraelskim żołnierzom udało się wedrzeć na teren fortu, zostali jednak przygnieceni ogniem karabinów maszynowych i wycofali się.
Reakcje i następstwa.
Bitwa o korytarz separacyjny zakończyła się zwycięstwem Izraelczyków. Największym sukcesem było utworzenie stałego lądowego korytarza komunikacyjnego łączącego żydowską enklawę na Negewie z resztą kraju. Pozwoliło to przegrupować siły i rozpocząć bitwę o Beer Szewę. Kolejnym sukcesem było rozdzielenie wschodniego skrzydła wojsk egipskich od skrzydła zachodniego. Generał Ahmad Ali al-Muwawi wysłał kilka raportów do Szefa Sztabu Generalnego w Kairze, wskazując na pogarszającą się sytuację na froncie i proponując wycofanie wojsk z Irak Suwajdan i Bajt Dżibrin, aby wzmocnić nimi obronę Beer Szewy. Proponował także wycofanie arabskich ochotników do Hebronu, i wojsk z rejonu al-Majdal w stronę Rafah. Przegrupowanie wojsk umożliwiłoby stworzenie nowej linii obronnej pomiędzy Hebronem, Beer Szewą i Strefą Gazy. Odpowiedź przyszła dopiero wieczorem. Sztab Generalny nalegał, aby utrzymać w rękach egipskich Hebron, al-Majdal i Strefę Gazy bez wycofywania się. W rezultacie 21 października Izraelczycy zajęli Beer Szewę i stopniowo zaczęli okrążać egipskie siły w rejonie al-Faludża.

</doc>
<doc id="2434129" url="https://pl.wikipedia.org/wiki?curid=2434129" title="Utö">
Utö



</doc>
<doc id="2434131" url="https://pl.wikipedia.org/wiki?curid=2434131" title="Somebody That I Used to Know">
Somebody That I Used to Know

Somebody That I Used to Know – piosenka belgijsko-australijskiego muzyka Gotye oraz nowozelandzkiej piosenkarki Kimbry. W piosence wykorzystano sample z utworu "Seville "brazylijskiego gitarzysty Luiza Bonfy.
Piosenka zajmowała przez 8 tygodni pierwsze miejsce Australijskiej Listy Przebojów, będąc największym rodzimym przebojem od czasów piosenki "Truly Madly Deeply" zespołu Savage Garden. W Australii singiel zdobył status 10-krotnej platyny. Piosenka zajmowała także przez 18 tygodni pierwsze miejsce na Liście Przebojów Programu Trzeciego, ustanawiając nowy rekord tej listy, który wcześniej należał do grupy Queen i utworu „These Are the Days of Our Lives”. W podsumowaniu wszech czasów Listy Przebojów Programu Trzeciego zajmuje 4. miejsce. 1 stycznia 2012 roku utwór zadebiutował w Topie Wszech Czasów Radiowej Trójki na 76. miejscu jako najwyżej notowana nowość, w 2013 roku był na 65.miejscu, w 2014 roku na 83. miejscu, a w 2015 roku na 98. miejscu. Cyfrowy plik „Somebody That I Used to Know” sprzedał się w ilości 13 milionów kopii, stając się najlepiej sprzedającym się plikiem muzycznym.
W podsumowaniu rocznym 2012 piosenka stała się nr 1 w Billboard Hot 100 i Canadian Hot 100.
Teledysk do piosenki w serwisie YouTube, na dzień 21 października 2021 miał około 1,7 miliarda wyświetleń. Był najlepiej sprzedającym się na świecie utworem w 2012 roku.
Przeróbek tego utworu dokonali m.in. Sharron Levy w „The Voice of Germany” i kanadyjski zespół Walk off the Earth grając ten utwór w 5 osób na jednej gitarze.
Wersja Walk off the Earth.
W styczniu 2012 roku, kanadyjska indie rockowa grupa Walk off the Earth zamieściła cover utworu "Somebody That I Used to Know" na YouTube. Wersja wyróżnia się wykorzystaniem jednej gitary, na której jednocześnie gra wszystkich pięciu członków zespołu. Zespół wykonał utwór na żywo w Ellen Show, ponownie na jednej gitarze. Do dnia 30 lipca 2013 utwór w ich wykonaniu miał ponad 153,3 milionów odsłon na YouTube. Wersja zespołu Walk off the Earth jest dostępna do pobrania z iTunes.

</doc>
<doc id="2434134" url="https://pl.wikipedia.org/wiki?curid=2434134" title="Jętka górska">
Jętka górska

Jętka górska ("Ephemera danica") – gatunek owada z rodzaju "Ephemera" należącego do rzędu jętek.
Długość dorosłego owada 1,5-2,5 cm. Skrzydła brązowe. Tylne skrzydła są zawsze mniejsze od przednich.
Dorosłe jętki roją się od maja do sierpnia, mają silnie uwstecznione narządy gębowe i nie pobierają pokarmu. Rozwój larw może trwać od 1 do 3 lat.
Jętka górska występuje na terenie niemal całej Europy.

</doc>
<doc id="2434137" url="https://pl.wikipedia.org/wiki?curid=2434137" title="Ephemera danica">
Ephemera danica



</doc>
<doc id="2434139" url="https://pl.wikipedia.org/wiki?curid=2434139" title="Rajmund Miller">
Rajmund Miller

Rajmund Tadeusz Miller (ur. 16 lipca 1954 w Kielcach) – polski lekarz i samorządowiec, poseł na Sejm VII, VIII i IX kadencji.
Życiorys.
Ukończył studia na Akademii Medycznej w Łodzi. Specjalizował się w zakresie laryngologii. Zajął się prowadzeniem prywatnej praktyki lekarskiej.
Od 1990 związany z samorządem terytorialnym, został wówczas radnym miejskim w Nysie z ramienia Komitetu Obywatelskiego, powołano go też do sejmiku samorządowego województwa opolskiego. Po reformie administracyjnej był radnym powiatu nyskiego I kadencji. Ponownie był wybierany na radnego Nysy w 2006 i 2010. Prowadził działania na rzecz zamknięcia zakażonych ujęć wody i zbudowania nowego punktu w Białej Nyskiej.
Był jednym z założycieli lokalnych struktur Platformy Obywatelskiej. W wyborach parlamentarnych w 2011 uzyskał mandat poselski jako kandydat z listy PO, otrzymując 8901 głosów w okręgu opolskim.
W 2015 z powodzeniem ubiegał się o poselską reelekcję (dostał 8565 głosów). W Sejmie VIII kadencji został członkiem Komisji Zdrowia oraz Komisji Polityki Społecznej i Rodziny. W wyborach w 2019 ponownie uzyskał mandat poselski, kandydując z ramienia Koalicji Obywatelskiej i otrzymując 8820 głosów.

</doc>
<doc id="2434140" url="https://pl.wikipedia.org/wiki?curid=2434140" title="Dumfries (stacja kolejowa)">
Dumfries (stacja kolejowa)

Dumfries (ang: "Dumfries railway station") – stacja kolejowa w Dumfries, w hrabstwie Dumfries and Galloway, w Szkocji, w Wielkiej Brytanii. Znajduje się na Glasgow South Western Line i jest zarządzana przez First ScotRail, który świadczy wszystkie usługi pociągów pasażerskich.
Otwarta przez Glasgow, Dumfries and Carlisle Railway w 1848 roku, linia została przedłużona na północ do Kilmarnock i Glasgow dwa lata później (GD &amp; CR stało się częścią Glasgow and South Western Railway w tym samym czasie). Stacja okazała się później węzłem dla linii do Castle Douglas i Stranraer (otwartych latach 1859 i 1861), Lockerbie (otwarta w 1863 roku przez Caledonian Railway), a ostatnio do Moniaive (Cairn Valley Railway, otwartej w 1905). Wszystkie te linie później zostały zamknięte ("Port Road" do Stranraer jako ostatnia w czerwcu 1965 roku).

</doc>
<doc id="2434143" url="https://pl.wikipedia.org/wiki?curid=2434143" title="Dział Etnograficzny Muzeum w Koszalinie">
Dział Etnograficzny Muzeum w Koszalinie

Dział Etnograficzny Muzeum w Koszalinie (pot. Skansen Kultury Jamneńskiej) – jeden z działów Muzeum w Koszalinie, zlokalizowany w centrum Koszalina, przy ulicy Młyńskiej 37-39. Składa się z chaty rybackiej z 1869 roku, warsztatu szewca z początku XX wieku oraz zrekonstruowanej stodoły z kuźnią. Obiekty te przeniesione zostały tutaj ze wsi Dąbki w 1983 roku. Sam skansen powstał w roku 1982.
Budynki i ich otoczenie prezentują, w jaki sposób żyli i pracowali dawniej mieszkańcy podkoszalińskich wsi: Jamna i Łabusza (obecnie dzielnic Koszalina). 
Budowa.
Obiekty wzniesione są w konstrukcji słupowo-ryglowej z wypełnieniem szachulcowym. Dach chałupy jest trójspadowy, pokryty trzciną. Dach warsztatu posiada konstrukcję dwuspadową, również pokryty jest trzciną.
Znaczenie.
Na początku działalności w skansenie prezentowano zabytki Pomorza oraz mieszkańców Jamna. W skansenie mają miejsce stałe wystawy. Od roku 2001 prezentowana jest wystawa "Wyspa kulturowa. Wieś Jamno pod Koszalinem", która prezentuje oryginalną kulturę jamneńską.

</doc>
<doc id="2434146" url="https://pl.wikipedia.org/wiki?curid=2434146" title="Talmei Yafe">
Talmei Yafe



</doc>
<doc id="2434147" url="https://pl.wikipedia.org/wiki?curid=2434147" title="Ricardo Rodríguez Araya">
Ricardo Rodríguez Araya

Ricardo Iván Rodríguez Araya (ur. 25 sierpnia 1992 w Zurychu) – szwajcarski piłkarz występujący na pozycji obrońcy we włoskim klubie Torino FC oraz w reprezentacji Szwajcarii.
Rodriguez ma korzenie latynoskie – matka jest Chilijką, zaś ojciec Hiszpanem Wychowanek klubu FC Zürich, w styczniu 2012 przeniósł się do niemieckiego VfL Wolfsburg, a w 2017 do AC Milan. W reprezentacji Szwajcarii zadebiutował 7 października 2011 i rozegrał w niej jak dotychczas 29 meczów (stan na 27 marca 2015). Ma na koncie triumf w mistrzostwach świata do lat 17 w 2009.

</doc>
<doc id="2434149" url="https://pl.wikipedia.org/wiki?curid=2434149" title="Port lotniczy Tandil">
Port lotniczy Tandil

Port lotniczy Tandil (IATA: TDL, ICAO: SAZT) – port lotniczy położony 18 km na północny zachód od Tandil, w prowincji Buenos Aires, w Argentynie.

</doc>
<doc id="2434151" url="https://pl.wikipedia.org/wiki?curid=2434151" title="Międzynarodowy Festiwal Filmowy w Pusan">
Międzynarodowy Festiwal Filmowy w Pusan

Międzynarodowy Festiwal Filmowy w Pusan (, hancha: 釜山國際映畵祭, , ) – festiwal filmowy odbywający się w Pusan w Korei Południowej od 1996 roku.
Ostatnia edycja festiwalu odbyła się w dniach 6–14 października 2011 roku.

</doc>
<doc id="2434153" url="https://pl.wikipedia.org/wiki?curid=2434153" title="Bajt Tima">
Bajt Tima

Bajt Tima (arab. بيت طيما) – nieistniejąca już arabska wieś, która była położona w Dystrykcie Gazy w Mandacie Palestyny. Wieś została wyludniona i zniszczona podczas I wojny izraelsko-arabskiej ("al-Nakba"), po ataku Sił Obronnych Izraela w nocy z 17 na 18 października 1948.
Położenie.
Bajt Tima leżała na pograniczu wzgórz Szefeli z nadmorską równiną, na północny wschód od miasta Gaza. Według danych z 1945 do wsi należały ziemie o powierzchni 11 032 ha. We wsi mieszkało wówczas 1 060 osób.
Historia.
W 1596 Bajt Tima była średniej wielkości wsią, w której mieszkało 693 mieszkańców. Utrzymywali się oni z upraw pszenicy, jęczmienia, owoców, sezamu, migdałów, oraz hodowli kóz i uli.
W okresie panowania Brytyjczyków Bajt Tima rozwijała się jako duża wieś. Istniał tutaj meczet. W 1946 otworzono tutaj szkołę podstawową dla chłopców.
Podczas I wojny izraelsko-arabskiej w maju 1948 wieś zajęły wojska egipskie. Podczas operacja Jo’aw w nocy z 17 na 18 października Bajt Timę zajęli izraelscy żołnierze. Mieszkańcy już wcześniej uciekli przed odgłosami zbliżającej się bitwy. W następnych dniach wieś została doszczętnie zniszczona.
Miejsce obecnie.
Na gruntach należących do Bajt Timy powstały w 1950 moszawy Talmei Jafe i Kochaw Micha’el.
Palestyński historyk Walid Chalidi, tak opisał pozostałości wioski Bajt Tima: „Na miejscu pozostał jedynie gruz porośnięty drzewami jaworu i chleba świętojańskiego. Grunty są wykorzystywane przez rolnictwo”.

</doc>
<doc id="2434154" url="https://pl.wikipedia.org/wiki?curid=2434154" title="Utö (Finlandia)">
Utö (Finlandia)

Utö – niewielka wyspa na Morzu Archipelagowym należąca administracyjnie do gminy Pargas w południowej Finlandii. Jest najbardziej na południe zamieszkaną przez cały rok wyspą tego kraju – stała populacja wynosi około 50 osób. Pierwsi osadnicy przybyli na wyspę w latach 40. XVIII wieku.
Na wyspie znajduje się latarnia morska, niewielka przystań, baza pilotów, sklep, urząd pocztowy oraz lokalna szkoła. Ze względu na swoje położenie wyspa była wykorzystywana do celów wojskowych, najpierw przez Rosję i ZSRR, którego wojska opuściły Utö w 1918, a następnie do 2005 roku przez wojsko fińskie.
W pobliżu Utö zatonął w 1994 prom MS Estonia. W pobliżu jego wraku leży też fiński pancernik Ilmarinen.

</doc>
<doc id="2434156" url="https://pl.wikipedia.org/wiki?curid=2434156" title="David Canabarro">
David Canabarro

David Canabarro – miasto i gmina w Brazylii, w stanie Rio Grande do Sul. Znajduje się w mezoregionie Noroeste Rio-Grandense i mikroregionie Passo Fundo.

</doc>
<doc id="2434157" url="https://pl.wikipedia.org/wiki?curid=2434157" title="Katedra św. Budolfi w Aalborgu">
Katedra św. Budolfi w Aalborgu

Katedra św. Budolfi w Aalborgu (duń. Budolfi Kirke) – katedra luterańska w Aalborgu. Główna świątynia diecezji Aalborg (Aalborg Stift). Mieści się przy ulicy Algade.
Świątynia została zbudowana pod koniec XIV wieku, pierwsze informacje o nim pochodzą z 1399 roku. Kościół wybudowany w stylu gotyckim, ma 56 metrów długości i 22 metry szerokości. W drugiej połowie XVIII wieku do kościoła została dobudowana 28-metrowa wieża, która zakończona jest 35-metrowym hełmem oraz iglicą. Znajdują się na niej cztery dzwony. W końcu XIX wieku do świątyni zostały dobudowane nawy boczne, a później również kaplica. Wnętrze kościoła jest bardzo bogato zdobione. Do głównych elementów wyposażenia należą: pięknie rzeźbione ambony i ołtarz główny, marmurowa chrzcielnica, organy oraz inne sprzęty, takie jak świeczniki czy obrazy. 

</doc>
<doc id="2434158" url="https://pl.wikipedia.org/wiki?curid=2434158" title="Ernestina">
Ernestina

Ernestina – miasto i gmina w Brazylii, w stanie Rio Grande do Sul. Znajduje się w mezoregionie Noroeste Rio-Grandense i mikroregionie Passo Fundo.

</doc>
<doc id="2434159" url="https://pl.wikipedia.org/wiki?curid=2434159" title="Giganci ze stali">
Giganci ze stali

Giganci ze stali (ang. "Real Steel") – amerykański film akcji z 2011 roku w reżyserii Shawna Levy'ego.
Opis fabuły.
Rok 2020. Charlie Kenton, kiedyś jeden z czołowych bokserów na świecie, musiał zakończyć karierę, gdy ringami zawładnęły roboty, bo żądna krwi i emocji publika znudzona była już oglądaniem „tradycyjnego” boksu. Fani domagali się brutalnego pokazu siły i całkowitej destrukcji wojowników nowej generacji. Kunszt i talent dawnych zawodowych bokserów popadł w zapomnienie. Charlie zajmuje się organizacją nielegalnych walk i renowacją zawodników ze stali.
Nieoczekiwanie w jego życiu pojawia się nieobecny do tej pory 11-letni syn Max, który odkrywa świat robot-boksu w blasku fleszy na wielkich arenach i w cieniu podziemnych walk. Max namawia Charliego, by przywrócił do formy zniszczonego robota, którego znaleźli na wysypisku śmieci i wystawił go do walki. Atom ma widoczne ślady licznych potyczek, ale jest wyposażony w program, który umożliwia mu kopiowanie ludzkich ruchów. Charlie uczy go swojego stylu a Atom wnosi na ring element gracji i zapomnianego piękna walki.
Charlie, Max, Atom stają przed szansą walki o splendor i sławę przeciw niepokonanemu dotąd mistrzowi. Stawka jest wysoka. Mają tylko jedną szansę, by wspiąć się na szczyt, jakim jest awans do Światowej Ligi Bokserskiej Robotów (World Robot Boxing League). Czy Charlie dostanie szansę odkupienia dawnych win i zaniedbań?

</doc>
<doc id="2434160" url="https://pl.wikipedia.org/wiki?curid=2434160" title="Gentil">
Gentil

Gentil – miasto i gmina w Brazylii, w stanie Rio Grande do Sul. Znajduje się w mezoregionie Noroeste Rio-Grandense i mikroregionie Passo Fundo.

</doc>
<doc id="2434165" url="https://pl.wikipedia.org/wiki?curid=2434165" title="Ibiraiaras">
Ibiraiaras

Ibiraiaras – miasto i gmina w Brazylii, w stanie Rio Grande do Sul. Znajduje się w mezoregionie Noroeste Rio-Grandense i mikroregionie Passo Fundo.

</doc>
<doc id="2434166" url="https://pl.wikipedia.org/wiki?curid=2434166" title="Parafia św. Barbary w Nieświniu">
Parafia św. Barbary w Nieświniu

Parafia Świętej Barbary w Nieświniu – rzymskokatolicka parafia w Nieświniu, należąca do dekanatu koneckiego w diecezji radomskiej. 
Zasięg parafii.
Do parafii należą wierni z miejscowości: Nieświń, Chełb, Drutarnia, Fidor, Baczyna, Paruchy, Stara Kuźnica.
Historia.
Msze Święte niedzielne i świąteczne sprawowano w Nieświniu w prowizorycznym pomieszczeniu od 1947 r. Posługę sprawowali tam księża z Końskich. Kaplica tymczasowa zbudowana została w latach siedemdziesiątych XX w. staraniem ks. Tadeusza Lutkowskiego, a przy niej zamieszkał od 1972 ks. Czesław Kołtunowicz. Parafię erygował 31 grudnia 1982 r. bp. Edward Materski. Kościół pw. św. Barbary, według projektu arch. Giurgiewicza z aneksem Czesława Szumilasa, budowany był w latach 1984 - 1985 staraniem ks. Franciszka Jakubiaka. Fundamenty poświęcił 22 lipca 1984 bp. Stanisław Sygnet, a stan surowy kościoła - 12 grudnia 1985 bp. Adam Odzimek. 26 sierpnia 2003 konsekracji kościoła dokonał bp. Zygmunt Zimowski. Jest to świątynia wzniesiona z czerwonej cegły.
4 grudnia 2018 roku do świątyni zostały wprowadzone relikwie św. Barbary patronki parafii.

</doc>
<doc id="2434167" url="https://pl.wikipedia.org/wiki?curid=2434167" title="Marau">
Marau

Marau – miasto i gmina w Brazylii, w stanie Rio Grande do Sul. Znajduje się w mezoregionie Noroeste Rio-Grandense i mikroregionie Passo Fundo.

</doc>
<doc id="2434168" url="https://pl.wikipedia.org/wiki?curid=2434168" title="Andrzej Piątak">
Andrzej Piątak

Andrzej Piątak (ur. 2 września 1969 w Szczecinie) – polski przedsiębiorca i polityk, poseł na Sejm RP VII kadencji.
Życiorys.
Jest absolwentem Politechniki Szczecińskiej, gdzie studiował elektronikę i telekomunikację. W latach 1991–2003 prowadził wspólnie ze swoim bratem firmę, zajmującą się budową sieci telewizji kablowej w takich miastach jak Nowogard, Łobez czy Myślibórz. W 2003 rozpoczął prowadzenie własnej działalności wytwórczej w branży rolnej, uruchamiając pod Nowogardem fermę zwierząt futerkowych (norek). W wyborach samorządowych w 2010 z listy Sojuszu Lewicy Demokratycznej bez powodzenia kandydował na radnego Nowogardu (dostał 11 głosów).
Zaangażował się następnie w działalność Stowarzyszenia Ruch Poparcia Palikota. Jego nazwisko zaistniało w lokalnych mediach po raz pierwszy w lutym 2011, gdy podjął próbę powieszenia obok krzyża w szczecińskim ratuszu innych symboli religijnych. W czerwcu tego samego roku został przewodniczącym partii Ruch Palikota w okręgu szczecińskim. W wyborach w 2011 startował z 1. miejsca listy tego ugrupowania do Sejmu RP w okręgu wyborczym nr 41 w Szczecinie. Uzyskał 15 579 głosów (4,09% głosów oddanych w okręgu) i jako jedyny kandydat RP w swoim okręgu otrzymał mandat poselski. W październiku 2013, w wyniku przekształcenia Ruchu Palikota, został działaczem partii Twój Ruch. W czerwcu 2014 wykluczono go z KP TR za głosowanie za udzieleniem wotum zaufania rządowi Donalda Tuska. W 2015 Andrzej Piątak nie ubiegał się o reelekcję.

</doc>
<doc id="2434170" url="https://pl.wikipedia.org/wiki?curid=2434170" title="Parafia św. Wojciecha w Rogowie">
Parafia św. Wojciecha w Rogowie

Parafia Świętego Wojciecha w Rogowie – rzymskokatolicka parafia w Rogowie, należąca do dekanatu koneckiego w diecezji radomskiej.

</doc>
<doc id="2434171" url="https://pl.wikipedia.org/wiki?curid=2434171" title="Parafia Podwyższenia Krzyża Świętego w Pomykowie">
Parafia Podwyższenia Krzyża Świętego w Pomykowie

Parafia Podwyższenia Krzyża Świętego – rzymskokatolicka parafia w Pomykowie, należąca do dekanatu koneckiego w diecezji radomskiej.

</doc>
<doc id="2434172" url="https://pl.wikipedia.org/wiki?curid=2434172" title="Mato Castelhano">
Mato Castelhano

Mato Castelhano – miasto i gmina w Brazylii, w stanie Rio Grande do Sul. Znajduje się w mezoregionie Noroeste Rio-Grandense i mikroregionie Passo Fundo.

</doc>
<doc id="2434173" url="https://pl.wikipedia.org/wiki?curid=2434173" title="Triazotan celulozy">
Triazotan celulozy



</doc>
<doc id="2434177" url="https://pl.wikipedia.org/wiki?curid=2434177" title="Muliterno">
Muliterno

Muliterno – miasto i gmina w Brazylii, w stanie Rio Grande do Sul. Znajduje się w mezoregionie Noroeste Rio-Grandense i mikroregionie Passo Fundo.

</doc>
<doc id="2434178" url="https://pl.wikipedia.org/wiki?curid=2434178" title="Nicolau Vergueiro">
Nicolau Vergueiro

Nicolau Vergueiro – miasto i gmina w Brazylii, w stanie Rio Grande do Sul. Znajduje się w mezoregionie Noroeste Rio-Grandense i mikroregionie Passo Fundo.

</doc>
<doc id="2434180" url="https://pl.wikipedia.org/wiki?curid=2434180" title="Sofia Bekatoru">
Sofia Bekatoru

Sofia Bekatoru (ur. 26 grudnia 1977) – grecka żeglarka sportowa, mistrzyni i brązowa medalistka olimpijska, czterokrotna mistrzyni świata.
Brała udział w trzech igrzyskach (IO 00, IO 04, IO 08), na dwóch zdobyła medale. W 2004 triumfowała w klasie 470, partnerowała jej Emilia Tsulfa. Cztery lata później sięgnęła po brąz w klasie Yngling. W 2002 i 2004 została wybrana żeglarką roku przez Międzynarodową Federację Żeglarską (razem z Tsulfą).
Czterokrotna mistrzyni świata w klasie 470. Złote medale zdobyła w 2000, 2001, 2002 i 2003 roku. Dwukrotna mistrzyni Europy (2001, 2002).

</doc>
<doc id="2434181" url="https://pl.wikipedia.org/wiki?curid=2434181" title="Joseph Bonnel">
Joseph Bonnel

Joseph Bonnel (ur. 4 stycznia 1939 w Florensac, zm. 13 lutego 2018) – francuski piłkarz i trener piłkarski, występujący podczas kariery zawodniczej na pozycji pomocnika. Uczestnik mistrzostw świata 1966.

</doc>
<doc id="2434182" url="https://pl.wikipedia.org/wiki?curid=2434182" title="Pontão">
Pontão

Pontão – miasto i gmina w Brazylii, w stanie Rio Grande do Sul. Znajduje się w mezoregionie Noroeste Rio-Grandense i mikroregionie Passo Fundo.

</doc>
<doc id="2434183" url="https://pl.wikipedia.org/wiki?curid=2434183" title="Exeter (Pensylwania)">
Exeter (Pensylwania)

Exeter – miasto w USA, w stanie Pensylwania w hrabstwie Luzerne. Według spisu powszechnego z 2000 roku liczba mieszkańców wynosiła 5955 osób.
Geografia.
Według United States Census Bureau, miasto ma łączną powierzchnię 5,5 mil kwadratowych (14,2 km2), które stanowią w 4,2 mil2 grunty oraz 1,3 mil2 wód. Miejscowość leży na zachodnim brzegu rzeki Susquehanna, a w jego skład wchodzą wyspy Wintermoot i Scovell, jak również szereg mniejszych wysp.
Historia.
Nazwa wywodzi się od nazwy miasta Exeter w hrabstwie Devon w Anglii.
Demografia.
Według spisu powszechnego z 2000 roku, w Exeter żyło 5 955 osób, w 2 482 gospodarstwach domowych, stanowiących 1 640 rodzin. Gęstość zaludnienia wynosiła 1 278,4 osób na milę kwadratową (493,4 os./km2). W miejscowości tej było 2 641 budynków mieszkalnych, co daje średnią gęstość zabudowy 567,0 na milę kwadratową (218,8 bud./km2). Etnicznie populacja miasta stanowiła w 98,69% ludności białej, 0,49% Afroamerykanie, 0,13% rdzennych Amerykanów, 0,13% Azjatów, 0,03% innych ras i 0,52% deklarujących przynależność do dwóch lub więcej ras.
Rozkład struktury demograficznej: 
Średnia wieku wynosi 41 lat.
Na każde 100 kobiet, przypadało 84,0 mężczyzn, natomiast w populacji powyżej 18 roku życia, wskaźnik ten wynosił 80,3.
Średni dochód gospodarstwa domowego wyniósł 31 681 dolarów. Mediana dochodu dla mężczyzn wynosiła 31 569 dolarów, a dla kobiet 21 693 dolarów. Średni dochód na osobę wynosił 16 022 dolarów.

</doc>
<doc id="2434184" url="https://pl.wikipedia.org/wiki?curid=2434184" title="Ronda Alta">
Ronda Alta

Ronda Alta – miasto i gmina w Brazylii, w stanie Rio Grande do Sul. Znajduje się w mezoregionie Noroeste Rio-Grandense i mikroregionie Passo Fundo.

</doc>
<doc id="2434186" url="https://pl.wikipedia.org/wiki?curid=2434186" title="Jan Onufry Orłowski">
Jan Onufry Orłowski

Jan Onufry Orłowski herbu Lubicz (ur. ok. 1750 – zm. 1811) – łowczy nadworny koronny w 1789 roku, podkomorzy latyczowski w latach 1786-1789, chorąży latyczowski w latach 1782-1786, łowczy bracławski w 1773 roku, podstarości kamieniecki w latach 1773-1780, regent grodzki latyczowski w latach 1769-1772, poseł, targowiczanin.
Życiorys.
Syn Dominika Orłowskiego, pułkownika wojsk husarskich oraz Katarzyny Pruszyńskiej herbu Rawicz. Ojciec Jana Onufrego dożył sędziwej starości i zmarł w wieku 103 lat. 
Poseł podolski i sędzia sejmowy na sejmie 1780 roku. Jako poseł z województwa podolskiego na Sejm Czteroletni od 1790 złożył protest przeciwko konstytucji 3 maja. Figurował na liście posłów i senatorów posła rosyjskiego Jakowa Bułhakowa w 1792, która zawierała zestawienie osób, na które Rosjanie mogą liczyć przy rekonfederacji i obaleniu dzieła 3 maja. Był członkiem konfederacji targowickiej, delegowany przez nią do zasiadania w deputacji do ułożenia formy rządu. Rotmistrz targowickiej formacji Brygady Kawalerii Narodowej "Złotej Wolności" Pod Imieniem Województwa Podolskiego.
W 1791 został odznaczony Orderem Orła Białego, w 1785 został kawalerem Orderu Świętego Stanisława. 

</doc>
<doc id="2434188" url="https://pl.wikipedia.org/wiki?curid=2434188" title="Szwajcaria na Letnich Igrzyskach Olimpijskich 1948">
Szwajcaria na Letnich Igrzyskach Olimpijskich 1948

Szwajcarię na Letnich Igrzyskach Olimpijskich 1948 reprezentowało 181 zawodników, 173 mężczyzn i 8 kobiet.

</doc>
<doc id="2434191" url="https://pl.wikipedia.org/wiki?curid=2434191" title="Firenze Campo Marte">
Firenze Campo Marte



</doc>
<doc id="2434193" url="https://pl.wikipedia.org/wiki?curid=2434193" title="Irvine Glennie">
Irvine Glennie

Irvine Gordon Glennie (ur. 22 lipca 1892, zm. 8 września 1980) – brytyjski wojskowy, admirał Royal Navy, podczas II wojny światowej uczestnik walk na Morzu Śródziemnym i Oceanie Atlantyckim, w latach 1944–1945 dowódca brytyjskich sił morskich na zachodnim Atlantyku.
Życiorys.
Irvine Glennie urodził się w dystrykcie Louth w hrabstwie Lincolnshire (według innego źródła w Szkocji). Był synem komandora Gordona Glennie oraz Edith Mitchell. Do Royal Navy wstąpił w 1905 roku. W latach 1910–1914 służył zarówno na wodach brytyjskich, jak i w China Station. Podczas I wojny światowej służył na niszczycielach w składzie Grand Fleet, brał udział w bitwie jutlandzkiej i został odznaczony rosyjskim Orderem św. Stanisława III klasy z mieczami.
W okresie międzywojennym służył na niszczycielach we Flocie Atlantyckiej, Śródziemnomorskiej i na wodach azjatyckich, odbywał również kursy dla oficerów w Royal Naval College w Dartmouth oraz Royal Naval Staff College w Greenwich. W 1928 roku ożenił się z Glenn Evans, mieli dwóch synów. Na początku lat 30. służył w Admiralicji, w grudniu 1933 roku awansował do stopnia komandora ("Captain"). W 1936 roku został dowódcą lekkiego krążownika "Achilles", okrętu flagowego Royal Navy's New Zealand Squadron. W maju 1939 roku został dowódcą krążownika liniowego "Hood" i szefem sztabu Dywizjonu Krążowników Liniowych Home Fleet.
Na tym stanowisku rozpoczął swe działania w II wojnie światowej, najpierw w Home Fleet, następnie w Force H admirała Somerville'a. Uczestniczył między innymi w operacji Catapult. 1 stycznia 1941 roku został wymieniony w sprawozdaniu. Awansowany 15 stycznia 1941 roku do stopnia kontradmirała ("Rear-Admiral"), miesiąc później opuścił „Hooda”, obejmując dowodzenie niszczycielami Floty Śródziemnomorskiej. Wziął udział w bitwie o Kretę, w nocy z 21 na 22 maja 1941 roku dowodzony przez niego zespół sił lekkich zaatakował włosko-niemiecki konwój z posiłkami dla Krety, eskortowany przez torpedowiec "Lupo" pod komendą Francesco Mimbelliego. Odważna postawa włoskiego dowódcy uratowała znaczną część chronionych przezeń jednostek, chociaż ich lądowanie na wyspie zostało udaremnione. Kontradmirał Glennie był później krytykowany za niewykorzystanie swej przewagi w boju.
Po odejściu z Floty Śródziemnomorskiej w sierpniu 1942 roku, Irvine Glennie objął w styczniu roku następnego dowodzenie niszczycielami Home Fleet, w stopniu wiceadmirała. W czerwcu 1943 roku został kawalerem Orderu Łaźni. Od października 1944 roku pełnił funkcję komendanta brytyjskich sił morskich na zachodnim Atlantyku ("Senior British Naval Officer, Western Atlantic") na Bermudach. W styczniu 1945 roku został komandorem Orderu Łaźni. Po zakończeniu wojny jego stanowisko zostało przekształcone w funkcję dowódcy America and West Indies Station, pełnił ją do 1946 roku. W tym czasie miał okazję witać na Bermudach prezydenta Trumana, przybyłego na pokładzie jachtu prezydenckiego "Williamsburg".
Przeniesiony w stan spoczynku w maju 1947 roku, w stopniu admirała ("Admiral"), osiadł na stałe w Lymington, gdzie zmarł w 1980 roku.

</doc>
<doc id="2434194" url="https://pl.wikipedia.org/wiki?curid=2434194" title="Donny Grant">
Donny Grant

Donny Grant Zamora (ur. 12 kwietnia 1976) – kostarykański piłkarz występujący na pozycji bramkarza.
Kariera klubowa.
Grant seniorską karierę rozpoczął w 1998 roku w drugoligowym zespole AD Limonense. Na początku 2002 roku przeszedł do Santosu Guápiles z Primera División de Costa Rica. Jego barwy reprezentował przez pół roku. Następnie grał w innych zespołach tej ligi: Municipal Pérez Zeledón, CS Cartaginés oraz AD San Carlos, a w 2011 roku trafił do CD Saprissa.
Kariera reprezentacyjna.
W reprezentacji Kostaryki Grant zadebiutował w 2005 roku. W tym samym roku został powołany do kadry na Złoty Puchar CONCACAF. Nie zagrał na nim ani razu, a Kostaryka odpadła z turnieju w ćwierćfinale.
W 2011 roku Grant ponownie wziął udział w Złotym Pucharze CONCACAF. Nie wystąpił jednak na nim w żadnym spotkaniu. Z tamtego turnieju Kostaryka odpadła w ćwierćfinale.

</doc>
<doc id="2434197" url="https://pl.wikipedia.org/wiki?curid=2434197" title="Xiang Jingyu">
Xiang Jingyu

Xiang Jingyu (ur. 4 września 1895 w Xupu w prow. Hunan, zm. 1 maja 1928) – chińska działaczka komunistyczna.
Była dziewiątym dzieckiem kupca Xianga Ruilinga. Ukończyła szkołę w Changsha, następnie pracowała (do 1919) jako nauczycielka. W 1919 roku wyjechała na studia do Francji, gdzie związała się z ruchem komunistycznym. Do kraju powróciła w 1921, w tym też roku wstąpiła do KPCh. W lipcu 1922, na II Zjeździe Partii, wybrana na członka KC, przewodniczyła Wydziałowi Kobiecemu. Od 1925 do 1927 studiowała w ZSRR. Po przyjeździe do Chin działała w komunistycznym podziemiu w Wuhanie. Aresztowana na początku 1928, następnie stracona.

</doc>
<doc id="2434198" url="https://pl.wikipedia.org/wiki?curid=2434198" title="Jinbei">
Jinbei

Shenyang Jinbei Automobile Co., Ltd. – chińskie przedsiębiorstwo branży motoryzacyjnej zajmujące się produkcją vanów, sprzedawanych pod marką Jinbei oraz samochodów ciężarowych, sprzedawanych pod marką JBC. W 1995 roku przedsiębiorstwo zostało przejęte przez FAW Group, a od 2001 roku wchodzi w skład grupy Brilliance.
Spółka została założona w 1970 roku, a jej siedziba znajduje się w mieście Shenyang.
W latach 1992-2004 Jinbei wraz z koncernem General Motors był właścicielem spółki Jinbei GM.

</doc>
<doc id="2434201" url="https://pl.wikipedia.org/wiki?curid=2434201" title="Polymyxiomorpha">
Polymyxiomorpha



</doc>
<doc id="2434202" url="https://pl.wikipedia.org/wiki?curid=2434202" title="Katedra Najświętszej Maryi Panny w Limerick">
Katedra Najświętszej Maryi Panny w Limerick

Katedra Najświętszej Maryi Panny w Limerick (ang. St Mary's Cathedral, Limerick) – katedra diecezji Limerick i Killaloe, należąca do kościoła Irlandii.
Świątynia zbudowana została w 1168 roku i jest najstarszą budowlą w mieście. Z oryginalnej świątyni zachowała się romańska zachodnia brama od strony sądu oraz nawa i fragmenty transeptu. Pozostała część katedry została odbudowana w XV wieku. W tamtym czasie wybudowano okna, prezbiterium i pozostałą część transeptu. Katedra znana jest z podnoszonych ławek na chórze, zrobionych z czarnego dębu, ozdobionych płaskorzeźbami ukazującymi bazyliszka, gryfa, dzika oraz sfinksa. Ołtarz główny katedry został zrobiony z jednolitej skały wapiennej. Jest on największym ołtarzem tego rodzaju w Irlandii.

</doc>
<doc id="2434203" url="https://pl.wikipedia.org/wiki?curid=2434203" title="JBC">
JBC



</doc>
<doc id="2434210" url="https://pl.wikipedia.org/wiki?curid=2434210" title="Tijani Belaïd">
Tijani Belaïd

Tijani Belaid (ur. 6 września 1987 w Paryżu) – tunezyjski piłkarz grający na pozycji pomocnika. Mierzy 175 cm, waży 74 kg. Od 2013 roku jest zawodnikiem portugalskiego klubu Moreirense FC. W reprezentacji Tunezji zadebiutował w 2006 roku. Dotychczas rozegrał w niej osiemnaście spotkań, w których zdobył trzy bramki.

</doc>
<doc id="2434215" url="https://pl.wikipedia.org/wiki?curid=2434215" title="Olcay Şahan">
Olcay Şahan

Olcay Şahan (ur. 26 maja 1987 w Düsseldorfie) – turecki piłkarz występujący na pozycji pomocnika. 

</doc>
<doc id="2434217" url="https://pl.wikipedia.org/wiki?curid=2434217" title="Czechosłowacja na Letnich Igrzyskach Olimpijskich 1948">
Czechosłowacja na Letnich Igrzyskach Olimpijskich 1948

Czechosłowację na Letnich Igrzyskach Olimpijskich 1948 reprezentowało 87 zawodników, 73 mężczyzn i 16 kobiet.

</doc>
<doc id="2434221" url="https://pl.wikipedia.org/wiki?curid=2434221" title="Bernard Albert Walkerdine">
Bernard Albert Walkerdine

Bernard Albert Walkerdine (ur. 14 lipca 1898, zm. 1977) – porucznik Royal Flying Corps, brytyjski as myśliwski No. 64 Squadron RAF. 
Bernard Albert Walkerdine urodził się w Mansfield, Nottinghamshire, Wielka Brytania. Walkerdine do RFC został przeniesiony w lipcu 1917 roku, 5 grudnia 1917 roku został przydzielony do No. 64 Squadron RAF. 
Pierwsze zwycięstwo powietrzne odniósł 3 maja 1918 roku. Było to zwycięstwo nad samolotem typu C. 16 maja w okolicach Brebières Walkerdine zestrzelił dwa samoloty Albatros D.V. 28 maja 1918 odniósł swoje piąte, dające tytuł asa, zwycięstwo. Pilotując samolot SE 5A w okolicach Moreuil zestrzelił niemiecki samolot Pfalz D.III. 15 lipca 1918 roku Walkerdine został ranny w czasie wypadku lotniczego. 
W okresie międzywojennym był zawodnikiem krykieta. Występował w drużynie Nottinghamshire Second XI i brał udział w (Minor Counties Championship: 1925-1927).

</doc>
<doc id="2434222" url="https://pl.wikipedia.org/wiki?curid=2434222" title="Atanasios Petsos">
Atanasios Petsos

Atanasios Petsos, grec. Αθανάσιος Πέτσος (ur. 5 czerwca 1991 roku w Düsseldorfie) – grecki piłkarz, niemieckiego pochodzenia, występujący na pozycji pomocnika w austriackim klubie WSG Swarovski Tirol oraz w reprezentacji Grecji.
Kariera klubowa.
Wychowanek Bayeru 04 Leverkusen, w swojej karierze grał także w takich zespołach, jak 1. FC Kaiserslautern, Greuther Fürth oraz Werder Brema. Z tego ostatniego był wypożyczany do Fulham oraz Rapidu Wiedeń. W 2020 roku został piłkarzem beniaminka austriackiej Bundesligi - WSG Swarovski Tirol.
Kariera reprezentacyjna.
8 sierpnia 2011 roku zadebiutował w kadrze Grecji podczas towarzyskiego spotkania z Bośnią i Hercegowiną.

</doc>
<doc id="2434223" url="https://pl.wikipedia.org/wiki?curid=2434223" title="Aplikacje webowe">
Aplikacje webowe



</doc>
<doc id="2434224" url="https://pl.wikipedia.org/wiki?curid=2434224" title="Clemens Walch">
Clemens Walch

Clemens Walch (ur. 10 lipca 1987 roku w Rum) – austriacki piłkarz występujący na pozycji pomocnika. Obecnie jest zawodnikiem austriackiego klubu SV Ried.

</doc>
<doc id="2434225" url="https://pl.wikipedia.org/wiki?curid=2434225" title="Oktanol">
Oktanol

Oktanol – organiczny związek chemiczny z grupy alkoholi, zawierający 8 atomów węgla. W normalnych warunkach jest on cieczą o nieprzyjemnym zapachu. Nie rozpuszcza się w wodzie, podobnie jak inne alkohole cięższe od butanolu (o większej liczbie atomów węgla).
Użycie.
Oktanol stanowi wzorzec używany do badania lipofilowości, wyznaczanej jako współczynnik podziału między wodą a oktanolem. Wartość tego współczynnika może być używana do określenia zdolności do bioakumulacji substancji w ekosystemie. Jest badany jako środek zapobiegający drżeniu mimowolnemu. Estry oktanolu stosowane są jako środki zapachowe.

</doc>
<doc id="2434227" url="https://pl.wikipedia.org/wiki?curid=2434227" title="Aleksander Schneider">
Aleksander Schneider



</doc>
<doc id="2434229" url="https://pl.wikipedia.org/wiki?curid=2434229" title="Jinbei GM">
Jinbei GM

Jinbei GM Automotive Company Ltd. – była spółka typu joint venture, założona w 1992 roku przez przedsiębiorstwa General Motors i Jinbei. Przedsiębiorstwo zajmowało się produkcją samochodów sportowo-użytkowych, sprzedawanych pod marką Chevrolet. Siedziba Jinbei GM znajdowała się w mieście Shenyang w Chinach.
Samochody produkowane przez Jinbei GM nie odniosły sukcesu na rynku chińskim, stąd w 1995 roku zaprzestano produkcji, którą wznowiono w 1998 roku. Spółkę ostatecznie zlikwidowano w 2004 roku.
Była to jedna z trzech spółek (obok Shanghai GM oraz SAIC-GM-Wuling Automobile) założonych przez General Motors, produkujących samochody na rynek chiński.

</doc>
<doc id="2434230" url="https://pl.wikipedia.org/wiki?curid=2434230" title="Dyskografia Flo Ridy">
Dyskografia Flo Ridy

Dyskografia Flo Ridy – amerykańskiego rapera składa się z czterech albumów studyjnych, czterech minialbumów oraz pięćdziesięciu ośmiu singli (w tym pięćdziesiąt pięć z gościnnym udziałem i dziewięć promocyjnych).
Debiutancki album rapera, "Mail on Sunday", został wydany 17 marca 2008. Pochodzący z niego singel „Low” uplasował się na szczycie list przebojów w Australii, Kanadzie, Irlandii, Nowej Zelandii oraz w Stanach Zjednoczonych. Uzyskał on też status siedmiokrotnej platynowej płyty w Stanach Zjednoczonych, trzykrotnej platynowej płyty w Australii i Kanadzie, platynowej w Szwajcarii i w Wielkiej Brytanii oraz złotej płyty w Niemczech. Następnymi singlami pochodzącymi z "Mail on Sunday" były „Elevator” i „In the Ayer”. 23 marca 2009 roku Flo Rida wydał drugi album studyjny, "R.O.O.T.S.", który zajął piąte miejsce na liście UK Albums Chart. Ponadto uzyskał status złotej płyty w Kanadzie i srebrnej płyty w Wielkiej Brytanii. Pierwszy singel pochodzący z albumu, „Right Round”, nagrany wspólnie z Keshą, zajął pierwsze miejsce na listach przebojów w Stanach Zjednoczonych, Australii, Kanadzie, Irlandii i Wielkiej Brytanii. Kolejne single – „Sugar”, „Jump” i „Be on You” – uplasowały się na listach przebojów w tych krajach. W 2010 roku został wydany kolejny album rapera zatytułowany, "Only One Flo (Part 1)", który nie zyskał tak dużej popularności jak poprzednie albumy, sprzedając się w Stanach Zjednoczonych w nakładzie 54 000 kopii. Pochodzący z albumu singel „Club Can’t Handle Me”, wyprodukowany przez Davida Guettę, pojawił się na ścieżce dźwiękowej do filmu Step Up 3-D. Singel zajął pierwsze miejsce na listach Irish Singles Chart oraz UK Singles Chart. Kolejnymi singlami z płyty były „Turn Around (5, 4, 3, 2, 1)” i „Who Dat Girl”. 29 sierpnia 2011 roku ukazał się singel „Good Feeling”, promujący czwarty album studyjny rapera, zatytułowany "Wild Ones". Singel uzyskał status pięciokrotnej platynowej płyty w Australii i Kanadzie, czterokrotnej platynowej płyty w Stanach Zjednoczonych, dwukrotnej platynowej płyty w Szwajcarii oraz platynowej płyty w Austrii, Niemczech i w Wielkiej Brytanii. Drugim singlem z płyty został utwór „Wild Ones” nagrany z gościnnym udziałem Sii, który uplasował się na szczycie list przebojów w Australii, Kanadzie, Norwegii oraz w Nowej Zelandii. Na trzeci singel wybrano utwór „Whistle”, który stał się trzecim utworem w karierze Flo Ridy numerem jeden w notowaniu Hot 100. Następnymi singlami z czwartego albumu były „I Cry”, „Sweet Spot” oraz „Let It Roll”. W 2013 roku ukazały się single „Can't Believe It” i „How I Feel”, które nie znalazły się na żadnym albumie studyjnym rapera. 21 października 2014 roku został wydany singel „G.D.F.R.”, który zadebiutował na trzeciej pozycji w notowaniu UK Singles Chart. Znalazł się on na czwartym minialbumie Flo Ridy, zatytułowanym "My House", którego premiera miała miejsce 7 kwietnia 2015 roku. Drugim singlem z tego minialbumu został utwór „I Don't Like It, I Love It” nagrany z gościnnym udziałem Robina Thicke i Verdine White’a. Uzyskał on status złotej płyty w Australii.

</doc>
<doc id="2434231" url="https://pl.wikipedia.org/wiki?curid=2434231" title="Lachner">
Lachner

Lachner:

</doc>
<doc id="2434233" url="https://pl.wikipedia.org/wiki?curid=2434233" title="Ostreoida">
Ostreoida

Ostreoida – rząd małży (Bivalvia) nitkoskrzelnych. Obejmuje gatunki osiadłe, przymocowane do podłoża dolną (lewą) połówką muszli. Muszle w zarysie koliste lub owalne, zwykle pokryte falistymi łuskami na powierzchni zewnętrznej. Zamek muszli bez zębów, więzadło położone w trójkątnym rowku.
Rodziny współcześnie żyjących gatunków: 

</doc>
<doc id="2434236" url="https://pl.wikipedia.org/wiki?curid=2434236" title="Lambertville (New Jersey)">
Lambertville (New Jersey)

Lambertville – miasteczko w Stanach Zjednoczonych w stanie New Jersey w hrabstwie Hunterdon, 3 906 mieszkańców (dane z 2010 roku).
Ludność.
Ludność Lambertville stanowią:

</doc>
<doc id="2434238" url="https://pl.wikipedia.org/wiki?curid=2434238" title="Parafia św. Rafała Kalinowskiego w Dziebałtowie">
Parafia św. Rafała Kalinowskiego w Dziebałtowie

Parafia Świętego Rafała Kalinowskiego w Dziebałtowie – rzymskokatolicka parafia w Nowym Dziebałtowie, należąca do dekanatu koneckiego w diecezji radomskiej.
Historia.
Kościół został zbudowany w latach 1983–1985 z inicjatywy proboszcza parafii w Kazanowie ks. Mariana Ludwińskiego jako punkt filialny parafii Kazanów. Poświęcenia świątyni dokonał w 1986 roku biskup Adam Odzimek. W tym samym roku utworzono wikariat samodzielny, a parafię erygowano 1 lipca 1987 roku. Konsekracji kościoła dokonał bp Zygmunt Zimowski 10 czerwca 2007 roku. Kościół jest orientowany, jednonawowy, z czerwonej cegły.
Terytorium.
Do parafii należą miejscowości: Nowy Dziebałtów, Stary Dziebałtów, Stary Sokołów, Nowy Sokołów, Wincentów, Gatniki.

</doc>
<doc id="2434239" url="https://pl.wikipedia.org/wiki?curid=2434239" title="Hala widowiskowo-sportowa w Kielcach">
Hala widowiskowo-sportowa w Kielcach

Hala widowiskowo-sportowa w Kielcach – hala widowiskowo-sportowa mieszcząca się w Kielcach przy ul. Żytniej 1.
Hala została oddana do użytku w 1967 roku. Wcześniej w jej miejscu organizowany był cyrk i wesołe miasteczko. Obiekt planowany był pierwotnie jako fragment kompleksu sportowego, w którego skład miał wchodzić również stadion piłkarski. Ostatecznie jednak, po zmianie koncepcji, wybudowano na południe od hali Osiedle Chęcińskie.
Pierwszym kierownikiem obiektu był Janusz Kowalczyk. W hali tej swoje pierwszoligowe mecze bokserskie rozgrywali pięściarze Błękitnych Kielce. W sezonie 1999/2000 odbywały się w niej spotkania Polskiej Ligi Koszykówki z udziałem Cersanitu Kielce – w swoim debiucie gospodarze przegrali 60:82 z Brokiem Alkpolem Słupsk.
Hala może pomieścić 1200-1500 osób. Obecnie rozgrywaja swoje mecze zespoły biorące udział w rozgrywkach Kieleckiej Amatorskiej Lidze Firm. Ponadto organizowane są tutaj imprezy o charakterze kulturalno-rozrywkowym. Zarządcą hali jest Miejski Ośrodek Sportu i Rekreacji w Kielcach. Dojazd do obiektu zapewnia ponad 30 linii autobusowych.

</doc>
<doc id="2434240" url="https://pl.wikipedia.org/wiki?curid=2434240" title="Parafia Zwiastowania Najświętszej Maryi Panny w Nowym Kazanowie">
Parafia Zwiastowania Najświętszej Maryi Panny w Nowym Kazanowie

Parafia Zwiastowania Najświętszej Maryi Panny w Nowym Kazanowie – rzymskokatolicka parafia w Nowym Kazanowie, należąca do dekanatu koneckiego w diecezji radomskiej. W kościele parafialnym znajdują się również kaplice św. Franciszka i św. Antoniego.
Historia.
Parafia w Nowym Kazanowie istnieje od 1924 roku. Kościół jednak został wybudowany w tej miejscowości już w 1529 r., następnie wybudowano w jego pobliżu klasztor, który w 1627 został przekazany Bernardynom. Przebudowę drewnianego kościoła jak i klasztoru ukończono w 1781 r. Trwała ona z przerwami kilkanaście lat. Konsekracji kościoła dokonał 10 sierpnia 1764 bp. Ignacy Kozierowski. W 1891 r. w budynkach klasztoru władze carskie postanowiły urządzić wojskowy szpital, jednak ostatecznie zakwaterowano w nich wojsko. Od 1900 r. budynki znów zostały przekazane księżom. W 1924 parafia została ponownie erygowana przez bp. Mariana Ryxa. Budynki kościoła i klasztoru uległy w czasie wojny uszkodzeniom, a w 1939 roku służyły mieszkańcom jako schronienie w czasie toczących się w okolicy walk.
Terytorium.
Do parafii należą wierni z miejscowości: Brody (miejscowo rozdzielane na "Brody Nowe" i "Brody Stare"), Nowy Kazanów, Stary Kazanów, Pomorzany, Sierosławice i Nowe Sierosławice.

</doc>
<doc id="2434241" url="https://pl.wikipedia.org/wiki?curid=2434241" title="Florian Dick">
Florian Dick

Florian Dick (ur. 9 listopada 1984 w Bruchsal) – niemiecki piłkarz występujący na pozycji obrońcy w niemieckim klubie Kaiserslautern.

</doc>
<doc id="2434242" url="https://pl.wikipedia.org/wiki?curid=2434242" title="Kilanowska Góra">
Kilanowska Góra



</doc>
<doc id="2434243" url="https://pl.wikipedia.org/wiki?curid=2434243" title="Kielanówka">
Kielanówka



</doc>
<doc id="2434244" url="https://pl.wikipedia.org/wiki?curid=2434244" title="Zdzisław Stieber">
Zdzisław Stieber

Zdzisław Stieber (ur. 7 czerwca 1903 w Szczakowej, zm. 12 października 1980 w Warszawie) – polski slawista i językoznawca, prof. dr hab., związany z takimi uczelniami jak: Uniwersytet Jagielloński, Uniwersytet Lwowski, Uniwersytet Łódzki i Uniwersytet Warszawski, członek korespondent Polskiej Akademii Umiejętności, członek rzeczywisty Polskiej Akademii Nauk, członek wielu krajowych i zagranicznych towarzystw naukowych, m.in. Bułgarskiej Akademii Nauk, Akademii Nauk Bośni i Hercegowiny, Société Linguistique de Paris, przewodniczący Polskiego Towarzystwa Językoznawczego, jego członek honorowy, honorowy przewodniczący Komitetu Słowianoznawstwa PAN, redaktor i członek komitetów redakcyjnych wielu czasopism i wydawnictw językoznawczych.
Życiorys.
Urodził się w Szczakowej, w dawnym powiecie chrzanowskim. Szkołę podstawową i średnią ukończył w Krakowie. Początkowo studiował chemię (1921–1925), jednak szybko, bo już 1926 r. zwrócił swą uwagę w kierunku komparatystycznej slawistyki na Uniwersytecie Jagiellońskim. Poza głównym mistrzem, którym był Kazimierz Nitsch, miał jako nauczycieli akademickich takich przedstawicieli krakowskiej szkoły językoznawczej, jak Jan Rozwadowski oraz w pewnym stopniu Jan Łoś (zmarły już w 1928 r.), jednak później najwięcej zawdzięczał Witoldowi Taszyckiemu. Jego zainteresowania skupiały się na dialektach obszarów przygranicznych, co doprowadziło go do badań dialektów wschodniej Słowacji, Łużyc i Łemkowszczyzny, a jego praca koncentrowała się na toponimach, ich etymologii, historii i geograficznym rozmieszczeniu, dzięki temu łączył swoje dwie pasje, którymi oprócz językoznawstwa była turystyka.
Pracę magisterską "Nazwy miejscowe pasma Gorców w Beskidzie Zachodnim" obronił w 1928 r., a po uzupełnieniach wydał ją w 1934 r. W 1929 r. uzyskał tytuł doktora filologii słowiańskiej i ogłosił obszerną rozprawę doktorską "Ze studiów nad gwarami słowackimi południowego Spisza" (1929), w której na podstawie osobiście zebranych (latem 1927 r. miesiąc spędził na Spiszu, a następnie wracał tam w 1928 i 1929 r.) z 80 punktów terenowych materiałów gwarowych i wcześniejszych opracowań dał wnikliwy opis i podział gwar wschodniosłowackich, ustalił ich genezę i stosunek do sąsiadujących języków słowiańskich. W latach 1930 i 1931 jako członek Komisji dla atlasu językowego województwa łódzkiego zebrał w 48 miejscowościach rozmieszczonych na całym obszarze dawnych województw łęczyckiego i sieradzkiego odpowiedzi na kwestionariusz, który składał się z ponad 500 pytań dotyczących fonetyki, morfologii i słownictwa. Rezultatem tych badań była monografia "Izoglosy gwarowe na obszarze dawnych województw Łęczyckiego i Sieradzkiego" (1933), która może uchodzić, za pierwszy polski atlas gwarowy z prawdziwego zdarzenia (materiały te wykorzystano później w "Małym atlasie gwar polskich" z 1957 r. i innych). W latach 1931/32 pół roku spędził na Łużycach zbierając wnikliwie materiał gwarowy dialektów łużyckich. Ze względu na ówczesna sytuację w Republice Weimarskiej tuż przed przejęciem pełni władzy przez hitlerowców, badania te mogły się odbyć tylko ze względu na pomoc i wstawiennictwo Maxa Vasmera.
W 1934 r. habilitował się w zakresie językoznawstwa słowiańskiego na podstawie pracy "Stosunki pokrewieństwa języków łużyckich" (1934). Stieber zgromadził wtedy obfite materiały gwarowe do monografii dwóch wsi: jednej górnołużyckiej (Radwor/Radibor) i jednej dolnołużyckiej (Sielow/Žylow) oraz w gęstej sieci punktów z całego terytorium łużyckiego, zwłaszcza zaś z obszaru pogranicznego między Łużycami Górnymi a Dolnymi, a także materiał historyczny zabytków łużyckich.
W ciągu sześciu lat od uzyskania magisterium uzyskał dwa stopnie naukowe. W tym czasie zajmował stanowisko lektora na Uniwersytecie Jagiellońskim oraz kilka miesięcy spędził na studiach zagranicznych (na Łużycach), i uczył w szkole średniej.
W latach 1934 –1935 prowadził badania Łemkowszczyzny na terenie późniejszych powojennych województw nowosądeckiego i krośnieńskiego (obecnie Podkarpackie) oraz Czechosłowacji. Na ich podstawie jeszcze przed wojną ogłosił kilka prac naukowych i przygotował obszerną monografię o dialekcie Łemków, która we wrześniu 1939 r. znalazła się w drukarni, jednak w czasie wojny uległa zniszczeniu (profesor Stieber odtworzył ją jednak i wydał tuż przed śmiercią), poza tym liczne materiały z tych badań dotyczące fonetyki, morfologii i słownictwa opublikował po wojnie w ośmiu zeszytach "Atlasu językowego dawnej Łemkowszczyzny" (1956 –1964), zawierających 416 map, a stanowiących cenny zabytek przeszłości językowej tego dialektu wschodniosłowiańskiego oraz wzajemnych oddziaływań na niego dwóch języków zachodniosłowiańskich: polskiego i słowackiego. W 1935 r. został asystentem na Uniwersytecie Jagiellońskim, gdzie prowadził zajęcia z języka słowackiego. W tym samym roku dostał zaproszenie do objęcia Katedry Filologii Słowiańskiej na Uniwersytecie Jana Kazimierza we Lwowie, a nominację na profesora nadzwyczajnego ostatecznie otrzymał we wrześniu 1937 r. W roku 1935 zwrócił się do Komisji Badań Ziem Wschodnich przy Prezydium Rady Ministrów o subwencję na zbieranie materiałów do atlasu językowego Bojkowszczyzny, którego opracowania podjął się asystent wspomnianej Katedry, Stefan Hrabec. Podczas drugiej wojny światowej zapiski z prowadzonych wspólnie z Hrabcem badań terenowych zaginęły, jednak udało ogłosić się mu kilka artykułów, jak "Gwary ruskie na zachód od Oporu" (1938) oraz (wspólnie z Hrabcem) "Przyczynki do słownictwa gwar ukraińskich w Karpatach" (1956). Uratowane przez Stiebera i przewiezione po wojnie do Łodzi materiały bojkowskie zebrane przez Hrabca, stały się później podstawą publikowanego pod kierunkiem Janusza Riegera "Atlasu gwar bojkowskich". W tym też czasie powstała praca "Z pogranicza językowego polsko-białoruskiego" (1938), na podstawie zebranych osobiście materiałów w czasie trzytygodniowego pobytu we wsi Studzieniczna i w okolicy, oraz publikacja "Sposoby powstawania słowiańskich gwar przejściowych" (1938) i "Geneza gwar laskich" (1934).
W czasie wojny Zdzisław Stieber w latach 1939 –1941 i 1944–1945 był profesorem przy Katedrze Języka Polskiego na ukraińskim uniwersytecie im. Iwana Franki we Lwowie, a w czasie okupacji niemieckiej prowadził we Lwowie w latach 1941–1944 tajne nauczanie uniwersyteckie.
Po wojnie osobiście prowadził badania nad gwarami słowackimi, łużyckimi, ukraińskimi oraz gwarami centralnej Polski i innych (w zasadzie, z gwar i dialektów sąsiadujących z polskim obszarem językowym, nie zajmował się jedynie gwarami czeskimi). W 1945 r. został profesorem zwyczajnym i członkiem korespondentem PAU. W tym samym roku przystąpił do organizowania katedry języka polskiego i środowiska językoznawczego w nowo-powstającym Uniwersytecie Łódzkim. Współtworzył bibliotekę polonistyczną na Uniwersytecie i organizował sekcję językoznawczą w Łódzkim Towarzystwie Naukowym. W latach 1948 –1949 wydał dwutomowe dzieło "Toponomastyka Łemkowszczyzny" dotyczące nazw miejscowych i terenowych na obszarze dialektu łemkowskiego.
Pracując na Uniwersytecie Łódzkim Stieber zaczął coraz bardziej zajmować się zagadnieniami polonistycznymi, których ukoronowaniem był "Rozwój fonologiczny języka polskiego" z 1952 roku, po korekcie wznowiony jako "Historyczna i współczesna fonologia języka polskiego" (1966), a następnie wydany po angielsku jako "A Historical Phonology of the Polish Language" (1973).
W 1952 r. przeniósł się do Warszawy i objął katedrę filologii słowiańskiej Uniwersytetu Warszawskiego. Kierując tą katedrą w latach 1953 –1966 rozszerzył jej specjalizację, wcześniej bohemistyczną, o bułgarystykę i serbochorwatystykę i prowadził seminaria obejmujące prawie wszystkie języki słowiańskie, ze szczególnym uwzględnieniem czeskiego, słowackiego i języków łużyckich. Prowadził też gramatykę porównawczą języków słowiańskich. W tym czasie brał udział w organizowaniu warszawskich placówek Polskiej Akademii Nauk- Zakładów Językoznawstwa i Słowianoznawstwa. W 1954 r. stworzył pracownię kaszubską i bohemistyczną, którymi następnie kierował przez wiele lat. W tym samym roku został najpierw członkiem korespondentem Polskiej Akademii Nauk, a w 1961 r. otrzymał godność członka rzeczywistego oraz objął kierownictwo Zakładu Słowianoznawstwa PAN (gdzie tworzył Bibliotekę Zakładu Słowianoznawstwa PAN), pozostając na tym stanowisku aż do przejścia na emeryturę.
W tym okresie wydał "Zarys dialektologii języków zachodniosłowiańskich" (1956) oraz wspólnie z Tadeuszem Lehrem-Spławińskim "Gramatykę historyczną języka czeskiego" (1957).
Brał czynny udział w polskim życiu naukowym: w Komitecie Językoznawstwa i Komitecie Słowianoznawstwa PAN, w Polskim Towarzystwie Językoznawczym m.in. dla "Małego atlasu gwar polskich" opracował szczegółowy plan badań oraz ułożył kwestionariusz, i w międzynarodowym (m.in. jako współinicjator "atlasu ogólnosłowiańskiego"). Zorganizował pracę zespołową nad atlasem dialektów kaszubskich, czego wynikiem był "Atlas językowy kaszubszczyzny i dialektów sąsiednich", t. 1 –15, wydany w latach 1964 –1978 oraz opracował "Kaszubskie dialekty" w "Słowniku starożytności słowiańskich. Encyklopedyczny zarys kultury Słowian", t. 2., wydanym w 1965 roku.
W 1966 roku odszedł z Uniwersytetu Warszawskiego, po tym też roku wychodzi praca "Zarys gramatyki porównawczej języków słowiańskich", wydawana w zeszytach przez wiele lat. W 1973 roku odszedł na emeryturę utrzymując jednak kontakt z Instytutem Słowianoznawstwa PAN i zaczął interesować się rozwojem języka rosyjskiego. Z tego okresu pochodzą: "Uwagi o zjawiskach wokalizmu w gramotach książąt rosyjskich z XIV do XVI wieku" (1977). Jest pochowany na Cmentarzu Wojskowym na Powązkach kwatera B39 rząd 1 grób 3.
Jego żoną była artystka Maria Obrębska-Stieber.
Nagrody i odznaczenia.
m.in.:

</doc>
<doc id="2434249" url="https://pl.wikipedia.org/wiki?curid=2434249" title="Litewski Uniwersytet Rolniczy">
Litewski Uniwersytet Rolniczy



</doc>
<doc id="2434250" url="https://pl.wikipedia.org/wiki?curid=2434250" title="Litewska Akademia Wojskowa">
Litewska Akademia Wojskowa



</doc>
<doc id="2434254" url="https://pl.wikipedia.org/wiki?curid=2434254" title="Katedra Kościoła Chrystusowego w Waterford">
Katedra Kościoła Chrystusowego w Waterford

Katedra Kościoła Chrystusowego w Waterford (ang. Christ Church Cathedral, Waterford) – katedra diecezji Cashel i Ossory, należąca do kościoła Irlandii.
To jedyna w Europie budowla klasycystyczna w stylu georgiańskim. Świątynia wybudowana w latach 1773-1779, na miejscu kościoła wikingów, który istniał do 1770. Architektem kościoła był John Roberts. Katedra posiada kremowo - szary kolor, eleganckie i idealne proporcje, piękną wieżę oraz piękne wnętrze mające ciekawe, barokowe stiuki na suficie.

</doc>
<doc id="2434261" url="https://pl.wikipedia.org/wiki?curid=2434261" title="Wiklöf Holding Arena">
Wiklöf Holding Arena

Wiklöf Holding Arena – wielofunkcyjny stadion w Maarianhaminie, w Finlandii. Został otwarty w 1932 roku. Swoje mecze rozgrywa na nim drużyna IFK Mariehamn. Obiekt może pomieścić 4000 widzów, z czego 1600 miejsc jest siedzących.

</doc>
<doc id="2434263" url="https://pl.wikipedia.org/wiki?curid=2434263" title="Kremlin Cup 2011 (kobiety)">
Kremlin Cup 2011 (kobiety)

Tenisowy turniej WTA Kremlin Cup 2011 odbył się w dniach 17 - 23 października w rosyjskiej Moskwie na kortach twardych w hali. Pula nagród wyniosła 721 000 dolarów amerykańskich.

</doc>
<doc id="2434264" url="https://pl.wikipedia.org/wiki?curid=2434264" title="Nowe nad Wisłą">
Nowe nad Wisłą



</doc>
<doc id="2434268" url="https://pl.wikipedia.org/wiki?curid=2434268" title="Armando Trovajoli">
Armando Trovajoli

Armando Trovajoli pisane czasami Trovaioli (ur. 2 września 1917 w Rzymie, zm. 28 lutego 2013 tamże) – włoski kompozytor muzyki filmowej.
Życiorys.
Muzyką zainteresował go ojciec – skrzypek. W wieku 4 lat zaczął uczyć się gry na skrzypcach a w wieku lat 6 – na fortepianie. Studiował pianistykę pod kierunkiem Libero Barniego uzyskując dyplom w klasie fortepianu akademii muzycznej Santa Cecilia w Rzymie. Studiowali kompozycję pod kierunkiem Angelo Francesco Lavagnino. Zainteresował się jazzem stając się z biegiem lat najbardziej znanym włoskim jazzmenem.
W 1949 reprezentował Włochy na Międzynarodowym Festiwalu Jazzowym, na którym wystąpili m.in. tacy muzycy jak: Sidney Bechet, Charlie Parker i Miles Davis.
Zaproszony przez Accademia di S.Cecilia dla uczczenia rocznicy śmierci George'a Gershwina wykonał jako solista jego koncert fortepianowy i Błękitną rapsodię. Orkiestrą Akademii Santa Cecilia dyrygował Willy Ferrero.
Z sekcją smyczków Orchestra Sinfonica RAI z Rzymu wykonał koncert d-moll na fortepian i orkiestrę smyczkową Johanna Sebastiana Bacha.
Należał do najbardziej eklektycznych muzyków swoich czasów.
Skomponował muzykę do ok. 300 filmów współpracując z takimi reżyserami jak: Vittorio De Sica, Mario Monicelli, Ettore Scola, Dino Risi, Alberto Lattuada, i in.
Komponował również muzykę do sztuk teatralnych.

</doc>
<doc id="2434270" url="https://pl.wikipedia.org/wiki?curid=2434270" title="Onezym (Fiestinatow)">
Onezym (Fiestinatow)

Onezym, imię świeckie: Siergiej Nikołajewicz Fiestinatow, (ur. 21 kwietnia 1890 w Bulukowie, zm. 31 października 1970 we Włodzimierzu) - rosyjski biskup prawosławny.
Urodził się w wielodzietnej rodzinie kapłana prawosławnego. W 1910 ukończył seminarium duchowne we Włodzimierzu i podjął pracę nauczyciela, katechety i pomocnika misjonarza w guberni włodzimierskiej. Wykonywał ją przez dwa lata. Następnie 1 sierpnia 1913 został wyświęcony na diakona przez arcybiskupa włodzimierskiego i suzdalskiego Mikołaja. Ten sam hierarcha 6 sierpnia 1913 wyświęcił go na kapłana. Początkowo służył w cerkwi Chrystusa Zbawiciela we Włodzimierzu, następnie w cerkwi w Zastriebiu, gdzie był proboszczem od 1930. Po tej dacie, a przed 1943, był więziony w ramach represji wymierzonych przez władze stalinowskie w duchowieństwo prawosławne i spędził 10 lat w więzieniach.
W 1943 został dziekanem cerkwi w rejonach sabińskim, kowrowskim, seliwańskim i guś-chrustalskim (obwód włodzimierskich). W 1944 wierni katedralnego soboru we Włodzimierzu wybrali go na proboszcza działającej przy nim parafii; wybór ten potwierdził patriarcha Sergiusz.
25 sierpnia 1944 złożył wieczyste śluby mnisze przed metropolitą leningradzkim i nowogrodzkim Aleksym i przyjął imię Onezym. Dwa dni później został wyświęcony na biskupa włodzimierskiego i suzdalskiego. W jego chirotonii jako konsekratorzy wzięli udział metropolita leningradzki Aleksy, metropolita kruticki Mikołaj, biskup taszkencki i Azji Środkowej Cyryl.
Uczestniczył w Soborze Lokalnym Rosyjskiego Kościoła Prawosławnego w 1945. W 1956 otrzymał godność arcybiskupa, pozostając na katedrze włodzimierskiej, urząd ten sprawował do końca życia. W czasie zainicjowanych przez Nikitę Chruszczowa nowych prześladowań Cerkwi zdołał maksymalnie ograniczyć liczbę zamykanych w swojej eparchii cerkwi.
Odznaczony medalem "Za dzielną pracę w Wielkiej Wojnie Ojczyźnianej".

</doc>
<doc id="2434271" url="https://pl.wikipedia.org/wiki?curid=2434271" title="La edad de oro">
La edad de oro

La edad de oro ("Złoty wiek") – hiszpański program telewizyjny nadawany w latach 1983–1985, związany z madryckim ruchem kulturowym "la movida madrileña". Prowadzącą program była Paloma Chamorro, a występowali w nim artyści związani z "movidą", m.in. Pedro Almodóvar (w duecie z Fannym McNamarą) i Alaska, a także inni artyści tego ruchu (malarze, muzycy, fotografowie, projektanci, rysownicy itp.). Częścią programu były także występy i koncerty na żywo.

</doc>
<doc id="2434272" url="https://pl.wikipedia.org/wiki?curid=2434272" title="Jane Eyre (film 2011)">
Jane Eyre (film 2011)

Jane Eyre – brytyjsko-amerykański dramat filmowy z 2011 roku w reżyserii Cary’ego Fukunagi. Ekranizacja powieści Charlotte Brontë pt. "Dziwne losy Jane Eyre", wydanej w 1847 roku.
Produkcja.
Zdjęcia do filmu kręcono na obszarze trzech angielskich hrabstw. Do lokalizacji wykorzystanych przez filmowców należały:
Fabuła.
Osierocona Jane Eyre (Mia Wasikowska) została oddana pod opiekę pani Sary Reed, żony wuja. Nowa rodzina jej jednak nie lubiła i trafiła do szkoły Lowood. Spędziła w niej osiem lat, pracując pod koniec jako nauczycielka. Pragnąc się usamodzielnić przyjmuje posadę guwernantki w posiadłości Thornfield. Ma uczyć Adelę, córkę dawnej kochanki właściciela, Edwarda Rochestera (Michael Fassbender). Jane, choć bez majątku i pozycji, uważa się za równą Rochesterowi. Nie idzie pod tym względem na żadne ustępstwa, czym zjednuje sobie jego szacunek. Nie tylko – z czasem zaczyna łączyć ich uczucie. Na drodze do szczęścia jest jednak przeszkoda – obłąkana żona Rochestera.
Obsada.
i inni

</doc>
<doc id="2434275" url="https://pl.wikipedia.org/wiki?curid=2434275" title="Wiera Choruża">
Wiera Choruża



</doc>
<doc id="2434277" url="https://pl.wikipedia.org/wiki?curid=2434277" title="Wojciech Sylwester Polak">
Wojciech Sylwester Polak



</doc>
<doc id="2434279" url="https://pl.wikipedia.org/wiki?curid=2434279" title="Mecz Gwiazd PLK 2011">
Mecz Gwiazd PLK 2011



</doc>
<doc id="2434280" url="https://pl.wikipedia.org/wiki?curid=2434280" title="Ostrygi">
Ostrygi



</doc>
<doc id="2434281" url="https://pl.wikipedia.org/wiki?curid=2434281" title="Piotr Szlezinger">
Piotr Szlezinger

Piotr Szlezinger (ur. 15 października 1963) – polski piłkarz grający na pozycji ofensywnego pomocnika, trener piłkarski.
Kariera.
Szlezinger jest wychowankiem Unii Racibórz. W klubie tym grał do 1984 roku, kiedy to przeszedł do Górnika Pszów. W sezonie 1988/1989 w barwach tego klubu zadebiutował w II lidze. W 1989 roku przeszedł do GKS Katowice, gdzie rozegrał 20 spotkań w I lidze, grał także w Pucharze UEFA (z RoPS) i finale Pucharu Polski. Następnie wrócił do Górnika Pszów, gdzie grał do 1995 roku. W latach 1995–1997 był zawodnikiem Włókniarza Kietrz. Karierę piłkarską kończył w Peberowie Krzanowice.
Po zakończeniu kariery piłkarskiej został trenerem niższych lig.

</doc>
<doc id="2434282" url="https://pl.wikipedia.org/wiki?curid=2434282" title="Maksymilian Goldstein">
Maksymilian Goldstein

Maksymilian Goldstein (ur. 1880, zm. 1942) – polski bankowiec, znawca ekslibrisów, pomysłodawca i założyciel Muzeum Żydowskiego we Lwowie, kolekcjoner judaików, posiadacz zbioru numizmatycznego.
Pracował w domach bankowych Stroha, Sokala, Liliena oraz w lwowskich oddziałach Austriackiego Zakładu Kredytowego i Banku Dyskontowego Warszawskiego. W 1913 roku w „Gazecie Lwowskiej” opublikował rozprawę o ekslibrisach. W 1935 roku wraz z Karolem Dresdnerem wydał książkę "Kultura i sztuka ludu żydowskiego na ziemiach polskich. Zbiory Maksymiliana Goldsteina", stanowiącą usystematyzowany opis zgromadzonych przez niego judaików, w tym ubiorów, druków, dzieł plastycznych i obiektów kultu.
Posiadał bogaty, liczący kilka tysięcy egzemplarzy zbiór ekslibrisów, w tym ekslibrisy, które wykonał dla jego kolekcji eroiców Bruno Schulz. Posiadał też własny egzemplarz "Xięgi bałwochwalczej" tego autora.
Zginął zabity przez Niemców w czasie okupacji.

</doc>
<doc id="2434283" url="https://pl.wikipedia.org/wiki?curid=2434283" title="Ostreidae">
Ostreidae



</doc>
<doc id="2434287" url="https://pl.wikipedia.org/wiki?curid=2434287" title="Jętka pospolita">
Jętka pospolita

Jętka pospolita ("Ephemera vulgata") – gatunek owada z rzędu jętek i rodziny jętkowatych.
Długość dorosłego owada 1,4–2,2 cm. Skrzydła szarawe.
Dorosłe jętki mają silnie uwstecznione narządy gębowe i nie pobierają pokarmu. Rozwój larw może trwać od 1 do 3 lat.
Jętka pospolita występuje na terenie niemal całej Europy.

</doc>
<doc id="2434288" url="https://pl.wikipedia.org/wiki?curid=2434288" title="Ephemera vulgata">
Ephemera vulgata



</doc>
<doc id="2434291" url="https://pl.wikipedia.org/wiki?curid=2434291" title="Katedra Najświętszej Marii Panny w Kopenhadze">
Katedra Najświętszej Marii Panny w Kopenhadze



</doc>
<doc id="2434292" url="https://pl.wikipedia.org/wiki?curid=2434292" title="Gryphaeidae">
Gryphaeidae

Gryphaeidae – rodzina małży nitkoskrzelnych z rzędu Ostreoida blisko spokrewnionych z ostrygami (Ostreidae). Muszle silnie zróżnicowane, o długości do 280 mm. Kolisty w przekroju mięsień zwieracz jest położony w pobliżu listwy zamka. Rodzina obejmuje nieliczne gatunki współcześnie żyjące oraz wiele wymarłych.
Gatunki współcześnie żyjące grupowane są w rodzajach:

</doc>
<doc id="2434293" url="https://pl.wikipedia.org/wiki?curid=2434293" title="Cmentarz wojenny nr 137 – Ciężkowice">
Cmentarz wojenny nr 137 – Ciężkowice

Cmentarz wojenny nr 137 – Ciężkowice – cmentarz z I wojny światowej znajdujący się w Ciężkowicach w województwie małopolskim, w powiecie tarnowskim, siedziba gminy miejsko-wiejskiej Ciężkowice. Jest jednym z 400 zachodniogalicyjskich cmentarzy wojennych zbudowanych przez Oddział Grobów Wojennych C. i K. Komendantury Wojskowej w Krakowie. W IV okręgu Łużna cmentarzy tych jest 27.
Opis cmentarza.
Zaprojektowany został przez polskiego architekta Jana Szczepkowskiego jako odrębna kwatera na cmentarzu parafialnym. Znajduje się na lekko pochyłym stoku i ma kształt niesymetrycznego równoległoboku. Trzy boki cmentarza ogrodzone niskim kamiennym murem nakrytym betonowym daszkiem. Czwarty bok, od strony drogi ma ogrodzenie w postaci betonowych słupów połączonych metalowymi łańcuchami. Tego typu rozwiązanie z łańcuchami nie występuje na żadnym z cmentarzy IV okręgu Łużna. W boku tym znajduje się wejście na cmentarz. Głównym elementem ozdobnym jest znajdujący się w murze naprzeciwko wejścia pomnik w formie murowanej z kamienia „bramy-ołtarza”. Zwieńczony jest niewielkim krzyżem łacińskim, na ścianie czołowej od strony cmentarza ma płaskorzeźbę głowy Chrystusa z koroną cierniową oraz dwie imienne tabliczki, a na ścianie zewnętrznej drewniany krzyż. Groby rozłożone w czterech równoległych rzędach. Nagrobki w postaci niskich betonowych cokołów z metalowymi krzyżami. W dolnej części krzyży znajdują się metalowe ramki na tabliczki z nazwiskami poległych żołnierzy, tabliczek jednak brak. Oprócz cokołów pojedynczych występują cokoły potrójne, z trzema krzyżami (tzw. triady).
Polegli.
Pochowano tutaj 78 żołnierzy austro-węgierskich, 4 niemieckich i 2 rosyjskich w 4 grobach zbiorowych i 55 grobach pojedynczych. Zidentyfikowano 53 żołnierzy austriackich, pozostali są nieznani. Większość z nich poległa w grudniu 1914 r. i w kwietniu 1915 r.

</doc>
<doc id="2434295" url="https://pl.wikipedia.org/wiki?curid=2434295" title="Henryk Kmiecik">
Henryk Kmiecik

Henryk Ryszard Kmiecik (ur. 1 grudnia 1953 w Lubawce) – polski przedsiębiorca, poseł na Sejm VII kadencji.
Życiorys.
Uzyskał wykształcenie średnie techniczne, w 1984 ukończył technikum mechaniczne. W 1987 zaczął prowadzić prywatny zakład świadczący usługi budowlane. W 2010 z ramienia Platformy Obywatelskiej (nie będąc członkiem tej partii) bez powodzenia kandydował na radnego powiatu kamiennogórskiego. Zaangażował się następnie w działalność Ruchu Palikota, został członkiem zarządu krajowego tej partii. W wyborach parlamentarnych w 2011 uzyskał mandat poselski, kandydując z 1. miejsca na liście tego ugrupowania w okręgu legnickim i otrzymując 13 015 głosów. W październiku 2013, w wyniku przekształcenia Ruchu Palikota, został działaczem partii Twój Ruch. 21 września 2014 z niej wystąpił, a cztery dni później opuścił także klub poselski TR, zostając posłem niezrzeszonym. Wraz z dziesięcioma posłami, którzy opuścili klub TR następnego dnia, współtworzył 3 października koło poselskie Bezpieczeństwo i Gospodarka. Na wybory samorządowe w tym samym roku powołał komitet „Nasza Gmina Lubawka-Kalwaria Lubawska”, który w jednym okręgu startował do sejmiku dolnośląskiego. Henryk Kmiecik otwierał jego listę, a także startował z ramienia tego komitetu na burmistrza Lubawki, otrzymując śladowe poparcie. 18 grudnia tego samego roku wraz z pięcioma innymi posłami BiG przeszedł do klubu parlamentarnego Polskiego Stronnictwa Ludowego. W 2015 nie ubiegał się o poselską reelekcję, w 2018 ponownie został kandydatem do rady powiatu.

</doc>
<doc id="2434299" url="https://pl.wikipedia.org/wiki?curid=2434299" title="Stowarzyszenie Fredriki Bremer">
Stowarzyszenie Fredriki Bremer

Stowarzyszenie Fredriki Bremer – szwedzka organizacja feministyczna założona w 1884 roku przez Sophie Adlersparre, nazwana na cześć Fredriki Bremer. Stowarzyszenia działa na rzecz równości kobiet i mężczyzn, zwłaszcza poprzez ułatwienie kobietom prowadzenia życia zawodowego i ułatwienie mężczyznom prowadzenia życia rodzinnego, a także przeciwdziałanie stereotypizacji płci w środkach masowego przekazu.

</doc>
<doc id="2434300" url="https://pl.wikipedia.org/wiki?curid=2434300" title="Model przekroju geologicznego przez Sudety Zachodnie">
Model przekroju geologicznego przez Sudety Zachodnie

Model przekroju geologicznego przez Sudety Zachodnie - zbudowany z kamienia przekrój geologiczny znajdujący się w Jeleniej Górze, w Parku Miejskim na Wzgórzu Kościuszki. Jest on położony w południowej części parku, na szczycie wzniesienia o wysokości 372 m n.p.m., skąd kiedyś widać było panoramę Karkonoszy (obecnie panorama jest zasłonięta przez drzewa). Przedstawia przekrój geologiczny przez Sudety Zachodnie od Teplic nad Metują w czeskich Górach Stołowych, przez Góry Krucze, Karkonosze, Góry i Pogórze Izerskie do góry Grodziec. Przekrój jest półkolisty i ma długość 20 metrów, a wysokość do 2 metrów. Wykonany jest z naturalnych skał występujących w Sudetach, m.in. piaskowców, porfirów, gnejsów, hornfelsów (Śnieżka), bazaltów (Grodziec), ułożonych tak, aby przypominały ich rzeczywisty układ w terenie. Górna krawędź przekroju naśladuje relief gór, m.in. panoramę Karkonoszy, jaką kiedyś można było stąd podziwiać.
Przekrój został zbudowany dzięki staraniom działaczy Towarzystwa Karkonoskiego (Riesengebirgsverein), a jego odsłonięcie nastąpiło 3 lipca 1902 roku.

</doc>
<doc id="2434304" url="https://pl.wikipedia.org/wiki?curid=2434304" title="Cmentarz wojenny nr 132 – Bobowa">
Cmentarz wojenny nr 132 – Bobowa

Cmentarz wojenny nr 132 – Bobowa – austriacki cmentarz wojenny z okresu I wojny światowej wybudowany przez Oddział Grobów Wojennych C. i K. Komendantury Wojskowej w Krakowie na terenie jego okręgu IV Łużna.
Zaprojektowana przez nieustalonego architekta kwatera na cmentarzu żydowskim znajdującym się w południowej części miasta Bobowej w powiecie gorlickim województwa małopolskiego. 
Pochowano na nim 8 żołnierzy austro-węgierskich wyznania mojżeszowego w 5 grobach pojedynczych i 1 zbiorowym. Ma kształt nieregularny. Głównym elementem cmentarza jest 6 macew bez jakichkolwiek tablic lub nawet gwiazd Dawida otoczonych podwójnym niziutkim murkiem betonowym. Cmentarz jest w bardzo złym stanie.

</doc>
<doc id="2434305" url="https://pl.wikipedia.org/wiki?curid=2434305" title="Hrabstwo Barry (Missouri)">
Hrabstwo Barry (Missouri)

Hrabstwo Barry (ang. "Barry County") – hrabstwo w stanie Missouri w Stanach Zjednoczonych. Obszar całkowity hrabstwa obejmuje powierzchnię 790,89 mil² (2 048 km²). Według spisu powszechnego z 2000r. hrabstwo miało 34 010 mieszkańców. Hrabstwo powstało w 1835 roku i nosi imię od Williama Taylora Barry'ego - poczmistrza generalnego Stanów Zjednoczonych

</doc>
<doc id="2434307" url="https://pl.wikipedia.org/wiki?curid=2434307" title="Łazarz Aronsztam">
Łazarz Aronsztam



</doc>
<doc id="2434310" url="https://pl.wikipedia.org/wiki?curid=2434310" title="Balkan Mirijevo">
Balkan Mirijevo

OFK Balkan Mirijevo, serb: OФK Бaлкaн Mиpиjeвo – serbski klub piłkarski z Mirijeva, na przedmieściach Belgradu. Został utworzony w 1926 roku. Obecnie występuje w Srpska Liga Beograd.

</doc>
<doc id="2434311" url="https://pl.wikipedia.org/wiki?curid=2434311" title="Drugi rząd Poula Nyrupa Rasmussena">
Drugi rząd Poula Nyrupa Rasmussena

Drugi rząd Poula Nyrupa Rasmussena – rząd Królestwa Danii istniejący od 27 września 1994 do 30 grudnia 1996. W skład rządu weszli przedstawiciele Socialdemokraterne (S), socjalliberalnej Radykalnej Lewicy (RV) oraz Centrum-Demokraterne (CD). Gabinet powstał po wyborach w 1994 i zastąpił poprzedni rząd tego samego premiera. Został zastąpiony przez trzeci gabinet Poula Nyrupa Rasmussena, gdy CD wystąpiło z koalicji.

</doc>
<doc id="2434312" url="https://pl.wikipedia.org/wiki?curid=2434312" title="Xupu">
Xupu

Xupu (chiń. 溆浦县; pinyin: "Xùpǔ Xiàn") – powiat w środkowych Chinach, w prowincji Hunan, w prefekturze miejskiej Huaihua. W 2000 roku liczył 798 983 mieszkańców.
Historia.
Powiat został utworzony za rządów zachodniej dynastii Han w 202 roku p.n.e. i nosił nazwę Yiling (义陵县). W 622 roku przemianowano go na Xupu.

</doc>
<doc id="2434313" url="https://pl.wikipedia.org/wiki?curid=2434313" title="FK Balkan Bukovica">
FK Balkan Bukovica



</doc>
<doc id="2434315" url="https://pl.wikipedia.org/wiki?curid=2434315" title="Hajduk Belgrad">
Hajduk Belgrad

FK Hajduk Belgrad, serb: ФК Хајдук Београд – serbski klub piłkarski z Belgradu. Został utworzony w 1937 roku. Obecnie występuje w Srpska Liga Beograd.

</doc>
<doc id="2434316" url="https://pl.wikipedia.org/wiki?curid=2434316" title="Kumamoto (stacja kolejowa)">
Kumamoto (stacja kolejowa)

 – centralna stacja kolejowa w Kumamoto, w prefekturze Kumamoto, w Japonii. Jest obsługiwana przez Kyushu Railway Company (JR Kyushu).
W przedniej części stacji znajduje się przystanek tramwajowy sieci tramwajowej Kumamoto-Ekimae, której operatorem jest Kumamoto City Transportation Bureau.
Linie.
Kumamoto jest stacją pośrednią na Kyūshū Shinkansen i Głównej Linii Kagoshima i terminalem na Głównej Linii Hōhi.
Historia.
Stacja jest jedną z głównych stacji w sieci kolejowej na wyspie Kiusiu, otwarta 1 lipca 1891 roku, kiedy Kyūshū Railway została przedłużona (nazwana później Główna Linia Kagoshima) z Dworca Tamana (wtedy Takase) do tej stacji.
Główna Linia Hōhi została otwarta 21 czerwca 1914 roku, Kyūshū Shinkansen została otwarta w dniu 12 marca 2011 roku.

</doc>
<doc id="2434319" url="https://pl.wikipedia.org/wiki?curid=2434319" title="Artur Awdalian">
Artur Awdalian

Artur Awdalian (ur. 8 września 1968 roku w Tbilisi) – polski duchowny birytualista, kapłan obrządku łacińskiego i ormiańskiego. W latach 2009-2013 proboszcz ormiańskokatolickiej parafii centralnej z siedzibą w Warszawie.
Życiorys.
Artur Awdalian urodził się 8 września 1968 roku w Tbilisi jako syn Alberta i Barbary Avdalyan. Rodzice byli Ormianami i praktykującymi rzymskimi katolikami. W 1985 roku zdał egzamin maturalny. W latach 1986-1988 odbył obowiązkową służbę wojskową w Armii Radzieckiej. W 1990 roku wstąpił do Wspólnoty Neokatechumenalnej, która powstała przy rzymskokatolickiej parafii św. Piotra i Pawła w Tbilisi. W 1991 odbył z tą wspólnotą pielgrzymkę do Polski na Światowe Dni Młodzieży – i na spotkanie z Janem Pawłem II w Częstochowie, na Jasnej Górze. Po pielgrzymce zadecydował o wstąpieniu do seminarium misyjnego i międzynarodowego "Redemptoris Mater" w Warszawie.
W trakcie studiów seminaryjnych odbył praktyki misjonarskie w Kazachstanie i na południu Polski. W 1999 roku, po ukończeniu studiów odebrał święcenia kapłańskie z rąk ks. Józefa kardynała Glempa Prymasa Polski i podjął pracę duszpasterską w archidiecezji warszawskiej. W latach 2003-2007 studiował teologię w Papieskim Kolegium Ormiańskim w Rzymie. W latach 2004-2009 rektor ormiańskokatolickiego kościoła Trójcy Świętej w Gliwicach, jednocześnie duszpasterz Ormian w Polsce północnej. W latach 2009-2013 pełnił funkcję proboszcza nowo powołanej ormiańskokatolickiej parafii centralnej z siedzibą w Warszawie.
Od 2013 roku pracuje na misjach.

</doc>
<doc id="2434321" url="https://pl.wikipedia.org/wiki?curid=2434321" title="Cmentarz wojenny nr 133 – Bobowa">
Cmentarz wojenny nr 133 – Bobowa

Cmentarz wojenny nr 133 – Bobowa – austriacki cmentarz wojenny z okresu I wojny światowej w Bobowej w województwie małopolskim, w powiecie gorlickim, w gminie Bobowa. Jest jednym z 400 zachodniogalicyjskich cmentarzy wojennych zbudowanych przez Oddział Grobów Wojennych C. i K. Komendantury Wojskowej w Krakowie. W IV okręgu Łużna cmentarzy tych jest 27. 
Opis cmentarza.
Ma kształt prostokąta i znajduje się jako oddzielna kwatera na cmentarzu parafialnym w Bobowej. Zaprojektowany został przez polskiego architekta Jana Szczepkowskiego. Brama wejściowa znajduje się od strony drogi nr 981 łączącej Bobową z Grybowem i jest bardzo podobna do zaprojektowanych również przez tego architekta cmentarzach nr 119 i 134. Są to dwa masywne, murowane z kamienia słupki z metalową furtką, oraz prowadzące do nich betonowe schody z murem po obydwu stronach. Głównym pomnikiem jest duży żelazny, kuty krzyż łaciński o wysokości 10 m. Na końcach ramion i na ich złączeniu znajdują się misterne metalowe glorie. Tego typu krzyż nie występuje na żadnym innym cmentarzu okręgu Łużna. Ogrodzenie stanowią murowane z kamienia słupki, betonowa podmurówka i zawieszone między słupkami metalowe segmenty w kształcie balustradek. Nagrobki żołnierzy w postaci metalowych krzyży na betonowym cokole. W podstawę krzyża wkomponowana imienna tabliczka.
Polegli.
W 141 grobach pojedynczych pochowano tutaj 113 żołnierzy armii austro-węgierskiej, 4 armii niemieckiej i 22 armii rosyjskiej. Zginęli od września 1914 r. do maja 2015 r. Większość z nich posiada tabliczki imienne. Nie zidentyfikowano 48 żołnierzy.
Los cmentarza.
Po II wojnie światowej nie dbano o cmentarze z I wojny i ulegały one naturalnemu niszczeniu, zdarzały się również akty wandalizmu. W 2014 r. z budżetu wojewody dokonano generalnego remontu cmentarza nr 133 i zamontowano tablicę informacyjną. Krzyż zaprojektowany przez J. Szczepkowskiego stał się wzorem dla naśladowców – na wzgórzu nad drogą Zborowice – Łużna  wykonano jego replikę, nieco niższą i pomalowaną na biało.

</doc>
<doc id="2434322" url="https://pl.wikipedia.org/wiki?curid=2434322" title="Jafet Soto">
Jafet Soto

Jafet Soto Molina (ur. 1 kwietnia 1976 w San José) – kostarykański piłkarz występujący na pozycji pomocnika, trener piłkarski.
Kariera klubowa.
Soto seniorską karierę rozpoczął w 1994 roku w zespole CS Herediano z Primera División de Costa Rica. Jego barwy reprezentował przez rok. W 1995 roku trafił do meksykańskiego Monarcasu Morelia. Spędził tam 2,5 roku. Na początku 1998 odszedł do Club Atlas, gdzie spędził pół roku. Następnie występował w CF Pachuca, Puebla FC oraz Tecos UAG.
W 2001 roku Soto wrócił do Monarcasu, a na początku 2002 roku do Herediano. W tym samym roku ponownie został graczem meksykańskiej Puebli. W połowie sezonu 2002/2003 wrócił do Herediano, a po jego zakończeniu ponownie trafił do Puebli. W latach 2004-2006 znów grał jednak dla Herediano.
W 2006 roku podpisał kontrakt z amerykańskim Realem Salt Lake. W MLS zadebiutował 27 sierpnia 2006 roku w przegranym 0:6 pojedynku z New York Red Bulls. 16 października 2006 roku w zremisowanym 1:1 meczu z CD Chivas USA strzelił swojego jedynego gola w MLS. W barwach Realu zagrał 8 razy i zdobył 1 bramkę.
Pod koniec 2006 roku Soto wrócił do Herediano, gdzie w 2009 roku zakończył karierę.
Kariera reprezentacyjna.
W reprezentacji Kostaryki Soto zadebiutował w 1994 roku. W 1997 roku został powołany do kadry na Copa América. Na tamtym turnieju, zakończonym przez Kostarykę na fazie grupowej, zagrał w meczach z Brazylią (0:5) i Kolumbią (1:4).
W 2000 roku wziął udział w Złotym Pucharze CONCACAF. Wystąpił na nim w pojedynkach z Kanadą (2:2), Koreą Południową (2:2) oraz Trynidadem i Tobago (1:1, 1:2 po dogrywce). W spotkaniu z Kanadą strzelił także gola. Z tamtego turnieju Kostaryka odpadła w ćwierćfinale.
W 2005 roku Soto ponownie znalazł się w kadrze na Złoty Puchar CONCACAF. Zagrał na nim w pojedynkach z Kanadą (1:0), Kubą (3:1), Stanami Zjednoczonymi (0:0) i Hondurasem (2:3). W meczach z Kanadą i Kubą zdobył także po jednym golu. Tamten turniej Kostaryka zakończyła na ćwierćfinale.
W latach 1994-2005 w drużynie narodowej Soto rozegrał 63 spotkania i zdobył 10 bramek.

</doc>
<doc id="2434323" url="https://pl.wikipedia.org/wiki?curid=2434323" title="Wiadomości Wojskowe">
Wiadomości Wojskowe

Wiadomości Wojskowe – polskie czasopismo wojskowe wydawane w 1917 roku, najpierw w Kijowie, a następnie w Mińsku.
Czasopismo w założeniu było tygodnikiem. Wydawało je Towarzystwo Polskiej Wiedzy Wojskowej, od 16 kwietnia 1917 roku w Kijowie, a od 2 października 1917 roku – w Mińsku. Jego redaktorem był Henryk Bagiński. Skierowane było przede wszystkim do polskich oficerów, a według założeń programowych "skupiać się miało na przedstawianiu sztuki wojskowej ze szczególnym uwzględnieniem spraw taktycznych". Na łamach pisma ukazywały się artykuły poświęcone historii wojskowości, działalności oświatowej w oddziałach wojska polskiego, wsparciu różnych organizacji i instytucji dla armii. W tekstach podkreślało narodowy charakter wojska polskiego.

</doc>
<doc id="2434324" url="https://pl.wikipedia.org/wiki?curid=2434324" title="1 Mieszany Korpus Lotniczy">
1 Mieszany Korpus Lotniczy

1 Mieszany Korpus Lotniczy (1 MKL) – związek taktyczny lotnictwa ludowego Wojska Polskiego.
Formowanie i działania.
Na podstawie dyrektywy Naczelnego Dowództwa Armii Czerwonej z 7 sierpnia 1944 oraz na podstawie zarządzenia wykonawczego Sztabu Generalnego Armii Radzieckiej sformowano w rejonie Charkowa i Kazania w ZSRR 1 Mieszany Korpus Lotniczy. Korpus utworzono w okresie od września 1944 do stycznia 1945. 
Dowódca lotnictwa nakazał 24 stycznia 1945 przebazować Korpus na tereny polskie. 3 DLM otrzymała rozkaz skierowania się na lotniska węzła kutnowskiego. W kwietniu postanowiono przenieść 1 MKL z rejonu Sochaczewa i Kutna na lotniska przyfrontowe w rejonie Kostrzyna. Nie przerywając działań bojowych, 1 MKL przeniósł się 1 maja w rejon na zachód od Oranienburga.
Po zakończeniu wojny 3 DLM przebazowała się na węzeł kutnowski, a w lipcu na lotnisko w Leźnicy, część jednostek stacjonowała też w Katowicach. Oficjalnie korpus rozwiązano 28 lipca 1945.

</doc>
<doc id="2434326" url="https://pl.wikipedia.org/wiki?curid=2434326" title="Monaster Trójcy Świętej Aleksandra Świrskiego">
Monaster Trójcy Świętej Aleksandra Świrskiego

Monaster Trójcy Świętej Aleksandra Świrskiego – prawosławny męski klasztor w obwodzie leningradzkim, w odległości 21 km od miasta Łodiejnoje Pole, w jurysdykcji eparchii tichwińskiej Rosyjskiego Kościoła Prawosławnego.
Patronem klasztoru jest Trójca Święta; wymienianie w nazwie świętego mnicha Aleksandra Świrskiego wskazuje na osobę założyciela wspólnoty.
Monaster został założony pod koniec XV stulecia przez mnicha Aleksandra. Najstarszą częścią kompleksu jego budynków jest wzniesiona w 1533 w stylu nowogrodzkim cerkiew Opieki Matki Bożej, której fundatorem był wielki książę moskiewski Wasyl III. Z 1644 pochodzi sobór Przemienienia Pańskiego, zaś z 1791 – sobór Trójcy Świętej, zbudowany na miejscu drewnianej cerkwi, wzniesionej jeszcze przez twórcę wspólnoty. W 1685 w klasztorze powstała cerkiew Świętych Zachariasza i Elżbiety, zaś w 1718 – cerkiew św. Jana Damasceńskiego. Wszystkie budowle były fundacjami zamożnej rosyjskiej szlachty i kupców.
W XIX stuleciu klasztor był nieformalnie określany jako "Północna Ławra", posiadał 27 placówek filialnych i skitów. Głównym przedmiotem kultu w monasterze pozostawały relikwie jego założyciela.
Po 1918 klasztor został zamknięty przez władze radzieckie. Przełożony wspólnoty, archimandryta Eugeniusz (Trofimow), został rozstrzelany, inni mnisi zmuszeni do wyjazdu z klasztoru. Budynki pełniły następnie różne funkcje: więzienia, koszar, domu inwalidów, sowchozu, szpitala psychiatrycznego.
W 1997 Rosyjski Kościół Prawosławny odzyskał część budynków monasterskich i reaktywował wspólnotę.

</doc>
<doc id="2434329" url="https://pl.wikipedia.org/wiki?curid=2434329" title="Nickelodeon HD Europe">
Nickelodeon HD Europe



</doc>
<doc id="2434330" url="https://pl.wikipedia.org/wiki?curid=2434330" title="Małgorzata Pępek">
Małgorzata Pępek

Małgorzata Anna Pępek z domu Konior (ur. 10 czerwca 1961 w Kocierzu Rychwałdzkim) – polska działaczka samorządowa, w latach 2002–2011 wójt Ślemienia, posłanka na Sejm VII, VIII i IX kadencji.
Życiorys.
W 2006 ukończyła studia wyższe z zakresu administracji w Krakowskiej Szkole Wyższej im. Andrzeja Frycza Modrzewskiego, a w 2010 studia podyplomowe z zakresu zarządzania w administracji publicznej w PAN. 
Od 1990 związana z samorządem gminy Ślemień. Do 2002 zasiadała w radzie gminy, wchodziła też w skład zarządu gminy. W bezpośrednich wyborach samorządowych w 2002, 2006 i 2010 była wybierana na urząd wójta tej gminy. Działa w Ochotniczej Straży Pożarnej i innych organizacjach społecznych. Przystąpiła do Platformy Obywatelskiej, została przewodniczącą struktur tej partii w powiecie żywieckim.
W wyborach parlamentarnych w 2011 uzyskała mandat poselski jako kandydatka z listy PO, otrzymując 12 723 głosy w okręgu bielskim. W Sejmie VII kadencji zasiadała w Komisji Rolnictwa i Rozwoju Wsi, Komisji Samorządu Terytorialnego i Polityki Regionalnej oraz w Komisji Polityki Senioralnej. W wyborach w 2015 została ponownie wybrana do Sejmu, otrzymując 11 733 głosy. W Sejmie VIII kadencji była członkinią Komisji Samorządu Terytorialnego i Polityki Regionalnej, Komisji Administracji i Spraw Wewnętrznych oraz od grudnia 2016 do lutego 2019 Komisji Mniejszości Narodowych i Etnicznych. W wyborach samorządowych w 2018 bez powodzenia kandydowała na stanowisko burmistrza Żywca, zdobywając 2022 głosy (13,84%) i zajmując 3. miejsce wśród 5 kandydatów. W wyborach w 2019 z powodzeniem ubiegała się o poselską reelekcję z ramienia Koalicji Obywatelskiej, uzyskując 17 914 głosów. Ponownie zasiadła w Komisji Administracji i Spraw Wewnętrznych oraz w Komisji Samorządu Terytorialnego i Polityki Regionalnej.

</doc>
<doc id="2434332" url="https://pl.wikipedia.org/wiki?curid=2434332" title="Filipp Agalcow">
Filipp Agalcow

Filipp Agalcow, ros. Филипп Александрович Агальцов (ur. we wsi Sołdatskoje w obwodzie tulskim, zm. 29 czerwca 1980 w Moskwie) – radziecki dowódca wojskowy, marszałek lotnictwa, generał brygady Wojska Polskiego, Bohater Związku Radzieckiego (1978).
Życiorys.
Urodził się 24 stycznia 1900 we wsi Sołdatskoje w guberni tulskiej, ówcześnie na terenie Imperium Rosyjskiego. W 1918 ukończył szkołę średnią, następnie pracował w Zakładach Obuchowskich w Sankt Petersburgu. W 1925 ukończył Kijowską Szkołę Wojskowo-Polityczną, a w 1932 Wojskową Akademię Polityczną im. Włodzimierza I. Lenina w Moskwie. Absolwent kursu pilotażu w Kaczyńskiej Wojskowej Szkole Lotniczej im. Aleksandra F. Miasnikowa w 1934.
5 lipca 1919 wstąpił ochotniczo do Armii Czerwonej. Był strzelcem, pełnił funkcję dowódcy drużyny i pomocnika dowódcy plutonu w 1 kompanii 487 pułku strzelców. Brał udział w wojnie domowej oraz wojnie polsko-bolszewickiej, walkach z oddziałami kontrrewolucyjnymi w Azji Środkowej i w walkach z oddziałami atamana Machny. 
W styczniu 1923 objął funkcję zastępcy dowódcy kompanii ds. politycznych w 72 pułku strzelców 24 Dywizji Strzelców, a w lipcu 1925 został zastępcą komendanta ds. politycznych szkoły pułkowej w 7 pułku artylerii 7 Dywizji Strzeleckiej w Konotopie, a w październiku 1926 – sekretarzem komitetu partyjnego w tym oddziale. Od kwietnia 1932 był zastępcą ds. politycznych dowódcy 9 eskadry lotnictwa myśliwskiego, a rok później – 35 eskadry ciężkich bombowców. W maju 1935 powierzono mu funkcję zastępcy szefa Oddziału Politycznego 114 Brygady Lotniczej w Homlu.
Podczas wojny domowej w Hiszpanii w maju 1937 został oddelegowany na stanowisko komisarza w siłach powietrznych Hiszpańskiej Armii Republikańskiej. Po powrocie do ZSRR w listopadzie 1938 był członkiem Rady Wojskowej Sił Powietrznych Armii Czerwonej. 
II wojna światowa.
Uczestniczył w wojnie zimowej z Finlandią. Na własną prośbę został w sierpniu 1940 skierowany do służby liniowej na stanowisku dowódcy stacjonującego w Estonii 50 pułku lotnictwa bombowego, przeorganizowanego w styczniu 1941 w pułk szybkich bombowców; na tym stanowisku walczył po napaści Niemiec na ZSRR.
W sierpniu 1941 odwołano go z frontu, powierzając mu funkcję komendanta Tambowskiej Wojskowej Szkoły Lotniczej. Od lutego 1943 dowodził 292 Dywizją Lotnictwa Szturmowego, która uczestniczyła w bitwie pod Kurskiem, w walkach na wschodniej Ukrainie oraz podczas forsowania Dniepru, działając w pasie Frontu Woroneskiego, Frontu Stepowego i 2 Frontu Ukraińskiego. W lutym 1944 dowodzona przez niego dywizja otrzymała miano gwardyjskiej i została przemianowana na 9 Gwardyjską Dywizję Lotnictwa Szturmowego. Zimą 1944 dywizja ta uczestniczyła w operacji korsuńsko-szewczenkowskiej, a latem – w operacji lwowsko-sandomierskiej.
W listopadzie 1944 został przeniesiony do służby w Wojsku Polskim, gdzie po mianowaniu na stopień generała brygady powierzono mu dowodzenie 1 Mieszanym Korpusem Lotniczym. Kierował przebazowaniem poszczególnych jego dywizji na terytorium Polski i szkoleniem korpusu oraz dowodził nim w operacji berlińskiej. 
Okres powojenny.
15 lipca 1945, po rozwiązaniu dowództwa 1 Mieszanego Korpusu Lotniczego, powrócił do Związku Radzieckiego i objął stanowisko dowódcy 4 Korpusu Lotnictwa Szturmowego.
Od 18 lipca 1946 dowódca Armii Lotniczej. W latach 1949–1953 pełnił funkcję I zastępcy, a następnie zastępcy dowódcy Sił Powietrznych Związku Radzieckiego. W 1956 został generalnym inspektorem Sił Powietrznych ZSRR, a dwa lata później – ponownie zastępcą dowódcy Sił Powietrznych ZSRR. W 1962 objął funkcję dowódcy Lotnictwa Dalekiego Zasięgu. Od 1969 był inspektorem-doradcą w grupie generalnych inspektorów Ministerstwa Obrony ZSRR.
Od 1919 członek WKP(b), a następnie KPZR. 
Zmarł 29 czerwca 1980 w Moskwie i został pochowany na stołecznym Cmentarzu Nowodziewiczym.
Życie prywatne.
Syn Aleksandra. Był żonaty z Tamarą Nikołajewną (ur. 1906) i miał córkę Ninę (ur. 1928).

</doc>
<doc id="2434333" url="https://pl.wikipedia.org/wiki?curid=2434333" title="FK Kovačevac">
FK Kovačevac

FK Kovačevac, serb: ФK Koвaчeвaц – serbski klub piłkarski z Mladenovaca. Został utworzony w 1955 roku. Obecnie występuje w Srpska Liga Beograd. 

</doc>
<doc id="2434336" url="https://pl.wikipedia.org/wiki?curid=2434336" title="CD Saprissa">
CD Saprissa



</doc>
<doc id="2434342" url="https://pl.wikipedia.org/wiki?curid=2434342" title="Alexander Duncker">
Alexander Duncker

Alexander Friedrich Wilhelm Duncker (ur. 18 lutego 1813 w Berlinie, zm. 23 sierpnia 1897 tamże) – niemiecki wydawca, księgarz i pisarz. Oficer w armii pruskiej.
Był bratem Maximiliana, profesora historii i polityka; oraz Franza i Hermanna także polityków.
Życiorys.
Alexander był drugim synem znanego pruskiego wydawcy Carla Dunckera (współzałożyciela wydawnictwa Duncker &amp; Humblot) i Fanny z domu Wolff. Wbrew zainteresowaniom braci, Alexander poszedł w ślady ojca: po odbyciu praktyk założył w 1837 własne wydawnictwo – Verlag Alexander Duncker, które specjalizowało się w literaturze beletrystycznej. W jego wydawnictwie karierę rozpoczynał m.in. Theodor Storm. Wydawca publikował też dzieła wielu sławnych osobistości, m.in.: Paula Heysego (laureata literackiej Nagrody Nobla w 1910), Karla von Holtei (znanego śląskiego pisarza i aktora teatralnego), Hermanna von Pückler-Muskau (podróżnika i projektanta Parku Mużakowskiego).
Mając w rodzinie aż trzech polityków, Alexander posiadał szerokie kontakty w sferach rządowych. Prowadził np. regularną korespondencję z królem Fryderykiem Wilhelmem IV, a po jego śmierci z cesarzem niemieckim Wilhelmem I. W 1841 otrzymał honorowy tytuł Królewskiego Nadwornego Księgarza. Alexander został także oficerem rezerwy w pruskiej armii i brał czynny udział w walach podczas trzech wojen: prusko-duńskiej w 1864, prusko-austriackiej w 1866 oraz francusko-pruskiej w 1870. Dosłużył się stopnia podpułkownika.
Alexander Duncker zmarł w Berlinie 23 sierpnia 1897 w wieku 84 lat.
Publikacje.
Wśród dzieł wydanych przez Dunckera szczególnie wyróżniają się dwie kolekcje:
Poza wspomnianymi wydanymi kolekcjami, sam Alexander także próbował swoich sił jako pisarz. Napisał m.in.:

</doc>
<doc id="2434343" url="https://pl.wikipedia.org/wiki?curid=2434343" title="Cmentarz wojenny nr 253 – Żabno">
Cmentarz wojenny nr 253 – Żabno

Cmentarz wojenny nr 253 – Żabno – cmentarz z I wojny światowej, znajdujący się w miejscowości Żabno, w gminie Żabno, powiecie tarnowskim, województwie małopolskim. Jeden z ponad 400 zachodniogalicyjskich cmentarzy wojennych zbudowanych przez Oddział Grobów Wojennych C. i K. Komendantury Wojskowej w Krakowie. W VII okręgu Dąbrowa cmentarzy tych jest 12. 
Opis cmentarza.
Zaprojektowany przez austriackiego architekta Johanna Watzala jako kwatera wojskowa na cmentarzu parafialnym w Żabnie. Ma plan dwóch prostokątów; jeden jest większy, drugi mniejszy i złożone są w kształt litery T. Głównym elementem cmentarza jest ściana pomnikowa zwieńczona krzyżem maltańskim. Na jej przedniej ścianie jest tablica inskrypcyjna z napisem:
&lt;poem style="text-align: center;"&gt;
DIE SICH IM LEBEN
BEKRIEGTEN
LIEGEN IM TODE VEREINT
EIN VATERLAND BEWEINT
DIE SIEGER UND DIE
BESIEGTEN
1914 + 1915
&lt;/poem&gt;
W tłumaczeniu na język polski: "Za życia/ walczący/ leżą po śmierci pojednani/ ojczyzna opłakuje jednakowo/ zwycięzców i /pokonanych".
Ogrodzenie cmentarz składa się częściowo z muru, a częściowo z betonowych oraz żelaznych słupków, pomiędzy którymi zamontowano stalowe rury. Wejście znajduje się od strony alei głównej cmentarza i ma postać dwuskrzydłowej, żelaznej bramki zwieńczonej podwójnym krzyżem lotaryńskim. Pola grobowe otoczone są betonowymi krawężnikami. Jest kilka rodzajów nagrobków:
Ponadto na cmentarzu, zaraz za bramką wejściową jest betonowy pomnik zwieńczony betonowym krzyżem. To pomnik pochowanych tutaj polskich żołnierzy września 1939 r. Przed tablicą inskrypcyjną jest drugi betonowy pomnik zwieńczony rosyjską gwiazdą. Ustawiono go na mogile pochowanych tutaj żołnierzy radzieckich poległych w 1945 r. 
Polegli.
Pochowano tutaj 242 żołnierzy w 15 grobach zbiorowych i 69 grobach pojedynczych. Są to:
Są to żołnierze, którzy zmarli w szpitalu w Żabnie. Jako ranni lub chorzy zwożeni byli do niego z okolicznych pól bitewnych i okopów. Wraz z nimi pochowano opiekującą się nimi siostrę miłosierdzia Elinę Elizawietę Tarnowska, która zmarła na chorobę zakaźną. Żołnierze ci zmarli głównie w maju 1915 r., po wielkiej ofensywie połączonych wojsk austro-węgierskich i niemieckich, znanej jako bitwa pod Gorlicami. Nastąpiło wówczas przełamanie obrony rosyjskiej, w wyniku czego armia rosyjska zmuszona była cofnąć się daleko na wschód. Część żołnierzy znarła w grudniu 1914 r.

</doc>
<doc id="2434344" url="https://pl.wikipedia.org/wiki?curid=2434344" title="José Luis López Ramírez">
José Luis López Ramírez

José Luis López Ramírez (ur. 31 marca 1981 w San José) – kostarykański piłkarz występujący na pozycji pomocnika. Zawodnik klubu CD Belén Siglo XXI.
Kariera klubowa.
López Ramírez seniorską karierę rozpoczął w 1999 roku w zespole CS Herediano z Primera División de Costa Rica. Jego barwy reprezentował przez 4 lata. W 2003 roku trafił do Deportivo Saprissa, także grającego w ekstraklasie. Wraz z tym zespołem wywalczył Ligę Mistrzów CONCACAF (2005), 3 mistrzostwa Kostaryki (2004, 2006, 2007), a także mistrzostwa faz Apertura i Clausura w sezonie 2007/2008.
W 2008 roku został wypożyczony do australijskiego Melbourne Victory. W A-League zadebiutował 16 sierpnia 2008 roku w zremisowanym 0:0 pojedynku z Sydney FC. W 2009 roku zdobył z zespołem mistrzostwo Australii. W tym samym roku wrócił do Deportivo. W sezonie 2009/2010 wywalczył z nim mistrzzostwo fazy Clausura.
W 2010 roku López Ramírez przeszedł na wypożyczenie do chińskiego Dalian Shide. Po sezonie 2010 wrócił jednak do Deportivo. W 2011 roku podpisał kontrakt z drużyną CD Belén Siglo XXI.
Kariera reprezentacyjna.
W reprezentacji Kostaryki López Ramírez zadebiutował w 2003 roku. W 2005 roku został powołany do kadry na Złoty Puchar CONCACAF. Zagrał na nim w pojedynkach z Kanadą (1:0), Kubą (3:1) i Hondurasem (2:3). Tamten turniej Kostaryka zakończyła na ćwierćfinale.

</doc>
<doc id="2434346" url="https://pl.wikipedia.org/wiki?curid=2434346" title="Jose Luis Lopez Ramirez">
Jose Luis Lopez Ramirez



</doc>
<doc id="2434347" url="https://pl.wikipedia.org/wiki?curid=2434347" title="Laura Pollán">
Laura Pollán

Laura Inés Pollán Toledo (ur. 13 lutego 1948 w Manzanillo, zm. 14 października 2011 w Hawanie) – kubańska nauczycielka, działaczka opozycyjna na rzecz praw człowieka, założycielka i liderka grupy dysydentów Kobiet w Bieli.
18 marca 2003 kubańskie władze rozpoczęły masowe aresztowania, w wyniku których pod zarzutem działalności kontrrewolucyjnej ujęto 75 mężczyzn związanych z kubańską opozycją (tzw. Czarna Wiosna). Wszyscy otrzymali wyroki pozbawienia wolności na 6-28 lat. Pośród nich był mąż Pollán, Héctor Fernando Maseda Gutiérrez, który został skazany na 20 lat więzienia. W reakcji na werdykt, Laura Pollán wraz z Bertą Soler i grupą innych kobiet, głównie żon, matek i córek uwięzionych, zapoczątkowała ruch społeczny Kobiety w Bieli. W każdą niedzielę po mszy w kościele pw. św. Rity, patronki spraw beznadziejnych, maszerowały w białych strojach ulicami Hawany w proteście przeciwko uwięzieniu mężczyzn. W 2004 Pollán zrezygnowała ze swojej dotychczasowej pracy w liceum, gdzie uczyła literatury, i w pełni poświęciła się działalności na rzecz praw człowieka. Do lutego 2011, na skutek zawartego w 2010 porozumienia pomiędzy kościołem rzymskokatolickim a Raúlem Castro, zwolniono wszystkich przetrzymywanych. Kobiety w Bieli kontynuowały protesty, zarówno na rzecz więźniów sumienia, ale też osób więzionych za politycznie motywowane przestępstwa z użyciem siły.
Pollán była wielokrotnie szykanowana w różny sposób przez władze kubańskie. Wyrażała obawy, że 24 września 2011, kiedy została pobita, wstrzyknięto jej do organizmu szkodliwe substancje. Tego rodzaju praktyki były stosowane przez tajną policję wobec innych opozycjonistów.
Pollán przebywała w szpitalu od 7 października 2011 z powodu chorób układu oddechowego. 14 października przeprowadzono zabieg tracheotomii, zmarła tego samego dnia, cierpiała na cukrzycę, a także zdiagnozowano u niej dengę, nie były to jednak bezpośrednie przyczyny zgonu. Po jej śmierci policja uniemożliwiła innych osobom związanym z Kobietami w Bieli udział w jej pogrzebie.
Miała jedną córkę, Laurę Marię, z pierwszego małżeństwa.

</doc>
<doc id="2434348" url="https://pl.wikipedia.org/wiki?curid=2434348" title="Juan Montiel">
Juan Montiel

Juan Carlos Montiel (ur. 12 listopada 1965 w Montevideo) – urugwajski bokser, brązowy medalista w kategorii do 72 kg na Igrzyskach Panamerykańskich w 1987.

</doc>
<doc id="2434349" url="https://pl.wikipedia.org/wiki?curid=2434349" title="Geographical Names Board of Canada">
Geographical Names Board of Canada

Geographical Names Board of Canada – kanadyjska agenda rządowa działająca przy Canadian Government Department of Natural Resources. Jego członkowie decydują o oficjalnych nazwach geograficznych używanych w Kanadzie. GNBC liczy 27 członków, z których każdy reprezentuje daną prowincję lub terytorium. .
Historia.
Geographic Board of Canada powstało w 1897. W 1948 roku zostało zastąpione przez Canadian Board on Geographic Names, które w 1961 po reorganizacji nazwano Canadian Permanent Committee on Geographical Names (CPCGN). W marcu 2000 stało się Geographical Names Board of Canada.

</doc>
<doc id="2434352" url="https://pl.wikipedia.org/wiki?curid=2434352" title="Akunnaaq">
Akunnaaq

Akunnaaq, Akúnâq – osada w zachodniej Grenlandii, w gminie Qaasuitsup położona na wyspie o tej samej nazwie.
Populacja.
W 1990 roku w Akunnaaq mieszkało 165 osób. Od tamtego czasu liczba ta systematycznie spada. Według danych oficjalnych liczba mieszkańców w 2011 roku wynosiła 98 osób

</doc>
<doc id="2434356" url="https://pl.wikipedia.org/wiki?curid=2434356" title="Pedro Leal (piłkarz)">
Pedro Leal (piłkarz)

Pedro Luis Leal Valencia (ur. 31 stycznia 1989 w Puntarenas) – kostarykański piłkarz występujący na pozycji obrońcy. Zawodnik klubu Carmelita.
Kariera klubowa.
Leal seniorską karierę rozpoczął w 2007 roku w zespole Puntarenas FC z Primera División de Costa Rica. We wrześniu 2011 roku został wypożyczony do słowackiego klubu FK Senica.
Kariera reprezentacyjna.
W reprezentacji Kostaryki Leal zadebiutował 27 marca 2011 roku w zremisowanym 2:2 towarzyskim meczu z Chinami. W tym samym roku został powołany do kadry na Copa América. Na tamtym turnieju, zakończonym przez Kostarykę na fazie grupowej, zagrał w pojedynkach z Kolumbią (0:1), Boliwią (2:0) i Argentyną (0:3).

</doc>
<doc id="2434358" url="https://pl.wikipedia.org/wiki?curid=2434358" title="Cmentarz wojenny nr 268 – Radłów">
Cmentarz wojenny nr 268 – Radłów

Cmentarz wojenny nr 268 – Radłów – austriacki cmentarz wojenny z okresu I wojny światowej wybudowany przez Oddział Grobów Wojennych C. i K. Komendantury Wojskowej w Krakowie na terenie jego okręgu VIII Brzesko.
Zaprojektowany przez Roberta Motkę jako kwatera w południowym rogu radłowskiego cmentarza parafialnego. 
Zbudowany został na planie litery L. Głównym elementem cmentarza jest stojący na betonowym cokole, także betonowy krzyż. Na cokole umieszczono tablicę z niemieckojęzyczną inskrypcją:
W tłumaczeniu na język polski: "Zatrzymaj się ! Może jest pośród nas ten, którego kochałeś."
Pochowano na nim 60 żołnierzy austro-węgierskich, 40 niemieckich i 7 rosyjskich w 33 grobach pojedynczych i 14 zbiorowych.

</doc>
<doc id="2434362" url="https://pl.wikipedia.org/wiki?curid=2434362" title="Ewa Żmuda-Trzebiatowska">
Ewa Żmuda-Trzebiatowska

Ewa Ilona Żmuda-Trzebiatowska z domu Pesta (ur. 8 września 1956 w Szczecinie) – polska polityk, nauczycielka i samorządowiec, posłanka na Sejm VII kadencji.
Życiorys.
Ukończyła filologię germańską w Wyższej Szkole Humanistyczno-Ekonomicznej w Łodzi, a także studia podyplomowe z zakresu public relations w Zachodniopomorskiej Szkole Biznesu w Szczecinie oraz organizacji i zarządzania w oświacie na Akademii Bydgoskiej im. Kazimierza Wielkiego. Zawodowo związana z edukacją, m.in. jako nauczycielka języka niemieckiego w Zespole Szkół Ponadgimnazjalnych w Wolinie.
W wyborach w 2010 z ramienia Platformy Obywatelskiej została wybrana do rady miejskiej w Świnoujściu. Rok później z listy PO wystartowała w wyborach parlamentarnych. Uzyskała mandat poselski, otrzymując 4906 głosów w okręgu szczecińskim. W 2015 nie została wybrana na kolejną kadencję.

</doc>
<doc id="2434363" url="https://pl.wikipedia.org/wiki?curid=2434363" title="Piotr Piskorski">
Piotr Piskorski

Piotr Paweł Piskorski (ur. 17 czerwca 1863 w Wenecji koło Żnina, zm. 15 kwietnia 1920 w Toruniu) – polski działacz społeczny i oświatowy, lekarz.
Życiorys.
Był synem Władysława i Stanisławy z Seredyńskich, miał młodszego brata Jana Kantego, późniejszego kupca w Toruniu, społecznika, członka lokalnych władz. Uczęszczał do gimnazjum w Gnieźnie. Udał się następnie na studia medyczne do Berlina, potem do Greifswaldu, by ostatecznie dyplom lekarza uzyskać w 1894 w Rostoku. Tam uzyskał także doktorat nauk medycznych. Jako lekarz praktykował początkowo w Radzyniu, następnie od 1899 w Witkowie, gdzie udzielał się aktywnie w pracy społecznej. Był inicjatorem powstania w Witkowie towarzystwa robotników polskich. Brał udział w pracach Sejmiku Powiatowego i Rady Miejskiej. Opuścił Witkowo w 1908, żegnany przez władze miasta tytułem honorowego obywatela. Przeniósł się do Bydgoszczy, nie zaprzestając działalności narodowej, co wyrażało się m.in. udziałem w pracach nad rozbudową Domu Polskiego oraz zorganizowaniem pierwszej polskiej wystawy w Bydgoszczy pod zaborami. W 1914 został honorowym członkiem Towarzystwa Przemysłowego w Bydgoszczy.
W tym samym roku wskutek szykan pruskich przeniósł się do Torunia. Figurował na liście osób podejrzanych politycznie i był więziony przez niemieckie władze wojskowe po wybuchu I wojny światowej, a po zwolnieniu skierowany został do służby lekarskiej w toruńskich szpitalach wojskowych. Zmarł 15 kwietnia 1920 w Toruniu, pochowany został na miejscowym cmentarzu św. Jerzego. 
Z małżeństwa z Kazimierą Klepaczewską miał córkę Helenę, historyka i archiwistkę, oraz syna Jerzego.

</doc>
<doc id="2434365" url="https://pl.wikipedia.org/wiki?curid=2434365" title="Francisco Calvo">
Francisco Calvo

Francisco Javier Calvo Quesada (ur. 8 lipca 1992 w San José) – kostarykański piłkarz występujący na pozycji środkowego obrońcy. Zawodnik tureckiego klubu Konyaspor.
Życiorys.
Kariera klubowa.
Calvo treningi rozpoczął w 2005 roku w klubie Deportivo Saprissa. W 2010 roku wyjechał do Stanów Zjednoczonych, gdzie został studentem uczelni San Jacinto College i kontynuował karierę w tamtejszej drużynie piłkarskiej, San Jacinto Coyotes. 
W 2011 roku wrócił do Kostaryki, w której został graczem klubu CS Herediano. Następnie był zawodnikiem klubów: Municipal Pérez Zeledón, FC Nordsjælland, ponownie CS Herediano, Santos de Guápiles, Deportivo Saprissa i Minnesota United FC.
3 maja 2019 roku podpisał kontrakt z amerykańskim klubem Chicago Fire, umowa do 31 grudnia 2020; kwota odstępnego 358 tys. €.
Kariera reprezentacyjna.
W reprezentacji Kostaryki Calvo zadebiutował 29 maja 2011 roku w wygranym 1:0 towarzyskim meczu z Nigerią. W tym samym roku został powołany do kadry na Copa América. Na tamtym turnieju, zakończonym przez Kostarykę na fazie grupowej, zagrał w pojedynkach z Kolumbią (0:1), Boliwią (2:0) i Argentyną (0:3).

</doc>
<doc id="2434366" url="https://pl.wikipedia.org/wiki?curid=2434366" title="Puchar Świata w skokach narciarskich w Falun">
Puchar Świata w skokach narciarskich w Falun

Puchar Świata w skokach narciarskich w Falun odbywał się z przerwami od sezonu 1979/1980 do sezonu 2013/2014. Pierwszy konkurs wygrał Jouko Törmänen, a ostatni Severin Freund. Ogółem na skoczniach Lugnet odbyło się 19 konkursów (dwukrotnie zawody odwołano).
Zawody skoków narciarskich były organizowane w Szwecji od 1947 w ramach Szwedzkich Igrzysk Narciarskich (od 1959 głównie w Falun), które były zawodami FIS (FIS Race) do momentu powstania cyklu Pucharu Świata w skokach narciarskich. Ponadto od 1997 do 2002 konkursy skoków narciarskich rozgrywane podczas tych igrzysk były zaliczane do klasyfikacji Turnieju Nordyckiego.

</doc>
<doc id="2434369" url="https://pl.wikipedia.org/wiki?curid=2434369" title="Ferrari F2004">
Ferrari F2004

Ferrari F2004 – samochód Formuły 1 zaprojektowany przez Rory Byrne'a, Rossa Brawna i Aldo Costę dla zespołu Ferrari na sezon 2004.
Historia.
Samochód był w dużej mierze oparty na modelu F2003-GA i kontynuował pasmo sukcesów, które Ferrari doświadczało od 1999 roku, zdobywając szósty z rzędu tytuł wśród konstruktorów i piąty wśród kierowców.
Samochód był oparty na tym samym projekcie co pionierski F2002, chociaż został jeszcze bardziej ulepszony i zmodyfikowany. Na przykład peryskopowy wydech był mniejszy i umieszczony bliżej środkowej linii samochodu, tylny spojler został powiększony, a tylne zawieszenie przeprojektowane tak, by było bardziej przyjazne dla opon, które były głównym problemem w F2003-GA. Silnik został zaprojektowany tak, by zgodnie z nowymi przepisami technicznymi FIA wytrzymać cały weekend wyścigowy; w związku z tym należało również przeprojektować skrzynię biegów.
Samochód odnosił podobne sukcesy co F2002, dominując przez cały sezon i wygrywając 15 z 18 wyścigów, zdobywając 12 pole positions i ustalając wiele najszybszych okrążeń, które do dziś wciąż są rekordami torów. Michael Schumacher zdobył siódmy tytuł mistrza świata, a Ferrari łatwo obroniło tytuł wśród konstruktorów.
Po sezonie 2004 samochód nadal był rozwijany jako platforma testowa na rok 2005 i został użyty w dwóch pierwszych wyścigach sezonu. Po zdobyciu podium w Grand Prix Australii przed Grand Prix Bahrajnu model został zastąpiony nowym F2005.
W sumie F2004 zdobył 272 punkty. Był użyty później jako podstawa do stworzenia w 2008 roku samochodu serii A1 Grand Prix o nazwie "Powered by Ferrari".
Model zdobył nagrodę Autosportu w kategorii Samochód Wyścigowy Roku.

</doc>
<doc id="2434370" url="https://pl.wikipedia.org/wiki?curid=2434370" title="BMW F30">
BMW F30



</doc>
<doc id="2434371" url="https://pl.wikipedia.org/wiki?curid=2434371" title="Cmentarz wojenny nr 247 – Szczucin">
Cmentarz wojenny nr 247 – Szczucin

Cmentarz wojenny nr 247 – Szczucin – austriacki cmentarz z I wojny światowej w miejscowości Szczucin, gminie Szczucin w powiecie dąbrowskim, województwie małopolskim. Jest jednym z 400 zachodniogalicyjskich cmentarzy wojennych zbudowanych przez Oddział Grobów Wojennych C. i K. Komendantury Wojskowej w Krakowie. W VII okręgu dąbrowskim cmentarzy tych jest 9.
Opis cmentarza.
Cmentarz znajduje się w środkowej części cmentarza parafialnego w Szczucinie. Wykonano go na planie prostokąta o rozmiarach 28 × 15 m. Projektantem był Johan Watzal. Ogrodzenie cmentarza od strony wschodniej składa się z betonowego muru, za którym znajduje się ziemny pagórek. Z pozostałych stron są to betonowe słupki, pomiędzy którymi umieszczono poręcze ze stalowych rur. Wejście przez bramkę od strony zachodniej, Bramkę tworzą dwa betonowe słupki i niska żelazna furtka. Głównym elementem cmentarza jest pomnik wykonany w formie portyku ozdobionego stylizowanym wizerunkiem skrzyżowanych luf armatnich, wyróżnionego ze ścianki, która stanowi ogrodzenie nekropolii od wschodu. Groby żołnierzy umieszczone w czterech równoległych rzędach. Otoczone są betonowymi krawężnikami, pomiędzy którymi znajdują się równoległe ścieżki. Groby zwieńczone są kilkoma rodzajami żeliwnych, kutych krzyżów.
Środkową część cmentarza pomiędzy bramka wejściową, a ścianą z ozdobnym portykiem tworzy plac centralny. Pochowano na nim w odrębnej kwaterze 57 żołnierzy radzieckich poległych w 1945 r., a na portyku umieszczono poświęconą im tablicę pamiątkową. Nazwiska tych żołnierzy są nieznane.
Cmentarz zachowany jest w bardzo dobrym stanie, wszystkie krzyże żeliwne istnieją. Został odremontowany i jest regularnie pielęgnowany.
Spis poległych.
Na cmentarzu pochowano 56 żołnierzy austro-węgierskich, 3 niemieckich i 39 rosyjskich i 2 żołnierzy serbskich w 53 grobach pojedynczych i 12 zbiorowych. Cmentarz jest w bardzo dobrym stanie. Pochowani na tym cmentarzu żołnierze austro-węgierscy należeli do bardzo wielu jednostek: do 4, 5, 39, 40, 76 i 89 pułku piechoty, 11,12, 13,15, 18, 22, 31 i 36 pułku piechoty landwehry, 5,12,13,18 i 20 pułku piechoty honwedu, 3 pułku huzarów, 2 pułku huzarów honwedu, 33 pułku artylerii polowej, 5 i 11 batalionu taborów, 10 batalion saperów oraz 4 i 9 kompanii kolejowej. Żołnierze niemieccy należeli do 38 pułku piechoty landwehry, a żołnierze rosyjscy do 300 pułku piechoty i 126 pułku dragonów. Serbowie przynależeli do 15 pułku piechoty i 3 pułku ułanów. Nie do końca wiadomo, skąd wzięli się żołnierze serbscy, Serbia bowiem w owym czasie była w stanie wojny z Austro-Węgrami. Być może byli to żołnierze walczący w armii rosyjskiej jako ochotnicy,

</doc>
<doc id="2434372" url="https://pl.wikipedia.org/wiki?curid=2434372" title="Luis Miguel Valle">
Luis Miguel Valle

Luis Miguel Valle (ur. 11 maja 1989) – kostarykański piłkarz występujący na pozycji pomocnika. Zawodnik klubu LD Alajuelense.
Kariera klubowa.
Valle seniorską karierę rozpoczął w 2008 roku w zespole LD Alajuelense z Primera División de Costa Rica. W sezonie 2008/2009 wywalczył z zespołem wicemistrzostwo faz Apertura i Clausura, a w sezonie 2010/2011 mistrzostwo faz Invierno i Verano.
Kariera reprezentacyjna.
W reprezentacji Kostaryki Valle zadebiutował 12 lipca 2011 roku w przegranym 0:3 meczu rozgrywek Copa América z Argentyną. Było to jedyne spotkanie rozegrane przez niego na tamtym turnieju, zakończonym przez Kostarykę na fazie grupowej.

</doc>
<doc id="2434373" url="https://pl.wikipedia.org/wiki?curid=2434373" title="Napoleon Siemaszko">
Napoleon Siemaszko

Napoleon Siemaszko (ur. 25 sierpnia 1907 w Wilnie, zm. 14 marca 1993 w Warszawie) – polski adwokat, działacz Stronnictwa Narodowego przed II wojną światową, po II wojnie światowej więzień stalinowski, następnie jeden z liderów nieformalnego środowiska ruchu narodowego w PRL.
Życiorys.
Od 1926 uczestniczył w akcjach Młodzieży Wszechpolskiej. W 1929 rozpoczął studia prawnicze na Uniwersytecie Stefana Batorego w Wilnie, w czasie których wstąpił do Stronnictwa Narodowego.
Po ukończeniu studiów w 1933 r. zaangażowany w działalność SN, został osadzony w obozie w Berezie Kartuskiej w listopadzie 1934 i przebywał w nim do marca 1935. Następnie kierował sekcją akademicką SN. W styczniu 1936 został aresztowany pod zarzutem kierowania „grupą terrorystyczną” i w kwietniu tego roku skazany na karę 4 lat pozbawienia wolności, zmniejszoną w II instancji do 3 lat. W maju 1939 opuścił więzienie, a w czerwcu 1939 został członkiem Zarządu Głównego SN.
W okresie II wojny światowej działał w konspiracji narodowej, ale nie odgrywał w niej większej roli. Był m.in., mieszkając w Warszawie, członkiem kierownictwa SN w okręgu łódzkim w początkowym okresie okupacji (od października 1939 do ok. 1941 roku).
Po II wojnie światowej, we wrześniu 1947 aresztowany, a w 1949 został skazany na karę 5 lat pozbawienia wolności, w związku ze sprawą Adama Doboszyńskiego. Wyszedł na wolność we wrześniu 1952.
Po 1956 pracował jako radca prawny w Stowarzyszeniu PAX, a od 1959 jako adwokat. Był jednym z liderów nieformalnego środowiska narodowego w czasach PRL, w latach 70. i 80. w jego warszawskim mieszkaniu, przyznanym mu przez Stowarzyszenie Pax, odbywały się spotkania tzw. "salonu przy ul. Pięknej", na które przychodzili byli członkowie SN oraz osoby zainteresowane ideą endecką. W 1974 r. w Departamencie III MSW zatwierdzono wniosek o formalne zwerbowanie Siemaszki do współpracy jako TW „Teodor” o numerze rejestracyjnym 29425. Należał również do antysemickiego, łączącego nacjonalistów i komunistów Zjednoczenia Patriotycznego „Grunwald”.
W 1981 był jednym z inicjatorów powstania Narodowego Odrodzenia Polski, jednak na działalność tej organizacji nie miał wpływu. Po 1989 działał na rzecz zjednoczenia ruchu narodowego. Był m.in. wiceprezesem Instytutu Historycznego im. Romana Dmowskiego w Warszawie (od grudnia 1990) i wiceprezesem Stronnictwa Narodowo-Demokratycznego (od kwietnia 1991).

</doc>
<doc id="2434375" url="https://pl.wikipedia.org/wiki?curid=2434375" title="Adam Arcimowicz">
Adam Arcimowicz

Adam Arcimowicz (ur. 28 grudnia 1829 w Białymstoku, zm. 15 stycznia 1893 w Adamówce nad Dniestrem) – polski i rosyjski polityk, gubernator samarski, jeden z twórców uniwersytetu w Odessie i reformy chłopskiej w Rosji. Brat Wiktora Arcimowicza.
Życiorys.
Studiował w petersburskiej Szkole Prawoznawstwa. Uczestnik wojny krymskiej. W okresie 1860-1862 gubernator samarski, w tym też okresie silnie zaangażowany w tworzenie ustawy uwłaszczeniowej chłopów rosyjskich, był członkiem komisji redakcyjnej tej ustawy. Od 1862 do 1866 kurator okręgu naukowego w Odessie, doprowadził do powstania uniwersytetu i Szkoły Handlowej w tym mieście, a także założenia gimnazjum Nikołajewskiego tamże. W 1866 r. zwolniony ze służby państwowej, pełnił funkcje plenipotenta u Branickich w Białej Cerkwi, a następnie prowadził własny majątek w Adamówce. Pomimo kariery urzędniczej w Rosji był wyznawcą rzymskokatolickim. Brat Wiktora Arcimowicza.

</doc>
<doc id="2434377" url="https://pl.wikipedia.org/wiki?curid=2434377" title="Ollie Matson">
Ollie Matson

Ollie Genoa Matson II (ur. 1 maja 1930 w Trinity w Teksasie, zm. 19 lutego 2011 w Los Angeles) – amerykański lekkoatleta oraz zawodnik futbolu amerykańskiego.
Jako lekkoatleta Matson specjalizował się w biegu na 400 metrów. Na igrzyskach olimpijskich w 1952 w Helsinkach zdobył w tej konkurencji brązowy medal, a w sztafecie 4 × 400 metrów srebrny (sztafeta USA biegła w składzie: Matson, Gene Cole, Charles Moore i Mal Whitfield, ustanowiła rekord kraju – 3:04,0).
Po Igrzyskach Matson zaczął zawodowo uprawiać futbol amerykański (wcześniej grał w futbol akademicki). Grał jako running back (halfback). Występował w zespołach: Chicago Cardinals (1952–1958), Los Angeles Rams (1959–1962), Detroit Lions (1963) i Philadelphia Eagles (1964–1966). Sześciokrotnie występował w meczach Pro Bowl (1952 i 1954–1958).
W 1972 został wybrany do Pro Football Hall of Fame, a w 1976 do College Football Hall of Fame.

</doc>
<doc id="2434379" url="https://pl.wikipedia.org/wiki?curid=2434379" title="Li Na (szpadzistka)">
Li Na (szpadzistka)

Li Na (;ur. 9 marca 1981 w Dandong) – chińska szpadzistka, złota i brązowa medalistka olimpijska, mistrzyni świata.
Podczas igrzysk w Pekinie zajęła 4. miejsce w turnieju indywidualnym. W meczu o brązowy medal przegrała z Ildikó Minczą-Nébald 11:15. W Atenach w 2004 odpadła w ćwierćfinale indywidualnie, zaś wraz z drużyną zajęła 6. miejsce.

</doc>
<doc id="2434382" url="https://pl.wikipedia.org/wiki?curid=2434382" title="Cmentarz wojenny nr 311 – Nowy Wiśnicz">
Cmentarz wojenny nr 311 – Nowy Wiśnicz

Cmentarz wojenny nr 311 Nowy Wiśnicz – zabytkowy cmentarz z I wojny światowej znajdujący się w miejscowości Nowy Wiśnicz w województwie małopolskim, w powiecie bocheńskim, w gminie Nowy Wiśnicz. Jest jednym z 400 zachodniogalicyjskich cmentarzy wojennych zbudowanych przez Oddział Grobów Wojennych C. i K. Komendantury Wojskowej w Krakowie. Z tej liczby w okręgu bocheńskim cmentarzy jest 46. 
Historia.
Pochowano tutaj żołnierzy armii rosyjskiej i austriacko-węgierskiej, którzy zginęli w walkach na okolicznych terenach w grudniu 1914 w czasie operacji limanowsko-łapanowskiej, oraz w szpitalach polowych. Rosjanie zajęli Rajbrot i okoliczne tereny już 11 listopada 1914. Ówcześni komentatorzy piszą: „"Zjawiają się Moskale, którzy jak mrowie zajmują na kwatery wszystkie niemal domy". Szykowali się do zdobycia fortyfikacji Krakowa. Bitwa ta zakończyła się zwycięstwem wojsk austriackich, którzy zahamowali rosyjską ofensywę w kierunku Krakowa i Śląska.
Na cmentarzu w Nowym Wiśniczu pochowano łącznie 191 żołnierzy w 4 grobach pojedynczych i 20 zbiorowych:
W tej liczbie niezidentyfikowanych jest 186 żołnierzy.
Położenie.
Cmentarz znajduje się na cmentarzu komunalnym w Nowym Wiśniczu, w odległości około 700 m od skrzyżowania dróg w centrum Nowego Wiśnicza. Jest to na niewielkim wzniesieniu, po lewej stronie drogi nr 965 z Nowego Wiśnicza do Bochni.
Opis cmentarza.
Składa się z dwóch kwater. Pierwsza (dolna) znajduje się tuż przy głównej bramie wejściowej na cmentarz, druga (górna) w jego północnym rogu. Ogrodzenie obydwu składa się z betonowych słupków na niskiej betonowej podmurówce, a pomiędzy słupkami znajdują się dwie stalowe rury. Centralny element ozdobny znajduje się tylko na górnej kwaterze. Jest to betonowa, niska ściana pomnikowa zwieńczona betonowym krzyżem łacińskim. Znajduje się na niej ozdobny ornament w postaci wieńca liści laurowych. Dawniej w środku wieńca istniał żeliwny krzyż. Na obydwu kwaterach istnieją betonowe nagrobki zwieńczone czterema rodzajami krzyży:
Na górnej kwaterze znajduje się jeszcze nagrobek podoficera żandarmerii niemieckiej zmarłego w 1944 na atak serca, a na zewnątrz, tuż przy ogrodzeniu postawiono wysoki betonowy obelisk upamiętniający żołnierzy radzieckich poległych w czasie II wojny światowej.

</doc>
<doc id="2434384" url="https://pl.wikipedia.org/wiki?curid=2434384" title="Święta Illuminata">
Święta Illuminata

Święta Illuminata (zm. ok. 320) – chrześcijańska święta, dziewica. Urodziła się w Todi, we Włoszech. Jej święto przypada na 29 listopada. Być może była czczona w Rawennie. W Todi i Montefalco znajdują się kościoły pod jej wezwaniem.
Co prawda zdaniem niektórych takowa święta mogła nigdy nie istnieć, wzmianka o jej kulcie w Rawennie może być wynikiem omyłki pisarzy kościelnych, a sama św. Illuminata może być pomylona ze świętą Felicissimą albo Firminą. Poza informacją o prawdopodobnej dacie jej śmierci i miejsca życia nic więcej o niej nie wiadomo. Pojawiła się na jednym z obrazów Antoniazzo Romano (wczesnorenesansowego, włoskiego artysty). Jej osoba połączona jest ze św. Felicissimą i św. Firminą tworząc grupę "Świętych dziewic".

</doc>
<doc id="2434385" url="https://pl.wikipedia.org/wiki?curid=2434385" title="Sun Yujie">
Sun Yujie

Sun Yujie (; ur. 10 sierpnia 1992) – chińska szpadzistka, złota i brązowa medalistka olimpijska, dwukrotna wicemistrzyni świata.
Podczas mistrzostw świata w Katanii (2011) zdobyła srebrny medal indywidualnie, po przegranej w finale z Li Na 7:15. Na tych samych mistrzostwach była druga w turnieju drużynowym.

</doc>
<doc id="2434389" url="https://pl.wikipedia.org/wiki?curid=2434389" title="Cmentarz wojenny nr 370 – Jordanów">
Cmentarz wojenny nr 370 – Jordanów

Cmentarz wojenny nr 370 w Jordanowie – niezachowany cmentarz z I wojny światowej.
Zaprojektowany przez nieznanego architekta jako kwatera wojskowa na cmentarzu parafialnym. Pochowano żołnierzy rosyjskich w 3 grobach pojedynczych. Cmentarz został zlikwidowany po II wojnie światowej.

</doc>
<doc id="2434392" url="https://pl.wikipedia.org/wiki?curid=2434392" title="Bożena Kamińska">
Bożena Kamińska

Bożena Kamińska z domu Pawłowska (ur. 27 sierpnia 1965 w Gołdapi) – polska urzędniczka samorządowa, działaczka kulturalna, instruktorka harcerska, posłanka na Sejm VII i VIII kadencji.
Życiorys.
W 1999 ukończyła studia magisterskie w zakresie marketingu w Wyższej Szkole Finansów i Zarządzania w Białymstoku, zaś w 2001 studia podyplomowe z pedagogiki w Centrum Doskonalenia Nauczycieli „Ares”. Odbyła także studia doktoranckie z ekonomii w Szkole Głównej Handlowej w Warszawie, ukończone w 2006. W 2009 ukończyła studia podyplomowe z zakresu zarządzania kulturą w strukturach UE w Polskiej Akademii Nauk.
W latach 1987–2009 zawodowo związana z suwalskim oddziałem Międzynarodowego Stowarzyszenia na rzecz Rozwoju Społecznego. W latach 2000–2012 była dyrektorem Młodzieżowego Domu Kultury w Suwałkach, następnie została dyrektorem nowo powołanego Suwalskiego Ośrodka Kultury. W 2011 objęła funkcję przewodniczącej rady społecznej miejskiego szpitala. Zaangażowana w działalność kulturalną, m.in. jako koordynator i dyrektor Festiwalu Piosenki i Tańca „Muszelki Wigier”.
Działaczka Chorągwi Białostockiej ZHP, weszła w skład władza naczelnych Związku Harcerstwa Polskiego. W latach 2005–2007 była członkinią Głównej Kwatery ZHP. Następnie w latach 2007–2009 zasiadała w Radzie Naczelnej ZHP, a w latach 2009–2013 była członkinią Centralnej Komisji Rewizyjnej ZHP (w latach 2009–2011 pełniła funkcję jej przewodniczącej). Uzyskała stopień harcmistrzyni.
Przystąpiła do Platformy Obywatelskiej. W wyborach w 2010 bez powodzenia kandydowała do sejmiku podlaskiego. Rok później z listy PO wystartowała w wyborach parlamentarnych. Uzyskała mandat poselski, otrzymując 10 019 głosów w okręgu podlaskim. Objęła funkcję przewodniczącej Parlamentarnego Zespołu Przyjaciół Harcerstwa. W wyborach w 2014 kandydowała na prezydenta Suwałk, zajmując 3. miejsce spośród 5 kandydatów (otrzymała niespełna 18% głosów).
W 2015 z powodzeniem ubiegała się o poselską reelekcję (dostała 9826 głosów). W Sejmie VIII kadencji została członkinią Komisji Łączności z Polakami za Granicą oraz Komisji Obrony Narodowej. W wyborach do Parlamentu Europejskiego w 2019 bezskutecznie ubiegała się o mandat europosłanki z listy Koalicji Europejskiej jako reprezentantka PO. W wyborach krajowych w tym samym roku nie została ponownie wybrana do Sejmu.

</doc>
<doc id="2434394" url="https://pl.wikipedia.org/wiki?curid=2434394" title="Dziewica Orleańska (obraz Jana Matejki)">
Dziewica Orleańska (obraz Jana Matejki)

Dziewica Orleańska, inaczej Wjazd Joanny d’Arc do Reims – obraz Jana Matejki namalowany w 1886, eksponowany w Galerii Rogalińskiej, znajdującej się przy pałacu Raczyńskich w Rogalinie.
Jest to największe płótno namalowane przez Matejkę, ma ponad 47 m² powierzchni.
Obraz ten zakupił w 1897 roku Edward Aleksander Raczyński, założyciel i właściciel galerii w Rogalinie.

</doc>
<doc id="2434396" url="https://pl.wikipedia.org/wiki?curid=2434396" title="Granica chińsko-tadżycka">
Granica chińsko-tadżycka

Granica chińsko-tadżycka – granica międzypaństwowa dzieląca terytoria Chińskiej Republiki Ludowej i Tadżykistanu o długości 414 kilometrów.
Początek granicy na północy- trójstyk granic Kirgistanu, Tadżykistanu i Chin w Górach Zaałajskich. Następnie granica biegnie grzbietami Gór Sarykolskich do trójstyku granic Tadżykistanu, Afganistanu i Chin na południu.
Granica powstała w 1991 roku po proklamowaniu niepodległości przez Tadżykistan. Poprzednio był to odcinek granicy radziecko-chińskiej.
13 stycznia 2011 zmienił się przebieg tadżycko-chińskiej, Tadżykistan scedował na rzecz Chin sporny obszar o powierzchni 1 tys. km², w północnej części granicy.

</doc>
<doc id="2434397" url="https://pl.wikipedia.org/wiki?curid=2434397" title="Węsierski">
Węsierski

Węsierski I (Wensierski, Wesierski, Belina odmienny) – kaszubski herb szlachecki, według Przemysława Pragerta odmiana herbu Belina.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
"W polu błękitnym trzy podkowy srebrne w roztrój, barkami ku sobie, na środkowej miecz srebrny. Klejnot: nad hełmem w koronie kruk czarny z rozpostartymi skrzydłami, z pierścieniem złotym w dziobie. Labry: prawdopodobnie błękitne, podbite srebrem."
Najwcześniejsze wzmianki.
Herb wzmiankowany przez Niesieckiego, Żernickiego ("Der polnische Adel") i Chrząńskiego ("Tablice odmian herbowych").
Rodzina Belina-Węsierskich.
Węsierski to nazwisko odmiejscowe wzięte od wsi Węsiory. Mieszkało tam kilka rodzin szlacheckich, noszących różne nazwiska, między innymi: Belina (Bilina), Bronk, Cieszyca, Dułak, Gruba, Gruchała. Spośród nich, Belinowie nie byli najstarszą rodziną, za to najznaczniejszą. Mieli wywodzić się z polskich Belinów, których gałąź przeniosła się na Pomorze w XVI wieku. Z linii tej najwcześniej wzmiankowani są w 1648 Andrzej i Maciej Belina Węsierscy. Byli potomkami Jana Kazimierza Beliny, który pierwszy przybrał nazwisko Węsierski. Znaczącą pozycję dla rodu zdobył Kazimierz Belina Węsierski (1693-1771), pisarz ziemski tucholski (1746-71), dziedzic wsi: Przyrowo, Wełpin, Wieszczyce oraz innych wsi, także w powiecie bydgoskim, posiadacz znacznego majątku. Jego dwaj synowie założyli dwie linie, starszą i młodszą: pierwsza pochodziła od Mikołaja (1743-1823), stolnika gnieźnieńskiego w 1792, druga od Teodora. Z linii starszej pochodził Albin Belina Węsierski, który uzyskał pruski tytuł hrabiowski 30 października 1854 i dodatki w herbie. Jego syna, Zbigniewa Antoniego Józefa (1839-po 1907) adoptował dziadek macierzysty, Józef Ignacy Kwilecki, dzięki czemu Zbigniew otrzymał w 1853 prawo używania nazwiska Kwilecki i herbu hrabiowskiego Kwileckich wraz z tytułem oraz prawo posiadania ordynacji Wróblewo. Linia Węsierskich-Kwileckich wygasła jednak z synem Zbigniewa, Józefem Adolfem Stanisławem Marią Węsierskim-Kwileckim (1897-1928). Węsierscy Belinowie osiedli też w Królestwie Polskim (należeli do nieutytułowanej linii), gdzie wylegitymowali się w latach 1838 i 1839 zarówno z herbem Belina jak i Belina odmienny.
Herbowni.
Węsierski (Wensierski, Wesierski) z przydomkiem Belina (Bilina).
Niektórzy Belinowie Węsierscy wylegitymowali się z herbem Belina bez odmian. Węsierscy z innymi przydomkami posługiwali się szeregiem innych herbów, między innymi: Bronk, Cieszyca, Dułak, Dułak II, Dułak III, Dułak IV, Węsierski IV, Węsierski V, Węsierski VI, Węsierski VII, Nieczuła, Tessen.

</doc>
<doc id="2434399" url="https://pl.wikipedia.org/wiki?curid=2434399" title="József Bencsics">
József Bencsics

József Bencsics (ur. 6 sierpnia 1933 w Szombathely, zm. 13 lipca 1995 w Budapeszcie) – węgierski piłkarz.
Z zespołem Újpesti Dózsa Sport Club w 1960 zdobył mistrzostwo Węgier. W latach 1957–1958 wystąpił w 8 meczach reprezentacji Węgier i strzelił dla niej 1 gola. Wystąpił na mistrzostwach świata w 1958.

</doc>
<doc id="2434400" url="https://pl.wikipedia.org/wiki?curid=2434400" title="Wiktor Arcimowicz">
Wiktor Arcimowicz

Wiktor Arcimowicz (ur. 19 kwietnia 1820 w Białymstoku, zm. 2 marca 1893 w Petersburgu) – polski i rosyjski polityk, gubernator tobolski w okresie 1854-1858 i kałuski od 1858 do 1862, wiceprezes Rady Stanu Królestwa Kongresowego, tajny radca.
Członek Komitetu Urządzającego w Warszawie. Wychowany w polskiej rodzinie w wyznaniu rzymskokatolickim, po ślubie z prawosławną przeszedł na prawosławie. Brat Adama Arcimowicza.

</doc>
<doc id="2434401" url="https://pl.wikipedia.org/wiki?curid=2434401" title="Tolb nuur">
Tolb nuur

Tolb nuur (mong. Толбо; trl. "Tolbo nuur") – słodkowodne jezioro w zachodniej Mongolii, w ajmaku bajanolgijskim, w Ałtaju Mongolskim.
Jezioro o powierzchni 84 km², głębokości do 12 m, długości do 21 km i szerokości do 7 km. Leży na wysokości 2079 m n.p.m. Zamarza w okresie od października do maja. Występują różne gatunki ptaków, m.in.: bielik wschodni, raróg, kormoran zwyczajny, łabędź krzykliwy, gęś tybetańska, kazarka rdzawa, gągoł oraz czajka zwyczajna

</doc>
<doc id="2434402" url="https://pl.wikipedia.org/wiki?curid=2434402" title="Tolbo nuur">
Tolbo nuur



</doc>
<doc id="2434403" url="https://pl.wikipedia.org/wiki?curid=2434403" title="SNRT (nadawca)">
SNRT (nadawca)



</doc>
<doc id="2434404" url="https://pl.wikipedia.org/wiki?curid=2434404" title="Watoosh!">
Watoosh!

Watoosh! – debiutancki album kanadyjskiego zespołu rockowego Billy Talent znanego wtedy pod nazwą Pezz. Grupa zmieniła nazwę pod groźbą pozwu innego kanadyjskiego zespołu pod tą samą nazwą. 
Album został wydany ponownie w 2005 roku przez Atlantic Records.

</doc>
<doc id="2434405" url="https://pl.wikipedia.org/wiki?curid=2434405" title="Robert Young (lekkoatleta)">
Robert Young (lekkoatleta)

Robert Clark „Bob” Young (ur. 15 stycznia 1916 w Bakersfield w Kalifornii, zm. 3 lutego 2011 w Bakersfield) – amerykański lekkoatleta, wicemistrz olimpijski z 1936.
Specjalizował się w biegu na 400 metrów. Na igrzyskach olimpijskich w 1936 w Berlinie startował w sztafecie 4 × 400 m i zdobył srebrny medal (sztafeta USA biegła w składzie: Harold Cagle, Young, Edward O’Brien i Alfred Fitch). 
15 sierpnia 1936 podczas meczu lekkoatletycznego pomiędzy reprezentacją imperium brytyjskiego a Stanami Zjednoczonymi Young biegł na drugiej zmianie amerykańskiej sztafety 4 × 880 jardów, która ustanowiła rekord świata w tej konkurencji – 7:35,8.
W 1937 był wicemistrzem USA (AAU) w biegu na 440 jardów.
W czasie II wojny światowej służył w United States Navy.
Ukończył studia na University of California, Los Angeles. Pracował jako księgowy, a potem prowadził uprawę winorośli.

</doc>
<doc id="2434407" url="https://pl.wikipedia.org/wiki?curid=2434407" title="SVT (telewizja)">
SVT (telewizja)



</doc>
<doc id="2434408" url="https://pl.wikipedia.org/wiki?curid=2434408" title="Cmentarz wojenny nr 348 – Stary Sącz">
Cmentarz wojenny nr 348 – Stary Sącz

Cmentarz wojenny nr 348 – Stary Sącz – austriacki cmentarz wojenny z okresu I wojny światowej znajdujący się w mieście Stary Sącz w województwie małopolskim. Należy do okręgu X (Limanowa) Oddziału Grobów Wojennych C. i K. Komendantury Wojskowej w Krakowie. Jest jednym z 400 cmentarzy tego oddziału, z tego w okręgu limanowskim jest ich 36.
Historia.
Pochowano tutaj żołnierzy poległych w czasie walk w 1914. W listopadzie 1914 wojska rosyjskie gen. Aleksieja Brusiłowa zajęły całe te tereny, nacierając na południe, w stronę Karpat. 7 grudnia dowodzona przez generała Svetozara Boroevića 3 Armia austro-węgierska przeszła do ofensywy i 11 grudnia jej jednostki wypierając armię rosyjską dotarły na przedpola Nowego Sącza.
Na cmentarzu w Starym Sączu jest 17 grobów pojedynczych i 8 zbiorowych. Pochowano w nich 57 żołnierzy, w tym:
Opis cmentarza.
Znajduje się na Nowym Cmentarzu w Starym Sączu, przy ulicy Nowej i stanowi odrębną kwaterę zlokalizowaną w północno-wschodnim końcu tego cmentarza. Ma nieregularny, częściowo okrągły kształt i zajmuje niewielką powierzchnię. Ogrodzenie cmentarza tworzą niskie betonowe lub murowane z kamienia łupanego słupki, pomiędzy którymi znajdują się grube żelazne rury lub łańcuchy. W niektórych miejscach znajduje się betonowa podmurówka. Wejście przez niską żelazną bramkę pomiędzy dwoma betonowymi słupkami. Główny element dekoracyjny tworzy znajdujący się na środku duży obelisk zwieńczony betonowym krzyżem. Zamontowano na nim kilka tablic z inskrypcjami. Dookoła pomnika utworzono betonową ścieżkę i trawniki, na obrzeżach kwater, wzdłuż ogrodzenia znajdują się nagrobki. Są to betonowe stele, na czołowej ścianie których zamontowano żeliwne krzyże dwóch rodzajów: jednoramienne krzyże łacińskie i dwuramienne krzyże lotaryńskie, a na niektórych również tabliczki z nazwiskami poległych.
Zaprojektowany został przez Gustawa Ludwiga. Cmentarz był odnawiany i jest w dobrym stanie. Wycięto niektóre drzewa, które swoimi korzeniami niszczyły cmentarz.

</doc>
<doc id="2434410" url="https://pl.wikipedia.org/wiki?curid=2434410" title="Żółta Woda">
Żółta Woda

2 cieki w Polsce:

</doc>
<doc id="2434412" url="https://pl.wikipedia.org/wiki?curid=2434412" title="Ostatnia nocka">
Ostatnia nocka

Ostatnia nocka – piosenka wykonana przez Macieja Maleńczuka razem z innymi muzykami w ramach projektu Yugopolis 2, będąca adaptacją piosenki "Verujem, ne verujem" zespołu Bajaga i instruktori. Oryginalna wersja piosenki wydana była w 1988 roku na albumie "Prodavnica tajni".
Piosenka zajmowała przez tydzień pierwsze miejsce na Liście Przebojów Programu Trzeciego.
Teledysk.
Wideoklip wyprodukowało Smoła Studio, za zdjęcia i reżyserię odpowiada Filip Wendland, montażu dokonał - Piotr Frątczak. Fabuła teledysku została osadzona w szpitalu psychiatrycznym. Główny bohater filmiku, pacjent (w tej roli Marcin Bosak) w wieczór przed wypisem organizuje na oddziale imprezę pożegnalną. Oficjalna premiera teledysku odbyła się 26 sierpnia 2012 r.

</doc>
<doc id="2434413" url="https://pl.wikipedia.org/wiki?curid=2434413" title="Granica kazachsko-turkmeńska">
Granica kazachsko-turkmeńska

Granica kazachsko-turkmeńska – granica międzypaństwowa dzieląca terytoria Kazachstanu i Turkmenistanu o długości 379 kilometrów.
Początek granicy na zachodzie- wybrzeże Morza Kaspijskiego, przylądek Suje mujis na północ od turkmeńskiego portu Bekdaş. Następnie granica wielkim łukiem omija od północnego wschodu jezioro Kara-Bogaz-Goł i dochodzi na płaskowyżu Ustiurt do trójstyku granic Kazachstanu, Uzbekistanu i Turkmenistanu.
Granica powstała w 1991 roku, po proklamowaniu niepodległości przez Kazachstan i Turkmenistan. Poprzednio była to wewnętrzna granica radzieckich republik Kazachskiej i Turkmeńskiej.

</doc>
<doc id="2434414" url="https://pl.wikipedia.org/wiki?curid=2434414" title="Żernicki Potok">
Żernicki Potok

2 potoki w Polsce:

</doc>
<doc id="2434415" url="https://pl.wikipedia.org/wiki?curid=2434415" title="Papua-Nowa Gwinea na Mistrzostwach Świata w Lekkoatletyce 2011">
Papua-Nowa Gwinea na Mistrzostwach Świata w Lekkoatletyce 2011

Papua-Nowa Gwinea na Mistrzostwach Świata w Lekkoatletyce 2011 reprezentowana była przez dwoje zawodników.

</doc>
<doc id="2434417" url="https://pl.wikipedia.org/wiki?curid=2434417" title="RTS (Serbia)">
RTS (Serbia)



</doc>
<doc id="2434419" url="https://pl.wikipedia.org/wiki?curid=2434419" title="Aleksander Fedorowicz (tłumacz)">
Aleksander Fedorowicz (tłumacz)

Aleksander Fedorowicz (ur. 27 lipca 1971 w Bydgoszczy, zm. 10 kwietnia 2010 w Smoleńsku) – polski dyplomata i tłumacz.
Życiorys.
Był siostrzeńcem i chrześniakiem profesora Romana Kotzbacha. Ukończył Instytut Nauk Politycznych Uniwersytetu im. Łomonosowa w Moskwie; był stypendystą rządu polskiego. Był wicekonsulem w Uzbekistanie, gdzie zajął się dokumentacją historii mieszkających tam Polaków. Po powrocie do kraju pracował w MSZ, a następnie założył kancelarię tłumaczy przysięgłych. Znał pięć języków obcych. Miał uprawnienia tłumacza przysięgłego z języka rosyjskiego i hebrajskiego (w przypadku tego drugiego, jako jedna z kilku osób w Polsce). Został tłumaczem języka rosyjskiego prezydenta Lecha Kaczyńskiego. Pracował też m.in. przy ekshumacji oficerów w Katyniu.
W młodości trenował wioślarstwo. Był mistrzem Polski juniorów młodszych. W późniejszym okresie amatorsko trenował bieganie, startował w maratonach. Miał córkę i syna. Jego brat Dariusz jest kapitanem Wojska Polskiego i lekarzem.
Zginął 10 kwietnia 2010 w katastrofie polskiego samolotu Tu-154M w Smoleńsku w drodze na obchody 70. rocznicy zbrodni katyńskiej. Został pochowany w asyście wojskowej na cmentarzu parafii Józefa Rzemieślnika w Bydgoszczy. Nabożeństwo pogrzebowe celebrował biskup Jan Tyrawa, obecni byli m.in. wojewoda Rafał Bruski i marszałek województwa Piotr Całbecki.
14 kwietnia 2010 w Warszawie odbył się symboliczny bieg ku pamięci Aleksandra Fedorowicza i pozostałych ofiar katastrofy w Smoleńsku. 16 kwietnia 2010 roku Aleksander Fedorowicz został pośmiertnie odznaczony Krzyżem Kawalerskim Orderu Odrodzenia Polski.

</doc>
<doc id="2434420" url="https://pl.wikipedia.org/wiki?curid=2434420" title="Cmentarz wojenny nr 363 – Mszana Dolna">
Cmentarz wojenny nr 363 – Mszana Dolna

Cmentarz wojenny nr 363 Mszana Dolna – cmentarz wojenny z okresu I wojny światowej znajdujący się w mieście Mszana Dolna, w województwie małopolskim, w powiecie limanowskim. Należy do okręgu X (Limanowa) Oddziału Grobów Wojennych C. i K. Komendantury Wojskowej w Krakowie. Jest jednym z 400 cmentarzy tego oddziału, z tego w okręgu limanowskim jest ich 36.
Opis cmentarza.
Zaprojektowany został przez austriackiego architekta Gustawa Ludwiga i wykonany jako oddzielna kwatera w górnym narożniku cmentarza parafialnego w Mszanie Dolnej. Ogrodzenie stanowi mur z kamienia łupanego. Wkomponowano w niego dwa duże betonowe krzyże z nałożonymi krzyżami żeliwnymi. Jeden z tych krzyży to jednoramienny krzyż łaciński, drugi to dwuramienny krzyż lotaryński. Wejście przez metalową, jednoskrzydłową furtkę ze stylizowanym krzyżem. Przez środek cmentarza do jednoramiennego krzyża prowadzi alejka wyłożona kostką brukową, jej część zajmuje nagrobek legionistów polskich z 1914 r. Pozostałe nagrobki rozmieszczono w narożnikach cmentarza. Są to betonowe stele z żeliwnymi krzyżami. Jest ich 5 rodzajów:
Pod krzyżami na stelach umieszczono tabliczki z nazwiskami pochowanych żołnierzy.
Ponadto w kwaterze tego cmentarza są dwa nagrobki żołnierzy Wojska Polskiego z 1939 r. Mają postać mogił ziemnych, u szczytu których zamontowano krzyże łacińskie i kamienną płytę z napisem i emblematem Orderu Krzyża Grunwaldu.
Polegli.
W 31 grobach pojedynczych i 2 zbiorowych pochowano 32 żołnierzy poległych podczas I wojny światowej, w tym:
Ponadto pochowano legionistę polskiego z 1914 r. i 5 żołnierzy polskich poległych we wrześniu 1939 r. Zidentyfikowano 33 żołnierzy, niezidentyfikowano 5 (2 z armii austro-węgierskiej i 3 z armii rosyjskiej).

</doc>
<doc id="2434423" url="https://pl.wikipedia.org/wiki?curid=2434423" title="Cmentarz wojenny nr 345 – Muszyna">
Cmentarz wojenny nr 345 – Muszyna

Cmentarz wojenny nr 345 Muszyna – zabytkowy cmentarz z I wojny światowej położony na terenie miasta Muszyna w powiecie nowosądeckim, zaprojektowany przez austriackiego architekta Gustawa Ludwiga. Jeden z ponad 400 zachodniogalicyjskich cmentarzy wojennych zbudowanych przez Oddział Grobów Wojennych C. i K. Komendantury Wojskowej w Krakowie. Należy do X Okręgu Cmentarnego Limanowa.
Opis.
Obiekt jako kwatera na cmentarzu parafialnym rozplanowany na planie wydłużonego prostokąta. Na osi wejścia wbudowana w mur ogrodzenia wschodniego pomnikowa kamienna ściana w formie kapliczki. Cmentarz jest w dobrym stanie.
Na cmentarzu w 2 mogiłach zbiorowych i 1 grobie pojedynczym pochowano 22 żołnierzy austro-węgierskich poległych w listopadzie i grudniu 1914.

</doc>
<doc id="2434425" url="https://pl.wikipedia.org/wiki?curid=2434425" title="Zwór">
Zwór

2 cieki w Polsce:
Ukraina

</doc>
<doc id="2434429" url="https://pl.wikipedia.org/wiki?curid=2434429" title="Jerzy Wolski">
Jerzy Wolski

Jerzy Wolski (ur. 3 marca 1924 w Krakowie, zm. 2 września 2013) – polski konserwator zabytków.
Życiorys.
W 1946 ukończył Państwowe Liceum Ogrodnicze w Gumniskach i podjął studia na Akademii Sztuk Pięknych w Krakowie. Studia w zakresie konserwacji zabytków i dzieł sztuki ukończył w 1951. W latach 1952-1958 pracował w Przedsiębiorstwie Państwowym Pracownie Konserwacji Zabytków w Toruniu. 
W 1957 został zatrudniony jako starszy asystent w Katedrze Technologii i Technik Malarskich Uniwersytetu Mikołaja Kopernika. Na tej uczelni w 1963 odbył przewód kwalifikacyjny na stanowisko adiunkta. W 1965 odbył przewód kwalifikacyjny na stanowisko docenta na krakowskiej ASP. W latach 1966-1974 kierował Zakładem Konserwacji Zabytków Ruchomych UMK. W 1974 przeniósł się wraz z żoną Ewą Marxen-Wolską do Gdańska, a następnie do Łodzi.

</doc>
<doc id="2434432" url="https://pl.wikipedia.org/wiki?curid=2434432" title="Cmentarz wojenny nr 129 – Grybów">
Cmentarz wojenny nr 129 – Grybów

Cmentarz wojenny nr 129 – Grybów – austriacki cmentarz z I wojny światowej. Znajduje się przy ul. Turystycznej w Grybowie.
Zaprojektowany przez niemieckiego architekta Hansa Mayra jako cmentarz samodzielny. Pochowano na nim 24 żołnierzy, 19 austro-węgierskich oraz 5 rosyjskich, w 24 grobach pojedynczych.

</doc>
<doc id="2434435" url="https://pl.wikipedia.org/wiki?curid=2434435" title="Złotnik">
Złotnik



</doc>
<doc id="2434438" url="https://pl.wikipedia.org/wiki?curid=2434438" title="SS-Rasse- und Siedlungshauptamt">
SS-Rasse- und Siedlungshauptamt



</doc>
<doc id="2434439" url="https://pl.wikipedia.org/wiki?curid=2434439" title="Zimnik">
Zimnik

2 potoki w Polsce:

</doc>
<doc id="2434442" url="https://pl.wikipedia.org/wiki?curid=2434442" title="Hilfsgemeinschaft auf Gegenseitigkeit der Angehörigen der ehemaligen Waffen-SS">
Hilfsgemeinschaft auf Gegenseitigkeit der Angehörigen der ehemaligen Waffen-SS



</doc>
<doc id="2434451" url="https://pl.wikipedia.org/wiki?curid=2434451" title="Grabówka (dopływ Opatówki)">
Grabówka (dopływ Opatówki)

Grabówka – potok, prawy dopływ Opatówki o długości 6,96 km. 
Płynie przez Wyżynę Opatowską, w województwie świętokrzyskim. Źródło Grabówki znajduje się w okolicy wsi Jałowęsy, na wysokości 297 m n.p.m. Potok przepływa następnie przez Tomaszów, a do Opatówki uchodzi na pograniczu Opatowa i Zochcinka w okolicach zalewu, na wysokości 215,6 m n.p.m.

</doc>
<doc id="2434457" url="https://pl.wikipedia.org/wiki?curid=2434457" title="Wilkówka">
Wilkówka



</doc>
<doc id="2434458" url="https://pl.wikipedia.org/wiki?curid=2434458" title="Jiří Babica">
Jiří Babica

Jiří Babica (ur. 1 maja 1961 w Pradze) – czeski kucharz i podróżnik.
Kształcił się w praskich hotelach Palace i Ambassador, później pracował także w kolońskich restauracjach Zlatá Praha oraz, jako szef kuchni, Petersberger Hof. Jego pasją są podróże po świecie, podczas których zdobywał również umiejętności kulinarne. Obecnie jest prowadzącym programu Babicovy dobroty emitowanym w TV Nova.

</doc>
<doc id="2434461" url="https://pl.wikipedia.org/wiki?curid=2434461" title="Mistrzostwa Świata w Futsalu 2012">
Mistrzostwa Świata w Futsalu 2012

7. Mistrzostwa Świata w Futsalu odbyły się w dniach 2–18 listopada 2012 roku w Tajlandii. Gospodarzami turnieju były dwa miasta: Bangkok i Nakhon Ratchasima. Tytułu sprzed czterech lat bronili Brazylijczycy.
O organizację mistrzostw z Tajlandią walczyło sześć państw: Chiny, Iran, Azerbejdżan, Czechy, Sri Lanka i Gwatemala.
Losowanie.
Losowanie grup VII Mistrzostw Świata odbyło się 24 sierpnia 2012 w Bangkoku. 24 zespoły zostały podzielone na sześć grup po cztery drużyny.
Faza grupowa.
Legenda do tabelek:
Dwie pierwsze drużyny z każdej grupy awansują do dalszych gier wraz z czterema najlepszymi zespołami z trzecich miejsc.
Zespoły klasyfikowane są według:
Jeśli dalej nie rozstrzygnięto kolejności w tabeli dwóch lub więcej zespołów, decyduje o niej:
"Godziny meczów podane według czasu w Tajlandii ()."

</doc>
<doc id="2434464" url="https://pl.wikipedia.org/wiki?curid=2434464" title="Katedra Świętego Jana Chrzciciela w Trnawie">
Katedra Świętego Jana Chrzciciela w Trnawie

Katedra Świętego Jana Chrzciciela (słow. "Katedrála svätého Jána Krstiteľa") – główna świątynia rzymskokatolickiej archidiecezji trnawskiej na Słowacji pod wezwaniem św. Jana Chrzciciela (Trnawa, ul. Hollého).
Historia.
Katedra została wzniesiona w latach 1629-1637 na miejscu średniowiecznego kościoła i klasztoru dominikanów, według projektu włoskiego architekta Antonio Canevala (?). Pracami budowlanymi kierował inny Włoch, Pietro Spazzo. Budowa katedry została sfinansowana przez palatyna Mikołaja Esterházyego i arcybiskupa Petera Pázmánya, który w 1635 roku ufundował w Trnawie uniwersytet. Nowo wybudowany kościół stał się nieodłączną częścią uczelni, kierowanej przez jezuitów. Dlatego jeszcze dziś często nazywany jest jezuickim lub uniwersyteckim i to mimo tego, że został podniesiony do godności katedry i jest najważniejszą świątynią archidiecezji trnawskiej.
Architektura.
Kościół, orientowany na zachód, jednonawowy, ma długość 61 m i szerokość 28 m. Posiada cztery pary kaplic po bokach oraz trzyczęściowe prezbiterium, zamknięte ścianą prostą. Posiada trójkondygnacyjną, monumentalną elewację frontową, zakończoną trójkątnym szczytem ze spływami wolutowymi, podtrzymywanym przez dwie kwadratowe wieże, posiadające barokowe hełmy z latarniami. Portal główny podtrzymywany jest przez dwie pary kolumn wspierających przerwany, segmentowy przyczółek, z rzeźbami aniołów w pozycji siedzącej i kamiennym herbem rodu Esterházych. Wewnątrz prezbiterium i nawy znajdują się sklepienia kolebkowe z lunetami, a kaplice, oddzielone od nawy półkolistymi arkadami, są nakryte sklepieniami krzyżowymi. Ściany są podzielone pilastrami.
Wnętrze.
Prace przy wystroju wnętrza trwały do 1700 r. i brali w nich udział twórcy wiedeńscy, włoscy i miejscowi. Wykonana została wtedy bogata dekoracja stiukowa sklepienia, którą stworzyli włoscy twórcy Giovanni Battista Rosso i Giacomo Tornini, a także malowidła na sklepieniu ze scenami z życia św. Jana Chrzciciela, które zostały wykonane przez Włocha Pietro Antonio Contiego i wiedeńskiego malarza E. J. Grubera. Ozdobą świątyni jest jednak monumentalny ołtarz główny, wykonany z drewna w latach 1637–1640, w budowie którego oprócz rzeźbiarzy wiedeńskich Baltazara Knillinga i W. Knotha uczestniczyli również Veit Stadler z Trnawy oraz mistrz Ferdynand z Cífera. Ołtarz ma wysokość 20,3 m i szerokość 14,8 m. Jest jednym z największych drewnianych ołtarzy w Europie. W ołtarzu umieszczony jest obraz ukazujący Chrzest Pański.
Od 1977 r. świątynia uniwersytecka jest katedrą metropolity archidiecezji bratysławsko-trnawskiej (od 2008 r. archidiecezji trnawskiej). 
W 2003 r. świątynię odwiedził papież Jan Paweł II.

</doc>
<doc id="2434466" url="https://pl.wikipedia.org/wiki?curid=2434466" title="Ostryżyca japońska">
Ostryżyca japońska

Ostryżyca japońska ("Crassostrea gigas") – gatunek osiadłego małża nitkoskrzelnego z rodziny ostrygowatych (Ostreidae), jeden z najcenniejszych mięczaków jadalnych. Wcześniej klasyfikowana była jako "Ostrea gigas", dlatego spotykana jest jej zwyczajowa nazwa ostryga wielka.
Występowanie i introdukcja.
Naturalnym obszarem występowania tego gatunku jest Ocean Spokojny. Początkowo była hodowana w Japonii (uważana jest za gatunek endemiczny Japonii). Do zachodnich wybrzeży Stanów Zjednoczonych została sprowadzona w 1903 roku. Przypuszczano, że nie będzie się mogła rozmnażać ze względu na chłodniejszy klimat, jednak została z powodzeniem introdukowana. Od czasu introdukcji u wybrzeży USA komercyjne połowy tego małża gwałtownie wzrosły. W 1969 roku sprowadzono ją do hodowli w Belgii. Obecnie jest gatunkiem kosmopolitycznym notowanym w wodach Japonii, Korei Południowej, Syberii, Australii, Ameryki Północnej (od Alaski po Kalifornię Dolną) oraz Europy (od Wysp Brytyjskich po Portugalię i Morze Śródziemne). W niektórych krajach uznano ją za gatunek inwazyjny, skutecznie konkurujący z lokalnymi małżami.
Budowa i biologia.
Przeciętnie osiągają 8–15 cm długości, sporadycznie zdarzają się osobniki o długości 30, a nawet 40 cm. Muszla wydłużona i asymetryczna, z promieniście ułożonymi, nieregularnymi fałdami. Jej kształt jest zależny od warunków środowiskowych. Zamek muszli nie ma zębów. Mięsień zwieracz przyjmuje kolor purpurowy lub brązowy.
Ostryżyca japońska jest filtratorem odżywiającym się fitoplanktonem i detrytusem. Jest to gatunek rozdzielnopłciowy. Zimą może zmieniać płeć. Zapłodnienie zewnętrzne. Jaja i larwy są planktoniczne, przenoszone z prądem wody. Po około 3–4 tygodniach osiadają w estuariach lub przybrzeżnych wodach morskich, na twardym, zwykle skalnym, podłożu, do którego przytwierdzają się dolną połówką muszli. Spotykane są także na muszlach innych zwierząt. Dojrzałość płciową osiągają około 1 roku. "Crassostrea gigas" charakteryzuje się szybkim wzrostem (w ciągu pierwszych 18 miesięcy mogą osiągnąć 75 mm) i dużą płodnością (w jednym złożeniu samica składa 30–40 mln jaj). Żyją do 10 lat.
Znaczenie gospodarcze.
Światowe połowy ostryżycy japońskiej rosły w miarę upowszechniania jej hodowli osiągając poziom 4 mln ton w 2003 roku. 
Największe połowy tego gatunku odnotowała Korea Południowa i Stany Zjednoczone. W wielu krajach stosowane są różnorodne formy jej hodowli, larwy są zwykle wyławiane w warunkach naturalnych, a małże hodowane mniej lub bardziej ekstensywnie, na różnorodnym podłożu, w kontenerach lub na linach. Obecnie jest to najczęściej hodowany małż na świecie. 
Najczęściej spożywane są na surowo.

</doc>
<doc id="2434467" url="https://pl.wikipedia.org/wiki?curid=2434467" title="Peugeot 108">
Peugeot 108

Peugeot 108 – samochód osobowy klasy najmniejszej produkowany pod francuską markę Peugeot w latach 2014 – 2022.
Historia i opis modelu.
108 to następca produkowanego w latach 2005 - 2014 miejskiego modelu 107, który powstał w wyniku mariażu koncernu PSA z Toyotą (Citroën C1, Toyota Aygo). Model oficjalnie zadebiutował razem z drugimi wcieleniami bliźniaczych modeli w marcu 2014 na Geneva Motor Show, a produkcja rozpoczęła się w pierwszej połowie 2014 roku w czeskim Kolinie.
Polski importer Peugeota nigdy nie zdecydował się na oferowanie tego samochodu w Polsce.
Pojazd występował na rynkach europejskich jako 3 i 5-drzwiowy hatchback oraz w wersji z nadwoziem otwartym pod nazwą 108 TOP. Wersja ta posiadała materiałowy, elektrycznie rozsuwany dach.
Samochód był oferowany wyłącznie z trzycylindrowymi silnikami benzynowymi o pojemności 1.0 i mocy 68 KM oraz 1.2 o mocy 82 KM. Jednostki napędowe współpracowały z manualną skrzynią biegów, przy czym silnik 1.0 opcjonalnie mógł być sprzęgany ze zautomatyzowaną przekładnią również o pięciu biegach.
Wersje wyposażeniowe.
Standardowo pojazd wyposażony był w m.in. sześć poduszek powietrznych. 
Opcjonalnie (w zależności od wersji wyposażeniowej) pojazd wyposażyć można w m.in. asystenta ruszania pod wzniesienie, system monitorowania ciśnienia w oponach, system unikania kolizji przy niskich prędkościach, kamerę cofania, klimatyzację automatyczną, system bezkluczykowego dostępu i uruchamiania samochodu, fotel kierowcy z regulacją wysokości oraz możliwość podłączenia smartfonu poprzez system MirrorLink.

</doc>
<doc id="2434469" url="https://pl.wikipedia.org/wiki?curid=2434469" title="Crassostrea gigas">
Crassostrea gigas



</doc>
<doc id="2434470" url="https://pl.wikipedia.org/wiki?curid=2434470" title="Ostryga wielka">
Ostryga wielka



</doc>
<doc id="2434477" url="https://pl.wikipedia.org/wiki?curid=2434477" title="Tomasz Szwejkowski">
Tomasz Szwejkowski

Tomasz Bolesław Szwejkowski (ur. 26 października 1880 w Nietulisku Fabrycznym, zm. 23 lipca 1955 w Częstochowie) – polski inżynier, działacz społeczny, wieloletni dyrektor Huty Częstochowa.
Życiorys.
Pochodził z rodziny związanej z hutnictwem. Jego dziadek, też Tomasz, pełnił w latach 1836–1852 funkcję kierownika huty w Pankach, wówczas największej w Królestwie Polskim, a następnie naczelnika Okręgu Zachodniego Zakładów Górniczych Królestwa Polskiego w Suchedniowie. Ojciec, Michał Bronisław, pracował w hucie w Nietulisku Fabrycznym jako szef magazynu. Matką Tomasza była Julia z Lerczyńskich.
Tomasz Szwejkowski urodził się 26 października 1880 w Nietulisku Fabrycznym. W 1892 rozpoczął edukację w kieleckim gimnazjum realnym, po czym przeniósł się do gimnazjum realnego i szkoły rzemieślniczej w Łodzi. Po uzyskaniu matury w 1900 studiował na Wydziale Mechanicznym Politechniki Warszawskiej, jednak w wyniku strajku studenckiego w 1905 roku władze carskie zdecydowały o zamknięciu uczelni. Po przerwaniu studiów pracował na Kolei Iwanogrodzko-Dąbrowskiej, a następnie w walcowni Zakładów Starachowickich. W 1907 podjął studia na Politechnice Kijowskiej, gdzie uzyskał dyplom inżynierski. Od 1910 pracował w Hucie Częstochowa, począwszy od stanowiska konstruktora w biurze technicznym po stanowisko dyrektora naczelnego (od 1932). Od 1910 pełnił też funkcję naczelnika zakładowej straży pożarnej.
W czasie I wojny światowej służył w armii rosyjskiej jako inżynier w warsztatach artyleryjskich. Został ranny w 1915 i odesłany do szpitala w Brześciu Litewskim. Po rekonwalescencji przywrócony do służby.
Do Częstochowy wrócił w 1918 i podjął pracę nauczyciela w Gimnazjum im. H. Sienkiewicza, ale w 1919 powrócił do pracy w hucie. W okresie wojny polsko-bolszewickiej kierował Strażą Obywatelską w Rakowie. W latach 1920 i 1930 działał społecznie w Stowarzyszeniu Spożywców „Jutrzenka”, Związku Strzeleckim i Kole Przyjaciół Harcerstwa; to ostatnie wspierał finansowo. Od 1932 pełnił funkcję dyrektora naczelnego huty. W 1935 z inicjatywy Szwejkowskiego w parku posadzono dąb na pamiątkę Józefa Piłsudskiego.
Po klęsce wrześniowej Szwejkowski został pozbawiony stanowiska i zastąpiony przez "Volksdeutscha", Stanisława Maćkowiaka. Po aresztowaniu w 1943 przez Niemców został zwolniony dzięki wstawiennictwu tego ostatniego. Do końca wojny ukrywał się na wsi na Kielecczyźnie.
Po zakończeniu okupacji ponownie został powołany na stanowisko dyrektora, tym razem przez Radę Zakładową, jako człowiek szanowany przez załogę. Funkcję dyrektora pełnił do przejścia na emeryturę w 1948 Jako emeryt pracował w Zjednoczeniu Górnictwa Rud Żelaza 
i Topników w Częstochowie W 1946 współorganizował także Gimnazjum Przemysłowe przy Hucie Częstochowa i częstochowski oddział Stowarzyszenia Inżynierów Techników Przemysłu Hutniczego.
30 sierpnia 1949 został aresztowany przez Urząd Bezpieczeństwa i osadzony w areszcie przy ul. Parkowej. Starania w celu jego zwolnienia czynili działacze związkowi z huty. Ostatecznie zwolniono go w 1950. Później pracował w Spółdzielni Metalowców w Częstochowie. Przez cały okres pobytu w Częstochowie mieszkał w dzielnicy Raków. Zmarł 23 lipca 1955 i został pochowany na Cmentarzu Rakowskim.
Żonaty z Pelagią Kandzią, para miała córki Barbarę i Marię oraz syna Andrzeja, który również był pracownikiem częstochowskiej huty, a także żeglarzem i działaczem sportowym.
Wybrane odznaczenia.
Jego imieniem nazwano rondo w ciągu al. Pokoju.

</doc>
<doc id="2434481" url="https://pl.wikipedia.org/wiki?curid=2434481" title="Aleksander Świeykowski">
Aleksander Świeykowski

Aleksander Stefan Świeykowski (ur. 21 listopada 1948 w Oławie) – polski przedsiębiorca, dziennikarz i polityk, senator VIII kadencji.
Życiorys.
Wychowywał się w Bielkówku, został absolwentem Liceum Ogólnokształcącego w Pruszczu Gdańskim. Ukończył następnie studia w Wyższej Szkole Rolniczej w Krakowie. W 1972 został dziennikarzem w Polskim Radiu Łódź, w latach 1973–1979 był zatrudniony w redakcji publicystyki TVP Warszawa, zajmował się tematyką rolniczą. W 1979 wyemigrował do Szwecji, wydawał tam miesięcznik „Sprzeciw”. Od 1982 do 1994 pracował w Rozgłośni Polskiej Radia Wolna Europa w Monachium, od 1991 był asystentem dyrektora.
Po przemianach politycznych powrócił do kraju. W 1996 zamieszkał w Praszce, gdzie zaczął prowadzić własną działalność gospodarczą (jako właściciel centrum handlowego). W 2003 został także prezesem lokalnego wydawnictwa, zaczął wydawać tygodnik „Kulisy Powiatu Kluczbork-Olesno”. W 2011 powołany na przewodniczącego rady programowej TVP Opole.
Od 2001 związany z Platformą Obywatelską, organizował jej struktury w powiecie oleskim, jest wiceprzewodniczącym regionalnych struktur tej partii. W 2006 był kandydatem PO do sejmiku opolskiego. Wystartował także w wyborach parlamentarnych w 2011 do Senatu w okręgu nr 53. Otrzymał 29 098 głosów (30,93% głosów w okręgu), uzyskując mandat senatora. W wyborach w 2015 nie uzyskał reelekcji.

</doc>
<doc id="2434482" url="https://pl.wikipedia.org/wiki?curid=2434482" title="Wilczy Potok">
Wilczy Potok

3 potoki w Polsce:
inne:

</doc>
<doc id="2434495" url="https://pl.wikipedia.org/wiki?curid=2434495" title="Łańcuch węglowodorowy">
Łańcuch węglowodorowy



</doc>
<doc id="2434501" url="https://pl.wikipedia.org/wiki?curid=2434501" title="Smaragd (Kryżanowski)">
Smaragd (Kryżanowski)

Smaragd, imię świeckie: Aleksandr Pietrowicz Kryżanowski, (ur. 9 marca 1796 w Wielikiej Bierieziance, zm. 11 listopada 1863 w Riazaniu) - biskup Rosyjskiego Kościoła Prawosławnego.
Był synem prawosławnego duchownego. Po ukończeniu seminarium duchownego w Kijowie wstąpił do miejscowej Akademii Duchownej, gdzie studiował do III roku. Przeniósł się wówczas na Petersburską Akademię Duchowną i w 1819 uzyskał w niej dyplom magistra nauk teologicznych. Jako najlepszy absolwent w swoim roczniku został natychmiast zatrudniony w Akademii jako wykładowca. 29 sierpnia tego samego roku złożył wieczyste śluby mnisze i przyjął imię Smaragd na cześć jednego z męczenników z Sebasty. 8 września 1819 został wyświęcony na hierodiakona, zaś 20 września - na hieromnicha.
Od 1821 do 1823 pełnił funkcje wykładowcy i inspektora Kijowskiej Akademii Duchownej, od 1823 zasiadał w zarządzającym akademią kolegium. W ramach swoich obowiązków dokonywał kontroli pracy seminariów duchownych na ziemiach ukraińskich. Od 1824 nosił tytuł profesorski i zasiadał w komitecie cenzury. W 1824 otrzymał godność archimandryty, zaś w 1826 został rektorem Akademii i przełożonym Monasteru Wydubickiego. Dwa lata później został wykładowcą w seminarium Wifańskim i jego rektorem, jak również przełożonym monasteru Wysoko-Pietrowskiego. Już w tym samym roku decyzja o jego przeniesieniu została cofnięta i archimandryta Smaragd na nowo objął obowiązki rektora Kijowskiej Akademii Duchownej, gdzie pozostawał do 1830. Od 1830 do 1831 był natomiast rektorem Petersburskiej Akademii Duchownej.
20 września 1831 w soborze Kazańskiej Ikony Matki Bożej w Petersburgu miała miejsce jego chirotonia biskupia, po której otrzymał tytuł biskupa rewelskiego, wikariusza eparchii petersburskiej. Równocześnie mianowano go przełożonym Nadmorskiej Pustelni Trójcy Świętej i św. Sergiusza. Mnogość nowych obowiązków zmusiła go do rezygnacji z pracy naukowej, chociaż do końca życia interesował się kwestiami wyższego szkolnictwa teologicznego.
W 1833 został pierwszym ordynariuszem reaktywowanej eparchii połockiej. Jego zadaniem było doprowadzenie do likwidacji unii na terenie eparchii, by miejscowi unici przeszli do Rosyjskiego Kościoła Prawosławnego. Na katedrze połockiej pozostawał do 1836; powodem jego odwołania (mimo odnoszonych sukcesów w doprowadzaniu do konwersji unitów) były różnice zdań w kwestii najkorzystniejszych strategii propagowania prawosławia, do jakich doszło między biskupem Smaragdem i metropolitą Józefem Siemaszką. Biskup Smaragd samowolnie, bez zgody Świątobliwego Synodu Rządzącego, podjął w eparchii połockiej akcję natychmiastowego nawracania unitów, przez co stracił zaufanie Synodu. Władze carskie wychodziły bowiem z założenia, że skuteczniejszą taktyką w sprawie pozyskiwania wiernych spośród unitów będzie długofalowa akcja propagowania prawosławia, usuwania z obrządku unickiego elementów łacińskich.
W eparchii połockiej biskup Smaragd zainicjował odbudowę soboru w kompleksie monasteru Przemienienia Pańskiego i św. Eufrozyny. Przed wyjazdem z Połocka biskup Smaragd został podniesiony do godności arcybiskupiej. W 1836 objął katedrę mohylewską, na której również działał na rzecz likwidacji unii.
W 1840 przeniesiony na katedrę charkowską, zaś po roku - na astrachańską. W 1844, z powodu negatywnego wpływu klimatu Astrachania na jego zdrowie, poprosił o przeniesienie na inną katedrę, trafiając do eparchii orłowskiej. We wszystkich eparchiach zajmował się budowaniem nowych cerkwi, prowadził również pracę misyjną.
W 1858 przeniesiony do eparchii riazańskiej. Zmarł po krótkiej chorobie w 1863.
Negatywny wizerunek biskupa Smaragda zawarł w swoim utworze "Drobiazgi z życia biskupów" Nikołaj Leskow, który opisał go jako człowieka grubiańskiego, nietolerancyjnego. bezwzględnego wobec podwładnych i obłudnego. Postać Smaragda stanowiła przy tym przede wszystkim ilustrację zjawiska, które zdaniem pisarza było w ówczesnym rosyjskim episkopacie powszechne.

</doc>
<doc id="2434508" url="https://pl.wikipedia.org/wiki?curid=2434508" title="Era rejonizacji">
Era rejonizacji

Era rejonizacji – okres ewolucji Wszechświata, w którym rozproszony w przestrzeni kosmicznej wodór został ponownie zjonizowany przez promieniowanie jonizujące. Okres ten jest jednym z ważnych epizodów ery materii i przypada na pierwsze miliardolecie istnienia Wszechświata, chociaż nadal trwają badania mające na celu dokładne określenie początku i końca tej ery.
Gdy Wszechświat ochłodził się po Wielkim Wybuchu, około 13,7 miliarda lat temu, elektrony i protony uległy rekombinacji formując gaz wodorowy. Ten chłodny, ciemny gaz był głównym składnikiem Wszechświata podczas tzw. wieków ciemnych, gdy nie było świecących obiektów (gwiazd, kwazarów). W czasie, gdy formowały się pierwsze gwiazdy i galaktyki, Wszechświat był nadal wypełniony elektrycznie obojętnym gazem wodorowym, który absorbował promieniowanie ultrafioletowe. Intensywne promieniowanie ultrafioletowe pierwszych gwiazd lub kwazarów powoli uczyniło mgłę wodorową ponownie przezroczystą dla ultrafioletu poprzez rozdzielenie atomów wodoru z powrotem na elektrony i protony w procesie zwanym rejonizacją (czyli ponowną jonizacją). Ta epoka we wczesnej historii Wszechświata trwała od około 150 milionów do około 800 milionów lat po Wielkim Wybuchu. Proces ten zwany jest rejonizacją, gdyż wcześniej, zaraz po Wielkim Wybuchu, gaz był przez ok. 100 000 lat również zjonizowany (w tzw. erze promieniowania).
W 2010 roku astronomowie korzystający z teleskopu VLT, należącego do Europejskiego Obserwatorium Południowego ESO, zbadali czasowy rozkład tych procesów rozwiewania kosmicznej mgły z początkowego etapu istnienia Wszechświata. Zespół zbadał widma 20 bardzo odległych galaktyk o przesunięciach ku czerwieni w zakresie z = 7,0-8,6, co odpowiada odległościom obiektów na poziomie około 13 miliardów lat świetlnych. Badane obiekty pochodziły z trzech różnych obszarów nieba. Zaobserwowano duże różnice pomiędzy ilością absorbowanego światła ultrafioletowego od najwcześniejszych i najpóźniejszych galaktyk w próbce badanych galaktyk. Gdy Wszechświat miał 780 milionów lat, neutralny niezjonizowany wodór był powszechny, wypełniając od 10 do 50% objętości Wszechświata. Natomiast 200 milionów lat później ilość neutralnego wodoru spadła do bardzo niskiego poziomu, podobnego do obserwowanego obecnie.

</doc>
<doc id="2434511" url="https://pl.wikipedia.org/wiki?curid=2434511" title="Katedra w Liverpoolu">
Katedra w Liverpoolu

Katedra w Liverpoolu (ang. Liverpool Cathedral) – katedra anglikańska w Liverpoolu. Główna świątynia diecezji Liverpool.
Budowa świątyni rozpoczęła się w 1904. Konkurs na budowę katedry wygrał architekt Giles Gilbert Scott. Pierwotny projekt uległ zmianie w czasie budowy; ostatecznie świątynia nabrała cechy neogotyku. Świątynia konsekrowana została w 1924 przez biskupa Francisa Chavasse i króla Jerzego V, chociaż budowa ostatniego elementu (wieży) zakończyła się dopiero w 1978. Katedra zajmuje powierzchnię ponad dziewięć tysięcy metrów kwadratowych.

</doc>
<doc id="2434516" url="https://pl.wikipedia.org/wiki?curid=2434516" title="Jarrett &amp; Labonte Stock Car Racing">
Jarrett &amp; Labonte Stock Car Racing



</doc>
<doc id="2434521" url="https://pl.wikipedia.org/wiki?curid=2434521" title="Henryk Andracki">
Henryk Andracki

Henryk Andracki (ur. 1 marca 1933 w Samarzewie, zm. 10 października 2019) – polski wojskowy, inżynier i polityk, generał brygady Wojska Polskiego, członek Krajowej Rady Radiofonii i Telewizji.
Życiorys.
Od 1937 mieszkał z rodziną w Słupcy, gdzie w 1948 ukończył szkołę podstawową. W 1952 został absolwentem technikum we Wrocławiu. W sierpniu 1952 rozpoczął służbę wojskową jako podchorąży Fakultetu Wojsk Łączności Wojskowej Akademii Technicznej w Warszawie. Studia ukończył w 1956, uzyskując tytuł zawodowy inżyniera telekomunikacji oraz stopień porucznika w korpusie oficerów wojsk łączności.
Został następnie skierowany do służby w 5 pułku łączności jako inżynier radiowy w 2 batalionie dowodzenia. Od 1960 służył w Szefostwie Wojsk Łączności MON, gdzie był pomocnikiem szefa wydziału II Oddziału I Operacyjnego (do 1966), a następnie starszym pomocnikiem szefa wydziału. W 1965 ukończył dwuletnie Podyplomowe Studium Badań Operacyjnych w Instytucie Matematycznym Polskiej Akademii Nauk. W 1967 został wyróżniony przez ministra obrony narodowej Mariana Spychalskiego za udział w ćwiczeniach „Lato-67”. Od 1968 był starszym pomocnikiem szefa Oddziału III Radiowego w Szefostwie Wojsk Lotniczych. Od września 1972 do czerwca 1974 studiował w Wojskowej Akademii Sztabu Generalnego Sił Zbrojnych ZSRR im. Klimenta J. Woroszyłowa w Moskwie. Po powrocie do kraju we wrześniu 1974 został zastępcą szefa Wojsk Łączności Pomorskiego Okręgu Wojskowego (POW). W lipcu 1975 objął stanowisko szefa Wojsk Łączności POW, a od września 1982 był zastępcą szefa Wojsk Łączności MON ds. operacyjno-szkoleniowych. W grudniu 1982 ukończył Wyższy Kurs Akademicki dla kierowniczej kadry WP w moskiewskiej Wojskowej Akademii Sztabu Generalnego Sił Zbrojnych ZSRR.
Od lipca 1983 do października 1992 był szefem Wojsk Łączności MON, a następnie do września 1993 (po reorganizacji struktur) szefem Wojsk Łączności i Informatyki Sztabu Generalnego WP. 24 września 1983 na mocy uchwały Rady Państwa PRL został mianowany na stopień generała brygady. Nominację wręczył mu 10 października 1983 w Belwederze przewodniczący Rady Państwa Henryk Jabłoński. Jako szef Wojsk Łączności był współautorem systemu wozów dowodzenia i ruchomych wozów łączności. Pod jego kierownictwem rozpoczęto prace nad zautomatyzowanym systemem dowodzenia „Storczyk”.
W lutym 1987 został powołany w skład Rady Naukowo-Technicznej przy Komitecie do spraw Radia i Telewizji „Polskie Radio i Telewizja”. W latach 1990–1991 był członkiem komitetu redakcyjnego czasopisma „Myśl Wojskowa”. 14 stycznia 1994 przeszedł w stan spoczynku z uwagi na wiek. Dwa dni wcześniej został pożegnany przez ministra obrony narodowej Piotra Kołodziejczyka.
W wyborach w 1993 bez powodzenia kandydował do Sejmu z ramienia BBWR. Od września 1994 do kwietnia 1997 zasiadał w Krajowej Radzie Radiofonii i Telewizji. Wraz z prawnikiem Tomaszem Kwiatkowskim został powołany do KRRiT przez prezydenta Lecha Wałęsę w miejsce odwołanych przez niego Marka Markiewicza i Macieja Iłowieckiego za rzekome rażące naruszenia ustawy o radiofonii i telewizji. Pełnił później funkcję doradcy prezesa Urzędu Regulacji Telekomunikacji i Poczty.
Był jednym z inicjatorów powołania w 1996 Klubu Generałów Wojska Polskiego, od czerwca 2001 do września 2004 pełnił funkcję jego skarbnika, w kolejnej kadencji (do września 2007) był członkiem komisji rewizyjnej. Działał społecznie w Zarządzie Głównym Światowego Związku Polskich Żołnierzy Łączności, był współorganizatorem zjazdu tej organizacji.
Awanse.
W trakcie wieloletniej służby w Wojsku Polskim otrzymywał awanse na kolejne stopnie wojskowe:
Życie prywatne.
Syn Jana i Janiny z domu Rutkowskiej. Mieszkał w Warszawie. Od 1956 był żonaty z Danielą z domu Podgórną, miał syna i córkę.

</doc>
<doc id="2434523" url="https://pl.wikipedia.org/wiki?curid=2434523" title="Czarny obelisk Salmanasara III">
Czarny obelisk Salmanasara III

Czarny obelisk Salmanasara III – kamienny, czworoboczny obelisk odnaleziony w 1846 roku przez Austena H. Layarda w czasie wykopalisk w Kalchu (obecne Nimrud w północnym Iraku). Upamiętnione na nim zostały militarne dokonania asyryjskiego króla Salmanasara III (858-825 p.n.e.). Zabytek ten znany jest przede wszystkim z umieszczonego na nim przedstawienia Jehu, postaci biblijnej, króla Izraela. Obecnie obelisk znajduje się w zbiorach British Museum.
Władcy asyryjscy stawiali obeliski w określonych celach. Umieszczano na nich swego rodzaju polityczną propagandę. Pomniki miały za zadanie świadczyć o doniosłych dokonaniach panujących. W odróżnieniu od sumeryjskich, akadyjskich i egipskich płaskorzeźb, na których przedstawione sceny miały charakter symboliczny, płaskorzeźby asyryjskie charakteryzowały się realizmem. Dlatego Czarny obelisk jest ważnym źródłem dla odtworzenia realiów historycznych czasów Salmanasara III.
Obelisk powstał pod koniec panowania Salmanasara III. W roku 825 p.n.e. wystawiony został w mieście Kalchu. W Asyrii trwała wówczas wojna domowa o władzę pomiędzy synami Salmanasara III.
Opis.
Czarny obelisk Salmanasara III wykonany został z czarnego wapienia. Ma wysokość 1,98 metra i szerokość 0,46 metra. Szczyt obelisku zwęża się schodkowo ku górze. Na każdym z jego czterech boków znajduje się pięć umieszczonych jeden nad drugim paneli z przedstawieniami reliefowymi. Panele te są częściami pięciu ułożonych w układzie pasowym scen obiegających obelisk dookoła. Każdej scenie towarzyszy umieszczona ponad nią inskrypcja w piśmie klinowym wyjaśniająca co zostało na niej przedstawione. Inskrypcje klinowe pokrywają również szczyt i dół obelisku.
Każda z pięciu scen przedstawia składanie trybutu przed władcą asyryjskim. W kolejności od szczytu do podstawy obelisku ukazują one odpowiednio: 
Na szczególną uwagę zasługuje druga scena od góry, na której przedstawiony został Jehu król północnego królestwa Izraela, w trakcie składania trybutu Salmanasarowi III w 841 roku p.n.e. Ahab, syn Omri, król północnego królestwa Izraela, stracił życie kilka lat wcześniej walcząc z królem Damaszku. Jego syn i następca, Joram, po kilkuletnim panowaniu utracił tron, na którym zasiadł Jehu. Uzurpator zerwał istniejące przymierze z Fenicją i Judą, podporządkowując się Asyrii. Jehu został przedstawiony w pozycji klęczącej. Twarz ma zwróconą ku ziemi. Przy porównaniu z Salmanasarem wygląda niepozornie. Król asyryjski przedstawiony został w całym majestacie. Uosabia potężne państwo, zdolne do opanowania i kontroli obszarów sięgających daleko poza jego pierwotne granice. Salmanasar trzyma w lewej ręce czarę. Za nim stoją dwaj słudzy, z których jeden trzyma wachlarz. Z tyłu za klęczącym Jehu umieszczeni są czterej Asyryjczycy: dwóch na tym samym panelu co Jehu, dwóch – na kolejnym. Ostatni z czterech Asyryjczyków nie ma brody. Po nim następuje procesja trzynastu Izraelitów: trzech, prawdopodobnie z darami ze srebra, stoi za Asyryjczykiem bez brody; pięciu na kolejnym panelu przypuszczalnie niesie dary ze złota: zwężane ku dołowi naczynia, wazon, berło i włócznie. Na ostatnim panelu tego rzędu przedstawiono kolejnych pięciu Izraelitów. Wszyscy składający dary Izraelici mają krótkie brody, stożkowate, złamane ku tyłowi nakrycia głowy oraz długie ubrania z narzuconymi na nie płaszczami, wykończonymi kutasikami. Obuwie ma ostre nosy. Każda z postaci trzyma dar wymieniony w inskrypcji nad sceną.
Na uwagę zasługują też przedstawione wśród darów dla króla asyryjskiego egzotyczne zwierzęta, takie jak wielbłądy, małpy i słonie. Władcy asyryjscy uwielbiali ozdabiać swe królewskie parki roślinami i zwierzętami naturalnie niewystępującymi na terenie Mezopotamii.
Inskrypcje ze szczytu i podstawy obelisku zawierają fragmenty roczników królewskich Salmanasara III z opisem kampanii wojennych prowadzonych przez niego samego i Dajan-Aszura, jego turtannu (dowódcę wojsk).
W zbiorach British Museum poza Czarnym obeliskiem Salmanasara III znajdują się również:

</doc>
<doc id="2434525" url="https://pl.wikipedia.org/wiki?curid=2434525" title="Baszta Grzebieniarzy w Krakowie">
Baszta Grzebieniarzy w Krakowie

Baszta Grzebieniarzy (nazywana również "Basztą Grzebienników") – baszta w ciągu murów miejskich Krakowa, położona prawdopodobnie pomiędzy basztami Prochową II a Przekupników, czyli w miejscu dzisiejszego zaplecza kościoła św. Krzyża. Z powodu braku wiarygodnych źródeł ikonograficznych i historycznych istnienie owej baszty w opisach fortyfikacji miejskich Krakowa jest pomijane.
Historia.
Ambroży Grabowski opisuje ją jako basztę ośmioboczną a w niej sztyber murowany. Basztę mieli bronić grzebieniarze i kartownicy, którzy od 1532 posiadali własny cech. Grabowski pisze również o braku jakiegokolwiek materiału ikonograficznego owej baszty, nadmieniając o braku akwarel Jerzego Głogowskiego, a więc w pierwszych latach XIX wieku baszta mogła już nie istnieć. Józef Muczkowski pisząc o systemie fortyfikacji miejskich w Krakowie w 1911 wymienia od bramy Mikołajskiej po bramę Floriańską w murze obronnym 8 baszt czworobocznych u podstawy i półokrągłych u góry, wymienia wśród nich basztę cechu Grzebieniarzy, publikuje również akwarelę Jerzego Głogowskiego przedstawiającą basztę ale stawia przy nazwie baszty znak zapytania. 

</doc>
<doc id="2434537" url="https://pl.wikipedia.org/wiki?curid=2434537" title="Bad Zurzach">
Bad Zurzach

Bad Zurzach (hist. Tenedo, do 1 grudnia 2006 Zurzach) – miejscowość uzdrowiskowa w gminie Zurzach w Szwajcarii, w kantonie Argowia, w okręgu Zurzach. Do 31 grudnia 2021 gmina (niem. "Einwohnergemeinde"). Leży nad Renem, u podnóża Schwarzwaldu.
Znana ze źródeł termalnych odkrytych w 1914 roku i ich właściwości leczniczych oraz pielgrzymek do grobu św. Wereny (w kościele "Verenakirche").

</doc>
<doc id="2434539" url="https://pl.wikipedia.org/wiki?curid=2434539" title="Okupuj Wall Street">
Okupuj Wall Street

Okupuj Wall Street (ang. "Occupy Wall Street") – seria demonstracji o charakterze okupacyjnym, rozpoczętych 17 września 2011 roku w Zuccotti Park w Nowym Jorku. Protesty zostały zainicjowane m.in. przez kanadyjską grupę aktywistów z organizacji AdBusters.
Uczestnicy, nazywający siebie „99 procentami” (ang. "„99 percenters”"), protestowali głównie przeciwko "nierównościom społecznym, chciwości korporacji, banków oraz przeciwko nadmiernemu wpływowi bankierów, menedżerów wielkich korporacji i lobbystów na rząd".

</doc>
<doc id="2434541" url="https://pl.wikipedia.org/wiki?curid=2434541" title="Kung Fu Master">
Kung Fu Master

Kung Fu Master (oryg. tytuł Xun zhao Cheng Long, 寻找成龙) – chiński film akcji z 2009 roku w reżyserii Fang Ganglianga i Jiang Pinga.
W 2009 roku Yihong Jiang została nominowana do nagrody Golden Rooster w kategorii Best Supporting Actress.
Obsada.
Źródło: Filmweb

</doc>
<doc id="2434544" url="https://pl.wikipedia.org/wiki?curid=2434544" title="Looking for Jackie Chan">
Looking for Jackie Chan



</doc>
<doc id="2434545" url="https://pl.wikipedia.org/wiki?curid=2434545" title="Xun zhao Cheng Long">
Xun zhao Cheng Long



</doc>
<doc id="2434546" url="https://pl.wikipedia.org/wiki?curid=2434546" title="Labesweg">
Labesweg

Labesweg (niem. "Labes Weg") – nazwa historycznej ulicy na terenie Gdańska, w dzielnicy Wrzeszcz.
Historia.
Ulica biegła szlakiem traktu, który już w XVIII wieku łączył wieś Strzyża Dolna, poprzez Kuźniczki z Nowymi Szkotami, równolegle do potoku Strzyża.
W XIX wieku została nazwana imieniem gdańskiego kupca, Johanna Labesa. Długość ulicy wynosiła ok. 1150 m. W 1870 roku ulica została przecięta linią kolejową (obecnie linia kolejowa nr 202).
W miejscu jej początkowego odcinka znajduje się obecnie Galeria Bałtycka. Kolejny fragment (nazwany w Wolnym Mieście Gdańsku "Am Kleinhammerteich") został zachowany do czasów współczesnych jako brukowana ulica Nad Stawem. Domy przy niej się znajdujące określane były jako Indiańska Wioska. Środkowa część została w latach 30. XX wieku zamknięta i zabudowana obiektami dawnego browaru. Końcowy fragment nosi współcześnie nazwę Joachima Lelewela.
Przy "Labesweg" znajdowały się w początkach XX wieku pierwsze zabudowania wytyczonego ok. 1910 roku lotniska w Gdańsku.
Przy "Labesweg" nr 13 wychowywał się pisarz Günter Grass.
Odcinek na terenie dawnego browaru ma zostać otwarty dla ruchu pieszego i samochodowego. Planowany termin - od 2012 do 2014 roku - łączy się z planowaną budową obiektu handlowo-usługowego pod nazwą Galeria Metropolia (wcześniej "Centrum Hevelius").

</doc>
<doc id="2434552" url="https://pl.wikipedia.org/wiki?curid=2434552" title="Cezary Annusewicz">
Cezary Annusewicz

Cezary Annusewicz (ur. 4 lutego 1951 w Sopocie) – polski duchowny rzymskokatolicki, sprawujący jednocześnie opiekę nad katolikami obrządku ormiańskiego. 
Życiorys.
Od 10 sierpnia 1995 roku proboszcz parafii rzymskokatolickiej pw. Św. Piotra i Pawła w Gdańsku, a w latach 1999-2009 również proboszcz ormiańskokatolickiej parafii personalnej w Gdańsku. Od 1 grudnia 2009 roku proboszcz (już terytorialnej, a nie personalnej) ormiańskokatolickiej parafii północnej z siedzibą w Gdańsku. Od 22 grudnia 2007 prałat honorowy. 
Jest prezesem działającego przy parafii stowarzyszenia "Rodzina Kolpinga". Za założenie i prowadzenie tego stowarzyszenia otrzymał jesienią 2010 wyróżnienie im. Ireny i Karola Dowoyna-Sylwestrowicz przyznawane przez Fundację Polcul.
W 2017 otrzymał brązowy medal „Zasłużony Kulturze Gloria Artis”.

</doc>
<doc id="2434553" url="https://pl.wikipedia.org/wiki?curid=2434553" title="Model przekroju geologicznego przez Sudety Środkowe">
Model przekroju geologicznego przez Sudety Środkowe

Model przekroju geologicznego przez Sudety Środkowe – zbudowany z kamienia przekrój geologiczny znajdujący się w Ogrodzie Botanicznym Uniwersytetu Wrocławskiego we Wrocławiu.
Model przedstawia przekrój geologiczny przez Sudety Środkowe (nieckę wałbrzyską). Wykonany jest z naturalnych skał występujących w Sudetach, m.in. piaskowców, łupków i pokładów węglakamiennego, ułożonych tak, aby przypominały ich rzeczywisty układ w terenie. Z lewej strony znajduje się, ułożony z porfirów, komin wulkaniczny i górujący nad nim stożek wulkaniczny. Skały osadowe są wygięte synklinalnie i dodatkowo poprzemieszczane na liniach uskoków. W profil wmurowane są odciski i odlewy fragmentów pni sygilarii, lepidodendronów i kalamitów. Przed profilem znajdują się skamieniałości - fragmenty pni pierwotnych drzew szpilkowych z rodzaju Walchia.
Przekrój powstał w 1856 r., a jego twórcą był botanik, paleontolog i paleobotanik prof. Heinrich Göppert.

</doc>
<doc id="2434557" url="https://pl.wikipedia.org/wiki?curid=2434557" title="Sinđelić Belgrad">
Sinđelić Belgrad

Sinđelić Belgrad () – serbski klub piłkarski z siedzibą w Belgradzie w dzielnicy Voždovac. Został utworzony w 1937 roku. Obecnie występuje w Zonska liga Beograda.
Stadion.
Klub rozgrywa swoje mecze domowe na stadionie FK Sinđelić w Belgradzie, który może pomieścić 3700 widzów.

</doc>
<doc id="2434558" url="https://pl.wikipedia.org/wiki?curid=2434558" title="Tramwaje w Kopiejsku">
Tramwaje w Kopiejsku

Tramwaje w Kopiejsku − zlikwidowany system komunikacji tramwajowej w rosyjskim mieście Kopiejsk, działający w latach 1949−1976.
Historia.
Budowę linii tramwajowej łączącej Czelabińsk z Kopiejskiem rozpoczęto w 1943. Otwarcie ruchu nastąpiło 5 listopada 1949. Łączna długość linii wynosiła 14,5 km. Początkowo linia była podzielona na dwie części po stronie Kopiejska znajdował się odcinek o długości 7 km. Na początku lat 70. XX w. połączono oba odcinki. Do Kopiejska kursowały tramwaje na linii nr 13. W lutym 1976 zlikwidowano linię w Kopiejsku, a w lutym 1995 zlikwidowano odcinek tej linii w Czelabińsku. Rozstaw toru na linii wynosił 1524 mm. 

</doc>
<doc id="2434559" url="https://pl.wikipedia.org/wiki?curid=2434559" title="Slavija Belgrad">
Slavija Belgrad

FK BPI Slavija Belgrad, serb: ФК БПИ Славија Београд – serbski klub piłkarski z Belgradu. Został utworzony w 1937 roku. Obecnie występuje w Srpska Liga Beograd.

</doc>
<doc id="2434561" url="https://pl.wikipedia.org/wiki?curid=2434561" title="Węsierski II">
Węsierski II



</doc>
<doc id="2434562" url="https://pl.wikipedia.org/wiki?curid=2434562" title="Lee Hyung-Taik">
Lee Hyung-Taik



</doc>
<doc id="2434566" url="https://pl.wikipedia.org/wiki?curid=2434566" title="Ewa Kołodziej">
Ewa Kołodziej

Ewa Edyta Kołodziej (ur. 2 września 1978 w Katowicach) – polska działaczka samorządowa i polityk, posłanka na Sejm VII, VIII i IX kadencji.
Życiorys.
Absolwentka X Liceum Ogólnokształcącego im. Ignacego Jana Paderewskiego w Katowicach. W 2002 ukończyła studia z zakresu politologii na Wydziale Nauk Społecznych Uniwersytetu Śląskiego w Katowicach. Pracowała jako asystentka parlamentarna, referent ds. administracyjno-biurowych w śląskim urzędzie wojewódzkim i specjalistka ds. PR w centrum medycznym. Zaangażowała się w działalność Stowarzyszenia „Młodzi Demokraci” i Platformy Obywatelskiej.
W 2001 bezskutecznie kandydowała do Sejmu z listy PO. W 2002 kandydowała do katowickiej rady miejskiej. Radną została w trakcie kadencji w miejsce Andrzeja Sośnierza. W 2006 i w 2010 skutecznie ubiegała się o reelekcję. Pełniła funkcję wiceprzewodniczącej rady miejskiej i przewodniczącej komisji edukacji.
W wyborach parlamentarnych w 2011 uzyskała mandat poselski jako kandydatka z listy PO, otrzymując 14 149 głosów w okręgu katowickim.
W 2015 nie została ponownie wybrana do Sejmu, jednak kilka tygodni po rozpoczęciu kadencji ponownie została posłanką, zastępując zmarłego Tomasza Tomczykiewicza. W Sejmie VIII kadencji została członkinią Komisji Polityki Społecznej i Rodziny oraz Komisji Polityki Senioralnej, pracowała też w Komisji Mniejszości Narodowych i Etnicznych (2015–2018).
W wyborach w 2019 z powodzeniem ubiegała się o poselską reelekcję z ramienia Koalicji Obywatelskiej, otrzymując 11 549 głosów.

</doc>
<doc id="2434568" url="https://pl.wikipedia.org/wiki?curid=2434568" title="Chun Chil-Sung">
Chun Chil-Sung



</doc>
<doc id="2434569" url="https://pl.wikipedia.org/wiki?curid=2434569" title="Katharine Graham">
Katharine Graham

Katharine Graham (ur. 16 czerwca 1917 w Nowym Jorku, zm. 17 lipca 2001 w Sun Valley, Idaho) – amerykańska wydawczyni.
Kierowała należącą do rodziny gazetą „The Washington Post” przez ponad dwie dekady, włącznie z najsławniejszym okresem afery Watergate, która doprowadziła do rezygnacji prezydenta Richarda Nixona z prezydentury Stanów Zjednoczonych. Zdobyła Nagrodę Pulitzera w 1998 za wspomnienia "Personal History".

</doc>
<doc id="2434578" url="https://pl.wikipedia.org/wiki?curid=2434578" title="Aleksander Danieluk">
Aleksander Danieluk

Aleksander Danieluk pseud. "Alek", "Olek", "Górski", "Horn", "Klimkowski", "Edmund Stefański", "Zenon" (ur. 30 listopada 1897 w Warszawie, zm. 21 sierpnia 1937 w Moskwie) – działacz i polityk komunistyczny.
Życiorys.
Skończył dwie klasy szkoły miejskiej, w 1914 ewakuowany w głąb Rosji. Od 1915 członek Socjaldemokratycznej Partii Robotniczej Rosji (bolszewików) (SDPRR(b)), w sierpniu 1915 na 3 miesiące aresztowany za prowadzenie agitacji komunistycznej. Po rewolucji lutowej 1917 członek komitetu fabrycznego w zakładach Borkowskiego w Czuhujowie w guberni charkowskiej, w których pracował. Od sierpnia 1917 do kwietnia 1918 sekretarz tego komitetu. 
Działacz Zjednoczenia Socjalistycznego Polskiego (ZSP) w Czuhujowie, doprowadził do przekształcenia go w grupę SDKPiL; na III Konferencji delegatów ZSP we wrześniu 1917 w Charkowie doprowadził do wystąpienia ze Zjednoczenia reprezentantów SDKPiL i PPS-Lewicy. Brał udział w pracach Komitetu Wykonawczego (KW) Rad Delegatów Robotniczych i Żołnierskich (RDRiŻ) w Czuhujowie jako przedstawiciel SDKPiL. Sekretarz Czuhujowskiego Komitetu Wojskowo-Rewolucyjnego, współorganizator oddziałów Czerwonej Gwardii. Brał udział w rozbrajaniu czuhujowskiej szkoły junkrów i wojskowych pociągów z Kozakami. X 1917-IV 1918 zastępca przewodniczącego Czuhujowskiej RDRiŻ i komisarz finansów. Walczył w oddziale Czerwonej Gwardii w czasie ewakuacji Czuhujowa podczas ofensywy armii niemieckiej w lutym 1918 (por. traktat brzeski).
W kwietniu 1918 przeniesiony do Samary, gdzie był członkiem Komitetu Rejonowego SDPRR(b). Przewodniczący KW RDRiŻ w Iwaszczenkowie koło Samary. Brał udział w tłumieniu buntu anarchosyndykalistów w Samarze i w walkach z Korpusem Czechosłowackim. Po zajęciu Samary przez Korpus Czechosłowacki 8 czerwca 1918 działał tam w konspiracji, m.in. jako członek Samarskiego Komitetu SDPRR(b). 18 lipca 1918 został aresztowany i w październiku wywieziony na Syberię, zbiegł z transportu. Od stycznia 1919 prowadził w Nowosybirsku pod nazwiskiem Klimkowski agitację komunistyczną wśród żołnierzy polskich formacji na Wschodzie. Po dekonspiracji w maju 1919 zbiegł do Archangielska. 
W lipcu 1919 wrócił do Polski i wstąpił do KPRP/KPP. Działał na terenie Zagłębia Dąbrowskiego. 1919-1920 przewodniczący Robotniczej Spółdzielni Spożywców w Sosnowcu, był także instruktorem-lustratorem Związku Robotniczych Stowarzyszeń Spółdzielczych (ZRSS), na I Statutowym Zjeździe ZRSS w maju 1920 w Warszawie wybrany do Rady Nadzorczej. 1920-1923 członek Komitetu Okręgowego (KO) KPP Zagłębia Dąbrowskiego, XII 1921-III 1922 przewodniczący zarządu Kasy Chorych w Zagłębiu. Brał udział w III Konferencji KPP w kwietniu 1922 w Gdańsku. Na wiecu pierwszomajowym w Sosnowcu w maju 1922 został na krótko aresztowany. W listopadzie 1922 kandydował do sejmu z listy Związku Proletariatu Miast i Wsi. Członek Komitetu Centralnego (KC) Komunistycznej Partii Galicji Wschodniej (KPGW, później przekształconą w KPZU) Na II Zjeździe KPP we wrześniu-październiku 1923 w Bołszewie pod Moskwą wybrany do KC KPP. Przez pewien czas kierował techniką partyjną. Brał udział w V kongresie Kominternu w czerwcu-lipcu 1924 w Moskwie. Od lata 1924 członek KC i Sekretariatu KC KPZB. Uczestnik III, IV i V Zjazdu KPP (styczeń-luty 1925 pod Moskwą, maj-sierpień 1927 pod Moskwą i sierpień 1930 w Peterhofie pod Petersburgiem) oraz IV Konferencji KPP (listopad-grudzień 1925). 1925-1927 członek Sekretariatu Krajowego KC KPP. 1931-1935 działał w Rumunii z ramienia KW Kominternu jako członek Biura Politycznego i sekretarz KC Komunistycznej Partii Rumunii. 
W okresie "wielkiej czystki" 21 stycznia 1937 został aresztowany przez NKWD. 21 sierpnia 1937 skazany na śmierć przez Kolegium Wojskowe Sądu Najwyższego ZSRR z zarzutu o "udział w kontrrewolucyjnej organizacji terrorystycznej", stracony tego samego dnia. Skremowany w krematorium na Cmentarzu Dońskim i tam pochowany anonimowo.
Zrehabilitowany 7 maja 1955 postanowieniem Kolegium Wojskowego SN ZSRR.
Autor kilku publikacji, w tym wspomnień.

</doc>
<doc id="2434582" url="https://pl.wikipedia.org/wiki?curid=2434582" title="Iniziativa Responsabile">
Iniziativa Responsabile



</doc>
<doc id="2434586" url="https://pl.wikipedia.org/wiki?curid=2434586" title="Qiu Jin">
Qiu Jin

Qiu Jin (ur. 8 listopada 1875, zm. 15 lipca 1907) – chińska działaczka na rzecz praw kobiet, aktywistka antymandżurska, poetka i nauczycielka.
Pochodziła z arystokratycznej rodziny mieszkającej w Shaoxing. W 1896 roku została wydana za mąż za Wang Tingjuna, z którym miała syna (ur. 1897) i córkę (ur. 1901). W związku z awansem Wanga w 1903 roku przeprowadzili się do Pekinu. Jej relacje z mężem nie układały się zbyt dobrze, wskutek czego w 1904 roku porzuciła rodzinę i wyjechała na dwuletnie studia do Japonii. Tam związała się z ruchem rewolucyjnym kierowanym przez Sun Jat-sena. Po powrocie do kraju pracowała w jednej ze szkół w Zhejiangu. Placówka, założona przez rewolucjonistów, pod przykrywką akademii sportowej zajmowała się "de facto" szkoleniem przyszłych oddziałów powstańczych. 
Tworzyła wiersze o zróżnicowanym charakterze, od subtelnych utworów wykorzystujących tradycyjne motywy po proste, zagrzewające do walki i działania. Redagowała "Dziennik Kobiet Chińskich" (中國女報, "Zhongguo Nübao"), pierwsze chińskie pismo o feministycznym charakterze. Występowała przeciwko krępowaniu stóp i aranżowanym małżeństwom, nosiła męskie ubrania.
6 lipca 1907 roku jej kuzyn Xu Xilin dokonał zamachu na gubernatora prowincji Anhui. W kilka dni później Qiu została aresztowana, oskarżona o udział w przygotowaniach do antyrządowego powstania i ścięta publicznie w centrum Shaoxing. Po śmierci stała się jednym z symboli ruchu republikańskiego. Pochowana jest nad Jeziorem Zachodnim w Hangzhou.

</doc>
<doc id="2434592" url="https://pl.wikipedia.org/wiki?curid=2434592" title="Maciej Banaszak">
Maciej Banaszak

Maciej Banaszak (ur. 13 czerwca 1975 w Poznaniu) – polski przedsiębiorca, poseł na Sejm VII kadencji.
Życiorys.
Uzyskał wykształcenie średnie techniczne. W 1993 zajął się prowadzeniem działalności gospodarczej (m.in. w postaci salonu motocyklowego). Zaangażował się w działalność organizacji politycznych tworzonych przez Janusza Palikota. W wyborach parlamentarnych w 2011 uzyskał mandat poselski, kandydując z 1. miejsca na liście Ruchu Palikota w okręgu poznańskim i otrzymując 18 837 głosów. W październiku 2013, w wyniku przekształcenia Ruchu Palikota, został działaczem partii Twój Ruch. Kandydował bez powodzenia w wyborach do Parlamentu Europejskiego w 2014. W sierpniu tego samego roku przeszedł z TR do klubu poselskiego Sojuszu Lewicy Demokratycznej. W 2015 nie ubiegał się o poselską reelekcję. W 2020 został koordynatorem partii Nowa Demokracja – TAK w okręgu poznańskim, a w 2021 objął w niej funkcję wiceprzewodniczącego.
Jest żonaty, ma córkę.

</doc>
<doc id="2434594" url="https://pl.wikipedia.org/wiki?curid=2434594" title="Kwilecki Hrabia">
Kwilecki Hrabia

Kwilecki Hrabia "(Śreniawa odmienny, Bylina odmienny)" – kaszubski herb szlachecki, według Przemysława Pragerta odmiana herbu Szreniawa albo Bylina.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
"W polu złotym orzeł srebrny, z tarczą na piersi, na której w polu czerwonym krzywaśń srebrna z zaćwieczonym krzyżem kawalerskim złotym (Szreniawa)."
"Nad tarczą korona hrabiowska, nad nią hełm w koronie, z której klejnot: pięć piór strusich."
" Labry: czerwone, podbite złotem."
Najwcześniejsze wzmianki.
Herb wzmiankowany przez "Nowego Siebmachera", Bonieckiego ("Herbarz polski"), Uruskiego ("Rodzina. Herbarz szlachty polskiej"), Pawliszczewa ("Herbarz Królestwa Polskiego"). Herb przyznany z pruskim tytułem hrabiowskim Józefowi Ignacemu Walentemu Kwileckiemu w 1816. Prawo do tego herbu, tytułu i nazwiska Kwilecki uzyskał w 1853 adoptowany przez niego wnuk (syn Albina Beliny Węsierskiego, Zbigniew Antoni Józef Węsierski (1839-po 1907). Zbigniew Antoni uzyskał też prawo posiadania ordynacji Wróblewo. Linia Węsierskich-Kwileckich wygasła jednak z synem Zbigniewa, Józefem Adolfem Stanisławem Marią Węsierskim-Kwileckim (1897-1928). Herb i tytuł potwierdzono Kwileckim w Królestwie Polskim.
Herbowni.
Kwilecki, Kwilecki-Węsierski.

</doc>
<doc id="2434600" url="https://pl.wikipedia.org/wiki?curid=2434600" title="Koksowanie">
Koksowanie



</doc>
<doc id="2434601" url="https://pl.wikipedia.org/wiki?curid=2434601" title="Loki (biblioteka)">
Loki (biblioteka)

Loki – biblioteka programistyczna C++ napisanej przez Andreia Alexandrescu jako część książki Nowoczesne programowanie w C++.
Biblioteka korzysta z metaprogramowania i implementuje kilka często używanych narzędzi takich jak: lista typów, funktor, singleton, sprytny wskaźnik, fabryka obiektów, wizytator oraz multimetoda.
Początkowo biblioteka była kompatybilna jedynie z dwoma kompilatorami najbliższymi standardowi języka C++ (CodeWarrior oraz Comeau C/C++). Późniejsze prace umożliwiły użycie biblioteki z szeroką gamą kompilatorów (włączając starsze Visual C++ 6.0, Borland C++ Builder 6.0 i GCC). Wytwórcy kompilatorów używają biblioteki Loki jako test kompatybilności, dzięki czemu liczba zgodnych kompilatorów wciąż rośnie.
Utrzymanie i rozwój Loki są kontynuowane przez społeczność open-source prowadzoną przez Petera Kümmela i Richarda Sposato jako projekt SourceForge. Kontrybucje wielu osób zwiększyły ogólną niezawodność i funkcjonalność biblioteki. Loki nie jest już jedynie częścią książki, ale posiada wiele nowych komponentów (np. StrongPtr, Printf czy Scopeguard). Loki zainspirowało podobne narzędzia i funkcjonalności obecne w kolekcji bibliotek Boost.

</doc>
<doc id="2434602" url="https://pl.wikipedia.org/wiki?curid=2434602" title="Lepik">
Lepik



</doc>
<doc id="2434604" url="https://pl.wikipedia.org/wiki?curid=2434604" title="Tholey">
Tholey

Niemcy:
Inne:
Osoby:

</doc>
<doc id="2434610" url="https://pl.wikipedia.org/wiki?curid=2434610" title="Loki (ujednoznacznienie)">
Loki (ujednoznacznienie)



</doc>
<doc id="2434612" url="https://pl.wikipedia.org/wiki?curid=2434612" title="AACSB">
AACSB



</doc>
<doc id="2434615" url="https://pl.wikipedia.org/wiki?curid=2434615" title="Stanford Encyclopedia of Philosophy">
Stanford Encyclopedia of Philosophy

Stanford Encyclopedia of Philosophy (SEP) – ogólnie dostępna encyklopedia internetowa filozofii opracowana przez Stanford University. Każde hasło jest opracowane przez eksperta z danej dziedziny. Są wśród nich profesorzy z 65 ośrodków akademickich z całego świata. Autorzy zgodzili się na publikację on-line, ale zachowali prawa autorskie do poszczególnych artykułów. W marcu 2018 SEP zawierała prawie 1600 haseł. Mimo że jest to encyklopedia internetowa, zachowano standardy typowe dla tradycyjnych akademickich opracowań, aby zapewnić jakość publikacji (autorzy-specjaliści, recenzje wewnętrzne).
Encyklopedia została stworzona w 1995 przez Edwarda N. Zaltę z założeniem, aby była aktualizowana i nie zestarzała się w przeciwieństwie do papierowych poprzedniczek. W encyklopedii można spotkać dwa artykuły na ten sam temat, aby móc zobaczyć różnice w poglądach prezentowanych przez badaczy. SEP była dotowana przez NEH i NSF. Encyklopedia jest też finansowana przez liczne biblioteki uniwersyteckie i konsorcja biblioteczne. Wśród nich są:

</doc>
<doc id="2434616" url="https://pl.wikipedia.org/wiki?curid=2434616" title="Acca">
Acca



</doc>
<doc id="2434619" url="https://pl.wikipedia.org/wiki?curid=2434619" title="Tommaso (kardynał S. Vitale)">
Tommaso (kardynał S. Vitale)



</doc>
<doc id="2434621" url="https://pl.wikipedia.org/wiki?curid=2434621" title="Keiichi">
Keiichi

 – męskie imię japońskie.
Możliwa pisownia.
Keiichi można zapisać, używając wielu różnych znaków kanji i może znaczyć m.in.:

</doc>
<doc id="2434623" url="https://pl.wikipedia.org/wiki?curid=2434623" title="Gilberto (kardynał S. Marco)">
Gilberto (kardynał S. Marco)



</doc>
<doc id="2434626" url="https://pl.wikipedia.org/wiki?curid=2434626" title="Adinolfo">
Adinolfo



</doc>
<doc id="2434630" url="https://pl.wikipedia.org/wiki?curid=2434630" title="Bitwa pod Kłokotnicą">
Bitwa pod Kłokotnicą

Bitwa pod Kłokotnicą – bitwa między wojskami epirskimi i bułgarskimi, która miała miejsce w roku 1230.
W roku 1222 despota Epiru Teodor Komnen zdobył Tessaloniki, gdzie koronował się na cesarza. Z pomocą cesarzowi łacińskiemu Baldwinowi II pośpieszył car bułgarski Iwan Asen II, którego ziemie stały się wkrótce celem najazdu Teodora. 9 marca 1230 roku armie bułgarska i siły Epiru starły się pod Kłokotnicą położoną pomiędzy Adrianopolem a Płowdiwem. W chwili, gdy obie armie starły się ze sobą, konnica Bułgarów obeszła przeciwnika ze skrzydeł, uderzając na jego tyły i zdobywając obóz Epirotów. Wojska Epiru zostały rozgromione, a pojmanego Teodora oślepiono na rozkaz cara. Dzięki temu zwycięstwu Bułgarzy wkroczyli na ziemie Epiru, zajmując m.in. Trację i Macedonię.

</doc>
<doc id="2434632" url="https://pl.wikipedia.org/wiki?curid=2434632" title="Mikułowa (stacja kolejowa)">
Mikułowa (stacja kolejowa)

Mikułowa – stacja kolejowa w Mikułowej, w województwie dolnośląskim, w powiecie zgorzeleckim, w gminie Sulików. Znajdują się tu 2 perony. Tory dodatkowe są nieprzejezdne i niezdatne do eksploatacji, a ledwo przejezdny jest tor główny zasadniczy.
W roku 2017 stacja obsługiwała 20–49 pasażerów na dobę.
Połączenia.
Od grudnia 2011 zostają wznowione kursy pociągów w relacji Jelenia Góra – Zgorzelec

</doc>
<doc id="2434644" url="https://pl.wikipedia.org/wiki?curid=2434644" title="Porównawcze badanie efektywności">
Porównawcze badanie efektywności

Porównawcze badanie efektywności (ang. Comparative Effectiveness Research, CER) – metoda mająca za zadanie stwierdzić skuteczność stosowanych leków i procedur medycznych.
Metoda polega na porównaniu różnych stosowanych w terapii leków i procedur medycznych ze względu na ich skuteczność i koszt.
Tradycyjnie wykorzystuje się do tego celu badania randomizowane. Są one jednak drogie i mało przekonujące dla lekarzy (ze względu na wyidealizowaną sytuacje badawczą). Komputerowa analiza medycznych baz danych (przechowujących informacje o przebiegu leczenia konkretnych pacjentów) pozwala analizować większe grupy pacjentów przy mniejszych kosztach.

</doc>
<doc id="2434663" url="https://pl.wikipedia.org/wiki?curid=2434663" title="Stanisław Kobielus">
Stanisław Kobielus

Stanisław Kobielus (ur. 12 września 1939 w Wieprzu w powiecie wadowickim, zm. 3 stycznia 2020) – ks. prof. dr hab. pallotyn, historyk sztuki i poeta.
Życiorys.
Początkowo kształcił się w Andrychowie. Po wstąpieniu do Stowarzyszenia Apostolstwa Katolickiego, w 1965 r. otrzymał święcenia kapłańskie. Jednocześnie studiował a następnie podjął pracę naukową w warszawskiej Akademii Teologii Katolickiej. W 1989 habilitował się, zaś w 1998 uzyskał tytuł profesora nauk humanistycznych. Działalność naukową i edukacyjną prowadził do 1989 w Wydziale Kościelnych Nauk Historycznych i Społecznych, a następnie w Wydziale Nauk Historycznych i Społecznych w Katedrze Historii Sztuki Średniowiecznej i Ikonografii, przemianowanej w 2002 r. na Instytut Historii Sztuki UKSW.
Stanisław Kobielus był mediewistą, ponadto zajmował się ikonografią chrześcijańską i symboliką w dawnej sztuce sakralnej (od starożytności do nowożytności). Był autorem polskojęzycznej wersji "Diversarum Artium Schedula" Teofila Prezbitera oraz "Fizjologów i Aviarium". Za działalność naukową otrzymał dnia 20 września 2007 r. Złoty Krzyż Zasługi, dwa lata później 11 czerwca Medal Komisji Edukacji Narodowej.

</doc>
<doc id="2434669" url="https://pl.wikipedia.org/wiki?curid=2434669" title="Amorium">
Amorium

Amorium – dawne miasto frygijskie w Azji Mniejszej założone w epoce hellenistycznej. Rozkwit przeżywało w czasie Cesarstwa Bizantyńskiego. W 838 zostało złupione przez Arabów. Jego ruiny znajdują się w pobliżu tureckiej wsi Hisarköy.
Gdy Arabowie zdobyli miasto w 838 roku, wzięli do niewoli 42 dostojników i wojskowych. Jeńcy przez 7 lat opierali się żądaniu konwersji na islam. Postawieni przez wyborem: islam albo śmierć, wszyscy jednomyślnie wybrali śmierć i zostali w następstwie straceni 6 marca 845 roku. To wydarzenie przeszło do historii Greckiego Kościoła Prawosławnego jako „42 męczenników z Amorium”.

</doc>
<doc id="2434681" url="https://pl.wikipedia.org/wiki?curid=2434681" title="Huangling (meteoryt)">
Huangling (meteoryt)

Huangling – meteoryt żelazny z grupy IVA znaleziony w chińskiej prowincji Hunan. Meteoryt Huangling jest jednym z pięciu znalezionych meteorytów w tej prowincji. Czas upadku meteorytu szacuje się na około 5 tys. lat temu; bywa on wiązany ze śmiercią legendarnego cesarza Chin Huang Di.

</doc>
<doc id="2434682" url="https://pl.wikipedia.org/wiki?curid=2434682" title="Kung Fu Panda Holiday Special">
Kung Fu Panda Holiday Special



</doc>
<doc id="2434691" url="https://pl.wikipedia.org/wiki?curid=2434691" title="Premyer Liqası (2011/2012)">
Premyer Liqası (2011/2012)

Sezon (2011/2012) jest 20. sezonem Premyer Liqi – najwyższej klasy rozgrywkowej w Azerbejdżanie w piłce nożnej. Liga liczy 12 drużyn. Sezon rozpoczął się 6 sierpnia 2011 roku. W pierwszej rundzie rywalizują wszystkie zespoły w jednej grupie. W drugiej rundzie rywalizacja toczyć się będzie w dwóch grupach - 6 najlepszych drużyn powalczy o mistrzostwo kraju, natomiast pozostałe 6 drużyn powalczy o utrzymanie. 2 ostatnie zespoły spadną do drugiej ligi. Tytułu broni drużyna Neftçi PFK.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Strzelcy.
"Stan na 16 lutego 2012"

</doc>
<doc id="2434699" url="https://pl.wikipedia.org/wiki?curid=2434699" title="Iwona Kozłowska">
Iwona Kozłowska

Iwona Maria Kozłowska z domu Poźniak (ur. 11 sierpnia 1963 w Więcborku) – polska nauczycielka, pedagog, działaczka samorządowa i polityk, posłanka na Sejm VII i IX kadencji.
Życiorys.
W 1986 ukończyła pedagogikę w Wyższej Szkole Pedagogicznej w Bydgoszczy. Została także absolwentką studiów podyplomowych w zakresie neurologopedii (2002) i surdologopedii (2003) na Uniwersytecie Gdańskim oraz organizacji pomocy społecznej. Pracowała jako nauczycielka i terapeutka w Zespole Szkół w Pęperzynie. Przez trzy lata była p.o. dyrektora Domu Pomocy Społecznej w Kamieniu Krajeńskim, w 2010 została dyrektorką tej placówki.
Przystąpiła do Platformy Obywatelskiej. W wyborach samorządowych w 2006 i w 2010 uzyskiwała mandat radnej sejmiku kujawsko-pomorskiego. Była m.in. przewodniczącą klubu radnych PO. Bez powodzenia kandydowała do Sejmu w wyborach w 2007. Ponownie wystartowała w wyborach parlamentarnych w 2011. Uzyskała tym razem mandat poselski, otrzymując 4668 głosów w okręgu bydgoskim. Została członkinią Komisji Polityki Społecznej i Rodziny, Komisji Rolnictwa i Rozwoju Wsi oraz Podkomisji stałej do spraw osób niepełnosprawnych.
Powołana w skład zespołu ds. rozwiązań systemowych przy Ministerstwie Pracy i Polityki Społecznej, została też przewodniczącą rady społecznej Wojewódzkiego Szpitala Dziecięcego w Bydgoszczy. W wyborach w 2015 nie uzyskała poselskiej reelekcji. W 2019 ponownie została wybrana do Sejmu, kandydując z ramienia Koalicji Obywatelskiej i otrzymując 9325 głosów. Nie należała już wówczas do PO, jednak trzy lata później ponownie wstąpiła do tej partii.
Życie prywatne.
Iwona Kozłowska jest mężatką, ma trzech synów.

</doc>
<doc id="2434719" url="https://pl.wikipedia.org/wiki?curid=2434719" title="Polska Superliga Tenisa Stołowego">
Polska Superliga Tenisa Stołowego

Polska Superliga Tenisa Stołowego Sp. z o.o – spółka z ograniczoną odpowiedzialnością założona 15 września 2009 roku w wyniku umowy pomiędzy klubami tenisa stołowego mężczyzn uczestniczącymi w rozgrywkach najwyższego szczebla - ekstraklasy, które były inicjatorem powołania spółki.
Podstawowymi celami spółki są:
- rozwój profesjonalnego współzawodnictwa w tenisie stołowym;
- profesjonalizacja rozgrywek na najwyższym szczeblu;
- promocja rozgrywek - zwiększanie zainteresowania rozgrywkami wśród obecnych i potencjalnych kibiców tenisa stołowego;
- budowanie dobrego wizerunku dyscypliny;
- wprowadzanie wysokich standardów obowiązujących w najlepszych ligach i generowanie możliwie największych wpływów dla klubów poprzez m.in. umocnienie pozytywnego wizerunku rozgrywek ekstraklasy oraz wzrostu ich wartości komercyjnej i medialnej.
Polska Superliga Tenisa Stołowego jest najwyższym poziomem rozgrywek tenisa stołowego mężczyzn w Polsce. W sezonie 2014/15 powiększono liczbę uczestniczących drużyn do 12 (wcześniej 10). Dwa ostatnie zespoły spadają do I ligi (po sezonie 2013/14 ze względu na powiększenie ligi nikt nie został zdegradowany). Od sezonu 2021/2022 występuje 14 drużyn. Obecnym mistrzem Polski jest KS Dartom Bogoria Grodzisk Mazowiecki.

</doc>
<doc id="2434734" url="https://pl.wikipedia.org/wiki?curid=2434734" title="Arno Racing">
Arno Racing

Arno – były holenderski zespół wyścigowy.
Historia.
Holender Arno van Dijk był dealerem samochodowym w Brabancji Północnej. Swoje marzenie, którym było zbudowanie holenderskiego samochodu Formuły 1, ujawnił w programie "Studio Sport" nadawanym w telewizji państwowej. Pierwsze plany powstały w 1972 roku. Następnie wybudowano samochód Arno 016L, który zaprezentowano po raz pierwszy 30 sierpnia 1973 roku podczas Trophy of the Dunes w Zandvoort. Samochód był wyposażony w silnik Forda GT40 z Formuły 5000. Planowano zastąpić tę jednostkę silnikiem Tecno V8 lub V12, ale Tecno nigdy nie wybudowało tego typu silników. W grudniu 1973 roku Arno ponownie pojawiło się na wystawie poświęconej Jochenowi Rindtowi, wtedy też pojawiły się plotki, że zespół ma zamiar korzystać z silników Alfa Romeo i zadebiutować w Grand Prix Hiszpanii 1974 z holenderskim zawodnikiem wyścigów turystycznych, Peterem van Zwanem, za kierownicą. Plany te jednak nie doszły do skutku. W 1975 zespół planował wystartować w wyścigu 24h Le Mans. Kierowcami mieli być Manfred Mohr i Han Akersloot, a samochód konstrukcji Arno miał napędzać dwulitrowy silnik Cosworth. Jednak i te plany nie doszły do skutku.
W połowie lat 80. zespół Arno Racing wystawiał swoje samochody w Formule 3 i Włoskiej Formule 3. Kierowcami zespołu byli wówczas tacy zawodnicy jak Fabio Mancini, Rocco Verduci czy Luigi Giannini.

</doc>
<doc id="2434736" url="https://pl.wikipedia.org/wiki?curid=2434736" title="Arno (zespół wyścigowy)">
Arno (zespół wyścigowy)



</doc>
<doc id="2434749" url="https://pl.wikipedia.org/wiki?curid=2434749" title="Eik-ligan Menn (2011/2012)">
Eik-ligan Menn (2011/2012)

Eik-ligan Menn 2011/2012 - 43. sezon rozgrywek o mistrzostwo Wysp Owczych w piłce siatkowej organizowany przez Związek Piłki Siatkowej Wysp Owczych (farerski "Flogbóltssamband Føroya", FBF). Zainaugurowany został 1 października 2011 roku i trwał do 24 marca 2012 roku. 
W sezonie 2011/2012 żaden klub z Wysp Owczych nie brał udziału w rozgrywkach międzynarodowych.
W trakcie sezonu z rozgrywek wycofał się . Wyniki rozegranych spotkań tego klubu zostały anulowane. 
Mistrzem Wysp Owczych został klub , który w meczach finałowych pokonał klub .
System rozgrywek.
W fazie zasadniczej drużyny rozegrały ze sobą systemem kołowym po cztery spotkania. Po zakończeniu dwóch rund drużyną odjęta została połowa zdobytych punktów. Dwa najlepsze zespoły fazy zasadniczej awansowały do finału, gdzie rywalizacja toczyła się do dwóch zwycięstw.
Faza zasadnicza.
Tabele wyników.
 
 
 
 
 
 
 
 
 
 
 
 
 
 
 
 

</doc>
<doc id="2434767" url="https://pl.wikipedia.org/wiki?curid=2434767" title="BGL BNP Paribas Luxembourg Open 2011">
BGL BNP Paribas Luxembourg Open 2011

Tenisowy turniej WTA Luxembourg Open 2011 odbył się w dniach 17-23 października w Luksemburgu, na kortach twardych w hali. Łączna pula nagród wyniosła 220 000 dolarów amerykańskich.

</doc>
<doc id="2434772" url="https://pl.wikipedia.org/wiki?curid=2434772" title="Zmarwlocikowate">
Zmarwlocikowate

Zmarwlocikowate (Heptageniidae) – rodzina owadów uskrzydlonych należących do rzędu jętek.
Obecnie do tej rodziny należą następujące rodzaje:

</doc>
<doc id="2434785" url="https://pl.wikipedia.org/wiki?curid=2434785" title="Piotr Bauć">
Piotr Bauć

Piotr Paweł Bauć (ur. 29 czerwca 1960 w Gdańsku) – polski pedagog, nauczyciel akademicki, poseł na Sejm VII kadencji.
Życiorys.
Ukończył studia z zakresu pedagogiki pracy w Wyższej Szkole Pedagogicznej w Częstochowie w 1987. W czasie studiów był aktywistą Zrzeszenia Studentów Polskich. W 2005 na podstawie rozprawy zatytułowanej "Działania komunikacyjne w nauczaniu praktyki instrumentalnej" na Wydziale Nauk Społecznych Uniwersytetu im. Adama Mickiewicza w Poznaniu uzyskał stopień doktora nauk humanistycznych w zakresie nauk o poznaniu i komunikacji społecznej. Zawodowo związany początkowo z częstochowską WSP, później został pracownikiem naukowym na Wydziale Nauk Społecznych Uniwersytetu Gdańskiego. Prowadził też działalność konsultingową, m.in. w zakresie doradztwa zawodowego.
W wyborach parlamentarnych w 2011 uzyskał mandat poselski, kandydując z 1. miejsca na liście Ruchu Palikota w okręgu gdańskim i otrzymując 13 398 głosów. Objął stanowisko przewodniczącego sejmowej Komisji Edukacji, Nauki i Młodzieży. W październiku 2013, w wyniku przekształcenia Ruchu Palikota, został działaczem partii Twój Ruch. Objął funkcję szefa zarządu tego ugrupowania w województwie pomorskim. Kandydował bez powodzenia w wyborach do Parlamentu Europejskiego w 2014. 26 września tego samego roku wraz z grupą posłów opuścił klub poselski Twojego Ruchu, jednak po kilkunastu dniach do niego powrócił. W marcu 2015, po rozpadzie klubu, znalazł się w kole Ruch Palikota. W wyborach w 2015 nie uzyskał poselskiej reelekcji. Później został działaczem stowarzyszenia Inicjatywa Polska. W wyborach w 2019, nadal należąc do TR, z rekomendacji iPL znalazł się na liście Koalicji Obywatelskiej; ponownie nie uzyskał wówczas mandatu.

</doc>
<doc id="2434791" url="https://pl.wikipedia.org/wiki?curid=2434791" title="Indignados">
Indignados



</doc>
<doc id="2434814" url="https://pl.wikipedia.org/wiki?curid=2434814" title="Routledge Encyclopedia of Philosophy">
Routledge Encyclopedia of Philosophy

Routledge Encyclopedia of Philosophy – encyklopedia filozofii pod redakcją Edwarda Craiga. Po raz pierwszy została wydana przez Routledge w 1998 (). Początkowo ukazała się w 10 tomach w wersji drukowanej oraz w postaci CD-ROM, w 2002 roku została udostępniona on-line na zasadzie subskrypcji. Wersja on-line jest na bieżąco uzupełniana oraz dodawane są do niej nowe artykuły. Zawiera 2000 artykułów autorstwa 1300 badaczy.
Wydanie jednotomowe.
Opublikowano dwa jednotomowe wydania, "The Concise Routledge Encyclopedia of Philosophy", które ukazało się w 1999 (), i "The Shorter Routledge Encyclopedia of Philosophy", które ukazało się w 2005 (). Wersja "Concise" ma taką samą wersję; każde hasło jest streszczeniem wersji z encyklopedii dziesięciotomowej. Wersja "Shorter" ma ponad 900 artykułów.

</doc>
<doc id="2434816" url="https://pl.wikipedia.org/wiki?curid=2434816" title="Ihar Kuzniacou">
Ihar Kuzniacou

Ihar Kuzniacou (biał. Ігар Кузняцоў, ros. Игор Кузнецов; ur. 3 lipca 1956 w Mołodecznie) – białoruski historyk, od 1998 docent katedry służby dyplomatycznej i konsularnej wydziału stosunków międzynarodowych Białoruskiego Uniwersytetu Państwowego. 
W 1992 roku ukończył aspiranturę przy Tomskim Uniwersytecie Państwowym i obronił dysertację na stopień kandydata nauk historycznych na temat: Массовые репрессии в 1930-е годы и реабилитация жертв террора ("Masowe represje w latach 30. w Zachodniej Syberii i rehabilitacja ofiar terroru"). Od 1993 roku docent. 
Od 2006 roku jest koordynatorem białoruskiego oddziału Memoriału. Jest członkiem Białoruskiego Stowarzyszenia Dziennikarzy. 
Wystąpił w filmie dokumentalnym "Катынь. Праз 70 гадоў" ("Katyń. Po 70 latach"), był również jego konsultantem historycznym. 

</doc>
<doc id="2434826" url="https://pl.wikipedia.org/wiki?curid=2434826" title="Turcja na Letnich Igrzyskach Olimpijskich 1948">
Turcja na Letnich Igrzyskach Olimpijskich 1948

Turcję na Letnich Igrzyskach Olimpijskich 1948 reprezentowało 58 zawodników, 57 mężczyzn i 1 kobieta.

</doc>
<doc id="2434831" url="https://pl.wikipedia.org/wiki?curid=2434831" title="Luciano Paczko Bozko">
Luciano Paczko Bozko

Luciano Paczko Bozko (ur. 24 listopada 1978) – brazylijski siatkarz, polskiego pochodzenia, występujący na pozycji przyjmującego. Był zawodnikiem klubu Jastrzębski Węgiel w sezonie 2011/2012.

</doc>
<doc id="2434838" url="https://pl.wikipedia.org/wiki?curid=2434838" title="Acanthochaetodon imperator">
Acanthochaetodon imperator



</doc>
<doc id="2434839" url="https://pl.wikipedia.org/wiki?curid=2434839" title="Acanthochaetodon nicobariensis">
Acanthochaetodon nicobariensis



</doc>
<doc id="2434840" url="https://pl.wikipedia.org/wiki?curid=2434840" title="Chaetodon imperator">
Chaetodon imperator



</doc>
<doc id="2434841" url="https://pl.wikipedia.org/wiki?curid=2434841" title="Chaetodon nicobariensis">
Chaetodon nicobariensis



</doc>
<doc id="2434843" url="https://pl.wikipedia.org/wiki?curid=2434843" title="Holacanthus imperator">
Holacanthus imperator



</doc>
<doc id="2434847" url="https://pl.wikipedia.org/wiki?curid=2434847" title="Holacanthus nicobariensis">
Holacanthus nicobariensis



</doc>
<doc id="2434848" url="https://pl.wikipedia.org/wiki?curid=2434848" title="Pomacanthodes imperator">
Pomacanthodes imperator



</doc>
<doc id="2434849" url="https://pl.wikipedia.org/wiki?curid=2434849" title="Pomacanthus nicobariensis">
Pomacanthus nicobariensis



</doc>
<doc id="2434851" url="https://pl.wikipedia.org/wiki?curid=2434851" title="Saint Stephen’s School w Siglap">
Saint Stephen’s School w Siglap

Saint Stephen’s School () – rzymskokatolicka szkoła podstawowa dla chłopców w Siglap w Singapurze.
Szkoła jest częścią Saint Patrick’s School, która została założona w 1933 przez Braci Szkolnych. W 1957 szkoła podstawowa i średnia zostały rozdzielone; w ten sposób powstała Saint Stephen’s School.
Szkoła zwraca uwagę na wartości jak ambicja (Ambition), przedsiębiorczość (Enterprise), uczciwość (Honesty), innowacja (Innovation), szlachectwo (Nobility), patriotyzm (Patriotism) i samodyscyplinę (Self-Discipline). Klasy są nazywane według tych wartości. Przykładowo, 1A to klasa pierwsza, 6N to klasa szósta. Szefem wydziału St Stephens jest Tayeb Rajib, który jest też wiceprezydentem.

</doc>
<doc id="2434874" url="https://pl.wikipedia.org/wiki?curid=2434874" title="Frigyes Turán">
Frigyes Turán

Frigyes "Friciék" Turán (ur. 10 stycznia 1974 w Budapeszcie) – węgierski kierowca rajdowy.
Kariera.
Turán, regularny uczestnik Rajdowych Mistrzostw Węgier, zadebiutował w cyklu WRC podczas Rajdu Portugalii 2010, prowadząc Peugeota 307 WRC. Zajął wtedy 23. miejsce w klasyfikacji generalnej. W Rajdzie Bułgarii zdobył swoje pierwsze punkty za ósme miejsce. Z Rajdu Francji odpadł na 9 OSie. W Rajdzie Hiszpanii wystartował Fordem Focusem RS WRC 08. Po drugim dniu rajdu był siódmy, ale na pierwszym OSie trzeciego dnia miał wypadek i wycofał się z rajdu.

</doc>
<doc id="2434901" url="https://pl.wikipedia.org/wiki?curid=2434901" title="Finlandia na Letnich Igrzyskach Olimpijskich 1948">
Finlandia na Letnich Igrzyskach Olimpijskich 1948

Finlandię na Letnich Igrzyskach Olimpijskich 1948 reprezentowało 129 zawodników, 123 mężczyzn i 6 kobiet.

</doc>
<doc id="2434905" url="https://pl.wikipedia.org/wiki?curid=2434905" title="Kościół Najświętszej Maryi Panny Różańcowej w Pabianicach">
Kościół Najświętszej Maryi Panny Różańcowej w Pabianicach

Kościół parafialny pod wezwaniem Najświętszej Marii Panny Różańcowej w Pabianicach – rzymskokatolicka świątynia wzniesiona w pabianickiej dzielnicy Nowe Miasto. Posługę duszpasterską pełnią księża ze Zgromadzenia Misjonarzy św. Wincentego à Paulo.
Architektura.
Budynek z cegły, w stylu neogotyckim, zbudowany został na planie krzyża łacińskiego. Zarówno wysokość, jak i długość kościoła, wynoszą tyle samo - 49,8 m. Obie wieże mają po 67 m wysokości, dzięki czemu jest to (nie licząc kominów fabrycznych) najwyższy obiekt w Pabianicach. Prezbiterium skierowane jest na północ. Autor planu budowy kościoła, inż. Tadeusz Markiewicz, wzorował się na kościele NMP w Łodzi. Wykonawcą prac była firma „Józef Hans”.
Wnętrze.
Jest również utrzymane całkowicie w stylu neogotyckim. 
Prezbiterium
Ołtarz główny autorstwa rzeźbiarza Wincentego Bogaczyka poświęcony jest Matce Bożej Różańcowej i tajemnicom różańca. W prezbiterium znajdują się stalle wykonane w poznańskiej stolarni św. Wojciecha. Za ołtarzem umieszczono figury ewangelistów, w prezbiterium - apostołów, a w nawie głównej świętych polskich oraz świętych ze zgromadzeń Księży Misjonarzy i Sióstr Miłosierdzia. Przy wejściu do prezbiterium znajdują się dwa ołtarze ufundowane przez młodzież szkolną, poświęcone św. Stanisławowi Kostce i św. Teresie.
Nawy boczne
Boczny ołtarz w lewej nawie, dedykowany Najświętszemu Sercu Pana Jezusa ufundowali niemieckojęzyczni rzemieślnicy pabianiccy. W prawej nawie znajduje się ołtarz św. Józefa z figurami patronów rzemieślników. Wzdłuż ścian rozmieszczono 14 płaskorzeźb przedstawiających kolejne stacje drogi krzyżowej oraz 6 konfesjonałów i ambonę - wszystko konsekwentnie w stylu neogotyckim. Kolorowe witraże wykonała firma Schlein z Saksonii.
Organy
Ich budowę rozpoczęła w 1937 roku firma "St. Krukowski i syn" z Piotrkowa Trybunalskiego. Prace przerwała wojna. Wznowiono je po jej zakończeniu. Powstały jednomanuałowe organy (bez pedału). Dopiero w latach 70. XX wieku firma Szczerbaniak przeprowadziła "rekonstrukcję fonii i wykonanie nowych głosów". Aktualnie jest to instrument trójmanuałowy, o trakturze i rejestraturze pneumatycznej. Od tamtego czasu nie wprowadzano już do instrumentu żadnych zmian.

</doc>
<doc id="2434911" url="https://pl.wikipedia.org/wiki?curid=2434911" title="Luis Bacalov">
Luis Bacalov

Luis Enríquez Bacalov (ur. 30 sierpnia 1933 w Buenos Aires, zm. 15 listopada 2017 w Rzymie) – argentyński kompozytor muzyki filmowej do wielu filmów włoskich, pianista i aranżer.
Życiorys.
Rozpoczął muzyczną edukację w wieku pięciu lat pod kierunkiem Enrique Baremboima a kontynuował (jako studia) pod kierunkiem Berty Sujovolsky. Jako młody człowiek rozpoczął występy muzyczne. Grał jako solista i w duecie ze skrzypkiem Alberto Lisy. Prowadził badania muzyki ludowej w poszczególnych krajach Ameryki Łacińskiej, współpracując na tym polu z kolumbijskim radiem i telewizją.
Pod koniec lat 50. XX w. przyjechał do Włoch stając się aktywnym kompozytorem muzyki filmowej. Współpracował z takimi reżyserami jak: Alberto Lattuada, Damiano Damiani, Ettore Scola, Lina Wertmüller, Walerian Borowczyk, Pier Paolo Pasolini, Federico Fellini.
W latach 60. zaznaczył swoją obecność na polu włoskiej muzyki pop komponując i aranżując piosenki dla takich wykonawców jak: Gianni Morandi, Sergio Endrigo czy Rita Pavone.
Jego największym osiągnięciem stała się ścieżka dźwiękowa do filmu Listonosz w reżyserii Michaela Radforda, za którą w 1995 otrzymał Oscara i nagrodę BAFTA.
Był również aktywnym dyrygentem i pianistą, występował w rozgłośniach telewizyjnych i radiowych oraz koncertował w Europie, Stanach Zjednoczonych i Ameryce Łacińskiej. Obok repertuaru tradycyjnego i współczesnego wykonywał utwory kompozytorów latynoamerykańskich, w tym własne.

</doc>
<doc id="2434926" url="https://pl.wikipedia.org/wiki?curid=2434926" title="Ormiańskokatolicka parafia północna z siedzibą w Gdańsku">
Ormiańskokatolicka parafia północna z siedzibą w Gdańsku

Ormiańskokatolicka parafia północna z siedzibą w Gdańsku — jedna z trzech parafii Kościoła katolickiego obrządku ormiańskiego w Polsce, utworzona 1 grudnia 2009 roku na mocy dekretu ordynariusza wiernych obrządku ormiańskiego w Polsce, arcybiskupa Kazimierza Nycza, zrzeszająca wiernych w północnej części kraju.
Siedzibą parafii jest kościół św. Piotra i Pawła w Gdańsku przy ul. Żabi Kruk 3. Do parafii należą wierni obrządku ormiańskiego z następujących archidiecezji i diecezji Kościoła łacińskiego: bydgoskiej, diecezji elbląskiej, archidiecezji gdańskiej, diecezji koszalińsko-kołobrzeskiej, diecezji pelplińskiej, archidiecezji szczecińsko - kamieńskiej, diecezji toruńskiej, archidiecezji warmińskiej, diecezji zielonogórsko-gorzowskiej.
Proboszczem parafii jest ks. Cezary Annusewicz.

</doc>
<doc id="2434927" url="https://pl.wikipedia.org/wiki?curid=2434927" title="Bitwa pod Gate Fulford">
Bitwa pod Gate Fulford



</doc>
<doc id="2435009" url="https://pl.wikipedia.org/wiki?curid=2435009" title="Société Linguistique de Paris">
Société Linguistique de Paris

Société Linguistique de Paris - francuskie towarzystwo naukowe założone w 1864 roku, zajmujące się badaniami naukowymi z dziedziny językoznawstwa, wydaje "Bulletin de la Société de Linguistique", jego siedziba znajduje się na École pratique des hautes études. W 1997 roku zorganizowało "Congrès International des Linguistes" w Paryżu.

</doc>
<doc id="2435029" url="https://pl.wikipedia.org/wiki?curid=2435029" title="Film gangsterski">
Film gangsterski

Film gangsterski – ukształtowany w latach 30. XX wieku gatunek filmowy opowiadający o losach gangsterów i przestępców, najczęściej rozgrywających się w Stanach Zjednoczonych w okresie prohibicji.
Do podstawowych schematów kina gangsterskiego należy m.in. opowieść o karierze gangstera i jego upadku lub historia śmiałego napadu, rywalizacja gangów, oskarżenie niewinnego człowieka o zbrodnię, opis losów dwóch przyjaciół z dzieciństwa, którzy inaczej budują swoje życie, lecz pozostają sobie bliscy, postać emerytowanego gangstera; bardzo rzadko pojawia się też schemat nawróconego przestępcy. Biografie bohaterów filmu gangsterskiego zawierają często trudne dzieciństwo w biedzie i zaniedbaniu, które postacie te próbują często sobie zrekompensować. Filmowy gangster najczęściej unika kobiet, ucieka od udomowienia i ogranicza się przeważnie jedynie do przelotnych związków. Akcja rozgrywa się zazwyczaj w mieście, ukazanym jako przestrzeń wypełniona złem, zepsuciem i korupcją, ściągająca zgubę na bohaterów. Akcja filmu kończy się najczęściej śmiercią głównego bohatera. Do typowych elementów takiego kina należą nocne kluby, samochody, telefony, ciemne ulice i duże znaczenie broni w życiu bohaterów.
Historia gatunku.
Pierwszym filmem gangsterskim był "Mały Cezar" (Mervyn LeRoy, 1930), chociaż gatunek poprzedzały m.in. "Napad na ekspres" (Edwin Porter, 1903), "Dziewczyna i gangster" (1914), "Ludzie podziemni" (Joseph von Sternberg, 1927) oraz "Romans z podziemia" (1929). W latach 30. filmy gangsterskie powstawały bardzo licznie, przy czym najlepsze z nich tworzyła wytwórnia Warner Brothers, zatrudniająca ekspertów od tematyki gangsterskiej, w tym dziennikarzy specjalizujących się w takich zagadnieniach. W tamtym okresie pojawiły się filmy, które ukształtowały gatunek: "Mały Cezar", "Wróg publiczny" i "Człowiek z blizną". Pierwszy z tych filmów stworzył wzorzec bohatera pyszałkowatego i bezwzględnego, opanowanego pragnieniem awansu do wyższych sfer, ekstrawaganckiego w ubiorze, często palącego cygaro; wzorzec ten realizowano w kolejnych filmach tego okresu na serio ("Szybko zarobione pieniądze", 1931, "Mroczny hazard" 1934 czy "Kid Galahad" 1937) lub w tonacji komediowej ("Mały olbrzym" z 1933 i "Lekki przypadek morderstwa"). "Wróg publiczny" wytworzył natomiast wzorzec bohatera żywotnego, chętnie korzystającego z życia, realizowany m.in. w filmach "Aniołowie o brudnych twarzach" i "Pożeracz serc" (1933). Pod koniec lat 30. pojawia się też taka odmiana kina gangsterskiego, w którym społeczeństwo obarczane jest winą za wytworzenie zbrodni. W rolach gangsterów wyspecjalizowali się we wczesnej fazie rozwoju gatunku Edward Robinson, James Cagney, Paul Muni oraz Humphrey Bogart.
W kolejnych latach kino gangsterskie łączyło się z filmem "noir"; do takich produkcji należą m.in. "Zabójcy" (1946) Roberta Siodmaka, "Bannion" Fritza Langa oraz "Asfaltowa dżungla" (1950) Johna Hustona.
Lata 50. były okresem, w którym powstawały filmy gangsterskie interesujące się przede wszystkim organizacjami przestępczymi i ich strukturą, a także przedstawiające portrety dawnych gangsterów z czasów prohibicji (m.in. Johna Dillingera w "Umierałem tysiące razy", Lestera Gillsa w "Baby Face Nelson" oraz Ala Capone w filmie Richarda Wilsona). Okres ten historycy nazywają epoką sentymentalizmu kina gangsterskiego, jako że bohaterom przypisywana jest głęboka emocjonalność i silne potrzeby uczuciowe skrywane pod maską brutalności.
W latach 60. pojawili się twórcy nadający skonwencjonalizowanemu gatunkowi silne rysy indywidualne, byli to m.in. Martin Scorsese, Arthur Penn, Francis Ford Coppola oraz Sam Peckinpah. Film gangsterski zaczął też wtedy korzystać z koloru, który stał się ważnym środkiem ekspresji, m.in. w filmach "Ulice nędzy" (intensywne barwy, tworzące nastrój nierealności) czy "Zbieg z Alcatraz" (zmiana tonacji kolorystycznej odzwierciedla odradzanie się bohatera). Chętnie eksploatowane były wtedy filmy biograficzne o dawnych gangsterach, pojawiły się także w tamtym okresie filmy opowiadające o młodzieżowych gangach motocyklowych (m.in. "Dzikie anioły", "Okrutna siódemka" i "Gangster w mini-spódniczce").
W latach 70. wielki sukces odniósł film "Ojciec chrzestny" i jego kontynuacja, co przyczyniło się do wzrostu zainteresowania gatunkiem. Coraz częściej jednak w latach 70. i 80. gatunek ulegał przemieszaniu z innymi gatunkami (np. z filmem kung-fu w "Wielkiej drace"), dochodziło do niszczenia konwencji (np. "Gloria" Johna Cassavatesa) czy parodii ("Honor Prizzich"). Film gangsterski mógł być też wykorzystywany w celu złożenia hołdu przeszłości, jak stało się np. w filmach "Dawno temu w Ameryce" Sergia Leone i "Człowiek z blizną" Briana De Palmy.
W latach 90. pojawiły się m.in. takie filmy gangsterskie jak "Pulp Fiction" Quentina Tarantino, "Kasyno" Martina Scorsese i "Donnie Brasco" Mike’a Newella. Natomiast początek XXI wieku to m.in. "Traffic" Stevena Soderbergha i "Blow" Teda Demme’ago, opowiadające o handlu narkotykami oraz film "Wrogowie publiczni" Michaela Manna o czasach Dillingera.

</doc>
<doc id="2435084" url="https://pl.wikipedia.org/wiki?curid=2435084" title="Ormiańskokatolicka parafia centralna pw. św. Grzegorza z Nareku z siedzibą w Warszawie">
Ormiańskokatolicka parafia centralna pw. św. Grzegorza z Nareku z siedzibą w Warszawie

Ormiańskokatolicka parafia centralna z siedzibą w Warszawie – jedna z trzech parafii terytorialnych Kościoła katolickiego obrządku ormiańskiego w Polsce. Została utworzona 1 grudnia 2009 roku na mocy dekretu arcybiskupa Kazimierza Nycza. Skupia wiernych obrządku ormiańskiego zamieszkałych w środkowej części kraju. 
Opis.
Oficjalną siedzibą parafii jest kościół rektorski Res Sacra Miser w Warszawie, jednakże faktycznie funkcję świątyni parafialnej pełni kaplica pw. św. Barbary przy ul. Wspólnej w Warszawie. Do parafii należą wierni Kościoła katolickiego obrządku ormiańskiego zamieszkali w rzymskokatolickich diecezjach i archidiecezjach: białostockiej, drohiczyńskiej, ełckiej, gnieźnieńskiej, kaliskiej, kieleckiej, lubelskiej, łomżyńskiej, łowickiej, płockiej, poznańskiej, radomskiej, sandomierskiej, siedleckiej, warszawskiej, warszawsko-praskiej, włocławskiej oraz zamojsko-lubaczowskiej.
Duszpasterzem parafii od 2016 roku jest ks. prof. Józef Naumowicz
Poprzedni proboszczowie:

</doc>
<doc id="2435086" url="https://pl.wikipedia.org/wiki?curid=2435086" title="Baków (szczyt)">
Baków (szczyt)

Baków, inne nazwy: Bąków, Batków Groń, Czeretnik lub Czeretniki (766 m) – najwyższy szczyt w Paśmie Pewelskim. Znajduje się w nim pomiędzy szczytami Bigoska (742 m) i Ubocz (733 m). Według Jerzego Kondrackiego, autora regionalizacji fizycznogeograficznej Polski pasmo to należy do Beskidu Makowskiego.
Południowo-wschodnie stoki Bakowa opadają do doliny Pewlicy i są w dużym stopniu bezleśne. Od doliny tej rzeki aż po wierzchołek Bakowa podcgodzą nimi pola i zabudowania miejscowości Pewel Wielka. Bezleśny jest również grzbiet ciągnący się od Bakowa do Uboczy, natomiast stoki północno-zachodnie, opadające do doliny potoku uchodzącego do Łękawki są całkowicie zalesione.

</doc>
<doc id="2435106" url="https://pl.wikipedia.org/wiki?curid=2435106" title="Gachowizna">
Gachowizna

Gachowizna lub Gachów Groń (758, 759 m) – szczyt w Paśmie Pewelskim, znajdujący się w nim pomiędzy Uboczą (740 m) a Kocońką (701 m). Według Jerzego Kondrackiego, autora regionalizacji fizycznogeograficznej Polski pasmo to należy do Beskidu Makowskiego&gt;.
Wierzchołek Gachowego Gronia jest bezleśny, zajęty przez pola i zabudowania miejscowości Pewel Wielka. Bezleśne są również stoki północno-wschodnie i południowo-wschodnie opadające do doliny Pewlicy. Dzięki temu Gachowizna jest dobrym punktem widokowym. Zalesione natomiast są stoki północno-zachodnie, opadające do doliny potoku Czeretnik (dopływ Łękawki). Na szczycie Gachowizny krzyżują się dwa szlaki turystyczne.

</doc>
<doc id="2435138" url="https://pl.wikipedia.org/wiki?curid=2435138" title="Kocońka (Pasmo Pewelskie)">
Kocońka (Pasmo Pewelskie)

Kocońka (701 m) – wzgórze w środkowej części Pasma Pewelskiego, znajdujące się pomiędzy Gachowym Groniem (758 m) a Małysiakowym Groniem (680 m). Według Jerzego Kondrackiego, autora regionalizacji fizycznogeograficznej Polski pasmo to należy do Beskidu Makowskiego. Na niektórych mapach Kocońka nazywana jest także Kościanką (z wysokością 700 m).
Kocońka jest niemal całkowicie zalesiona. Bezleśna, zajęta przez pola uprawne miejscowości Kocoń jest tylko dolna część jej północno-zachodnich stoków. Sotoki południowe opadają do doliny Kocurowego Potoku, stoki północne do przełęczy Przydawki oddzielającej Beskid Makowski od Beskidu Małego

</doc>
<doc id="2435158" url="https://pl.wikipedia.org/wiki?curid=2435158" title="Wajdów Groń">
Wajdów Groń

Wajdów Groń (677 m) – wzgórze w północno-wschodniej części Pasma Pewelskiego, znajdujące się w nim pomiędzy Groniem (687 m) a Palenicą (624 m). Według Jerzego Kondrackiego, autora regionalizacji fizycznogeograficznej Polski pasmo to należy do Beskidu Makowskiego.
Szczyt i górna część stoków Wajdowego Gronia są zalesione. Stoki północno-zachodnie opadają do doliny Kocońki i należą do miejscowości Las. Spływa z nich potok uchodzący do Kocońki. Należące do miejscowości Lachowice stoki północno-wschodnie opadają do doliny Lachówki i również spływa z nich potok pod nazwą Mocznianka. Wszystkie wymienione potoki leżą w dorzeczu Skawy.
Nazwa jest wołoskiego pochodzenia. U Wołochów słowa "wajda" oznaczało wojewodę, zaś "groń" to wyniosły brzeg rzeki lub potoku.

</doc>
<doc id="2435165" url="https://pl.wikipedia.org/wiki?curid=2435165" title="Palenica (Pasmo Pewelskie)">
Palenica (Pasmo Pewelskie)

Palenica (624 m) – wzgórze na północno-wschodnim końcu Pasma Pewelskiego. Znajduje się pomiędzy Wajdowym Groniem (677 m) a Łopuszniakiem (538 m). Według Jerzego Kondrackiego, autora regionalizacji fizycznogeograficznej Polski pasmo to należy do Beskidu Makowskiego.
Południowo-wschodnie stoki Palnicy, należące są w większości bezleśne, zajęte przez pola i zabudowania miejscowości Lachowice, natomiast należące do miejscowości Kuków stoki północno-zachodnie są zalesione i opadają do doliny Kocońki.

</doc>
<doc id="2435171" url="https://pl.wikipedia.org/wiki?curid=2435171" title="Niderlandzkie retabula ołtarzowe">
Niderlandzkie retabula ołtarzowe

Niderlandzkie retabula ołtarzowe – późnogotyckie nastawy ołtarzowe w formie tryptyków i poliptyków tworzących typ charakteryzujący się m.in. zamkniętą kompozycją, narracyjnymi cyklami przedstawień, syntezą snycerstwa i malarstwa.
Tego typu retabula ołtarzowe wykonywano na terenie Niderlandów w okresie późnego gotyku – w XV wieku i pierwszej ćwierci XVI stulecia. Głównym ośrodkiem wyrobu tego typu ołtarzy była przede wszystkim Antwerpia oraz Bruksela i Mechelen. Retabula tego typu były częstokroć wyrobem eksportowym i towarem handlowym, dzięki czemu rozpowszechniły się w pozostałych obszarach Niderlandów, oraz na obszarze całej Europy, w szczególności na terytoriach wokół basenu Morza Bałtyckiego.
Tło historyczne.
Na przełomie XV i XVI wieku, Antwerpia była jednym z najbogatszych miast w północnej Europie. Stało się tak dzięki sprzyjającym warunkom geograficznym i ekonomicznym; u ujścia Skaldy utworzono wielki port, który był miejscem handlu zarówno z krajami północno- jak i południowoeuropejskimi (gł. Anglia i Skandynawia oraz Hiszpania i Portugalia). Oprócz handlu suknem, zbożem i rybami, handlowano dziełami sztuki, głównie tapiseriami, wyrobami złotniczymi i szklanymi.
W II połowie XV wieku głównymi ośrodkami artystycznymi w Niderlandach były Brugia, Bruksela i Tournai, zaś na początku XVI stulecia ma miejsce supremacja Antwerpii. Wcześniej, w 1382 roku artyści niderlandzcy założyli Gildię Św. Łukasza, która na przełomie XV i XVI wieków oprócz malarzy zrzeszała także snycerzy, witrażystów, grafików, drukarzy i tkaczy. W 1460 roku artyści z rąk rajców otrzymali szereg przywilejów handlowych, zaś w 1481 uzyskali prawo do monopolu na produkcję i handel swoimi dziełami. W historycznym centrum miasta, na południe od katedry NMP plac "Pand" stał się centrum handlu dziełami sztuki.
Charakterystyka retabulów niderlandzkich.
Już na początku XV wieku ukształtował się w Niderlandach typ nastawy ołtarzowej, który był preferowany do reformacji, która stanowi końcową cezurę rzeźby ołtarzowej na tym obszarze.
Forma.
Niderlandzkie retabula ołtarzowe łączą uniwersalizm z lokalną specyfiką. Przejęto tradycyjną syntezę sztuk, gdzie w sposób spójny łączy się architekturę z rzeźbą i malarstwem. W Niderlandach ukształtowała się konwencja, gdzie najczęściej środkowa część i predella są bogato rzeźbione, natomiast skrzydła boczne malowane. W niektórych przypadkach rzeźbiono także awersy skrzydeł bocznych, tak by otwarty ołtarz był jednolity od strony technicznej. W poszczególnych grupach rzeźb akcentowano wieloplanowość i przestrzenność kompozycji, płaskie reliefy łączono z pełnoplastycznymi figurami. Kwatery posiadały często oprócz scen figuralnych bogatą dekorację złożoną z różnorodnych motywów architektonicznych. Rzeźby cechowała dbałość o najmniejsze szczegóły, realizm postaci, bogata kostiumologia. W celu podkreślenia narracji treści, każda kwatera była podporządkowana prawu ram, komponującemu czytelny podział retabulum na poszczególne strefy lub osi. W XV wieku wykrystalizował się podział korpusu (części środkowej) ołtarza na trzy pionowe osi lub na dwie strefy horyzontalne. Przeważały formy wertykalne, gdzie akcentowano oś środkową korpusu ołtarza, która była wyższa od pozostałych elementów, stąd też oprócz formy schodkowej, korpus u góry przybierał kształty przypominające łuk kotarowy, łuk wklęsło-wypukły, trójliść lub ośli grzbiet. W przeciwieństwie do retabulów upowszechnionych w niemieckim obszarze językowym zrezygnowano ze zwieńczeń o bogatej dekoracji rzeźbiarsko-architektonicznej. Podstawę stanowiła tradycyjna predella. W malowanych kwaterach normą stylową był późnogotycki realizm, preferowany przez prymitywistów niderlandzkich. Dotyczyło to zarówno postaci, przedstawień figuralnych jak i scenerii, najczęściej architektoniczno-krajobrazowej.
Główne treści.
Od strony ikonograficznej przeważały tematy poświęcone Chrystusowi (głównie wątki pasyjne), Marii i świętym. Inspiracją dla cyklów pasyjnych były m.in. misteria, przypominające kluczowe wydarzenia z życia Chrystusa. Stąd też preferowano późnogotycką odmianę Grupy Ukrzyżowania, gdzie Chrystusowi towarzyszy liczny tłum ludzi, wśród nich Dismas i Gismas, Maria i Jan Ewangelista, Maria Magdalena. Przedstawienia figuralne w części środkowej retabulum wielokrotnie powielały schemat, w którym trójpodział podporządkowany był tematowi ukrzyżowania Chrystusa: po lewej stronie "Niesienie Krzyża", pośrodku "Śmierć na krzyżu", a po prawej stronie "Zdjęcie z krzyża (Opłakiwanie)" (np. ołtarz w kościele w Żukowie). W lewej części preferowano także scenę Bożego Narodzenia, zaś po prawej Zmartwychwstania. Kluczową rolę w budowaniu treści retabulów pełniły wątki eucharystyczne. Scena z Ostatnią Wieczerzą (która częstokroć wypełniała predellę) była wzbogacana starotestamentowymi prefiguracjami tego tematu: ofiarą Abla, Abrahama i Melchizedeka.
W retabulach ołtarzowych dedykowanych Marii akcentowano najczęściej sceny łączące ludzki i boski wymiar Matki Bożej. Oprócz Nowego Testamentu źródłami ikonografii maryjnej były apokryfy, stąd też preferowano tematy Zaśnięcia (m.in. ołtarz Marii Panny w kościele Mariackim w Lubece), Wniebowzięcia i Koronacji Marii, które często wypełniały centralną część retabulum. Na skrzydłach bocznych preferowano epizody z Żywota Marii, częstokroć inspirowane ówczesnymi prądami mistycznymi i postawami pobożności. W niektórych dziełach epizody życia Marii były łączone z wątkami chrystologicznymi lub hagiograficznymi.
Kluczowymi źródłami dla retabulów dedykowanych świętym były żywoty, których znaczna część została zebrana w Złotej legendzie pióra bł. Jakuba de Voragine. Ze względu na częste paralele z wątkami chrystologicznymi, tematowi męczeństwa świętych towarzyszyły sceny z Pasji Chrystusa (np. ołtarz Św. Adriana w Gdańsku).
Przykłady.
Do dziś zachowało się kilkaset retabulów ołtarzowych o niderlandzkiej proweniencji. Do najstarszych dzieł zalicza się drewniane retabulum w kościele Sint Salvator w Hakendover w Brabancji, datowane na ok. 1400–1404, w którym pod ozdobnymi baldachimami znajdują się niewielkie reliefy ze scenami pasyjnymi, a nad nimi figurki świętych.
Brukselczyk Willem Ards wykonał retabulum dla kościoła Św. Katarzyny w Schwäbisch Hall. Jan Borman wykonał ołtarze do kościołów w Ambriele w Burgundii i w Leuven, a dzieła związane z tym warsztatem dotarły m.in. do Anglii, Węgier, Skandynawii i Estonii. Nieznani z imienia brukselscy artyści eksportowali ołtarze m.in. do Lubeki, Nadrenii i Westfalii (ołtarze w kościołach w Rheinbergu, Neetze, Groß Grönau, czy w kościele Św. Rajnolda w Dortmundzie).
Położone na północ od Brukseli Mechelen było ośrodkiem produkcji figur Marii z Dzieciątkiem i świętymi, które częstokroć umieszczano w retabulach ołtarzowych, najczęściej służących jako przedmiot pobożności zakonnic i mniszek, które preferowały m.in. kult Dzieciątka Jezus, dziewiczości Marii. Przykładem jest retabulum w Antwerpii (Museum Mayer van der Bergh) z około 1500 roku.
Najwięcej zachowało się tryptyków wykonanych w warsztatach antwerpskich, które eksportowano do krajów basenu Morza Bałtyckiego, m.in. w Aurich we Wschodniej Fryzji, Waase na wyspie Ummanz, w kościele NMP w Lubece, w katedrach w Strängnäs, Västerås, Uppsali (Szwecja), Roskilde (Dania). Kilka dzieł z Antwerpii znalazło się także w Gdańsku i okolicach; w gdańskim kościele NMP znajduje się ołtarz Św. Adriana, zaś ołtarz Św. Rajnolda z malowidłami Joosa van Cleve jest obecnie prezentowany w Muzeum Narodowym w Warszawie. Tamże znajduje się także ołtarz z kościoła parafialnego w Pruszczu Gdańskim. Dobrze zachowane retabulum znajduje się w kościele Norbertanek w Żukowie.

</doc>
<doc id="2435178" url="https://pl.wikipedia.org/wiki?curid=2435178" title="Groń (Pasmo Pewelskie)">
Groń (Pasmo Pewelskie)

Groń (687 m) – wzgórze na północno-wschodnim końcu Pasma Pewelskiego, znajdujące się pomiędzy Wajdowym Groniem (677 m) a Małysiakowym Groniem (680 m). Według Jerzego Kondrackiego, autora regionalizacji fizycznogeograficznej Polski pasmo to należy do Beskidu Makowskiego.
Wierzchołek i górna część stoków Gronia są zalesione. Stoki północno-zachodnie opadają do doliny Kocońki. W ich dolnej, bezleśnej części znajduje się należące do miejscowości Las osiedle Gronik. Stoki południowo-wschodnie opadają do doliny Kocurowego Potoku uchodzącego do Lachówki i należą do miejscowości Lachowice.

</doc>
<doc id="2435182" url="https://pl.wikipedia.org/wiki?curid=2435182" title="Petr Muk">
Petr Muk

Petr Muk (ur. 4 lutego 1965 w Českým Krumlovie, zm. 24 maja 2010 w Pradze) – czeski muzyk i wokalista, frontman grup muzycznych: Oceán i Shalom.

</doc>
<doc id="2435401" url="https://pl.wikipedia.org/wiki?curid=2435401" title="Eridan">
Eridan



</doc>
<doc id="2435484" url="https://pl.wikipedia.org/wiki?curid=2435484" title="Język liguryjski">
Język liguryjski

Język liguryjski:

</doc>
<doc id="2435600" url="https://pl.wikipedia.org/wiki?curid=2435600" title="Iwan Dorba">
Iwan Dorba

Iwan Wasiliewicz Dorba, ros. Иван Васильевич Дорба (ur. 25 stycznia 1906 r. na Ukrainie, zm. w 1998 r.) - rosyjski emigracyjny działacz polityczny, radziecki tłumacz i pisarz, współpracownik sowieckich służb specjalnych
Urodził się jako Władimir Dmitrijewicz Czebotajew. W okresie wojny domowej w Rosji lat 1917-1921 jego rodzice wyjechali do Królestwa SHS. W 1927 r. ukończył krymski korpus kawalerii. Pracował jako geodeta. Jednocześnie wstąpił do Narodowego Związku Pracujących (NTS). Pod koniec 1939 r. wraz z kilkoma innymi Białymi Rosjanami został wysłany przez NTS z tajną misją do ZSRR, ale został aresztowany podczas przekraczania granicy. Podjął współpracę z NKWD. Zmienił nazwisko na Iwan Wasiliewicz Dorba. Ukończył geodezyjny instytut budowlany w Charkowie, po czym pracował jako inżynier-geodeta. Po ataku wojsk niemieckich na ZSRR 22 czerwca 1941 r., znalazł się w rezerwie oficerskiej Armii Czerwonej. Od kwietnia 1942 r. dowodził plutonem 85 Samodzielnego Batalionu Saperskiego. W październiku tego roku został ranny. Po wyleczeniu pełnił funkcję tłumacza w oddziale wywiadowczym sztabu 2 Frontu Nadbałtyckiego. Po zakończeniu wojny zajmował się przekładami na język rosyjski powieści ukraińskich i jugosłowiańskich pisarzy. Od 1961 r. był członkiem Związku Pisarzy ZSRR. W 1981 r. napisał książkę pt. "Белые тени", zaś w 1983 r. "Под опущенным забралом", w których opisał w sposób skrajnie negatywny życie emigrantów rosyjskich w Jugosławii i działalność NTS. Otrzymał za nie nagrodę literacką KGB. Ponadto jego autorstwa były kolejne powieści pt. "Загадки Стамбула" i "Дар медузы".
Bibliografia.
Писатели Москвы - участники Великой Отечественной войны, 1997

</doc>
<doc id="2435638" url="https://pl.wikipedia.org/wiki?curid=2435638" title="Polyphemus">
Polyphemus



</doc>
<doc id="2435643" url="https://pl.wikipedia.org/wiki?curid=2435643" title="Polyphemos">
Polyphemos



</doc>
<doc id="2435703" url="https://pl.wikipedia.org/wiki?curid=2435703" title="Polifemus">
Polifemus



</doc>
<doc id="2435715" url="https://pl.wikipedia.org/wiki?curid=2435715" title="Pothus">
Pothus



</doc>
<doc id="2435719" url="https://pl.wikipedia.org/wiki?curid=2435719" title="Awgustin Mettl">
Awgustin Mettl

Awgustin Pietrowicz Mettl, ros. Августин Петрович Меттль (ur. w 1910 r. w Wilnie, zm. prawdopodobnie po 1982 r. w Hiszpanii) – radziecki pilot wojskowy (kapitan), oficer Ukraińskiej Armii Wyzwoleńczej, a następnie szef oddziału lotniczego sztabu i zastępca szefa sztabu ds. technicznych wojsk lotniczych Sił Zbrojnych Komitetu Wyzwolenia Narodów Rosji podczas II wojny światowej, współpracownik amerykańskich służb specjalnych w okresie powojennym
Urodził się pod nazwiskiem Rietitow. Jego ojcem był generał Kozaków dońskich P. I. Rietitow, zamordowany przez bolszewików w 1918 lub 1919 r. Po zakończeniu wojny domowej w Rosji A. P. Rietitow zmienił nazwisko na Mettl (podobno od angielskiego słowa "mettle" – temperament), aby nie został wytropiony przez OGPU. Od 1932 r. był członkiem Wszechzwiązkowej Partii Komunistycznej (bolszewików). W tym czasie wstąpił do Armii Czerwonej. Ukończył wojskowo-techniczną szkołę lotniczą w Leningradzie. Służył w 3 wojskowej szkole lotniczej w Orenburgu. Następnie objął dowództwo pododdziału 54 Eskadry Lotniczej. W 1936 r. awansował do stopnia podporucznika, zaś w 1939 r. porucznika i niedługo potem kapitana. Od listopada 1939 r. służył w lotnictwie Floty Czarnomorskiej. Od końca listopada 1940 r. dowodził kluczem samolotów 2 Eskadry wojskowo-morskiej szkoły lotniczej. Pod koniec października 1941 r. objął funkcję szefa sztabu 94 Eskadry Lotniczej Floty Czarnomorskiej. Od końca stycznia 1942 r. był szefem sztabu 21 Bazy Lotniczej, zaś od pocz. marca tego roku 45 Bazy Lotniczej Floty Czarnomorskiej. W maju przeleciał na stronę niemiecką. Do pocz. 1943 r. przebywał w obozie jenieckim, po czym wstąpił ochotniczo do Luftwaffe. Prawdopodobnie służył w jednym z kolaboranckich oddziałów wojskowych występującym pod szyldem Ukraińskiej Armii Wyzwoleńczej. Pod koniec 1944 r. przeszedł do nowo formowanych wojsk lotniczych Sił Zbrojnych Komitetu Wyzwolenia Narodów Rosji. Awansował na majora. Objął funkcję szefa oddziału lotniczego sztabu i zastępcy szefa sztabu ds. technicznych. Po zakończeniu wojny uniknął deportacji do ZSRR. Na przełomie lat 40. i 50. współpracował z CIA.

</doc>
<doc id="2435722" url="https://pl.wikipedia.org/wiki?curid=2435722" title="Gene Cole">
Gene Cole

Gerrard Eugene „Gene” Cole (ur. 18 grudnia 1928 w New Lexington w stanie Ohio, zm. 11 stycznia 2018 w Lancaster w Ohio) – amerykański lekkoatleta, wicemistrz olimpijski z 1952.
Specjalizował się w biegu na 400 metrów. Na igrzyskach olimpijskich w 1952 w Helsinkach odpadł w tej konkurencji w półfinale, a sztafeta 4 × 400 metrów z jego udziałem (45,5 na drugiej zmianie) zdobyła srebrny medal ustanawiając rekord USA – 3:04,0 (biegła w składzie: Ollie Matson, Cole, Charles Moore i Mal Whitfield).
9 sierpnia 1952 w Londynie Amerykanie biegnąc w składzie: Cole, Jesse Mashburn, Reggie Pearman i Mal Whitfield ustanowili rekord świata w sztafecie 4 × 440 jardów – 3:08,8.
Rekord życiowy Cole'a w biegu na 440 jardów wynosił 46,7 s.

</doc>
<doc id="2435789" url="https://pl.wikipedia.org/wiki?curid=2435789" title="Ilja Sawkin">
Ilja Sawkin

Ilja Filippowicz Sawkin, ros. Илья Филиппович Сaвкин (ur. w 1918 r. we wsi Janowka w obwodzie smoleńskim, zm. 18 sierpnia 1944 r. w Darmstadt) – radziecki pilot wojskowy (starszyna), pilot Luftwaffe podczas II wojny światowej
W okresie międzywojennym służył w lotnictwie wojskowym Armii Czerwonej. Doszedł do stopnia starsziny. Po ataku wojsk niemieckich na ZSRR 22 czerwca 1941 r., był lotnikiem 691 Pułku Lotniczego Nocnych Bombowców, operującego nad Finlandią. 21 lub 24 stycznia 1943 r. na samolocie wielozadaniowym U-2 przeleciał na stronę Finów. Na pocz. maja tego roku przeniesiono go do Niemiec, gdzie wstąpił do Rosyjskiej Armii Wyzwoleńczej (ROA). Faktycznie służył w 3 Eskadrze Fl. ÜG 1/4 "Süd" Luftwaffe, która zajmowała się odprowadzaniem samolotów myśliwskich Me 109 z zakładów lotniczych w Darmstadt na front. Zginął 18 sierpnia 1944 r. na lotnisku w Darmstadt podczas lądowania.
Linki zewnętrzne.
Lotnicy sowieccy w służbie niemieckiej podczas II wojny światowej (jęz. rosyjski)

</doc>
<doc id="2435805" url="https://pl.wikipedia.org/wiki?curid=2435805" title="Phallostethidae">
Phallostethidae

Phallostethidae – rodzina małych słodkowodnych i morskich ryb aterynokształtnych (Atheriniformes) charakteryzujących się spłaszczonym i niemal przezroczystym ciałem. Występują w Azji Południowo-Wschodniej. Zasiedlają wody słodkie, słonawe, rzadziej przybrzeżne wody morskie.
Klasyfikacja.
Rodzaje zaliczane do tej rodziny :
"Gulaphallus" — "Neostethus" — "Phallostethus" — "Phenacostethus"

</doc>
<doc id="2435821" url="https://pl.wikipedia.org/wiki?curid=2435821" title="Gulaphallus">
Gulaphallus

Gulaphallus – rodzaj ryb aterynokształtnych z rodziny Phallostethidae.
Klasyfikacja.
Gatunki zaliczane do tego rodzaju:

</doc>
<doc id="2435838" url="https://pl.wikipedia.org/wiki?curid=2435838" title="Neostethus">
Neostethus

Neostethus – rodzaj ryb aterynokształtnych z rodziny Phallostethidae.
Klasyfikacja.
Gatunki zaliczane do tego rodzaju :

</doc>
<doc id="2435845" url="https://pl.wikipedia.org/wiki?curid=2435845" title="Phallostethus">
Phallostethus

Phallostethus – rodzaj ryb aterynokształtnych z rodziny Phallostethidae.
Klasyfikacja.
Gatunki zaliczane do tego rodzaju :

</doc>
<doc id="2435851" url="https://pl.wikipedia.org/wiki?curid=2435851" title="Phenacostethus">
Phenacostethus

Phenacostethus – rodzaj ryb aterynokształtnych z rodziny Phallostethidae.
Klasyfikacja.
Gatunki zaliczane do tego rodzaju :

</doc>
<doc id="2435885" url="https://pl.wikipedia.org/wiki?curid=2435885" title="Craterocephalus">
Craterocephalus

Craterocephalus – rodzaj ryb z rodziny aterynowatych (Atherinidae).
Klasyfikacja.
Gatunki zaliczane do tego rodzaju :

</doc>
<doc id="2435925" url="https://pl.wikipedia.org/wiki?curid=2435925" title="Włochy na Letnich Igrzyskach Olimpijskich 1948">
Włochy na Letnich Igrzyskach Olimpijskich 1948

Włochy na Letnich Igrzyskach Olimpijskich 1948 reprezentowało 213 zawodników, 193 mężczyzn i 20 kobiet.

</doc>
<doc id="2435945" url="https://pl.wikipedia.org/wiki?curid=2435945" title="Wolanka">
Wolanka



</doc>
<doc id="2435968" url="https://pl.wikipedia.org/wiki?curid=2435968" title="Cairnsichthys rhombosomoides">
Cairnsichthys rhombosomoides

Cairnsichthys rhombosomoides – gatunek słodkowodnej ryby aterynokształtnej z rodziny tęczankowatych (Melanotaeniidae). Jedyny przedstawiciel rodzaju "Cairnsichthys". Osiąga 6–8 cm długości. Jest endemitem Australii.

</doc>
<doc id="2436044" url="https://pl.wikipedia.org/wiki?curid=2436044" title="Węgry na Letnich Igrzyskach Olimpijskich 1948">
Węgry na Letnich Igrzyskach Olimpijskich 1948

Węgry na Letnich Igrzyskach Olimpijskich 1948 reprezentowało 129 sportowców – 108 mężczyzn i 21 kobiet w 15 dyscyplinach.

</doc>
<doc id="2436059" url="https://pl.wikipedia.org/wiki?curid=2436059" title="Polska Superliga Tenisa Stołowego 2011/2012">
Polska Superliga Tenisa Stołowego 2011/2012

Superliga Tenisa Stołowego 2011/2012 – edycja rozgrywek pierwszego poziomu ligowego w Polsce. Brało w niej udział 10 drużyn, grając systemem kołowym. Sezon rozpoczął się 6 września 2011 roku. Cztery czołowe drużyny w tabeli po sezonie zasadniczym brały udział w meczach play-off o tytuł mistrza kraju natomiast drużyny z miejsca 9 i 10 zostały zdegradowane do niższej ligi.
Złoty medal Mistrzostw Polski wywalczył zespół Bogorii Grodzisk Mazowiecki, srebrny ZKS Drzonków, a brązowy otrzymały AZS Politechnika Rzeszów i Silesia Miechowice. Do niższej ligi zostały zdegradowane Pogoń Lębork oraz Odra Miękinia.
Wyniki.
Wyniki:

</doc>
<doc id="2436159" url="https://pl.wikipedia.org/wiki?curid=2436159" title="Pandemonium Selfridge'a">
Pandemonium Selfridge'a



</doc>
<doc id="2436173" url="https://pl.wikipedia.org/wiki?curid=2436173" title="Wojsko Mierosławskiego">
Wojsko Mierosławskiego



</doc>
<doc id="2436194" url="https://pl.wikipedia.org/wiki?curid=2436194" title="Juan Diego Florez">
Juan Diego Florez



</doc>
<doc id="2436217" url="https://pl.wikipedia.org/wiki?curid=2436217" title="Krystyna Poślednia">
Krystyna Poślednia

Krystyna Poślednia (ur. 15 marca 1957 we Wrześni, zm. 1 kwietnia 2014 tamże) – polska polityk, samorządowiec i inżynier, posłanka na Sejm VII kadencji.
Życiorys.
Ukończyła Liceum Ogólnokształcące we Wrześni, następnie inżynierię środowiska na Politechnice Poznańskiej. Odbyła studia podyplomowe poświęcone polityce lokalnej (Uniwersytet im. Adama Mickiewicza w Poznaniu – 1994), audytowi energetycznemu (Politechnika Gdańska – 1997) oraz zamówieniom publicznym (Wyższa Szkoła Bankowa w Poznaniu – 2005). Należała do „Solidarności”.
Od początku lat 90. związana z samorządem terytorialnym. Zasiadała w radzie miejskiej Wrześni, w latach 1990–1997 i 2002–2006 pełniła funkcję zastępcy burmistrza. W wyborach samorządowych w 2006 i w 2010 z listy Platformy Obywatelskiej uzyskiwała mandat radnej sejmiku wielkopolskiego. Od 2006 do 2010 wchodziła w skład zarządu województwa III kadencji. Z zasiadania w sejmiku zrezygnowała w 2011, kiedy to objęła stanowisko prezesa Wojewódzkiego Funduszu Ochrony Środowiska i Gospodarki Wodnej w Poznaniu.
Bez powodzenia kandydowała do Sejmu w wyborach w 2007. Ponownie wystartowała w wyborach parlamentarnych w 2011 (również jako przedstawicielka PO). Tym razem uzyskała mandat poselski, otrzymując 8714 głosów w okręgu konińskim.
Zmarła 1 kwietnia 2014 w Szpitalu Powiatowym we Wrześni na skutek choroby nowotworowej. Pośmiertnie została odznaczona przez prezydenta Bronisława Komorowskiego Krzyżem Kawalerskim Orderu Odrodzenia Polski. Uroczystości pogrzebowe z udziałem m.in. premiera Donalda Tuska oraz marszałek Sejmu Ewy Kopacz odbyły się 5 kwietnia w Kościele Wniebowzięcia Najświętszej Maryi Panny i św. Stanisława Biskupa Męczennika we Wrześni. Krystyna Poślednia została pochowana na Cmentarzu Farnym we Wrześni.

</doc>
<doc id="2436222" url="https://pl.wikipedia.org/wiki?curid=2436222" title="Walenty Zieliński (1877–1947)">
Walenty Zieliński (1877–1947)

Walenty Zieliński (ur. 23 lipca 1877 w Łążynie, zm. w 14 lipca 1947 w Toruniu) – major artylerii Wojska Polskiego, działacz niepodległościowy, rolnik, literat.
Życiorys.
Urodził się 23 lipca 1877 w Łążynie, w ówczesnym powiecie lipnowskim guberni płockiej, w rodzinie Józefa i Elżbiety z Wysłouchów. Był wnukiem Gustawa Zielińskiego. Do 1914 redagował pismo „Wieś i Dwór”.
W czasie I wojny światowej walczył w szeregach armii rosyjskiej, a nasstępnie I Korpusu Polskiego w Rosji. 1 czerwca 1921 pełnił służbę w Biurze Prezydialnym Ministerstwa Spraw Wojskowych, a jego oddziałem macierzystym był 1 Pułk Artylerii Polowej Legionów. Później został przeniesiony do rezerwy i przydzielony w rezerwie do 1 pap Leg. w Wilnie. 8 stycznia 1924 został zatwierdzony w stopniu majora ze starszeństwem z 1 czerwca 1919 i 58. lokatą w korpusie oficerów rezerwy artylerii. Posiadał wówczas przydział w rezerwie do 8 Dywizjonu Artylerii Konnej w Białymstoku. W 1934, jako oficer pospolitego ruszenia pozostawał w ewidencji Powiatowej Komendy Uzupełnień Włocławek. Posiadał przydział do Oficerskiej Kadry Okręgowej Nr VIII. Był wówczas „przewidziany do użycia w czasie wojny”.
Zmarł 14 lipca 1947 w Toruniu. Został pochowany na Cmentarzu Najświętszej Marii Panny w Toruniu.
Twórczość.
Napisał kilka tomików poezji: „Czarodziejskie wiano” (1909), „Królewskim szlakiem” (1910), „Szalona bateria” (1918), „Stara kaplica”, „Gehenna Warszawy”.

</doc>
<doc id="2436256" url="https://pl.wikipedia.org/wiki?curid=2436256" title="Aleksandra Trybuś-Cieślar">
Aleksandra Trybuś-Cieślar

Aleksandra Barbara Trybuś-Cieślar z domu Zender (ur. 23 czerwca 1967 w Cieszynie) – polska nauczycielka, działaczka społeczna i polityk, posłanka na Sejm VII kadencji.
Życiorys.
Ukończyła geografię na Wydziale Nauk o Ziemi Uniwersytetu Śląskiego. Odbyła także studia podyplomowe w zakresie zarządzania oświatą na Akademii Ekonomicznej w Katowicach. Zawodowo związana z edukacją jako nauczycielka i wicedyrektor Gimnazjum Towarzystwa Ewangelickiego i Liceum Ogólnokształcącego Towarzystwa Ewangelickiego w Cieszynie. Zaangażowana w działalność pozarządowych organizacji oświatowych (Towarzystwa Ewangelickiego, Stowarzyszenia Teraz Europa i innych).
W wyborach w 2010 bez powodzenia kandydowała do sejmiku śląskiego z listy Platformy Obywatelskiej. Ponownie z ramienia tej partii wystartowała do Sejmu w wyborach parlamentarnych w 2011. Uzyskała mandat poselski, otrzymując 10 061 głosów w okręgu bielskim. W 2015 nie uzyskała poselskiej reelekcji.
Powróciła do pracy dydaktycznej. 30 stycznia 2017 została dyrektorem GTE i LOTE w Cieszynie. Delegatka do Synodu Kościoła Ewangelicko-Augsburskiego w RP XIV kadencji.

</doc>
<doc id="2436262" url="https://pl.wikipedia.org/wiki?curid=2436262" title="Minsheng Lu">
Minsheng Lu

Minsheng Lu () – stacja początkowa metra w Szanghaju, na linii 6. Zlokalizowana jest pomiędzy stacjami Beiyangjing Lu i Yuanshen Tiyuchang. Została otwarta 29 grudnia 2007.

</doc>
<doc id="2436267" url="https://pl.wikipedia.org/wiki?curid=2436267" title="Yuanshen Tiyuchang">
Yuanshen Tiyuchang

Yuanshen Tiyuchang () – stacja początkowa metra w Szanghaju, na linii 6. Zlokalizowana jest pomiędzy stacjami Minsheng Lu i Shiji Dadao. Została otwarta 29 grudnia 2007.

</doc>
<doc id="2436270" url="https://pl.wikipedia.org/wiki?curid=2436270" title="Mission Impossible IV">
Mission Impossible IV



</doc>
<doc id="2436279" url="https://pl.wikipedia.org/wiki?curid=2436279" title="Hala sportowa w Rudniku">
Hala sportowa w Rudniku

Hala sportowa w Rudniku – wielofunkcyjna hala widowiskowo-sportowa w Rudniku, w powiecie raciborskim, w województwie śląskim, w Polsce. Mieści się przy Zespole Szkół Ogólnokształcących w Rudniku, przy ulicy Słonecznej 1. Budowa hali rozpoczęła się 7 października 2005 roku, a zakończyła 24 maja 2007 roku. Wykonawcą była firma Borbud. Całkowity koszt inwestycji wyniósł 3.895.316,10 zł. Uroczystego otwarcia hali dokonano 1 września 2007 roku. Trybuny obiektu mogą pomieścić 200 widzów. Hala wysoka jest na 8,5, długa na 42 i szeroka na 26 metrów. Obiekt służy uczniom ZSO w Rudniku, był także areną wielu imprez sportowych, m.in. halowych mistrzostw Polski kobiet w piłce nożnej 2009 oraz Międzynarodowych Mistrzostw Polski Kadetów w zapasach w stylu wolnym w 2011 roku. Hala jest także obiektem rezerwowym dla siatkarskiego klubu KS AZS Rafako Racibórz, który rozgrywa na niej swoje spotkania, gdy niedostępna jest Rafako Arena.

</doc>
<doc id="2436281" url="https://pl.wikipedia.org/wiki?curid=2436281" title="Ivan Žigeranović">
Ivan Žigeranović

Ivan Žigeranović (cyr. Иван Жигерановић; ur. 14 sierpnia 1984) – serbski koszykarz grający na pozycji środkowego, obecnie zawodnik Falco KC Szombathely.

</doc>
<doc id="2436302" url="https://pl.wikipedia.org/wiki?curid=2436302" title="Kestratherina">
Kestratherina

Kestratherina – rodzaj ryb z rodziny aterynowatych (Atherinidae).
Klasyfikacja.
Gatunki zaliczane do tego rodzaju :

</doc>
<doc id="2436315" url="https://pl.wikipedia.org/wiki?curid=2436315" title="Witold Tomassi">
Witold Tomassi

Witold Tomassi (ur. 13 sierpnia 1912 w Kaliszu, zm. 13 marca 1997 w Warszawie) – polski fizykochemik, specjalista w zakresie elektrochemii i termodynamiki chemicznej, naukowiec i nauczyciel akademicki.
Życiorys.
Pradziadek Witolda Tomassi, prawdopodobnie pochodzenia włosko-węgierskiego, przybył do Polski po węgierskiej Wiośnie Ludów (1848) i zamieszkał na wsi pod Łęczycą. Jego prawnuk urodził się w Kaliszu. W roku 1919 rodzina zamieszkała w Warszawie, gdzie Witold Tomassi ukończył Państwowe Gimnazjum im. Tadeusza Czackiego. W 1930 roku rozpoczął studia inżynierskie na Wydziale Chemicznym Politechniki Warszawskiej, gdzie już w roku 1933 został zastępcą asystenta. Studia ukończył z wyróżnieniem w 1935 roku. Od września 1936 pracował w Zakładzie Chemii Fizycznej PW na stanowisku asystenta, a następnie starszego asystenta. W latach 1937/1938 towarzyszył Ministrowi Wyznań Religijnych i Oświecenia Publicznego, Wojciechowi Świętosławskiemu, w wyjazdach do królestw Rumunii i Węgier. Stopień doktora nauk technicznych otrzymał – również z wyróżnieniem – w kwietniu 1939 roku. 
W latach II wojny światowej uczestniczył w tajnym nauczaniu na Uniwersytecie Warszawskim (wykłady z chemii ogólnej i nieorganicznej) i w Liceum im. Joachima Lelewela. Uczył też legalnie w Liceum Metaloznawczo-Odlewniczym. 
W 1941 zorganizował wywiad przemysłowy ZWZ-AK Okręgu Warszawskiego. Był kierownikiem wywiadu przemysłowego w II Wydziale Okręgu Warszawskiego (od lipca 1943 – II Wydziału Obszaru Warszawskiego AK). Działał pod pseudonimami „Metalowiec” i „Przemysłowiec”. Za tę działalność otrzymał dwie pochwały oraz podziękowanie od Rządu Polskiego w Londynie. Wywiad przemysłowy AK został zlikwidowany w sierpniu 1944 roku, a jego pracownicy nie dostali przydziałów mobilizacyjnych, a otrzymali rozkaz opuszczenia Warszawy – Tomassi spędził okres powstania warszawskiego u rodziny w Tarczynie. 
Na początku 1945 roku Witold Tomassi wrócił do Warszawy i do pracy na Wydziale Chemicznym Politechniki Warszawskiej, gdzie w tym samym roku przeprowadzono przewód habilitacyjny, zakończony nadaniem tytułu docenta chemii fizycznej (zatwierdzonym przez Ministra Oświaty pismem z 30.11.1945) i powierzeniem stanowiska kierownika Zakładu Chemii Fizycznej (od 1951 r. – Katedra Chemii Fizycznej). W listopadzie 1946 roku został mianowany docentem etatowym, w listopadzie 1948 roku – profesorem nadzwyczajnym chemii fizycznej (dekret Prezydenta Rzeczypospolitej), a w 1958 roku – profesorem zwyczajnym. 
Poza pracą Politechnice Warszawskie Witold Tomassi był w latach 1945–1948 nauczycielem w III Gimnazjum i Liceum Miejskim (1945–1946) i w Państwowym Liceum Chemicznym (1945–1948). Kierował też Pracownią Elektrochemiczną w Głównym Instytucie Chemii Przemysłowej (1948–1951). 
Witold Tomassi opuścił Politechnikę Warszawską w 1970, na znak protestu przeciw reformie uczelni wyższych, przeprowadzonej po wydarzeniach marcowych 1968 (przekształcenie katedr w instytuty) – został kierownikiem Instytutu Chemii w Wojskowej Akademii Technicznej. W latach 1975–1982 (do emerytury) pracował w radomskiej filii Politechniki Świętokrzyskiej, a następnie jako doradca naukowy w Instytucie Mechaniki Precyzyjnej w Warszawie.
Zmarł w 1997, został pochowany na cmentarzu parafialnym w Tarczynie.
Zajmowane stanowiska.
Witold Tomassi był zatrudniony w okresie:
Tematyka pracy naukowej i publikacje.
Witold Tomassi był specjalistą w dziedzinie elektrochemii. Za szczególnie doniosłe są uważane jego osiągnięcia dotyczące zastosowania elektrod wykonanych z węgla aktywnego (elektrody proszkowe), których zastosowanie pozwoliło zmniejszyć zużycie energii potrzebnej do elektrolizy dzięki wykorzystaniu energii adsorpcji. Badania procesów regeneracji elektrod proszkowych, tracących aktywność po zajęciu miejsc aktywnych na ich powierzchni, było opracowanie zasad działania proszkowych elektrod dwubiegunowych i elektrolizerów z obwodami wtórnymi (przykład: wykorzystanie elektrod nasyconych chlorem w procesie chlorowania związków organicznych). Zastosowanie elektrolizerów zawierających obwody wtórne w galwanotechnice pozwoliło nie tylko zmniejszyć zużycie energii, ale również poprawić jakość otrzymywanych powłok galwanicznych. 
Witold Tomassi jest autorem ponad 270 publikacji naukowych i 10 patentów. Wyniki badań elektrod proszkowych zostały opublikowane np. w „Advances in Chemical Physics” w 1961 roku. W „Electrochimica Acta” i „Journal of Electroanalytical Chemistry” ukazały się w latach 1959–1979 artykuły:
Wyniki prac dotyczących elektrod proszkowych i elektrolizerów z obiegami wtórnymi zostały również opatentowane w Polsce: 
Wynalazków nie opatentowano poza Polską, co Witold Tomassi komentował (fragment własnoręcznie sporządzonego CV):
Bogdan Brózda, w artykule "Ojciec i syn" (poświęconym W. Tomassiemu i jego synowi – Piotrowi), napisał na ten temat:
Powszechnie znanymi publikacjami Witolda Tomassiego są podręczniki akademickie (opracowania własne, ze współautorami i tłumaczenia), np:
Odznaczenia.
Witold Tomassi otrzymał, m.in.:
Wspomnienia.
Jerzy Bryłka, jeden ze studentów, a następnie doktorantów i współpracowników Witolda Tomassiego napisał:
Syn W. Tomassiego, dr Piotr Tomassi, który zajmuje się również problemami elektrochemii i galwanotechniki, pisał o ojcu m.in.: 

</doc>
<doc id="2436316" url="https://pl.wikipedia.org/wiki?curid=2436316" title="Cairnsichthys">
Cairnsichthys



</doc>
<doc id="2436318" url="https://pl.wikipedia.org/wiki?curid=2436318" title="Teramulus">
Teramulus

Teramulus – rodzaj ryb z rodziny aterynowatych (Atherinidae).
Klasyfikacja.
Gatunki zaliczane do tego rodzaju :

</doc>
<doc id="2436324" url="https://pl.wikipedia.org/wiki?curid=2436324" title="Heptagenia">
Heptagenia

Heptagenia – rodzaj owadów uskrzydlonych należących do rzędu jętek ("Ephemeroptera") i rodziny zmarwlocikowatych.
Obecnie do tego rodzaju należą następujące gatunki:

</doc>
<doc id="2436331" url="https://pl.wikipedia.org/wiki?curid=2436331" title="Wodna">
Wodna

2 cieki w Polsce:

</doc>
<doc id="2436341" url="https://pl.wikipedia.org/wiki?curid=2436341" title="Israel Natan Herstein">
Israel Natan Herstein

Israel „Jicchak” Natan Herstein (ur. 28 marca 1923 w Lublinie, zm. 9 lutego 1988 w Chicago) – amerykański matematyk zajmujący się głównie algebrą pierścieni.
Życiorys.
Herstein wyemigrował wraz z rodziną do Kanady w roku 1928. Studiował na University of Manitoba i University of Toronto, uzyskując w roku 1946 stopień Master of Arts. Doktorat uzyskał 1948 na Indiana University pod kierunkiem Maxa Zorna na podstawie pracy z dziedziny algebry dywizorów. Pracował na uniwersytetach: University of Kansas, Ohio State University, University of Chicago, University of Pennsylvania oraz Cornell University.
W roku 1962 został profesorem University of Chicago. Wypromował 30 doktorantów.
W młodości utrzymywał się z pracy przy remontach wysokich budowli. Uprawiał sport: piłkę nożną, hokej, golf, tenis i bilard.

</doc>
<doc id="2436347" url="https://pl.wikipedia.org/wiki?curid=2436347" title="Włosanka">
Włosanka

3 cieki w Polsce:

</doc>
<doc id="2436368" url="https://pl.wikipedia.org/wiki?curid=2436368" title="Marian Majkowski">
Marian Majkowski

Marian Majkowski (kasz. Marión Majkòwsczi, ur. 5 października 1926 roku w Skrzeszewie w gminie Sierakowice, zm. 6 lutego 2012 w Ustce) – polski pisarz kaszubski.
Przed wojną ukończył szkołę powszechną, a po wojnie w Liceum Ogólnokształcącym w Lęborku oraz architekturę na Politechnice Gdańskiej (1955). w 1961 r. ukończył Podyplomowe Studium Planowania i Architektury Wsi. W 1975 obronił pracę doktorską na Politechnice Warszawskiej. Pracował kolejno w Bydgoszczy, Grudziądzu i Poznaniu, gdzie także prowadził wykłady na Politechnice Poznańskiej. W 1981 zamieszkał w Ustce.
Pisze opowiadania. Debiutancki tekst "W lagrze" ukazał się w "Pomeranii", nr 12 z 1979 i 1 z 1980. Ten sam tekst, bardziej obrobiony literacko i o zmienionym tytule "Na robōtach" oraz opowiadanie "Jesénnô droga" zostały ogłoszone w antologii współczesnej prozy kaszubskiej "Dёrchôj królewiónkō" (1996). Ich druk zainspirował Majkowskiego do napisania wspomnień. Pierwszy tom "Na kaszubskich pustkach" ukazał się w 2000 roku. W roku 2002 ukazał się drugi tom "Z pustek w świat". Trzeci "Na skraju Pomorza", ujrzało światło dzienne w 2006 roku. Tom czwarty (2010) jest kontynuacją wspomnień do czasów współczesnych, w głównej części dotyczącej pracy i życia w Ustce.
Został odznaczony Złotym Krzyżem Zasługi.

</doc>
<doc id="2436370" url="https://pl.wikipedia.org/wiki?curid=2436370" title="Człowiek z blizną">
Człowiek z blizną



</doc>
<doc id="2436374" url="https://pl.wikipedia.org/wiki?curid=2436374" title="Alfons Rodríguez (1533–1617)">
Alfons Rodríguez (1533–1617)

Alfons Rodríguez, właściwie hiszp. Alonso Rodríguez (ur. 25 lipca 1533 w Segowii, zm. 31 października 1617 w Palma de Mallorca) – hiszpański jezuita (SJ), furtian, jeden z największych mistyków zakonnych, asceta, święty Kościoła katolickiego.
Życiorys.
Urodził się, jako syn zamożnego kupca Diego (Jakuba) Rodrígueza i Marii Gómez w Segowii 25 lipca 1533 roku. Do pierwszej spowiedzi i Komunii Świętej przygotowywał go jezuita św. Piotr Faber. Po skończeniu szkoły przez rok studiował u jezuitów w Alkali koło Madrytu, ale po śmierci ojca wrócił do Segowii, by zająć się rodzinnym przedsiębiorstwem. W 1560 roku ożenił się z Marią Suarez, z którą miał dwójkę dzieci. 7 lat później zmarła mu żona, a wkrótce po niej dzieci oraz matka.
Po ich śmierci podjął studia w Walencji, jednak z uwagi na swój wiek i kłopoty z nauką przerwał je i w 1571 roku wstąpił do Towarzystwa Jezusowego, aby odbyć nowicjat i zostać bratem zakonnym. Po skończeniu nowicjatu został wysłany do kolegium Palma na Majorce, gdzie był furtianem i spełniał różne posługi domowe.
Pomimo skromnego stanowiska w zakonie swoją postawą, życiem według zasad ascezy ignacjańskich "Ćwiczeń duchownych" i przeżyciami mistycznymi (spisanymi w autobiografii) brat Alfons wywierał duży wpływ na uczącą się w kolegium młodzież zakonną. Zaprzyjaźnił się ze św. Piotrem Klawerem, przyszłym apostołem Murzynów amerykańskich w Brazylii, w którym rozbudził zapał do pracy misyjnej.
Alfons Rodríguez zmarł w wieku 84 lat.
Dzień obchodów.
Jest patronem Towarzystwa Jezusowego (jezuitów).
Jego wspomnienie liturgiczne obchodzone jest 31 października, zarówno w Kościele katolickim jak i zakonie, w dzienną pamiątkę śmierci. Dzień ten jest również świętem braci w Towarzystwie Jezusowym.
Beatyfikacja.
Został beatyfikowany przez papieża Leona XII 15 stycznia 1825, a 6 września 1887 został kanonizowany wraz z Janem Berchmansem przez papieża Leona XIII.

</doc>
<doc id="2436376" url="https://pl.wikipedia.org/wiki?curid=2436376" title="Artur Bramora">
Artur Bramora

Artur Franciszek Bramora (ur. 10 października 1972 w Myszkowie) – polski optyk i przedsiębiorca, poseł na Sejm VII kadencji.
Życiorys.
Uzyskał wykształcenie średnie techniczne. W 1997 ukończył optykę okularową w Prywatnym Policealnym Studium Optycznym. Od początku lat 90. prowadzi działalność gospodarczą: został właścicielem salonów optycznych, a także Centrum Kształcenia Optyczno-Medycznego w Częstochowie. Współzałożyciel oraz członek Środowiskowej Komisji Akredytacyjnej Optyki Okularowej i Optometrii z siedzibą w Warszawie.
W wyborach parlamentarnych w 2011 roku uzyskał mandat poselski, kandydując z 1. miejsca na liście Ruchu Palikota w okręgu częstochowskim. Otrzymał 10 610 głosów. Został przewodniczącym Komisji Edukacji, Nauki i Młodzieży oraz członkiem Komisji Zdrowia. 4 czerwca 2013 roku złożył rezygnację z członkostwa w klubie poselskim Ruchu Palikota (nie występując jeszcze wówczas z partii). 24 dni później wraz z innymi byłymi posłami Ruchu Palikota Bartłomiejem Bodio i Haliną Szymiec-Raczyńską założył koło poselskie Inicjatywa Dialogu, które uległo rozwiązaniu 11 grudnia tego samego roku, po wstąpieniu wszystkich jego członków do klubu parlamentarnego Polskiego Stronnictwa Ludowego. Tydzień później Artur Bramora został także członkiem tej partii. Kandydował bezskutecznie z jej listy w wyborach do Parlamentu Europejskiego w 2014. W 2015 nie ubiegał się o poselską reelekcję.
Życie prywatne.
Mieszka w Częstochowie. Jest żonaty z Moniką, ma syna Mateusza i córkę Martę.

</doc>
<doc id="2436377" url="https://pl.wikipedia.org/wiki?curid=2436377" title="Wojska wielkopolskie">
Wojska wielkopolskie



</doc>
<doc id="2436382" url="https://pl.wikipedia.org/wiki?curid=2436382" title="Alfons Rodriguez">
Alfons Rodriguez



</doc>
<doc id="2436385" url="https://pl.wikipedia.org/wiki?curid=2436385" title="Paula Ormaechea">
Paula Ormaechea

Paula Ormaechea (ur. 28 września 1992 w Sunchales) – argentyńska tenisistka.
Kariera tenisowa.
Lata 2007–2009.
Starty w zawodowym tenisie rozpoczęła w kwietniu 2007 roku, grając z dziką kartą w kwalifikacjach do niewielkiego turnieju ITF w Buenos Aires. Debiut okazał się bardzo udany i po wygraniu kwalifikacji tenisistka zagrała w fazie głównej. Trafiła tam nam rodaczkę Maríę Irigoyen, której uległa. Jeszcze w tym samym roku grała czterokrotnie w kwalifikacjach do podobnych turniejów, ale tylko raz udało jej się awansować do turnieju głównego. W 2008 roku kontynuowała grę w turniejach ITF, a jej największymi sukcesami z tego roku były trzy ćwierćfinały w grze pojedynczej i trzy finały w grze podwójnej. Pierwszy singlowy turniej wygrała w 2009 roku, w Buenos Aires. Pierwszy tytuł deblowy osiągnęła rok później w Bogocie.
Lata 2010–2011.
Na początku 2010 roku dwukrotnie reprezentowała swój kraj w Pucharze Federacji, w którym rozegrała cztery mecze, lecz we wszystkich musiała uznać wyższość rywalek. W lutym 2011 roku po raz pierwszy wzięła udział w rozgrywkach cyklu WTA Tour. Miało to miejsce na turnieju w Bogocie, gdzie w pierwszej rundzie kwalifikacji pokonała Stephanie Vogt, a w drugiej przegrała z Corinną Dentoni. Brała potem udział w kwalifikacjach do turniejów w Brukseli oraz w Budapeszcie. Chociaż nie udało jej się awansować do fazy głównej, to odniosła cenne zwycięstwa, pokonując między innymi Catalinę Castaño i Andreę Hlaváčkovą. Dopiero w Bad Gastein udało jej się wygrać kwalifikacje, w których w decydującym o awansie meczu pokonała Gail Brodsky, i zagrać w turnieju głównym. Trafiła tam w pierwszej rundzie na Maríę José Martínez Sánchez i po zaciętym meczu przegrała w dwóch setach 6:7(5), 6:7(4).
W październiku 2011 roku awansowała do drugiej setki światowego rankingu, na miejsce 179.
Sezon 2012.
Sezon 2012 był udany dla zawodniczki z Argentyny. Dotarła w nim do drugiej rundy Australian Open, przebijając się do niej z kwalifikacji. Jej pogromczynią została Agnieszka Radwańska, która zwyciężyła 3:6, 1:6. Kolejnym turniejem Ormaechei były zawody rozgrywane na ziemnej nawierzchni w Bogocie. Argentynka do tego turnieju również musiała się kwalifikować, a po przebrnięciu eliminacji już w pierwszej rundzie na jej drodze stanęła Jelena Dokić, rozstawiona w turnieju z numerem czwartym. Ormaechea wygrała ten pojedynek 4:6, 6:3, 6:4, a w kolejnej rundzie zwyciężyła z Petrą Rampre. Passa Argentynki trwała jednak tylko do ćwierćfinału, w którym uległa późniejszej zwyciężczyni – Larze Arruabarrenie. W późniejszym okresie Ormaechea dotarła m.in. do drugiej rundy turnieju Family Circle Cup, startując od kwalifikacji. Po tym turnieju tenisistka została sklasyfikowana na najwyższym do tej pory miejscu w karierze, czyli 111. pozycji. Następnie startowała również we French Open, jednak odpadła już w pierwszej rundzie, przegrywając z Venus Williams.
Sezon 2013.
Rok 2013 Ormaechea rozpoczęła od porażek w pierwszych rundach kwalifikacji do turniejów w Brisbane, Sydney oraz na Australian Open. Przełom nastąpił dopiero w rozgrywanym na nawierzchni ziemnej turnieju w Bogocie, gdzie dotarła do finału, pokonując po drodze m.in. Francescę Schiavone czy Telianę Pereirę. W finale Argentynka przegrała wynikiem 1:6, 2:6 z Jeleną Janković.
Na French Open, po przejściu kwalifikacji, awansowała do trzeciej rundy gry pojedynczej, w której przegrała z Bethanie Mattek-Sands w trzech setach. Na Wimbledonie była najwyżej rozstawioną zawodniczką eliminacji gry pojedynczej, jednak przegrała w drugiej rundzie. W deblu przeszła przez dwustopniowe kwalifikacje, ale w zawodach głównych przegrała w pierwszym meczu.
W Waszyngtonie osiągnęła ćwierćfinał gry pojedynczej. W US Open zaliczyła drugą rundę singla i drugą debla.
Sezon 2014.
W sezonie 2014 osiągnęła ćwierćfinał singla w Rio de Janeiro. We French Open zanotowała trzecią rundę, w której przegrała z Mariją Szarapową 0:6, 0:6.
W Bad Gastein Argentynka awansowała do półfinału gry podwójnej.

</doc>
<doc id="2436396" url="https://pl.wikipedia.org/wiki?curid=2436396" title="If Stockholm Open 2011">
If Stockholm Open 2011

If Stockholm Open 2011 – tenisowy turniej ATP z cyklu If Stockholm Open rozgrywany w dniach 17–23 października 2011 roku w Sztokholmie na kortach twardych w hali o puli nagród 600 000 euro.

</doc>
<doc id="2436400" url="https://pl.wikipedia.org/wiki?curid=2436400" title="Włodarka">
Włodarka

2 miejscowości w Polsce: 
inne:

</doc>
<doc id="2436404" url="https://pl.wikipedia.org/wiki?curid=2436404" title="Bad Salzungen (stacja kolejowa)">
Bad Salzungen (stacja kolejowa)

Bad Salzungen (niem: "Bahnhof Bad Salzungen") – stacja kolejowa w Bad Salzungen, w kraju związkowym Turyngia, w Niemczech. Znajduje się na Werrabahn i linii Bad Salzungen – Vacha.
Historia.
Stacja została otwarta w 1858 roku przez Werra-Eisenbahn-Gesellschaft. Wraz z otwarciem pierwszej kolei wąskotorowej w Niemczech, Feldabahn, w 1879 roku, w sąsiedniej stacji Immelborn linii kolejowej do Liebenstein-Schweina w 1889 stała się centrum przesiadkowym. Wtedy to Feldabahn została rozszerzona w etapach od 1906 do 1934 do standardowej szerokości toru.
Stacja Bad Salzungen była przez długi czas ważną stacją pasażerską, ale stacja była tylko stacją dla pociągów ekspresowyc z lub do Bad Liebenstein. Dopiero po zakończeniu tej kolei rozpoczęto szybkie pociągu do Zwickau.
Ruchem pasażerskim od 2001 roku zajmuje się Süd-Thüringen-Bahn (STB) z. Pociągi kursują na całej Werrabahn z Eisenach do Eisfeld co godzinę lub co dwie godziny na Hinterlandbahn przez Sonneberg do Neuhaus am Rennweg. Istnieją również pewne ruchy wzmocnienie do Eisenach. Stacja według klasyfikacji Deutsche Bahn posiada kategorię 5.

</doc>
<doc id="2436408" url="https://pl.wikipedia.org/wiki?curid=2436408" title="Rudolf Wanzl">
Rudolf Wanzl

Rudolf Wanzl (ur. 1924, zm. 2011) – sudeckoniemiecki przedsiębiorca, jeden ze współtwórców współczesnego wózka sklepowego.
Wanzl urodził się jako najstarszy syn ślusarza i przedsiębiorcy Rudolfa Wanzla seniora. Po II wojnie światowej rodzina została wysiedlona z Giebau w Kraju Sudetów i wyjechała do Leipheim w Szwabii. Razem z ojcem założył w 1947 roku warsztat naprawy wag. Z niego wyrósł następnie koncern Wanzl Metallwarenfabrik. W 1998 roku przekazał zarządzanie firmą swojemu synowi, Gottfriedowi.

</doc>
<doc id="2436438" url="https://pl.wikipedia.org/wiki?curid=2436438" title="Sylvan Goldman">
Sylvan Goldman

Sylvan Nathan Goldman (ur. 1898, zm. 1984) – amerykański biznesmen i twórca wózka sklepowego, który został wprowadzony 4 czerwca 1937 roku w jego supermarkecie "Humpty Dumpty" w Oklahoma City. Koszyk został zaprojektowany wspólnie z mechanikiem Fredem Youngiem.

</doc>
<doc id="2436450" url="https://pl.wikipedia.org/wiki?curid=2436450" title="Port lotniczy Mbandaka">
Port lotniczy Mbandaka

Port lotniczy Mbandaka (IATA: MDK, ICAO: FZEA) – port lotniczy położony w Mbandaka, w Prowincji Równikowej, w Demokratycznej Republice Konga.

</doc>
<doc id="2436467" url="https://pl.wikipedia.org/wiki?curid=2436467" title="Santa Cecília do Sul">
Santa Cecília do Sul

Santa Cecília do Sul – miasto i gmina w Brazylii, w stanie Rio Grande do Sul. Znajduje się w mezoregionie Noroeste Rio-Grandense i mikroregionie Passo Fundo.

</doc>
<doc id="2436474" url="https://pl.wikipedia.org/wiki?curid=2436474" title="Marian Gołdyn">
Marian Gołdyn

Marian Gołdyn (ur. 2 sierpnia 1964, zm. 15 września 2005) – polski kolarz szosowy, medalista mistrzostw Polski.
Był zawodnikiem klubu Dolmel Wrocław. Jego największym sukcesem było górskie mistrzostwo Polski w wyścigu szosowym w 1989. Ponadto zdobył wicemistrzostwo Polski w wyścigu szosowym ze startu wspólnego (1987), w 1988 zajął piąte miejsce w Tour de Pologne, a w 1989 w tym samym wyścigu był drugi w klasyfikacji aktywnych. W latach 90 ścigał się we francuskiej drużynie C.S.Mandelieu, a następnie w CK Wrocław i KKS Sobótka. Zmarł przedwcześnie na zawał serca. Od 2006 w Olesznej odbywa się wyścig kolarski MTB poświęcony jego imieniu – Memoriał Mariana Gołdyna i Zbigniewa Nirzyńskiego.

</doc>
<doc id="2436479" url="https://pl.wikipedia.org/wiki?curid=2436479" title="Santo Antônio do Palma">
Santo Antônio do Palma

Santo Antônio do Palma – miasto i gmina w Brazylii, w stanie Rio Grande do Sul. Znajduje się w mezoregionie Noroeste Rio-Grandense i mikroregionie Passo Fundo.

</doc>
<doc id="2436484" url="https://pl.wikipedia.org/wiki?curid=2436484" title="São Domingos do Sul">
São Domingos do Sul

São Domingos do Sul – miasto i gmina w Brazylii, w stanie Rio Grande do Sul. Znajduje się w mezoregionie Noroeste Rio-Grandense i mikroregionie Passo Fundo.

</doc>
<doc id="2436491" url="https://pl.wikipedia.org/wiki?curid=2436491" title="Mookie Blaylock 1991 United States Tour">
Mookie Blaylock 1991 United States Tour

Mookie Blaylock 1991 United States Tour – debiutancka trasa koncertowa zespołu Pearl Jam z 1991 roku. Trwała od 7 do 29 lutego i obejmowała dziesięć koncertów w Stanach Zjednoczonych. Zespół występował jako support przed grupą Alice in Chains, w ramach trasy Facelift Tour.

</doc>
<doc id="2436494" url="https://pl.wikipedia.org/wiki?curid=2436494" title="Sertão (Rio Grande do Sul)">
Sertão (Rio Grande do Sul)

Sertão – miasto i gmina w Brazylii, w stanie Rio Grande do Sul. Znajduje się w mezoregionie Noroeste Rio-Grandense i mikroregionie Passo Fundo.

</doc>
<doc id="2436502" url="https://pl.wikipedia.org/wiki?curid=2436502" title="Jarosław Charłampowicz">
Jarosław Charłampowicz

Jarosław Charłampowicz (ur. 19 grudnia 1969 w Brzegu Dolnym) – polski polityk i samorządowiec, poseł na Sejm VII kadencji, w latach 2018–2021 przewodniczący Rady Miejskiej Wrocławia.
Życiorys.
Jest synem Andrzeja i Janiny. Ukończył w 2009 studia licencjackie z zakresu politologii w AlmaMer Szkole Wyższej w Warszawie, a w 2011 studia magisterskie na Wydziale Turystyki i Rekreacji tej samej uczelni. Był asystentem Grzegorza Schetyny, następnie od 2006 dyrektorem jego biura poselskiego. Był członkiem Unii Wolności, następnie przeszedł do Platformy Obywatelskiej. Został później sekretarzem i dyrektorem biura regionu dolnośląskiego tej partii. Był doradcą wojewody dolnośląskiego, a w 2011 objął stanowisko prezesa Dolnośląskiej Organizacji Turystycznej. Został też członkiem rady Polskiej Organizacji Turystycznej, a także członkiem rad nadzorczych różnych podmiotów (m.in. MPK Wrocław).
W 2002 bez powodzenia startował na radnego Wrocławia z listy komitetu Rafała Dutkiewicza (jako kandydat PO). W wyborach samorządowych w 2006 i w 2010 z listy Platformy Obywatelskiej uzyskiwał mandat radnego sejmiku dolnośląskiego. Był wiceprzewodniczącym sejmiku w III kadencji, w obu kadencjach pełnił funkcję przewodniczącego klubu radnych swojego ugrupowania.
W 2011 wystartował w wyborach parlamentarnych w 2011 (również jako przedstawiciel PO). Uzyskał mandat poselski, otrzymując 8399 głosów w okręgu wrocławskim. W 2015 nie został wybrany na kolejną kadencję. W 2018 wybrano go w skład wrocławskiej rady miejskiej, w której objął funkcję przewodniczącego. Został z niej odwołany w kwietniu 2021 głosami radnych opozycji i części radnych koalicji rządzącej.

</doc>
<doc id="2436504" url="https://pl.wikipedia.org/wiki?curid=2436504" title="Tapejara (Rio Grande do Sul)">
Tapejara (Rio Grande do Sul)

Tapejara – miasto i gmina w Brazylii, w stanie Rio Grande do Sul. Znajduje się w mezoregionie Noroeste Rio-Grandense i mikroregionie Passo Fundo.

</doc>
<doc id="2436511" url="https://pl.wikipedia.org/wiki?curid=2436511" title="Vanini">
Vanini

Vanini – miasto i gmina w Brazylii, w stanie Rio Grande do Sul. Znajduje się w mezoregionie Noroeste Rio-Grandense i mikroregionie Passo Fundo.

</doc>
<doc id="2436515" url="https://pl.wikipedia.org/wiki?curid=2436515" title="Vila Lângaro">
Vila Lângaro

Vila Lângaro – miasto i gmina w Brazylii, w stanie Rio Grande do Sul. Znajduje się w mezoregionie Noroeste Rio-Grandense i mikroregionie Passo Fundo.

</doc>
<doc id="2436521" url="https://pl.wikipedia.org/wiki?curid=2436521" title="Vila Maria">
Vila Maria

Vila Maria – miasto i gmina w Brazylii, w stanie Rio Grande do Sul. Znajduje się w mezoregionie Noroeste Rio-Grandense i mikroregionie Passo Fundo.

</doc>
<doc id="2436523" url="https://pl.wikipedia.org/wiki?curid=2436523" title="Ajuricaba (Brazylia)">
Ajuricaba (Brazylia)

Ajuricaba – miasto i gmina w Brazylii, w stanie Rio Grande do Sul. Znajduje się w mezoregionie Noroeste Rio-Grandense i mikroregionie Ijuí.

</doc>
<doc id="2436530" url="https://pl.wikipedia.org/wiki?curid=2436530" title="Alegria">
Alegria

Alegria – miasto i gmina w Brazylii, w stanie Rio Grande do Sul. Znajduje się w mezoregionie Noroeste Rio-Grandense i mikroregionie Ijuí.

</doc>
<doc id="2436535" url="https://pl.wikipedia.org/wiki?curid=2436535" title="Mistrzostwa Europy w tenisie stołowym w grze mieszanej">
Mistrzostwa Europy w tenisie stołowym w grze mieszanej

Mistrzostwa Europy w tenisie stołowym w grze mieszanej rozgrywane były w latach 2009-2013. Wcześniej i obecnie turniej gry mieszanej rozgrywany jest w ramach mistrzostw Europy w tenisie stołowym. Organizacją mistrzostw zajmuje się ETTU.

</doc>
<doc id="2436537" url="https://pl.wikipedia.org/wiki?curid=2436537" title="Bemidji">
Bemidji

Bemidji – miasto w Stanach Zjednoczonych, w stanie Minnesocie, w hrabstwie Beltrami. Stolica hrabstwa Beltrami.
W mieście Bemidji rozgrywa się akcja serialu FARGO (jednak zdjęcia kręcono w Calgary). W mieście znajduje się port lotniczy Bemidji.

</doc>
<doc id="2436541" url="https://pl.wikipedia.org/wiki?curid=2436541" title="Abraham (Szumilin)">
Abraham (Szumilin)

Abraham, imię świeckie: Aleksiej Fiodorowicz Szumilin, (ur. 16 maja 1761 w Bystrem, zm. 18 kwietnia 1844) – rosyjski biskup prawosławny.
Ukończył seminarium duchowne w Kruticy. W 1782, jako mężczyzna żonaty, został wyświęcony na kapłana i objął jedną z wiejskich parafii eparchii. Od 1782 służył w soborze katedralnym w Kruticy. Następnie od 1788 przez ponad dwadzieścia lat był katechetą i opiekunem w Domu Wychowawczym w Moskwie. Od 1811 służył w soborze świętych Archaniołów na Kremlu. W 1812 wyjechał do Wołogdy, wycofując się z Moskwy przed wojskami Napoleona, razem z biblioteką soboru oraz zbiorami szat i utensyliów liturgicznych Ławry Troicko-Siergijewskiej oraz soborów Kremla. W tym samym roku zmarła jego żona. Do stolicy wrócił w 1813.
3 kwietnia 1813 złożył wieczyste śluby mnisze, po czym otrzymał godność archimandryty. Od 1813 był przełożonym monasteru św. Jana Teologa w Moskwie, od 1816 do 1817 - monasteru Objawienia Pańskiego w tym samym mieście, zaś od 1817 do 1818 - monasteru Spaso-Andronikowskiego. 21 lipca 1818 miała miejsce jego chirotonia na biskupa tulskiego i bielowskiego. Po trzech latach przeniesiony na katedrę astrachańską. Od 1824 do 1836 był biskupem jarosławskim i rostowskim, z czego od 1825 do 1827 przebywał na stałe w Petersburgu, uczestnicząc w posiedzeniach Świątobliwego Synodu Rządzącego.
W 1836 przeszedł w stan spoczynku, otrzymując prawo wykonywania obowiązków przełożonego Monasteru Tołgskiego. Żył w nim do śmierci w 1844.

</doc>
<doc id="2436545" url="https://pl.wikipedia.org/wiki?curid=2436545" title="Sercówka drobna">
Sercówka drobna

Sercówka drobna ("Parvicardium hauniense") – endemiczny gatunek małża z rodziny sercówkowatych (Cardiidae), najmniejszy małż Morza Bałtyckiego. Jest gatunkiem charakterystycznym dla płytkich, słonawych wód, występującym tylko wśród roślinności dennej zacisznych zatok Bałtyku o niskim zasoleniu. W polskich wodach Bałtyku występuje wyłącznie w Zatoce Puckiej, szczególnie w jej północnej części. Rzadko spotykany na nieosłoniętych brzegach. 
Delikatna muszla osiąga długość 8–10 mm. Jest niemal przezroczysta, mocno asymetryczna, z widocznymi na powierzchni promienistymi żeberkami w liczbie 23–26. Jej połówki łączy wysmukłe i bardzo długie wiązadełko. Sercówka drobna żyje 1–1,5 roku – najkrócej ze wszystkich małży Morza Bałtyckiego.

</doc>
<doc id="2436551" url="https://pl.wikipedia.org/wiki?curid=2436551" title="UCP">
UCP



</doc>
<doc id="2436559" url="https://pl.wikipedia.org/wiki?curid=2436559" title="Władysław Kulesza (pułkownik)">
Władysław Kulesza (pułkownik)

Władysław Kulesza (ur. 24 marca 1888 w majątku Gizowszczyzna na Wołyniu, zm. wiosną 1940 w Katyniu) – pułkownik kawalerii Wojska Polskiego, ofiara zbrodni katyńskiej.
Życiorys.
Urodził się 24 marca 1888 w majątku Gizowszczyzna, w ówczesnym powiecie starokonstantynowskim guberni wołyńskiej, w rodzinie Hieronima i Elżbiety de Mezer.
Ukończył Szkołę Kawalerii w Jelizawietgradzie. W latach 1918–1921 walczył w szeregach 14 pułku ułanów jazłowieckich. Po zakończeniu wojny z bolszewikami został zweryfikowany w stopniu podpułkownika ze starszeństwem z dniem 1 czerwca 1919 i 64. lokatą w korpusie oficerów jazdy. W 1923 pełnił służbę na stanowisku dowódcy I dywizjonu – zastępcy dowódcy 14 pułku Ułanów Jazłowieckich. Od 13 listopada do 20 grudnia 1923 oraz od 4 października do 4 listopada 1924 pełnił czasowo obowiązki dowódcy 6 Pułku Strzelców Konnych w Żółkwi. Od 10 czerwca 1924 był słuchaczem trzymiesięcznego kursu dla oficerów sztabowych kawalerii w Centralnej Szkole Kawalerii w Grudziądzu. Z dniem 20 listopada 1924 został przeniesiony z 14 puł. do 1 pułku strzelców konnych w Garwolinie na stanowisko dowódcy pułku. 12 kwietnia 1927 został awansowany na pułkownika ze starszeństwem z dniem 1 stycznia 1927 i 4,5. lokatą w korpusie oficerów kawalerii. W marcu 1929 został przeniesiony do kadry oficerów kawalerii z równoczesnym przeniesieniem służbowym do Wojskowego Zakładu Remontu Koni na stanowisko przewodniczącego Komisji Remontowej Nr 3 w Krakowie. Służbę na tym stanowisku pełnił przez dziesięć lat. W marcu 1939 posiadał najwyższe starszeństwo i lokatę wśród pułkowników kawalerii.
Był żonaty z Rosjanką, z którą miał syna. Właściciel majątku w Sewruni na Wołyniu.
W czasie kampanii wrześniowej 1939 po agresji ZSRR na Polskę dostał się do niewoli sowieckiej i został osadzony w obozie w Kozielsku. Wiosną 1940 został zamordowany w Katyniu. Pochowany na Polskim Cmentarzu Wojennym w Katyniu.
Postanowieniem nr 112-48-07 Prezydenta RP Lecha Kaczyńskiego z dnia 5 października 2007 został mianowany pośmiertnie do stopnia generała brygady. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów".

</doc>
<doc id="2436582" url="https://pl.wikipedia.org/wiki?curid=2436582" title="Jørgen Bojsen Møller">
Jørgen Bojsen Møller



</doc>
<doc id="2436589" url="https://pl.wikipedia.org/wiki?curid=2436589" title="Powiat zawilejski">
Powiat zawilejski



</doc>
<doc id="2436590" url="https://pl.wikipedia.org/wiki?curid=2436590" title="FK Šumadija Jagnjilo">
FK Šumadija Jagnjilo

FK Šumadija Jagnjilo, serb.: ФК Шумадија Јагњило – serbski klub piłkarski z miejscowości Jagnjilo. Został utworzony w 1962 roku. Obecnie występuje w Srpska Liga Beograd.

</doc>
<doc id="2436591" url="https://pl.wikipedia.org/wiki?curid=2436591" title="Jørgen Bojsen-Møller">
Jørgen Bojsen-Møller

Jørgen Bojsen-Møller (ur. 17 kwietnia 1954), duński żeglarz sportowy, dwukrotny medalista olimpijski.
Startował w klasie Latający Holender. Brał udział w czterech igrzyskach (IO 80, IO 84, IO 88, IO 92), na dwóch zdobywał medale. W 1988 sięgnął po złoty medal, partnerował mu Christian Grønborg. W 1992 zajął trzecie miejsce, razem z kuzynem Jensem Bojsenem-Møllerem. Wcześniej pływał z bratem Jacobem. Wielokrotnie był złotym medalistą mistrzostw świata.

</doc>
<doc id="2436592" url="https://pl.wikipedia.org/wiki?curid=2436592" title="Jorgen Bojsen-Moller">
Jorgen Bojsen-Moller



</doc>
<doc id="2436593" url="https://pl.wikipedia.org/wiki?curid=2436593" title="Atherinopsidae">
Atherinopsidae

Atherinopsidae – rodzina ryb aterynokształtnych (Atheriniformes).
Klasyfikacja.
Rodzaje zaliczane do tej rodziny :
"Atherinella" — "Atherinops" — "Atherinopsis" — "Basilichthys" — "Chirostoma" — "Colpichthys" — "Labidesthes" — "Leuresthes" — "Melanorhinus" — "Membras" — "Menidia" — "Odontesthes" — "Poblana"

</doc>
<doc id="2436602" url="https://pl.wikipedia.org/wiki?curid=2436602" title="Basilichthys">
Basilichthys

Basilichthys – rodzaj ryb z rodziny Atherinopsidae.
Klasyfikacja.
Gatunki zaliczane do tego rodzaju :

</doc>
<doc id="2436612" url="https://pl.wikipedia.org/wiki?curid=2436612" title="Leuresthes">
Leuresthes

Leuresthes – rodzaj ryb z rodziny Atherinopsidae.
Klasyfikacja.
Gatunki zaliczane do tego rodzaju:

</doc>
<doc id="2436618" url="https://pl.wikipedia.org/wiki?curid=2436618" title="Puchar BVA w piłce siatkowej mężczyzn (2011)">
Puchar BVA w piłce siatkowej mężczyzn (2011)

Puchar BVA w piłce siatkowej mężczyzn 2011 - rozgrywki o puchar krajów bałkańskich organizowane przez Balkan Volleyball Association (BVA). Odbyły się w dniach 9-11 września 2011 roku w Klużu-Napoce w Rumunii.
Wzięły w nich udział cztery zespoły, które rozegrały ze sobą systemem kołowym po jednym spotkaniu.
W rozgrywkach zwyciężył klub , który wygrał wszystkie trzy spotkania. Decyzją Europejskiej Konfederacji Piłki Siatkowej (CEV) uzyskał on możliwość startu w sezonie 2011/2012 w Pucharze Challenge.
Drużyny uczestniczące.
Z udziału w Pucharze BVA 2011 zrezygnowały zespoły z Bułgarii i z Albanii.

</doc>
<doc id="2436621" url="https://pl.wikipedia.org/wiki?curid=2436621" title="Menidia">
Menidia

Menidia – rodzaj ryb z rodziny Atherinopsidae.
Klasyfikacja.
Gatunki zaliczane do tego rodzaju:

</doc>
<doc id="2436625" url="https://pl.wikipedia.org/wiki?curid=2436625" title="Biała Góra (Góry Słonne)">
Biała Góra (Góry Słonne)

Biała Góra (518 m n.p.m.) – góra znajdująca się w paśmie Gór Słonnych, najwyższe wzniesienie grupy Orlego Kamienia Pasma Olchowieckiego w zachodniej części Gór Sanocko-Turczańskich, wznosi się bezpośrednio nad Sanokiem. 
Historia.
W źródłach historycznych góra wspomniana po raz pierwszy w 1549.
Na mapach istnieje pewna niekonsekwencja nazewnicza, przypisująca nazwę „Orli Kamień” opisywanej tu najwyższej kulminacji tego masywu, podczas gdy dotyczy ona wierzchołka 510 ok. 1 km na wschód od niego, a przede wszystkim znajdującym się tam ostańcom piaskowcowy.
Według Józefa Sulisza nazwa Biała Góra pojawiła się już w XV wieku i rzekomo pochodziła od bielejących kamieni.
Geografia.
W centralnej partii wzgórza zalega las liściasty o charakterze "Querco-carpinetum".
Na północny zachód od Białej Góry leżą tzw. Orle Góry. W lesie miejskim na Białej Górze znajduje się po północnej stronie murowana studnia, której historia zgodnie z przekazem sięga panowania królowej Bony, matki Zygmunta Augusta, i stąd "Królewską Studnią" ("niem. Königsbrünndl") zwanej.
Archeologia.
Na jednej z bocznych odnóg, głównego wzniesienia, na wyraźnej kulminacji o wysokości ok. 470 m n.p.m. znajduje się dobrze zachowane grodzisko. Jest to grodzisko owalnego kształtu z rowem i wałem, na którym odkryto również ślady osadnictwa z XII– XIII wieku. Grodzisko nosi ślady zniszczenia w walce (ślady spalenia, liczne groty z broni miotającej) datowane na początek XIV w. kojarzone w walkami nadgranicznymi z czasów Kazimierza Wielkiego bezpośrednio przed przejęciem tych terenów przez Królestw Polskie (1340 r.). Zapewne była to pomocnicza warownia, osłaniająca przeprawę przez San.
Poniżej "Zamczyska" u podnóża góry na rozległej tarasie rzeki San i na stokach Białej Góry odkryto ślady osadnictwa z kręgu kultury celtyckiej z dużym wczesnośredniowiecznym podgrodziem. W miejscu tym położony jest obecnie park etnograficzny.
W maju 2019 nad strumieniem przepływającym przez kulminację terenową Mieczysław Skowroński współpracujący z londyńskim British Museum dokonał odkrycia depozytu wyrobów z brązu, płytek, koralików, zawieszek mogących być częścią stroju kobiecego. Odkopane przez sanockich archeologów zabytki datowane są w przybliżeniu na ok. 1000 rok p.n.e. Uszkodzone przedmioty wykonane z brązu mogły być depozytem odlewnika jako zapas surowcowy, z którego wykonywał nowe przedmioty, hipotetycznie mogły mieć również charakter wotywny.

</doc>
<doc id="2436629" url="https://pl.wikipedia.org/wiki?curid=2436629" title="Diabelski rdzeń">
Diabelski rdzeń

Diabelski rdzeń (ang. "Demon Core") – kryptonim nadany 6,2 kg podkrytycznej masie plutonu Pu-239 o kształcie kuli, która była używana do eksperymentów w Los Alamos National Laboratory w latach 1945–1946. Nazwa została nadana przez pracowników laboratorium po dwóch niezależnych incydentach związanych z doprowadzaniem rdzenia do masy bliskiej krytycznej, w wyniku których zmarło dwóch naukowców: Harry Daghlian (incydent z 21 sierpnia 1945) oraz Louis Slotin (incydent z 21 maja 1946).

</doc>
<doc id="2436630" url="https://pl.wikipedia.org/wiki?curid=2436630" title="Bruce Kendall">
Bruce Kendall

Anthony Bruce Kendall (ur. 27 czerwca 1964) – nowozelandzki żeglarz sportowy, dwukrotny medalista olimpijski.
Startował w klasach windsurfingowych. Brał udział w trzech igrzyskach (IO 84, IO 88, IO 92), na dwóch zdobywał medale. W 1988 sięgnął po złoty medal, cztery lata wcześniej zajął trzecie miejsce. Był złotym medalistą mistrzostw świata.
Jego siostra, Barbara Kendall, także jest żeglarką, trzykrotną medalistką olimpijską.

</doc>
<doc id="2436637" url="https://pl.wikipedia.org/wiki?curid=2436637" title="Odontesthes">
Odontesthes

Odontesthes – rodzaj ryb aterynokształtnych z rodziny Atherinopsidae.
Klasyfikacja.
Gatunki zaliczane do tego rodzaju:

</doc>
<doc id="2436642" url="https://pl.wikipedia.org/wiki?curid=2436642" title="Uniwersyteckie Centrum Kliniczne w Gdańsku">
Uniwersyteckie Centrum Kliniczne w Gdańsku

Uniwersyteckie Centrum Kliniczne w Gdańsku – wielospecjalistyczny szpital kliniczny przy Gdańskim Uniwersytecie Medycznym, największy na Pomorzu i jeden z największych w Polsce. Posiada nowoczesne zaplecze sprzętowe i diagnostyczne oraz wysoko wyspecjalizowaną kadrę naukową.
W 2008 roku na terenie UCK rozpoczęto budowę Centrum Medycyny Inwazyjnej, którego budowę ukończono w 2012 roku. Między 2015 a 2018 wybudowano Centrum Medycyny Nieinwazyjnej (budynki B, C i D), a pod koniec 2018 ruszyła budowa budynku A, która ma się zakończyć w 2020. 
W 2012 na dachu CMI powstało sanitarne lądowisko, połączone dwoma windami z oddziałem ratunkowym.
Dyrektorzy Szpitala.
W latach 1945 - 2008:

</doc>
<doc id="2436648" url="https://pl.wikipedia.org/wiki?curid=2436648" title="Uniwersyteckie Centrum Kliniczne">
Uniwersyteckie Centrum Kliniczne



</doc>
<doc id="2436654" url="https://pl.wikipedia.org/wiki?curid=2436654" title="Dziecyn Pema (królowa Bhutanu)">
Dziecyn Pema (królowa Bhutanu)

Dziecyn Pema (tyb. རྗེ་བཙུན་པདྨ, wylie: "rje btsun padma"; ur. 4 czerwca 1990) – królowa Bhutanu, żona Jigme Khesara Namgyela Wangchucka.
Urodziła się w szpitalu w stolicy kraju, Thimphu. Jest drugim z pięciorga dzieci Dhondupa Gyaltshena i Sonam Choki. Studiowała w Regent's College w Londynie. 20 maja 2011, podczas otwarcia sesji parlamentu, Jigme Khesar Namgyel Wangchuck ogłosił, że w październiku 2011 zamierza ją poślubić. Uroczystość zaślubin odbyła się 13 października 2011 w Punakʽa.
Oprócz dzongkha, który jest jej językiem ojczystym, biegle włada także językiem angielskim oraz hindi.
5 lutego 2016 królowa urodziła syna. Jigme Namgyel Wangchuck przyszedł na świat w Pałacu Lingkana w Thimpu, przy asyście wykwalifikowanego personelu medycznego. Król Jigme Khesar Namgyel Wangchuck był obecny podczas porodu. Po narodzinach syn Pary Królewskiej, zgodnie z tradycją, został najpierw przedstawiony swojemu dziadkowi, Królowi Jigme Singye.
Chłopiec automatycznie otrzymał tytuł Następcy Tronu Bhutanu.
19 marca 2020 parze królewskiej urodził się drugi syn. Chłopiec otrzymał imię Jigme Ugyen Wangchuck. 

</doc>
<doc id="2436658" url="https://pl.wikipedia.org/wiki?curid=2436658" title="UCK Gdańsk">
UCK Gdańsk



</doc>
<doc id="2436668" url="https://pl.wikipedia.org/wiki?curid=2436668" title="Erika Salumae">
Erika Salumae



</doc>
<doc id="2436674" url="https://pl.wikipedia.org/wiki?curid=2436674" title="Paul Gorogo">
Paul Gorogo

Paul Landry Gorogo (ur. 31 grudnia 1984, zm. 13 maja 2015) – piłkarz pochodzący z Burkina Faso. Grał na pozycji pomocnika. Był brązowym medalistą Mistrzostw Świata U-17 w Piłce Nożnej 2001. Reprezentował swój kraj w kategoriach juniorskich (U-17 i U-20). Zagrał także jedno spotkanie w seniorskiej kadrze.
Sukcesy.
AS du Faso-Yennega:
2002, 2003, 2004
Kariera piłkarska.
Do 2004 roku występował w klubie AS du Faso-Yennega, z którym grał m.in. w Afrykańskim Pucharze Konfederacji wiosną 2004 roku. Jego klub odpadł wtedy w 1/16 finału, a Gorogo zdobył jedną z bramek w eliminacyjnym spotkaniu przeciwko nigeryjskiemu Julius Berger FC. Na początku 2005 roku był na testach w Unii Janikowo. Nie podpisał jednak kontraktu i wyjechał do Maroka, gdzie grał w tamtejszej pierwszej lidze. Później wyjechał do Francji, jednak nie znalazł żadnego klubu, który podpisałby z nim kontrakt. W 2006 roku miał podpisać kontrakt z Zawiszą Bydgoszcz, gdzie miał zostać podstawowym zawodnikiem, jednak zbyt późno otrzymał wizę umożliwiającą mu pobyt w Polsce i do kraju przyjechał we wrześniu, po zamknięciu okienka transferowego. Podpisał wówczas kontrakt z Promieniem Kowalewo Pomorskie, jednak zgodnie z obowiązującymi przepisami w klubie, grającym wówczas w klasie okręgowej, mógł zacząć występować od rundy wiosennej. W klubie tym grał od marca do czerwca 2007 roku i w rozgrywkach ligowych zdobył dziewięć bramek. Po zakończeniu sezonu wziął udział w testach w Lechu Poznań i TKP Toruń. Ostatecznie podpisał jednak kontrakt z Lechem Rypin, grającym wówczas w czwartej lidze. W sezonie 2007/08 zdobył 5 bramek w rozgrywkach ligowych. W lipcu 2008 roku brał udział w testach w dwóch klubach grających wówczas w holenderskiej Eerste divisie, jednak nie podpisał tam kontraktu i wrócił do Rypina. W rundzie jesiennej sezonu 2008/09 zagrał w 13 meczach i zdobył 1 bramkę. W styczniu 2009 roku Lech Rypin z powodów finansowych rozwiązał z nim kontrakt.
Kariera reprezentacyjna.
Zagrał w 5 spotkaniach podczas Mistrzostw Świata U-17 w Piłce Nożnej 2001 zdobywając w nich 2 bramki (w tym jedną w meczu o trzecie miejsce przeciwko reprezentacji Argentyny). Wystąpił także w jednym spotkaniu seniorskiej kadry, 15 lipca 2001 roku, kiedy to w ramach eliminacji do Mistrzostw Świata w Piłce Nożnej 2002 reprezentacja Burkiny Faso przegrała 0–1 z Zimbabwe, a Paul Gorogo grał przez 78 minut i został zmieniony przez Aly Dissę. Był także zawodnikiem reprezentacji Burkiny Faso do lat 20, z którą w czerwcu 2003 roku wystąpił w towarzyskim turnieju w Tulonie, grając w wygranym 4–0 meczu z Polską.

</doc>
<doc id="2436675" url="https://pl.wikipedia.org/wiki?curid=2436675" title="Biały obelisk">
Biały obelisk

Biały obelisk – kamienny, czworoboczny obelisk odnaleziony przez Hormuzda Rassama w 1853 roku w czasie prac wykopaliskowych w Niniwie. Nazwa zabytku, obecnie znajdującego się w zbiorach British Museum, nadana mu została w celu odróżnienia go od Czarnego obelisku, również znajdującego się w tym muzeum.
Opis.
Biały obelisk ma wysokość 2,85 metra, szerokość 0,70 metra i grubość 0,43 metra. Na jego szczycie znajduje się inskrypcja klinowa, której część jest niestety zbyt zniszczona by można ją było odczytać. W inskrypcji tej wymieniane jest imię króla asyryjskiego Aszurnasirpala, ale wśród uczonych wciąż panuje spór, czy chodzi tu o Aszurnasirpala I (1050-1031 p.n.e.) czy też Aszurnasirpala II (883-859 p.n.e.). Pewne przesłanki, jak na przykład ukazanie w scenach na obelisku królewskich dworzan w charakterystycznych nakryciach głowy podobnych do fezu, zdają się wskazywać na korzyść pierwszego z tych władców.
Zachowana część inskrypcji na szczycie obelisku opisuje asyryjskiego króla jako wielkiego zdobywcę, sprowadzającego do Aszur wielkie łupy, jeńców i liczne stada zwierząt.
Na każdym z czterech boków obelisku znajduje się osiem położonych jeden nad drugim paneli z przedstawieniami reliefowymi. Ukazane na nich zostały wyprawy wojenne króla, ściąganie trybutu, sceny bankietowe i religijne, polowania na zwierzęta. Jednej z przedstawionych scen religijnych towarzyszy inskrypcja, która wyjaśnia, iż scena ta przedstawiać ma króla składającego ofiarę z wina przed bóstwem z Niniwy, najprawdopodobniej boginią Isztar.

</doc>
<doc id="2436689" url="https://pl.wikipedia.org/wiki?curid=2436689" title="Francja na Letnich Igrzyskach Olimpijskich 1948">
Francja na Letnich Igrzyskach Olimpijskich 1948

Francję na Letnich Igrzyskach Olimpijskich 1948 reprezentowało 326 sportowców, 279 mężczyzn i 37 kobiet w 20 dyscyplinach.

</doc>
<doc id="2436704" url="https://pl.wikipedia.org/wiki?curid=2436704" title="Brudna robota">
Brudna robota



</doc>
<doc id="2436732" url="https://pl.wikipedia.org/wiki?curid=2436732" title="Zamek w Chamerolles">
Zamek w Chamerolles

Zamek w Chamerolles – renesansowy zamek położony w miejscowości Chilleurs-aux-Bois, w departamencie Loiret (Francja).
Zamek składa się z trzech skrzydeł, czterech bocznych wież, a część centralna zamku połączona została z dwoma wieżyczkami. Został on zbudowany w pierwszej połowie XVI wieku, za czasów panowania Ludwika XII, przez Lancelota du Lac. Do jego budowy użyto dwóch rodzajów cegieł. Zamek położony jest w lesie orleańskim, bogatym w strumienie i stawy, które doprowadzają wodę do fos zamku.

</doc>
<doc id="2436737" url="https://pl.wikipedia.org/wiki?curid=2436737" title="Bitwa morska w Zatoce Neapolitańskiej">
Bitwa morska w Zatoce Neapolitańskiej

Bitwa morska w Zatoce Neapolitańskiej – starcie zbrojne, które miało miejsce w roku 1284 w trakcie wojny o tron Sycylii (1282–1288).
Krótko po zakończeniu nieszporów sycylijskich i wypędzeniu króla Karola I Andegaweńskiego z Sycylii, nowym królem mianowano króla Aragonii Piotra III. W tej sytuacji Karol I postanowił interweniować, wysyłając swoją flotę liczącą 45 galer pod wodzą Jakuba Pereca. Dnia 5 czerwca w Zatoce Neapolitańskiej doszło do bitwy morskiej z flotą Piotra III liczącą 16 galer. Bitwa zakończyła się zwycięstwem floty aragońskiej dowodzoną przez admirała Rogera z Laurii. Karol stracił 20 galer oraz 80 okrętów transportowych.

</doc>
<doc id="2436747" url="https://pl.wikipedia.org/wiki?curid=2436747" title="Lista portów lotniczych w Belgii">
Lista portów lotniczych w Belgii

Lista portów lotniczych w Belgii, ułożona alfabetycznie według lokalizacji.

</doc>
<doc id="2436752" url="https://pl.wikipedia.org/wiki?curid=2436752" title="Vueling">
Vueling



</doc>
<doc id="2436754" url="https://pl.wikipedia.org/wiki?curid=2436754" title="Adam Khoo">
Adam Khoo

Adam Khoo Yean Ann (; ur. 8 kwietnia 1974) to singapurski przedsiębiorca, autor bestsellerowych książek i czołowy trener. Został milionerem w wieku 26 lat, jest jednym z najmłodszych milionerów w Singapurze. Posiada i prowadzi kilka przedsiębiorstw w branży edukacyjnej, trenerskiej, eventowej i reklamowej, które przynoszą roczny przychód w wysokości 30 milionów.
Khoo jest prezesem Adam Khoo Learning Technologies Group Pte Ltd i dyrektorem siedmiu innych prywatnych przedsiębiorstw. Khoo zasiadał w zarządzie singapurskiego Health Promotion Board (HPB) w latach 2009-2010. Obecnie jest członkiem singapurskiego oddziału Young President's Organization (YPO), którego członkami mogą być jedynie przedsiębiorcy poniżej 50 roku życia, których firmy przynoszą roczny przychód w wysokości co najmniej 9 milionów dolarów. Khoo został odznaczony NUS Business School Eminent Business Alumni Award 2008 dla najlepszego i najefektywniejszego singapurskiego lidera biznesu.

</doc>
<doc id="2436776" url="https://pl.wikipedia.org/wiki?curid=2436776" title="Wootton Bassett">
Wootton Bassett



</doc>
<doc id="2436784" url="https://pl.wikipedia.org/wiki?curid=2436784" title="Szwecja na Letnich Igrzyskach Olimpijskich 1948">
Szwecja na Letnich Igrzyskach Olimpijskich 1948

Szwecję na Letnich Igrzyskach Olimpijskich 1948 reprezentowało 181 zawodników, 162 mężczyzn i 19 kobiet.

</doc>
<doc id="2436798" url="https://pl.wikipedia.org/wiki?curid=2436798" title="Tramwaje w Szanghaju">
Tramwaje w Szanghaju

Tramwaje w Szanghaju − system komunikacji tramwajowej działający w chińskim mieście Szanghaj.
Historia.
15 marca 1908 brytyjska spółka otworzyła pierwszy system komunikacji tramwajowej w Szanghaju. W maju 1908 francuska spółka otworzyła swoje pierwsze linie tramwajowe. Ostatnią sieć tramwajową w Szanghaju otworzyła chińska spółka 11 sierpnia 1913. Największą siecią zarządzała brytyjska spółka sieć liczyła 7 tras, po których kursowało 216 tramwajów. Sieć francuska składała się z 3 tras, po których kursowało 60 tramwajów, natomiast sieć należąca do chińskiej spółki liczyła 4 trasy o długości 23,5 km po których kursowały 52 tramwaje. Tramwaje w Szanghaju zlikwidowano w połowie lat 70. XX w.
1 stycznia 2010 otwarto 10 km linię tramwajową zbudowaną w systemie translohr. Na linii znajduje się 15 przystanków. 

</doc>
<doc id="2436815" url="https://pl.wikipedia.org/wiki?curid=2436815" title="Zamek w Troussay">
Zamek w Troussay

Zamek w Troussay (fr. "Château de Troussay") – zamek położony w miejscowości Cheverny, w departamencie Loir-et-Cher (Francja), jeden z najmniejszych zamków w Dolinie Loary.
Zamek zbudowany został na terytorium Cheverny w XV wieku, a następnie, w XVI wieku, został upiększony. Zamek składa się z wysokiego budynku centralnego z dwiema wieżami po bokach oraz zespołu budynków gospodarczych. W 1828 roku odziedziczył go historyk Ludwik de La Saussaye i zlecił odrestaurowanie go.
W dawnych budynkach gospodarczych utworzono muzeum regionalne.

</doc>
<doc id="2436826" url="https://pl.wikipedia.org/wiki?curid=2436826" title="Alexander Hamilton Stephens">
Alexander Hamilton Stephens



</doc>
<doc id="2436832" url="https://pl.wikipedia.org/wiki?curid=2436832" title="Wahnbachtalsperre">
Wahnbachtalsperre

Wahnbachtalsperre – zbiornik retencyjny w Niemczech w powiecie Rhein-Sieg-Kreis w pobliżu Siegburga.
Okres budowy: styczeń 1955 – czerwiec 1956. W pełni uruchomiona 28 kwietnia 1958.
Remont zapory w 2008 r..
W 2008 r. przeprowadzono remont warstwy uszczelniającej, od strony wody górnej, którą był asfalt. W tym celu obniżono zwierciadło wody 25m. Ponowne napełnianie zbiornika rozpoczęto w połowie listopada 2008, wkrótce po zakończeniu prac. Planowano przywrócić normalny poziom piętrzenia w marcu-kwietniu 2009. Jednak z uwagi na małą ilość opadów poziom docelowy osiągnięto w lipcu 2009.

</doc>
<doc id="2436833" url="https://pl.wikipedia.org/wiki?curid=2436833" title="Gobius nunus">
Gobius nunus



</doc>
<doc id="2436836" url="https://pl.wikipedia.org/wiki?curid=2436836" title="Gobius alcockii">
Gobius alcockii



</doc>
<doc id="2436838" url="https://pl.wikipedia.org/wiki?curid=2436838" title="Gobius bombayensis">
Gobius bombayensis



</doc>
<doc id="2436847" url="https://pl.wikipedia.org/wiki?curid=2436847" title="Kurszowie">
Kurszowie



</doc>
<doc id="2436849" url="https://pl.wikipedia.org/wiki?curid=2436849" title="Ten okrutny nikczemny chłopak">
Ten okrutny nikczemny chłopak



</doc>
<doc id="2436854" url="https://pl.wikipedia.org/wiki?curid=2436854" title="Zamek w Serrant">
Zamek w Serrant

Zamek w Serrant (fr. "Château de Serrant") – renesansowy zamek położony w dolinie Loary, w miejscowości Saint-Georges-sur-Loire w departamencie Maine i Loara, ok. 15 km na zachód od Angers.

</doc>
<doc id="2436863" url="https://pl.wikipedia.org/wiki?curid=2436863" title="Stephen M. Mallory">
Stephen M. Mallory



</doc>
<doc id="2436866" url="https://pl.wikipedia.org/wiki?curid=2436866" title="John H. Reagan">
John H. Reagan



</doc>
<doc id="2436894" url="https://pl.wikipedia.org/wiki?curid=2436894" title="Prawa reprodukcyjne">
Prawa reprodukcyjne

Prawa reprodukcyjne – prawa i wolności odnoszące się do ludzkiej reprodukcji i zdrowia w tym zakresie.
Światowa Organizacja Zdrowia definiuje prawa reprodukcyjne następująco:
Podstawą praw reprodukcyjnych jest uznanie podstawowego prawa wszystkich par i jednostek do decydowania swobodnie i odpowiedzialnie o liczbie, odstępach czasowych i momencie sprowadzenia na świat dzieci, prawa do informacji, dostępu do środków które to zapewniają, a także prawa do utrzymania najwyższego standardu zdrowia seksualnego i reprodukcyjnego. Te prawa implikują również prawo wszystkich do podejmowania decyzji dotyczących ich reprodukcji w sposób wolny od dyskryminacji, przymusu i przemocy.
Prawa reprodukcyjne zaczęły rozwijać się jako element praw człowieka od 1968 roku, gdy odbyła się Międzynarodowa Konferencja Praw Człowieka ONZ w Teheranie. Rezultatem konferencji było powstanie niewiążącej Proklamacji teherańskiej. Proklamacja jako pierwszy dokument międzynarodowy podjęła kwestię praw reprodukcyjnych: "Rodzice mają podstawowe prawo człowieka do zdecydowania w sposób wolny i odpowiedzialny o liczbie i odstępach czasowych pomiędzy narodzinami dzieci" (punkt 16).
Państwa członkowskie powoli włączają prawa reprodukcyjne do wiążących dokumentów prawa międzynarodowego. Tak więc podczas gdy przestrzeganie części praw reprodukcyjnych zostało zaliczone do twardego prawa (ang. "hard law"), inna część ma jedynie status postulatów i rekomendowanych zaleceń do realizacji w przyszłości, a więc ma status miękkiego prawa (ang. "soft law"). Ich akceptacja przez społeczność międzynarodową wymaga odpowiednich kampanii społecznych.
Według Lary M. Knudsen kwestie związane z prawami reprodukcyjnymi są jednymi z najgorliwiej kwestionowanych praw człowieka na świecie, niezależnie od poziomu socjoekonomicznego, kultury czy religii danej populacji.
Zakres.
W zależności od państwa gwarantowane prawnie prawa reprodukcyjne mogą zawierać część lub wszystkie z wymienionych poniżej praw:

</doc>
<doc id="2436912" url="https://pl.wikipedia.org/wiki?curid=2436912" title="Intruz (film 1946)">
Intruz (film 1946)

Intruz (ang. "The Stranger") – amerykański czarno-biały film kryminalny w reżyserii Orsona Wellesa z 1946 roku. W tym samym roku scenariusz był nominowany do Oscara.
O filmie.
Film powstał w trudnym dla Wellesa okresie – nie udało mu się z różnych powodów nakręcić kilku planowanych filmów (m.in. ekranizacji "Klubu Pickwicka" oraz "Podróży strachu", którą powierzono innemu reżyserowi). Scenariuszem Victora Traviasa zainteresował się ze względu na możliwość zastosowania plastyki niemieckiego ekspresjonizmu filmowego, interesująca była też dla niego kreacja głównego bohatera, dlatego też zdecydował się na zrealizowanie filmu, mimo że jednocześnie jego scenariusz wydawał się reżyserowi zbyt dopracowany i zostawiający mu niewielką swobodę twórczą.
Krytyka nie doceniła filmu, zdobył on jednak uznanie publiczności.
Fabuła.
Akcja filmu opowiada o losach byłego nazistowskiego zbrodniarza po II wojnie światowej, który próbuje uciec przed przeszłością i przyjmuje nową tożsamość w małym amerykańskim miasteczku, gdzie zdobywa pracę nauczyciela i zakłada rodzinę. Jednak jego śladem wyrusza niemiecki agent, bohater ściąga też na siebie podejrzenia detektywa Wilsona.

</doc>
<doc id="2436941" url="https://pl.wikipedia.org/wiki?curid=2436941" title="Ryszard Mienicki">
Ryszard Mienicki

Ryszard Mienicki (ur. 28 lipca 1886 w Warszawie, zm. 29 stycznia 1956 w Toruniu) – polski archiwista, historyk, profesor Uniwersytetu Stefana Batorego w Wilnie i Uniwersytetu Mikołaja Kopernika w Toruniu.
Życiorys.
Ryszard Mienicki urodził się w Warszawie, ale dzieciństwo i młodość spędził w Sielihorach w powiecie lepelskim, w dawnym województwie połockim. W 1904 roku ukończył Gimnazjum w Rydze. W latach 1904-1906 studiował historię na Uniwersytecie w Petersburgu. Od 1906 do 1910 roku studiował historię na Uniwersytecie Jagiellońskim w Krakowie. W 1910 roku napisał doktorat pt. "Hieronim Radziejowski podkanclerzy koronny".
W latach 1921-1939 Ryszard Mienicki był pracownikiem Uniwersytetu Stefana Batorego w Wilnie. W ośrodku wileńskim zajmował się głównie historią archiwów na ziemiach litewskich i Rusi Białej. Zainteresowania badawcze Mienicki zwieńczał tworzeniem monografii naukowych. Powstała wówczas m.in. praca z 1923 roku pt. "Archiwum Akt Dawnych w Wilnie w okresie 1793-1922". Mienicki przygotowywał się także do stworzenia monografii województwa połockiego, które jednak nie zostało ukończone, a zebrany przez niego materiał spalił się w wyniku działań wojennych w lipcu 1944 roku.
Po II wojnie światowej Mienicki zmuszony wraz z innymi Polakami do opuszczenia Wilna przybył do Krakowa i wykładał przez II semestr na Uniwersytecie Jagiellońskim. W dniu 8 października 1945 roku został powołany przez rektora nowo powstałego Uniwersytetu Mikołaja Kopernika w Toruniu do katedry Historii Europy Wschodniej. Zyskał tytuł profesora kontraktowego. W 1951 roku na tym samym Uniwersytecie został kierownikiem katedry archiwistyki i nauk pomocniczych historii na wydziale humanistycznym. W latach 1949-1952 był ponadto wykładowcą Państwowej Wyższej Szkoły Pedagogicznej w Gdańsku.
Po przeniesieniu się na grunt toruński prof. Mienicki zainteresował się również dziejami Pomorza, czego przykładem są wydane przez niego "Inwentarze dóbr biskupstwa chełmińskiego z XVII i XVIII w.". Od 1954 roku zdrowie utrudniało profesorowi Mienickiemu pełnienie obowiązków naukowo-dydaktycznych. W 1955 został zwolniony przez Ministerstwo Szkolnictwa Wyższego z obowiązków pełnienia zajęć dydaktycznych i organizacyjnych. Zmarł 29 stycznia 1956 roku w Toruniu.
Życie prywatne.
Miał młodszego brat Mariana Mienickiego (1890-1966) dermatologa wileńskiego i profesora Uniwersytetu Łódzkiego. W 1922 roku ożenił się z Ireną Kirkor. Miał jednego syna, Haralda.

</doc>
<doc id="2436942" url="https://pl.wikipedia.org/wiki?curid=2436942" title="Duch dziejów">
Duch dziejów



</doc>
<doc id="2436954" url="https://pl.wikipedia.org/wiki?curid=2436954" title="In Treatment">
In Treatment



</doc>
<doc id="2436986" url="https://pl.wikipedia.org/wiki?curid=2436986" title="Okupacja Wall Street">
Okupacja Wall Street



</doc>
<doc id="2436990" url="https://pl.wikipedia.org/wiki?curid=2436990" title="Sam Sexton">
Sam Sexton

Sam Sexton (ur. 16 lipca 1984) – angielski bokser wagi ciężkiej, mistrz Wspólnoty Brytyjskiej.
Kariera zawodowa.
3 września 2005 roku Sam Sexton zadebiutował w boksie zawodowym. Po 6 rundach pokonał na punkty Paula Bonsona w stosunku 60–55.
14 czerwca 2008 Sexton w swoim ósmym pojedynku doznał pierwszej porażki, przegrywając przez techniczny nokaut w 6. rundzie z rodakiem Derckiem Chisorą.
12 września 2008 zwyciężył w turnieju „Prizefighter”, pokonując w nim Pele Reida, Luke’a Simpkina oraz w finale Chrisa Burtona.
W roku 2009 dwukrotnie mierzył się z Martinem Roganem o tytuł mistrza Wspólnoty Brytyjskiej. W oby pojedynkach okazał się lepszy od starszego rodaka, zwyciężając przed czasem.
18 września 2010 doszło do rewanżu między Sextonem a Chisorą, a stawką tego pojedynku były pas Wspólnoty Brytyjskiej oraz tytuł mistrza Wielkiej Brytanii w kategorii ciężkiej. Sexton przegrał w 9. rundzie przez techniczny nokaut, odnosząc drugą porażkę w karierze z rąk Derecka Chisory.

</doc>
<doc id="2436994" url="https://pl.wikipedia.org/wiki?curid=2436994" title="Stany Zjednoczone na Letnich Igrzyskach Olimpijskich 1948">
Stany Zjednoczone na Letnich Igrzyskach Olimpijskich 1948

Stany Zjednoczone na Letnich Igrzyskach Olimpijskich 1948 reprezentowało 300 zawodników, 262 mężczyzn i 38 kobiet.

</doc>
<doc id="2437000" url="https://pl.wikipedia.org/wiki?curid=2437000" title="Antonio DeMarco">
Antonio DeMarco

Antonio de Marco Soto (ur. 7 stycznia 1986 w Los Mochis) - meksykański bokser, były zawodowy mistrz świata wagi lekkiej (do 135 funtów) organizacji WBC. 
Karierę zawodową rozpoczął 21 czerwca 2004. Do lipca 2009 stoczył 24 walki, z których wygrał 22, jedną zremisował a jedną przegrał. W tym okresie zdobył wakujący tytuł WBO NABO w wadze lekkiej.
31 października 2019 otrzymał szansę walki o tytuł tymczasowego mistrza WBC w wadze lekkiej. Wykorzystał ją pokonując Nikaraguańczyka Jose Alfaro przez techniczny nokaut w 10 rundzie.
6 lutego 2010 stanął do walki o tytuł pełnoprawnego mistrza WBC. Przegrał z ówczesnym mistrzem Wenezuelczykiem Edwinem Valero przez poddanie w 9 rundzie. 
W lutym 2011 zdobył tytuł WBC Silver wagi lekkiej w pojedynku z Reyesem Sanchezem, który był zarazem eliminacją do walki o tytuł mistrza świata. 
Po rezygnacji z tytułu przez Humberto Soto w pojedynku o wakujący pas mistrzowski spotkał się, 15 października w Los Angeles, z Wenezuelczykiem Jorge Linaresem byłym mistrzem WBC w wadze piórkowej i WBA w junior lekkiej. Mimo wyraźnej przewagi Linaresa pokonał go przez techniczny nokaut w jedenastej rundzie i został nowym mistrzem świata.
W pierwszej obronie tytułu, 17 marca 2012, znokautował rodaka Miguela Romana a następnie, 8 września, wygrał przez techniczny nokaut w pierwszej rundzie z Amerykaninem Johnem Moliną. 17 listopada zmierzył się w Atlantic City z Amerykaninem Adrienem Bronerem. Przegrał przez nokaut w ósmej rundzie i utracił pas mistrzowski. 

</doc>
<doc id="2437028" url="https://pl.wikipedia.org/wiki?curid=2437028" title="Kamuflaż wz. 89 „Puma”">
Kamuflaż wz. 89 „Puma”

Kamuflaż wz. 89 „Puma” – następca kamuflażu wz. 68 „Moro” w Wojsku Polskim. Produkowany w latach 1989–1993. Kamuflaż w roku 1993 został zastąpiony przez kamuflaż wz. 93 „Pantera”. 
Kamuflaż wz. 89 „Puma” został wprowadzony jako następca kamuflażu wz. 68 „Moro”. W przeciwieństwie do poprzednika miał lepiej maskować w polskim krajobrazie. „Puma” ma postać ciemnozielonych, różnej wielkości plamek na jaśniejszym, zielonym tle.
Kamuflaż szybko, bo już po 4 latach, został zastąpiony przez wz. 93 „Pantera”. Był to ostatni wzór kamuflażu wprowadzony do użycia w Siłach Zbrojnych PRL oraz najkrócej użytkowany nadruk ochronny w historii Wojska Polskiego. 
W tym kamuflażu wykonywano kilka rodzajów mundurów (m.in. wersję dla piechoty czy tzw. US), kurtki polowe, a także np. rogatywki czy też zasobniki osobiste zastępujące popularne „kostki”.
Mundury w tym kamuflażu produkowano od 1989 roku aż do połowy lat 90. Były one użytkowane w Wojsku Polskim przynajmniej do 1999 roku. 
Użycie zagraniczne.
Na mocy porozumienia podpisanego między Ministrem Obrony Narodowej Rzeczypospolitej Polskiej a Ministrem Obrony Islamskiej Republiki Afganistanu w sprawie nieodpłatnego przekazania mienia wojskowego 30 października 2008 roku w Ghazni, Narodowej Armii Afganistanu przekazano min. 3000 kurtek polowych (tzw. bechatek) w kamuflażu wz. 89 „Puma” z podpinką. 

</doc>
<doc id="2437038" url="https://pl.wikipedia.org/wiki?curid=2437038" title="Witówka">
Witówka

3 cieki:

</doc>
<doc id="2437040" url="https://pl.wikipedia.org/wiki?curid=2437040" title="Shenyang J-5">
Shenyang J-5

Shenyang J-5 (chiń. 歼击机-5) – pierwszy produkowany seryjnie w Chinach samolot myśliwski. Maszyna była licencyjną wersją radzieckiego MiG-17F.
Historia.
Geneza.
Samoloty myśliwskie były priorytetem dla sił powietrznych ludowych Chin. Pierwsze tego typu maszyny z napędem odrzutowym, samoloty MiG-15 zostały dostarczone do kraju dzięki współpracy z największym wówczas sojusznikiem, Związkiem Radzieckim. W Chinach otrzymały one miejscowe oznaczenie J-2. Chińskie samoloty wzięły udział w walkach z amerykańskimi samolotami podczas wojny koreańskiej. Doświadczenia wyniesione z walk nie były zbyt zachęcające dla chińskich władz. Poziom wyszkolenia chińskich pilotów okazał się zbyt niski, a konstrukcja MiG-15 ustępowała maszynom North American F-86 Sabre. W zaistniałej sytuacji Chińczycy podjęli decyzję o wprowadzeniu na uzbrojenie nowocześniejszej konstrukcji. Pierwszą z nich była zmodernizowana wersja MiG-15bis, który otrzymał oznaczenie J-3. Amerykanie nie pozostawali w tyle i swoje Sabre poddawali również kolejnym modernizacjom, zapewniając im odpowiednią przewagę. Tym razem podjęto bardziej zdecydowane działania, decydując się na zakup w Związku Radzieckim licencji na najnowszy produkt Miga jakim był wówczas samolot MiG-17. Uruchomiono linie montażową samolotu J-4, jak oznaczono miejscową wersje MiGa-17, ale wszystkie wyprodukowane w ten sposób samoloty pochodziły z zestawów przywiezionych z Kraju Rad. Nie było potrzeby kontynuowania produkcji jako, że w październiku 1954 roku zapadła ważna decyzja.
Projekt.
W październiku 1954 roku Chiny podpisały umowę o licencyjnej produkcji na terenie kraju najnowszej wersji MiGa-17, MiG-17F. Samolot charakteryzował się zastosowaniem nowego turbinowego silnika z WK-1F z dopalaczem. Na podstawie umowy Związek Radziecki przekazał Chinom dokumentację techniczną, dwa samoloty wzorcowe, piętnaście zestawów do montażu na miejscu oraz części i podzespoły umożliwiające budowę następnych dziesięciu sztuk samolotów. Do swojego dziewiczego lotu maszyna zbudowana z części przywiezionych z ZSRR wzbiła się 8 kwietnia 1955 roku. Pierwszy samodzielnie zbudowany od podstaw samolot poleciał rok później, 19 lipca 1956 roku. Według dostępnych informacji wyprodukowano łącznie 767 samolotów myśliwskich wersji J-5 i J-5A.

</doc>
<doc id="2437053" url="https://pl.wikipedia.org/wiki?curid=2437053" title="Eunice Brookman-Amissah">
Eunice Brookman-Amissah

Eunice Brookman-Amissah – ghańska polityk, lekarka i feministka.
W latach 1992–1995 była pierwszą kobietą na stanowisku wiceprezydenta Ghańskiego Stowarzyszenia Medycznego. W latach 1996–1998 stała na czele ghańskiego Ministerstwa Zdrowia. Była ambasadorką Ghany w Holandii. Jako reprezentantka krajowa Ipas, organizacji działającej na rzecz praw reprodukcyjnych kobiet, w latach 1994–1996 wdrożyła program opieki poaborcyjnej nad kobietami. Od czerwca 2001 roku jest prezydentką afrykańskiego programu Ipas. Członkini brytyjskiego Królewskiego Stowarzyszenia Medycyny. Od 2004 roku ma status reprezentantki w Komisji Gospodarczej Narodów Zjednoczonych ds. Afryki.
Życie prywatne.
Jej ojczymem był anglikański biskup.

</doc>
<doc id="2437085" url="https://pl.wikipedia.org/wiki?curid=2437085" title="Zbigniew Brochwicz">
Zbigniew Brochwicz

Zbigniew Jan Brochwicz (ur. 15 czerwca 1924 w Piotrkowie Kujawskim, zm. 1 maja 1992 w Toruniu) – polski plastyk, specjalizujący się w konserwacji dzieł sztuki, oraz technologii i technikach malarskich.
Życiorys.
W latach 1937-1939 uczęszczał do Państwowego Gimnazjum Męskiego im. Waleriana Łukasińskiego w Wymyślinie (obecnie Skępe). Maturę zdał po wojnie, w 1949 w Państwowym Gimnazjum i Liceum dla Dorosłych im. S. Żeromskiego w Toruniu. Studiował sztuki piękne na Uniwersytecie Mikołaja Kopernika. W latach 1951-1953 pracował na stanowisku kierownika działu w Toruńskich i Bydgoskich Zakładach Graficznych. Pracował również w Przedsiębiorstwie Państwowym Pracownie Konserwacji Zabytków w Toruniu. Studia ukończył w 1954 roku pod opieką Leonarda Torwirta.
W 1954 został zatrudniony na stanowisku asystenta na Wydziale Sztuk Pięknych UMK. W 1967 uzyskał stopień doktora. Tematem jego rozprawy były "Zaprawy romańskie z reliktów architektury kamiennej odkrytej na Podgrodziu Książęcym w Gnieźnie", a promotorem Kazimierz Żurowski. W 1968 otrzymał stanowisko docenta etatowego. W latach 1969-1981 kierował Katedrą, a następnie Zakładem Technologii i Technik Malarskich UMK. Stanowisko profesora nadzwyczajnego otrzymał w 1983 roku, a tytuł profesora zwyczajnego sztuk plastycznych w 1991 roku. Od 1969 do 1972 pełnił funkcję prodziekana, a w latach 1972-1975 dziekana Wydziału Sztuk Pięknych UMK. Publikował w czasopiśmie „Materiały Muzeum Budownictwa Ludowego w Sanoku”.

</doc>
<doc id="2437093" url="https://pl.wikipedia.org/wiki?curid=2437093" title="Adam Ciemniewski">
Adam Ciemniewski

Adam Kazimierz Feliks Ciemniewski (ur. 11 maja 1866 w Warszawie, zm. w 1915) – polski artysta malarz.
Życiorys.
Był synem Jana Ciemniewskiego, herbu Prawdzic, pochodzącego ze starego mazowieckiego rodu, właściciela majątku w powiecie mławskim, który po jego utracie przeniósł się do Warszawy. 
Adam Ciemniewski uczęszczał do gimnazjum w Warszawie, uczył się malarstwa i rysunku u Wojciecha Gersona. Po roku 1890 wyjechał do Monachium – jedynym udokumentowanym śladem jego pobytu jest wzmianka w Illustrierter Katalog der Münchener Jahresausstellug z 1893 roku. Od roku 1892 przesyłał swoje prace na wystawy do Towarzystwa Zachęty Sztuk Pięknych w Warszawie. Szybko zdobył popularność wśród nabywców i krytyków, którzy zachwycali się zwłaszcza jego impresjonistycznym ujęciem światła. Do kraju powrócił około 1895 roku. Zamieszkał w majątku swojej ciotki w Luszewie w powiecie ciechanowskim. W latach 1897-1901 przestał nadsyłać prace na wystawy TZSP. Około roku 1901 zamieszkał w nowym majątku rodziny – w Woźnikach koło Płońska. Ostatnie lata życia – po śmierci żony (1908) – spędził w samotności.
Twórczość.
Uprawiał malarstwo początkowo o tematyce historyczno-obyczajowej, a następnie wiejskiej oraz religijnej. Przebywając na wsi oddawał się z zamiłowaniem studiom natury oraz ludu wiejskiego. Był malarzem krajobrazów i scen z życia wiejskiego, do których wprowadzał oryginalny motyw bocznego oświetlenia. Jego obrazy były reprodukowane w latach 1885-98 na łamach „Tygodnika Ilustrowanego”, „Biesiady Literackiej”, „Kłosów”. Od 1903 roku zaczął malować obrazy niewielkich formatów – osoby z bliskiego otocznia, wnętrza, krajobrazy. Kadrowanie i tzw. „żabia perspektywa” przypisywane są zamiłowaniu artysty do fotografii.
Wystawy.
Ciemniewski wystawiał początkowo w Monachium i Wiedniu, później, w latach 1901 i 1902 w Zachęcie w Warszawie. Jego dzieła były pośmiertnie eksponowane trzykrotnie na wystawach: „Wojciech Gerson i Jego uczniowie” (1931), „Polska i jej lud w malarstwie XIX/XX wieku” (1934) oraz na wystawie monograficznej w Muzeum Okręgowym w Ciechanowie (1997).
Jego religijne obrazy znajdowały się przed wojną w kościołach w Warce i Luszewie (obraz "Siew" na ścianie).
Zbiory.
Jego twórczości poświęcona jest stała wystawa monograficzna w Muzeum Szlachty Mazowieckiej w Ciechanowie. Ponadto jego obrazy znajdują się m.in. w Muzeum Narodowym w Warszawie (depozyt w Ambasadzie RP w Moskwie) oraz wielu zbiorach prywatnych.
Muzeum w Ciechanowie organizuje tzw. ogólnopolskie plenery im. Adama K.F. Ciemniewskiego, poświęcone kontynuacji jego pracy twórczej przez współczesnych artystów. Organizowane są również wystawy poplenerowe. II Plener był zorganizowany w 2009 r. w dworku Aleksandry Bąkowskiej w Gołotczyźnie. 
Życie prywatne.
Adam Ciemniewski był ojcem Jana Chryzostoma Ciemniewskiego (1908-1978), również znanego polskiego malarza.

</doc>
<doc id="2437096" url="https://pl.wikipedia.org/wiki?curid=2437096" title="Wisznia">
Wisznia

3 cieki w Polsce:
miejscowości na Ukrainie:

</doc>
<doc id="2437100" url="https://pl.wikipedia.org/wiki?curid=2437100" title="Kłopoty z facetami">
Kłopoty z facetami

Kłopoty z facetami (ang. "Man Trouble") – amerykańska komedia romantyczna z 1992 roku w reżyserii Boba Rafelsona.
Fabuła.
Śpiewaczka operowa Joan Spruance (Ellen Barkin) rozwodzi się. Pewnego razu odkrywa, że ktoś włamał się do jej domu. Przerażona kobieta prosi o pomoc Harry’ego Blissa (Jack Nicholson), właściciela agencji prowadzącej szkolenia psów obronnych. Mężczyzna ma jednak spore kłopoty z zapewnieniem ochrony artystce.

</doc>
<doc id="2437104" url="https://pl.wikipedia.org/wiki?curid=2437104" title="Derrington Francis">
Derrington Francis

Derrington Francis – bolid brytyjskiego zespołu Derrington-Francis przeznaczony na 1964 rok. Bolid wystartował w jednym wyścigu, którym było Grand Prix Włoch 1964.
Francis i Derrington po rozpadzie ATS uzyskali bolid z poprzedniego sezonu – ATS 100, który powstał na bazie Ferrari 156. Francis i Derrington w 1964 przerobili go, skrócili rozstaw osi, stworzyli całkowicie nowe nadwozie z aluminium, podwozie skrócili o sześć cali, zamontowali oryginalny silnik A.T.S. 1.5 V8, sześciobiegową skrzynię biegów Colotti Francis, bolid wyposażony został w opony Goodyear. Nazwa bolidu została zmieniona na Derrington Francis.
Bolid był testowany na Autodromo Nazionale di Monza przed wyścigiem o Grand Prix Włoch.
Portugalczyk Mário de Araújo Cabral do pierwszego wyścigu zespołu został zgłoszony z numerem 50. Kwalifikacje do wyścigu Grand Prix Włoch wygrał John Surtees z Ferrari. Cabral stracił do Surteesa ponad sześć sekund, mimo to zdołał zakwalifikować się do wyścigu na 19 pozycji. Cabral po zaciętej walce (przez 20 okrążeń) z Peterem Revsonem i Maurice Trintignantem nie ukończył wyścigu, wycofując się z niego na 25 okrążeniu po zatrzymaniu pracy silnika z powodu problemów z zapłonem. 
Później w sezonie 1964 Dan Gurney testował bolid podczas prywatnych testów, uszkodził nadwozie bolidu po czym zespół już nigdy nie wziął udziału w wyścigu.
Bolid Derrington Francis wziął udział w 2006 roku podczas Goodwood Revival w Anglii, wyścigu samochodów Formuły 1 z lat 60. XX. w, we wrześniu 2007 roku ponownie brał udział w tym wyścigu.
W 2010 roku bolid zaprezentowano podczas Grand Prix de l'Age d'Or 2010.

</doc>
<doc id="2437111" url="https://pl.wikipedia.org/wiki?curid=2437111" title="Ipas">
Ipas

Ipas – założona w 1973 roku światowa organizacja non-profit, która działa na rzecz praw reprodukcyjnych kobiet, a zwłaszcza wyeliminowania śmierci i okaleczeń spowodowanych przez poddanie się nielegalnym zabiegom przerwania ciąży. Celem Ipas jest zapewnienie kobietom możliwości wyboru profesjonalnej, bezpiecznej i przeprowadzanej w godnych warunkach aborcji, a także zapobiegania niechcianym ciążom przez dostęp do antykoncepcji i edukacji seksualnej. Główna siedziba organizacji mieści się w Chapel Hill w Karolinie Północnej.

</doc>
<doc id="2437115" url="https://pl.wikipedia.org/wiki?curid=2437115" title="Polisz kicz projekt... kontratakuje">
Polisz kicz projekt... kontratakuje



</doc>
<doc id="2437129" url="https://pl.wikipedia.org/wiki?curid=2437129" title="4J Studios">
4J Studios

4J Studios – producent gier komputerowych z siedzibą w Dundee w Szkocji w Wielkiej Brytanii. Firma współpracuje z szeroką gamą producentów, takich jak ZeniMax Media, Mojang Studios i Microsoft Game Studios. Personel stanowi wielu byłych kluczowych pracowników z nieistniejącego już studia VIS Entertainment.

</doc>
<doc id="2437139" url="https://pl.wikipedia.org/wiki?curid=2437139" title="Burmistrzowie Goleniowa">
Burmistrzowie Goleniowa

Burmistrzowie Goleniowa od 1990 r.:
Burmistrzowie Goleniowa w latach 1945-1950:
Burmistrzowie Goleniowa w okresie jego przynależności do Hanzy (do 1700 r.):

</doc>
<doc id="2437142" url="https://pl.wikipedia.org/wiki?curid=2437142" title="Alfred Fitch">
Alfred Fitch

Alfred Lord „Al” Fitch (ur. 1 grudnia 1912 w Nowym Jorku, zm. 7 lutego 1981 w Orange w Kalifornii) – amerykański lekkoatleta, wicemistrz olimpijski z 1936.
Specjalizował się w biegu na 400 metrów. Na igrzyskach olimpijskich w 1936 w Berlinie startował w sztafecie 4 × 400 metrów i zdobył srebrny medal (sztafeta USA biegła w składzie: Harold Cagle, Robert Young, Edward O’Brien i Fitch na ostatniej zmianie).
Jego rekord życiowy na 400 metrów wynosił 47,0 s.

</doc>
<doc id="2437154" url="https://pl.wikipedia.org/wiki?curid=2437154" title="The Bride Screamed Murder">
The Bride Screamed Murder

The Bride Screamed Murder – dwudziesty album studyjny zespołu Melvins wydany w 2010 roku przez wytwórnię Ipecac Recordings.

</doc>
<doc id="2437156" url="https://pl.wikipedia.org/wiki?curid=2437156" title="VK 3601 (H)">
VK 3601 (H)

VK 3601 (H) – prototyp niemieckiego czołgu ciężkiego, wyprodukowanego w 1942 roku przez firmę Henschel. 
Historia.
9 sierpnia 1938 roku firma Henschel uzyskała zezwolenie na dalsze prowadzenie badań nad nowymi czołgami, kontynuując projekt DW. Powstały dwa projekty – lżejszy VK 3001 (H) i cięższy VK 3601 (H). Kadłub nowych pojazdów przypominał czołg PzKpfw IV, jednak podwozie składało się z nakładających się na siebie kół. Projekt zakładał, że obydwa pojazdy będą posiadały jak najwięcej wspólnych części, co ułatwi ich serwisowanie. Na początku 1942 roku zbudowano jeden prototyp oraz 5 podwozi. Pojazd miał być wyposażony w działo 75 mm KwK 42 L/70, 88 mm KwK 36 L/56(montowany w VK 4501 (P) wieży), 105 mm KwK L/28, jednak nigdy żaden prototyp nie otrzymał uzbrojenia. Ze względu na problemy z zaprojektowaniem wieży stożkowej, projekt został anulowany wraz z VK 3001 (H) w 1942 roku na rzecz projektu VK 4501 (H) – przyszłego czołgu PzKpfw VI Tiger. Wyprodukowane podwozia służyły jako pojazdy naprawcze i holowniki.

</doc>
<doc id="2437159" url="https://pl.wikipedia.org/wiki?curid=2437159" title="Cécile De France">
Cécile De France



</doc>
<doc id="2437166" url="https://pl.wikipedia.org/wiki?curid=2437166" title="Poszła Karolinka do Gogolina">
Poszła Karolinka do Gogolina

Poszła Karolinka do Gogolina – śląska pieśń ludowa. Pieśń jest hejnałem Gogolina, stała się też inspiracją dużego pomnika ustawionego w centrum Gogolina, a postacie Karolinki oraz Karliczka zostały uwiecznione w herbie gminy Gogolin. Jest jedną z piosenek repertuaru zespołu Śląsk.
Utwór ten zarejestrował Juliusz Roger w swoim zbiorze "Pieśni Ludu Polskiego w Górnym Szląsku z muzyką", wydanym w roku 1863 we Wrocławiu. Roger odnotowuje trzy wersje piosenki.
Pierwsza z nich (z adnotacją o pochodzeniu z ówczesnych powiatów rybnickiego i gliwickiego) jest umieszczona pod numerem 129. W tej wersji Karolinka idzie do Bogumina, pieśń liczy osiem zwrotek, a pierwsza z nich brzmi "Poszła Karolinka / Do Bogumina / A Karliczek za nią / A Karliczek za nią / Z flaszeczką wina".
Druga wersję (pod numerem 130) Roger opatrzył adnotacją o pochodzeniu z powiatu lublinieckiego. Różni się ona od poprzedniej metrum i tempem, całkiem inną melodią oraz początkowymi wierszami (tu: "Idzie Karolinka / Od Bogumina / A Karliczek za nią / A Karliczek za nią / Jak za szwarną panią").
Trzecia zanotowana przez Rogera wersja (z powiatu oleskiego, zapisana pod numerem 131) składa się z dziesięciu zwrotek po 5 wersów. W tej wersji bohaterka ma na imię Karlinka, a Bogumin został zastąpiony Gogolinem. Początkowe wersy brzmią "Jechała Karlinka / Do Gogolina / A Karliczek za nią, / Jak za młodą panią, / Z flaszeczką wina".

</doc>
<doc id="2437180" url="https://pl.wikipedia.org/wiki?curid=2437180" title="Małgorzata Ebner">
Małgorzata Ebner

Małgorzata Ebner, właśc. niem. "Margareta" lub "Margarete Ebner" (ur. w 1291 w Donauwörth, zm. 20 czerwca 1351 w Mödingen) – bawarska mistyczka oraz dominikanka, dziewica i błogosławiona Kościoła rzymskokatolickiego.
Pochodziła z arystokratycznej rodziny. W wieku 15 lat wstąpiła do klasztoru dominikanek pod wezwaniem Wniebowzięcia NMP w Mödingen (niem. "Kloster Mödingen" lub "Kloster Maria Medingen") w diecezji augsburskiej. Tam ciężko zachorowała i została przykuta do łóżka. W 1332 poznała księdza Henryka z Nördlingen, swojego przewodnika duchowego, na którego polecenie zapisywała swoje mistyczne doświadczenia w dzienniku, zwanym "Revelationes" lub "Diarium" Małgorzata Ebner napisała również zbiór medytacji znany jako "Paternoster". Korespondowała z dominikaninem i mistykiem nadreńskim Janem Taulerem a także dominikanką i mistyczką Krystyną Ebner (zm. 1356) zaangażowaną w sprawę Ludwika Bawarskiego, który popadł w konflikt z papieżem Janem XXII.
Zmarła 20 czerwca 1351 roku w opinii świętości mając 60 lat.
Jej kult, jako błogosławionej, potwierdził papież Jan Paweł II w dniu 24 lutego 1979 roku (dekret "Confirmatio cultus").

</doc>
<doc id="2437188" url="https://pl.wikipedia.org/wiki?curid=2437188" title="Caracas Libertador Simón Bolívar">
Caracas Libertador Simón Bolívar

Caracas Libertador Simón Bolívar (hiszp: "Estación Caracas Libertador Simón Bolívar") – stacja kolejowa w Caracas, w Wenezueli. Znajduje się w południowej części miasta, zwanej La Rinconada. Obecnie służy jako jedyny punkt przyjazdu lub odjazdu pociągów do lub z Caracas. Tylko oddział wyjścia ze stacji określany jest jako Ezequiel Zamora I. Krótkie pociągi podmiejskie łączą miejscowości w dolinie Tuy Charallave dwie stacje, północna Generalísmo Francisco de Miranda (17 minut), na południu jedna Don Simón Rodriguez (21 minut) i Cúa jedna stacja, General Ezequiel Zamora (31 minut).
Osoby przybywające z doliny Tuy można łatwo przenieść z dworca kolejowego do stacji metra La Rinconada. Dworzec kolejowy i stacja metra zostały oddane do użytku w dniu 15 października 2006 roku.

</doc>
<doc id="2437203" url="https://pl.wikipedia.org/wiki?curid=2437203" title="Jianguo daye">
Jianguo daye

Jianguo daye () – chińsko-hongkoński dramat historyczny z 2009 roku w reżyserii Hana Sanpinga i Huanga Jianxina. Akcja filmu obejmuje wydarzenia z czasów chińskiej wojny domowej w latach 1946-1949, do proklamowania Chińskiej Republiki Ludowej 1 października 1949 roku.
Wybrana obsada.
Źródło: Filmweb
Odbiór.
"Jianguo daye" był na pierwszym miejscu listy z największymi lokalnymi przebojami wszech czasów w chińskich kinach. Przez miesiąc zarobił 410 000 000 juanów.
W 2009 Zhao Wei została nominowana do nagrody Golden Phoenix Award w kategorii Special Jury Award. W 2010 roku film został nominowany do nagrody Hong Kong Film Award w kategorii Best Asian Film. Film zdobył także nagrodę Hundred Flowers Award w kategorii Best Film i Best Supporting Actress (Xu Qing) oraz nominację w kategorii Best Actor (Zhang Guoli) i Best Director (Huang Jianxin i Han Sanping).

</doc>
<doc id="2437205" url="https://pl.wikipedia.org/wiki?curid=2437205" title="Beijing Jeep">
Beijing Jeep

Beijing Jeep Corporation Ltd. – dawna spółka typu joint venture, założona w 1984 roku przez przedsiębiorstwa American Motors Corporation oraz BAIC. Przedsiębiorstwo zajmowało się produkcją samochodów sportowo-użytkowych oraz terenowych, zarówno bliźniaczych modeli marki Jeep, jak i konstrukcji rodzimej. Siedziba Beijing Jeep znajdowała się w Pekinie.
Było to pierwsze chińskie przedsiębiorstwo motoryzacyjne założone z udziałem kapitału zagranicznego. W 1987 American Motors Corporation, a wraz z nim udziały w spółce Beijing Jeep, zostały nabyte przez przedsiębiorstwo Chrysler, które w 1997 roku weszło w skład koncernu DaimlerChrysler AG. W 2005 roku dokonano reorganizacji spółki, jej nazwę zmieniono na Beijing Benz-DaimlerChrysler Automotive Co., Ltd., a głównym produktem stały się limuzyny marki Mercedes-Benz. Dwa lata później koncern DaimlerChrysler rozpadł się, a przedsiębiorstwo znalazło się w rękach spółki Daimler AG, wkrótce zmieniając nazwę na Beijing Benz Automotive Co. Ltd. i ostatecznie zaprzestając produkcji samochodów terenowych.

</doc>
<doc id="2437208" url="https://pl.wikipedia.org/wiki?curid=2437208" title="Setsuwa">
Setsuwa

 – japońskie krótkie opowiadania, często anegdotyczne i z morałem, przekazujące zasłyszane zdarzenia niezwykłe, zaskakujące lub zabawne. Do tej formy przekazu zalicza się stare przypowieści, baśnie, legendy, żywoty świątobliwych mężów. Gatunek ten opiera się głównie na ustnych przekazach, które krążyły wśród ograniczonych grup osób, głównie arystokracji i samurajów. Wśród nich można znaleźć niesamowite historie ukazujące uczucia ludzi, ich grzechy i słabostki, którym przypisuje się ważną rolę jako przyczynę pojawiania się duchów. Występujący w nich mnisi, za sprawą siły religii, ratują ludzi oraz tłumaczą niewyjaśnione rzeczy czy też opowiadają o raju i zbawieniu.
Najbardziej znanymi zbiorami setsuwa są "Nihon ryōiki" („Japońskie zapiski o duchach i dziwach”, 821-822), "Konjaku monogatari" („Opowieści o dawnych wydarzeniach”, ok. 1120) oraz "Uji shūi monogatari" („Opowieści zebrane w Uji”, 1213-1219).
Gatunek ten zaczął być wypierany przez "otogizōshi" na początku XIV wieku.

</doc>
<doc id="2437216" url="https://pl.wikipedia.org/wiki?curid=2437216" title="Efemeryda">
Efemeryda



</doc>
<doc id="2437225" url="https://pl.wikipedia.org/wiki?curid=2437225" title="Grota Najświętszej Maryi Panny z Lourdes w Kamionce">
Grota Najświętszej Maryi Panny z Lourdes w Kamionce



</doc>
<doc id="2437227" url="https://pl.wikipedia.org/wiki?curid=2437227" title="BAIC">
BAIC



</doc>
<doc id="2437241" url="https://pl.wikipedia.org/wiki?curid=2437241" title="Hotel &quot;Pod Orłem&quot; w Bydgoszczy">
Hotel &quot;Pod Orłem&quot; w Bydgoszczy



</doc>
<doc id="2437244" url="https://pl.wikipedia.org/wiki?curid=2437244" title="Komitet Narodowy &quot;Wolne Niemcy&quot;">
Komitet Narodowy &quot;Wolne Niemcy&quot;



</doc>
<doc id="2437245" url="https://pl.wikipedia.org/wiki?curid=2437245" title="Biuletyn Informacyjny KSS KOR">
Biuletyn Informacyjny KSS KOR



</doc>
<doc id="2437246" url="https://pl.wikipedia.org/wiki?curid=2437246" title="Towarzystwo Akcyjne &quot;Zawiercie&quot;">
Towarzystwo Akcyjne &quot;Zawiercie&quot;



</doc>
<doc id="2437249" url="https://pl.wikipedia.org/wiki?curid=2437249" title="Wieśnik">
Wieśnik

3 cieki w Polsce:

</doc>
<doc id="2437252" url="https://pl.wikipedia.org/wiki?curid=2437252" title="(6217) Kodai">
(6217) Kodai

(6217) Kodai – planetoida z pasa głównego planetoid okrążająca Słońce w ciągu 3 lat i 274 dni w średniej odległości 2,41 au. Została odkryta została 1 grudnia 1975 roku w Cerro El Roble przez Sergio Barrosa i Carlosa Torresa. Nazwa planetoidy pochodzi od Kodai Fukushimy (ur. 1991), założyciela studenckiego klubu astronomicznego „Libertyer”, który złożył wniosek o nadanie nazwy „Libertas” gwieździe ksi Aquilae oraz nazwy „Fortitudo” dla egzoplanety ksi Aquilae b w konkursie "NameExoWorlds" przeprowadzonym przez IAU. Przed nadaniem nazwy planetoida nosiła oznaczenie tymczasowe (6217) 1975 XH.

</doc>
<doc id="2437256" url="https://pl.wikipedia.org/wiki?curid=2437256" title="Palaemonetes varians">
Palaemonetes varians



</doc>
<doc id="2437279" url="https://pl.wikipedia.org/wiki?curid=2437279" title="Chana">
Chana



</doc>
<doc id="2437281" url="https://pl.wikipedia.org/wiki?curid=2437281" title="Brunatne koszule">
Brunatne koszule



</doc>
<doc id="2437285" url="https://pl.wikipedia.org/wiki?curid=2437285" title="Anna Nemś">
Anna Nemś

Anna Ewa Nemś z domu Szklarz (ur. 19 marca 1964 w Ogrodzieńcu) – polska działaczka samorządowa, przedsiębiorca i polityk, była wiceprezydent Zawiercia. Posłanka na Sejm VII i VIII kadencji, w 2015 wiceminister gospodarki.
Życiorys.
Ukończyła studia na Wydziale Ekonomiki Produkcji Akademii Ekonomicznej w Krakowie. Prowadziła własną działalność gospodarczą. Przystąpiła do Platformy Obywatelskiej, z jej ramienia w 2006 i w 2010 była wybierana na radną Zawiercia. Od 2006 do 2009 pełniła funkcję wiceprzewodniczącej rady miejskiej, następnie przez rok była zastępcą prezydenta tego miasta.
W wyborach w 2011 znalazła się na 8. pozycji na liście kandydatów PO do Sejmu w okręgu wyborczym nr 32 w Sosnowcu. Uzyskała mandat poselski, otrzymawszy 9086 głosów, co stanowiło piąty wynik spośród kandydatów jej partii.
15 czerwca 2015 została powołana na stanowisko sekretarza stanu w Ministerstwie Gospodarki. W wyborach w tym samym roku z powodzeniem ubiegała się o poselską reelekcję, otrzymując 15 875 głosów. W Sejmie VIII kadencji została członkinią Komisji Administracji i Spraw Wewnętrznych oraz Komisji Gospodarki i Rozwoju. W wyborach w 2019 nie została ponownie wybrana do Sejmu.
Jest mężatką, ma dwóch synów.

</doc>
<doc id="2437290" url="https://pl.wikipedia.org/wiki?curid=2437290" title="DirectCompute">
DirectCompute

Microsoft DirectCompute – API zajmujące się obsługą GPGPU. DirectCompute stanowi część pakietu DirectX od wersji jedenastej, ale działa zarówno z procesorami graficznymi obsługującymi DirectX 11, jak i DirectX 10.

</doc>
<doc id="2437293" url="https://pl.wikipedia.org/wiki?curid=2437293" title="Hafei">
Hafei

Harbin Hafei Automobile Industry Group Co., Ltd. – chińskie przedsiębiorstwo branży motoryzacyjnej zajmujące się produkcją samochodów osobowych sprzedawanych pod marką Hafei.
Spółka powstała w 1995 roku, wcześniej będąc częścią Harbin Aircraft Manufacturing Corporation. Od 2009 roku właścicielem spółki jest Chang’an Motors. Siedziba przedsiębiorstwa znajduje się w mieście Harbin.
W 2003 roku wielkość produkcji wyniosła ok. 200 000 pojazdów.

</doc>
<doc id="2437294" url="https://pl.wikipedia.org/wiki?curid=2437294" title="Habemus papam - mamy papieża">
Habemus papam - mamy papieża



</doc>
<doc id="2437302" url="https://pl.wikipedia.org/wiki?curid=2437302" title="Christian Spanne">
Christian Spanne

Christian Lillenes Spanne (ur. 22 czerwca 1986 w Drammen) – norweski piłkarz ręczny grający jako prawoskrzydłowy, reprezentant Norwegii. Obecnie występuje w PGNiG Superlidze, w drużynie Orlen Wisły Płock.

</doc>
<doc id="2437310" url="https://pl.wikipedia.org/wiki?curid=2437310" title="Płyta Południowoamerykańska">
Płyta Południowoamerykańska



</doc>
<doc id="2437315" url="https://pl.wikipedia.org/wiki?curid=2437315" title="Śmierć cieplna wszechświata">
Śmierć cieplna wszechświata



</doc>
<doc id="2437332" url="https://pl.wikipedia.org/wiki?curid=2437332" title="Wahrenbrueck">
Wahrenbrueck



</doc>
<doc id="2437344" url="https://pl.wikipedia.org/wiki?curid=2437344" title="Jan Chryzostom Ciemniewski">
Jan Chryzostom Ciemniewski

Jan Chryzostom Ciemniewski (ur. 27 stycznia 1908 w Woźnikach, zm. 13 marca 1978 w Malborku) – polski artysta malarz.
Życiorys.
Jan Ciemniewski był synem Adama Ciemniewskiego i Celiny z Żółtowskich. W związku z wczesną śmiercią matki (w 1908) był wychowywany u wujostwa Wiercińskich w majątku Wichrowo. Po osiągnięciu pełnoletniości powrócił do Woźnik, gdzie zajął się własnym majątkiem. Ukończył gimnazjum w Płocku. W latach 30. studiował ogrodnictwo w Warszawie. Uczył się rysunku i malarstwa w warszawskiej Szkole Sztuk Pięknych im. Wojciecha Gersona, u profesorów Lucjana Jagodzińskiego, Stefana Szyllera i Feliksa Słupskiego. W czasie II wojny światowej zajmował się głównie ogrodnictwem. Po 1945 był zmuszony opuścić rodzinne strony i osiadł w Malborku.
Twórczość i wystawy.
Wystawiał bardzo rzadko, bo jedynie dwukrotnie – w salach Klubu Artystycznego Płocczan w Hotelu Angielskim w Płocku. Na I Wystawie Sztuki Płocczan w 1932 roku przedstawił obrazy olejne: "Wnętrze" I-II, "Widok z balkonu" i "Pejzaż" I-III. Jego twórczości poświęcona jest stała wystawa monograficzna w Muzeum Szlachty Mazowieckiej w Ciechanowie.

</doc>
<doc id="2437347" url="https://pl.wikipedia.org/wiki?curid=2437347" title="Jan Cedzyński">
Jan Cedzyński

Jan Cedzyński (ur. 28 lutego 1961 w Mąchocicach Kapitulnych) – polski przedsiębiorca i polityk, poseł na Sejm VII kadencji.
Życiorys.
Zajął się prowadzeniem własnej działalności gospodarczej – od 1995 w ramach przedsiębiorstwa budowlanego w Górnie. Z wykształcenia jest inżynierem budownictwa. W 2011 ukończył studia na Wydziale Ekonomiczno-Technicznym Wyższej Szkoły Handlowej w Kielcach.
Od początku istnienia Antyklerykalnej Partii Postępu „Racja” zaangażował się w jej działalność. W 2006 z rekomendacji tej partii (działającej już jako RACJA Polskiej Lewicy) był kandydatem LiD do sejmiku świętokrzyskiego. 11 czerwca 2011 został wiceprzewodniczącym Racji. W wyborach parlamentarnych w 2011 uzyskał mandat poselski, kandydując z 1. miejsca na liście Ruchu Palikota w okręgu kieleckim i otrzymując 14 796 głosów. 26 stycznia 2013 rada krajowa Racji PL powołała go na p.o. przewodniczącego partii, zawiesiwszy na tej funkcji ówczesnego szefa Ryszarda Dąbrowskiego. 27 kwietnia 2013 kongres powołał Jana Cedzyńskiego na przewodniczącego partii (obie decyzje zostały przez część partii z Ryszardem Dąbrowskim na czele uznane za nielegalne, jednak Sąd Okręgowy w Warszawie zarejestrował Jana Cedzyńskiego jako przewodniczącego). 5 października tego samego roku rada krajowa jego partii podjęła uchwałę o przystąpieniu do nowego ugrupowania Twój Ruch (powstałego z przekształcenia Ruchu Palikota w wyniku poszerzenia go o nowe środowiska), a Jan Cedzyński został wybrany w skład zarządu nowej partii, w którym zasiadł po kongresie Racji PL 23 listopada 2013, który zatwierdził wcześniejszą uchwałę rady krajowej partii i rozwiązał Rację PL. 26 sierpnia 2014 odszedł z TR i klubu poselskiego tej partii. Miesiąc później został przyjęty do klubu Sojuszu Lewicy Demokratycznej. 9 lutego 2015 ogłosił przystąpienie do partii. W wyborach w 2015 nie uzyskał poselskiej reelekcji. 16 maja 2016 złożył rezygnację z członkostwa w SLD. 
W 2017 przez około pięć i pół miesiąca był tymczasowo aresztowany w związku z zarzutami dotyczącymi obrotu fikcyjnymi fakturami i w konsekwencji wielomilionowego uszczuplenia podatków. Został zwolniony po wpłaceniu poręczenia majątkowego w kwocie miliona złotych.
Życie prywatne.
Jest żonaty, ma dwóch synów. Trenuje karate.

</doc>
<doc id="2437357" url="https://pl.wikipedia.org/wiki?curid=2437357" title="Opuszczenie Ariadny">
Opuszczenie Ariadny



</doc>
<doc id="2437361" url="https://pl.wikipedia.org/wiki?curid=2437361" title="Akinari Ueda">
Akinari Ueda

 – japoński pisarz, poeta, filolog, zajmował się również medycyną i praktyką lekarską. Jego twórczość zajmuje ważne miejsce w literaturze okresu Edo oraz odznacza się elegancją stylu, erudycją, odwoływaniem się do rodzimej tradycji przy jednoczesnym zachowaniu łatwo zrozumiałej formy. Do jego najsłynniejszych dzieł należą "Ugetsu monogatari" oraz "Harusame monogatari", które uważane są za kanon literatury japońskiej.

</doc>
<doc id="2437363" url="https://pl.wikipedia.org/wiki?curid=2437363" title="Drużynowe Mistrzostwa Świata na żużlu">
Drużynowe Mistrzostwa Świata na żużlu



</doc>
<doc id="2437379" url="https://pl.wikipedia.org/wiki?curid=2437379" title="Święty Jakub z Compostelli walczy z Maurami">
Święty Jakub z Compostelli walczy z Maurami

Święty Jakub z Compostelli walczy z Maurami – obraz włoskiego malarza barokowego Giovaniego Tiepola.
Obraz miał zostać namalowany dla klasztoru w Aranujuezie, dla którego Tiepolo miał namalować również cykl sześciu obrazów ołtarzowych. Według Anny Pallucchini malarz stworzył swoje dzieło dla ambasadora hiszpańskiego w Londynie, a namalowany został w Madrycie. Swoją hipotezę opierała na wzmiankach Pietra Gradeniego w "Notatorii", gdzie wspomina o obrazie pt. "Św. Jerzy". Praktycznie od początku obraz znajdował się w kolekcji Esterhazych i trafił do muzeum w Budapeszcie dzięki zapisom spadkowym.
Obraz przedstawia św. Jakuba na koniu, który był patronem Hiszpanii i Portugalii, oraz patronem walk z islamem. Scena rozgrywa się na dwóch planach, co było charakterystyczne dla twórczości Veronesa. Postać świętego została przedstawiona w kolorach srebrzystoperłowych, w typowy sposób dla postaci z obrazów ołtarzowych. To wrażenie potęguje ujęcie postaci w perspektywie "sotto in su" (z dołu do góry), co można zauważyć głównie w skrócie twarzy świętego oraz obserwując chorągiew falującą na tle nieba. Święty Jakub spogląda w niebo, a jednocześnie tnie szablą poganina. Aniołowie nad jego głową i aureola świętego nadaje bitwie rodzaj świętej wojny z błogosławieństwem niebios. W tle, na drugim planie, rozgrywa się właściwa scena walk z Maurami.

</doc>
<doc id="2437385" url="https://pl.wikipedia.org/wiki?curid=2437385" title="Mentor (satelita)">
Mentor (satelita)

Mentor (również: Advanced Orion) – seria siedmiu amerykańskich ciężkich wojskowych satelitów zwiadu elektronicznego. Zastąpiły satelity Magnum/Orion. Zostały wyniesione przez US Air Force dla National Reconnaissance Office i CIA, przeznaczone są do zbierania sygnałów łącznościowych w celach wywiadowczych. Misje pozostają ściśle tajne.
Budowa.
Masę satelity szacuje się na około 5200 kilogramów. Podobnie jak satelity Mercury, wyposażone są najpewniej w dużą antenę reflektorową, o średnicy nawet 100 metrów. Szef NRO, Bruce Carlson, określił wystrzelonego w 2010 satelitę Mentor 5 jako "największego satelitę na świecie" pod względem rozmiaru anteny. Nie jest znany producent statków. Satelity zostały wyniesione na orbity geostacjonarne.

</doc>
<doc id="2437388" url="https://pl.wikipedia.org/wiki?curid=2437388" title="European Extremely Large Telescope">
European Extremely Large Telescope



</doc>
<doc id="2437412" url="https://pl.wikipedia.org/wiki?curid=2437412" title="Kuinre">
Kuinre

Kuinre (nds. "De Kuunder") – miejscowość położona w północnej Holandii w prowincji Overijssel w gminie Steenwijkerland.
Dawniej nadmorska miejscowość portowa, o bogatej historii, wraz ze stopniowym osuszaniem Zuiderzee utraciłla znaczenie.

</doc>
<doc id="2437438" url="https://pl.wikipedia.org/wiki?curid=2437438" title="Wiercica">
Wiercica



</doc>
<doc id="2437447" url="https://pl.wikipedia.org/wiki?curid=2437447" title="Prałatura Terytorialna Yauyos">
Prałatura Terytorialna Yauyos



</doc>
<doc id="2437452" url="https://pl.wikipedia.org/wiki?curid=2437452" title="Prałatura Terytorialna Jesús María del Nayar">
Prałatura Terytorialna Jesús María del Nayar



</doc>
<doc id="2437457" url="https://pl.wikipedia.org/wiki?curid=2437457" title="Mały wielki wojownik">
Mały wielki wojownik

Mały wielki wojownik (org. tytuł 大兵小将, "Da bing xiao jiang") – chińsko-hongkoński film akcji z 2010 roku w reżyserii Ding Shenga.
W pierwszy po premierze weekend film zarobił 15 000 000 renminbi w Chińskiej Republice Ludowej.
Obsada.
Źródło: Filmweb

</doc>
<doc id="2437459" url="https://pl.wikipedia.org/wiki?curid=2437459" title="Eryks (mitologia)">
Eryks (mitologia)

Eryks (gr. Éryks) – w mitologii greckiej syn Posejdona i Afrodyty. Władał ludem Elymów na Sycylii. Ukradł byka ze stada Heraklesa. Gdy ten upomniał się o swoją własność, Eryks pysznił się swoją siłą wyzywając do walki Heraklesa, który zgodził się walczyć o władzę nad królestwem. Heros pokonał go trzykrotnie, w końcu uśmiercając. Wyrzucił Eryksa w powietrze, a ten roztrzaskał się upadając. Jednak Herakles nie przejął królestwa. Oddając je Elymom, zapowiedział, że zrobi to jego potomek. Tak też się stało, Dorieus założył na Sycylii kolonię. Od imienia Eryksa nazwano górę i miasto na Sycylii, gdzie była świątynia Afrodyty.

</doc>
<doc id="2437461" url="https://pl.wikipedia.org/wiki?curid=2437461" title="Losheim">
Losheim

Niemcy:
Zobacz też:

</doc>
<doc id="2437475" url="https://pl.wikipedia.org/wiki?curid=2437475" title="Halina Robótka">
Halina Robótka

Halina Maria Robótka (ur. 20 kwietnia 1946 w Szubinie) – historyk i archiwista, specjalizująca się w archiwistyce i historii najnowszej oraz w zakresie zarządzania dokumentacją tradycyjną i elektroniczną (w biurze i archiwach bieżących). 
Życiorys.
W 1964 roku ukończyła I Liceum Ogólnokształcące w Bydgoszczy i podjęła studia historyczne ze specjalnością pedagogiczną i archiwistyczną na Uniwersytecie Mikołaja Kopernika w Toruniu. Ukończyła je w 1969 roku. Dwa lata pracowała w Archiwum Państwowym w Bydgoszczy, po czym w 1971 podjęła pracę w Zakładzie Archiwistyki UMK, gdzie w 1980 roku obroniła pracę doktorską pt. "Mapa jako obiekt archiwalny". Promotorem był Andrzej Tomczak. W 1994 roku uzyskała, na podstawie rozprawy "Kancelaria urzędów administracji państwowej w II Rzeczypospolitej", stopień doktora habilitowanego nauk humanistycznych. W 2001 roku otrzymała stanowisko profesora nadzwyczajnego, a od 2005 jest profesorem zwyczajnym. 
W obszarze zainteresowań badawczych Haliny Robótki znajduje się przede wszystkim dokumentacja nieaktowa, ze szczególnym uwzględnieniem geodezyjno-kartograficznej i technicznej, kwestia komputeryzacji archiwów oraz zarządzanie dokumentacją we współczesnych instytucjach i kształcenie archiwistów. Jest autorką skryptów i podręczników dla studentów archiwistyki, m.in. takich tytułów jak: "Wprowadzenie do archiwistyki" (wyd. 2002, 2003), "Opracowanie i opis archiwaliów. Podręcznik akademicki" (wyd. 2010) oraz współautorką (razem z B. Ryszewskim i A. Tomczakiem) podręcznika "Archiwistyka" (wyd. 1989). H. Robótka jest promotorem 120 prac licencjackich i magisterskich oraz 5 rozpraw doktorskich. Profesor aktywnie uczestniczy w pracach Stowarzyszenia Archiwistów Polskich Oddział w Toruniu, jest członkiem Polskiego Towarzystwa Historycznego, była też członkiem Centralnej Komisji Metodycznej oraz Rady Archiwalnej przy NDAP. Obecnie jest kierownikiem Zakładu Zarządzania Dokumentacją i Informacji Archiwalnej UMK, utworzonego w 2006 roku.

</doc>
<doc id="2437477" url="https://pl.wikipedia.org/wiki?curid=2437477" title="Harold Melvin &amp; The Blue Notes">
Harold Melvin &amp; The Blue Notes



</doc>
<doc id="2437479" url="https://pl.wikipedia.org/wiki?curid=2437479" title="Artur Dębski">
Artur Dębski

Artur Dębski (ur. 26 grudnia 1969 w Siestrzeni) – polski przedsiębiorca, polityk, poseł na Sejm VII kadencji.
Życiorys.
Urodził się w biednej rodzinie, wychowywała go babka pracująca w PGR Siestrzeń. Ukończył liceum ogólnokształcące, a w 2015 obronił licencjat z zakresu stosunków międzynarodowych w Uczelni Techniczno-Handlowej im. Heleny Chodkowskiej.
Od lat 80. handlował ubraniami i tanimi towarami na Bazarze Różyckiego, a potem na Stadionie Dziesięciolecia. W 1994 zaczął prowadzić własną działalność gospodarczą, specjalizując się w zakresie obrotu towarowego z krajami azjatyckimi. W latach 2009–2010 był członkiem Stronnictwa Demokratycznego, zasiadał w zarządzie tej partii w powiecie piaseczyńskim. Wszedł w skład władz Piaseczyńskiego Klubu Rozwoju, bez powodzenia kandydował z jego ramienia w wyborach samorządowych w 2010.
W maju 2011 prokurator Prokuratury Rejonowej w Pruszkowie przedstawił mu zarzut złamania ustawy o własności przemysłowej, co miało związek z zabezpieczeniem przez funkcjonariuszy policji w kilka miesięcy wcześniej podrabianych towarów o wartości 3,5 mln zł w firmie Portfex, której był wówczas współwłaścicielem.
Artur Dębski zaangażował się w działalność organizacji tworzonych przez Janusza Palikota, w 2011 został wiceprzewodniczącym zarządu krajowego Ruchu Palikota. W wyborach parlamentarnych w tym samym roku uzyskał mandat poselski, kandydując z 1. miejsca na liście tej partii w okręgu podwarszawskim i otrzymując 15 269 głosów. W Sejmie VII kadencji został członkiem Komisji do spraw Służb Specjalnych. W 2013, po przekształceniu Ruchu Palikota w partię Twój Ruch, zasiadł w zarządzie nowej formacji. W wyborach do Parlamentu Europejskiego w 2014 bezskutecznie ubiegał się o mandat w okręgu Warszawa I, uzyskując 1019 głosów. 26 września tego samego roku wraz z grupą posłów opuścił Twój Ruch. Tydzień później współtworzył koło poselskie Bezpieczeństwo i Gospodarka, którego był przewodniczącym. 18 grudnia tego samego roku przeszedł wraz z częścią posłów BiG do klubu Polskiego Stronnictwa Ludowego. W wyborach w 2015 nie uzyskał poselskiej reelekcji (otrzymał 341 głosów).
Życie prywatne.
Był żonaty z Kingą. W 2015 zawarł związek małżeński z młodszą o 23 lata Weroniką.

</doc>
<doc id="2437499" url="https://pl.wikipedia.org/wiki?curid=2437499" title="Liban na Letnich Igrzyskach Olimpijskich 1948">
Liban na Letnich Igrzyskach Olimpijskich 1948

Liban na Letnich Igrzyskach Olimpijskich 1948 reprezentowało 8 zawodników, tylko mężczyzn.

</doc>
<doc id="2437505" url="https://pl.wikipedia.org/wiki?curid=2437505" title="Lucjan (Kucenko)">
Lucjan (Kucenko)

Lucjan, imię świeckie Leonid Siergiejewicz Kucenko (ur. 8 kwietnia 1965 w Bełce) – biskup Rosyjskiego Kościoła Prawosławnego.
Życiorys.
W latach 1984–1986 pracował w rezydencji biskupiej metropolity rostowskiego i nowoczerkaskiego Włodzimierza. W latach 1986–1990 uczył się w seminarium duchownym w Leningradzie. 26 kwietnia 1989 złożył wieczyste śluby mnisze przed metropolitą leningradzkim i nowogrodzkim Aleksym. 3 września tego samego roku został wyświęcony na hierodiakona przez tego samego hierarchę. 24 maja 1990 przyjął święcenia kapłańskie i został proboszczem parafii Zmartwychwstania Pańskiego w Leningradzie.
W 1991 zainicjował działalność żeńskiej wspólnoty mniszej Opieki Matki Bożej w Tierwieniczach i został jej kapelanem. Od 1992 był proboszczem parafii Świętych Wiery, Nadziei, Luby i matki ich Zofii w Petersburgu. W 1997 wyznaczono go na pełniącego obowiązki przełożonego Monasteru Trójcy Świętej Aleksandra Świrskiego. W 1998 otrzymał godność ihumena. W 1999 na stałe został przełożonym klasztoru. Od 2002 był ponadto spowiednikiem żeńskiego monasteru Wprowadzenia Matki Bożej do Świątyni w Ojaci. W 2004 otrzymał godność archimandryty. Od 2006 był dziekanem dekanatu łodiejnopolskiego eparchii petersburskiej. W tym samym roku ukończył studia teologiczne w Kijowskiej Akademii Duchownej.
26 lipca 2010 w ławrze Peczerskiej został nominowany na biskupa łodiejnopolskiego, wikariusza eparchii petersburskiej. Do jego chirotonii biskupiej i nadania mu wymienionego tytułu nigdy nie doszło. W październiku 2011 otrzymał drugą nominację, na biskupa błagowieszczeńskiego i tyndyńskiego.
Chirotonia biskupia archimandryty Lucjana odbyła się 16 października 2011 w soborze Chrystusa Zbawiciela w Moskwie. Jako konsekratorzy wzięli w niej udział patriarcha moskiewski i całej Rusi Cyryl, metropolita sarański i mordowski Warsonofiusz, arcybiskupi istriński Arseniusz, wieriejski Eugeniusz, biskupi sołniecznogorski Sergiusz, wyborski Nazariusz, woskriesienski Sawa, magadański i siniegorski Jan, ardatowski i atiaszewski Beniamin.
W 2018 r. został podniesiony do godności arcybiskupa.

</doc>
<doc id="2437506" url="https://pl.wikipedia.org/wiki?curid=2437506" title="Michał Kabaciński">
Michał Kabaciński

Michał Kabaciński (ur. 5 kwietnia 1988 w Lublinie) – polski polityk i przedsiębiorca, poseł na Sejm VII kadencji. 
Życiorys.
Ukończył I Liceum Ogólnokształcące im. Stanisława Staszica w Lublinie. W 2012 ukończył wieczorowe studia prawnicze na Wydziale Prawa i Administracji Uniwersytetu Marii Curie-Skłodowskiej w Lublinie.
Pracował kilka miesięcy jako przedstawiciel funduszu emerytalnego. Zaangażował się w działalność organizacji tworzonych przez Janusza Palikota. W wyborach parlamentarnych w 2011 uzyskał mandat poselski, kandydując z 2. miejsca na liście Ruchu Palikota w okręgu lubelskim i otrzymując 6984 głosy. W 2013 został koordynatorem Europy Plus w województwie lubelskim i działaczem Twojego Ruchu (powstałego w wyniku przekształcenia Ruchu Palikota, do którego przyłączyli się m.in. działacze stowarzyszenia Europa Plus). W wyborach do Parlamentu Europejskiego w 2014 bezskutecznie ubiegał się o mandat w okręgu lubelskim, uzyskując 578 głosów. 4 marca 2015 został rzecznikiem TR, a następnie, w wyniku rozpadu klubu tej partii, znalazł się w kole Ruch Palikota. W wyborach w 2015 nie uzyskał poselskiej reelekcji. W grudniu tego samego roku wystąpił z TR w związku z planami założenia agencji PR-owej. W 2018 został współpracownikiem Jacka Burego, kandydata Koalicji Obywatelskiej do sejmiku lubelskiego, podczas jego kampanii wyborczej.
Życie prywatne.
W 2013 zawarł związek małżeński z Pauliną.

</doc>
<doc id="2437509" url="https://pl.wikipedia.org/wiki?curid=2437509" title="Hilajra">
Hilajra

Hilajra, lub Hiláeira co znaczy "Łagodnie Błyszcząca" – w mitologii greckiej córka Leukipposa i Filodike, kapłanka Artemidy. Wraz z siostrą Fojbe, znane jako Leukippidy porwane przez Dioskurów. Hilajra, wcześniej zaręczona z Lynkeusem, poślubiła Kastora i urodziła Anogona (zw. Anaksisem lub Anaksjasem).

</doc>
<doc id="2437511" url="https://pl.wikipedia.org/wiki?curid=2437511" title="Syria na Letnich Igrzyskach Olimpijskich 1948">
Syria na Letnich Igrzyskach Olimpijskich 1948

Syrię na Letnich Igrzyskach Olimpijskich 1948 reprezentował 1 zawodnik. Był to debiut reprezentacji Syrii na letnich igrzyskach olimpijskich.

</doc>
<doc id="2437524" url="https://pl.wikipedia.org/wiki?curid=2437524" title="Nowy Kanał">
Nowy Kanał

3 kanały wodne w Polsce:

</doc>
<doc id="2437529" url="https://pl.wikipedia.org/wiki?curid=2437529" title="Tylopilus porphyrosporus">
Tylopilus porphyrosporus



</doc>
<doc id="2437530" url="https://pl.wikipedia.org/wiki?curid=2437530" title="Ong-bak">
Ong-bak



</doc>
<doc id="2437533" url="https://pl.wikipedia.org/wiki?curid=2437533" title="Ong bak 2">
Ong bak 2



</doc>
<doc id="2437543" url="https://pl.wikipedia.org/wiki?curid=2437543" title="Cerkiew św. Mikołaja w Milejczycach">
Cerkiew św. Mikołaja w Milejczycach

Cerkiew św. Mikołaja – prawosławna cerkiew cmentarna w Milejczycach. Należy do parafii św. Barbary w Milejczycach, w dekanacie Kleszczele diecezji warszawsko-bielskiej Polskiego Autokefalicznego Kościoła Prawosławnego.
Historia.
Cerkiew prawosławna pod tym wezwaniem funkcjonowała w Milejczycach w XVI w., pierwsza wzmianka o niej pochodzi z 1566. Kolejna budowla sakralna na terenie milejczyckiego cmentarza została najprawdopodobniej wzniesiona w 1820. Była to już wówczas cerkiew unicka; parafia św. Barbary w Milejczycach przyjęła bowiem unię około połowy XVII w., podobnie jak inne prawosławne placówki duszpasterskie w regionie. Po sześćdziesięciu siedmiu latach obiekt rozebrano, a dziesięć lat później sprzedano materiał budowlany do Zubacz, gdzie wzniesiono z niego nową cerkiew, czynną do ok. 1970. W tym samym czasie (ok. 1890) na cmentarzu w Milejczycach wzniesiono kolejną świątynię prawosławną. Cerkiew wpisano do rejestru zabytków 26 marca 1980 pod nr 496.
Architektura.
Bryła budynku.
Jest to drewniany budynek na podmurówce, o konstrukcji zrębowej na planie prostokąta. Cerkiew jest szalowana, orientowana, salowa z dwuspadowym dachem krytym eternitem.
Wyposażenie wnętrza.
Cerkiew podzielona jest na nawę i prezbiterium, oddzielone od siebie bezstylowym ikonostasem skonstruowanym z elementów z różnych okresów. Z I połowy wieku XIX pochodzą ikony św. Włodzimierza, Matki Boskiej z Dzieciątkiem i Ostatniej Wieczerzy. Starsze są królewskie wrota, datowane na I połowę wieku XVIII, wykonane w stylu barokowym, z wizerunkami Ewangelistów, sceną Zwiastowania i motywem ozdobnym liści akantu, zaś na listwie – ornamentem kampanulowym. Na wyposażeniu cerkwi pozostaje również zespół XVIII-wiecznych ikon unickich, które według niektórych źródeł wchodziły niegdyś w skład ikonostasu. Są to całopostaciowe wizerunki apostołów Piotra, Jana, Bartłomieja i Jakuba oraz św. Mateusza i św. Pawła, wszystkie o wymiarach ok. 147,6 cm na 64,2 cm. Każdy ze świętych ukazany został w półkolistej arkadzie, zaś obrazy powstały przy zastosowaniu zachodnich technik malarskich, nie zaś warstwową metodą pisania ikon. Wizerunki świętych Bartłomieja, Mateusza, Jakuba i Pawła były w II połowie XIX w. przemalowywane. W latach 80. XX wieku poddano je konserwacji. Znacznie młodsze są dwie boczne ikony św. Jerzego i św. Mikołaja, napisane w 1896 przez Fiodora Pajewskiego.

</doc>
<doc id="2437549" url="https://pl.wikipedia.org/wiki?curid=2437549" title="Eugène Van Roosbroeck">
Eugène Van Roosbroeck

Eugène Van Roosbroeck (ur. 13 maja 1928 w Herentals, zm. 28 marca 2018 tamże) – belgijski kolarz szosowy, złoty medalista olimpijski. 
Kariera.
Reprezentant kraju podczas igrzysk olimpijskich w Londynie. Razem z Lode Woutersem i Leonem De Lathouwerem wygrał w drużynowym wyścigu ze startu wspólnego. Dopiero w 2010 Belg otrzymał swój złoty medal za udział w wyścigu, ponieważ po zakończeniu konkurencji nie odbyła się dekoracja, a drużyna belgijska wróciła do kraju dwa dni później, nie odbierając medali. Na Igrzyskach uczestniczył również w indywidualnym wyścigu ze startu wspólnego, zajął w nim 12. lokatę.

</doc>
<doc id="2437553" url="https://pl.wikipedia.org/wiki?curid=2437553" title="Ryōi Asai">
Ryōi Asai

 – japoński pisarz z początku okresu Edo. 
Jeden z wielu samurajów, którzy zmienili zajęcie w okresie pokoju. Był człowiekiem wykształconym, co pozwoliło mu zostać mnichem, mieszkał i pracował w świątyni Honshō-ji w Kioto. Znał literaturę chińską, zwłaszcza opowiadania i powieści. Tłumaczył je na język japoński. Oprócz utworów o tematyce buddyjskiej pisał również teksty przeznaczone dla szerszego grona odbiorców. Jest uważany za prekursora japońskiej powieści nowożytnej. Zawierał krytykę wobec niesprawiedliwości społecznej w przygodowych opowieściach humorystycznych, romansach i opowieściach o duchach.
Do najbardziej znanych utworów tego autora należą: "Ukiyo monogatari" (Opowieści o przemijającym świecie, ok. 1661), "Kanninki" (Zapiski o wytrwałości, 1655), "Otogibōko" (Lalka, zbiór opowiadań, 1666), "Inu hariko" (Papierowy pies, 1692).

</doc>
<doc id="2437556" url="https://pl.wikipedia.org/wiki?curid=2437556" title="Gidons Krēmers">
Gidons Krēmers



</doc>
<doc id="2437557" url="https://pl.wikipedia.org/wiki?curid=2437557" title="Heinrich Ignaz Franz Biber von Bibern">
Heinrich Ignaz Franz Biber von Bibern



</doc>
<doc id="2437558" url="https://pl.wikipedia.org/wiki?curid=2437558" title="Fojbe (córka Leukipposa)">
Fojbe (córka Leukipposa)

Fojbe (także Febe; gr. Phoíbē, łac. Phoebe ‘Jaśniejąca’) – w mitologii greckiej królewna meseńska.
Uchodziła za córkę Leukipposa i Filodike. Była kapłanką Ateny. Wraz z siostrą Hilajrą, znane jako Leukippidy, porwane zostały przez Dioskurów w dniu wesela z Afaretydami. Fojbe, wcześniej zaręczona z Idasem, poślubiła Polideukesa i urodziła Mnesileosa (Mnasinosa).

</doc>
<doc id="2437560" url="https://pl.wikipedia.org/wiki?curid=2437560" title="Giovanni Henrico Albicastro">
Giovanni Henrico Albicastro



</doc>
<doc id="2437562" url="https://pl.wikipedia.org/wiki?curid=2437562" title="Karol Józef Lipiński">
Karol Józef Lipiński



</doc>
<doc id="2437569" url="https://pl.wikipedia.org/wiki?curid=2437569" title="Stephane Grapelli">
Stephane Grapelli



</doc>
<doc id="2437572" url="https://pl.wikipedia.org/wiki?curid=2437572" title="Leukippidy">
Leukippidy

Leukippidy – w mitologii greckiej córki Leukiposa, Hilajra i Fojbe. Zaręczone z Afaretydami, w dniu wesela porwane przez Dioskurów. Po śmierci stały się boginiami, a służące im kapłanki także nazywano Leukippidami.

</doc>
<doc id="2437583" url="https://pl.wikipedia.org/wiki?curid=2437583" title="Thomas Rose">
Thomas Rose

Thomas Rose (ur. 27 stycznia 1895 w Chilbolton, zm. 20 czerwca 1968 w Alderney) – kapitan ("Flight Lieutenant") Royal Flying Corps, brytyjski as myśliwski No. 64 Squadron RAF.
Thomas Rose urodził się w Chilbolton, Hampshire, Wielka Brytania. Rose do RFC został przeniesiony w 1917 roku, w tym samym roku został przydzielony do No. 64 Squadron RAF.
Pierwsze zwycięstwo powietrzne odniósł 8 marca 1918 roku. Było to zwycięstwo nad samolotem typu Albatros D.V. 9 maja w okolicach Boiry Rose zestrzelił dwa samoloty odnosząc swoje piąte, dające tytuł asa, zwycięstwo. Ostatnie 11 zwycięstwo odniósł razem z innymi pilotami jednostki. 14 sierpnia na północ od Roye zestrzelili niemieckiego Albatrosa typu C.
W listopadzie 1918 roku Rose został odznaczony Distinguished Flying Cross. Po zakończeniu wojny pozostał w RAF. Służył m.in. w No. 43 Squadron RAF, gdzie w latach 1925-1927 pełnił funkcję dowódcy eskadry. W 1927 roku odszedł do cywila i pracował w Phillips &amp; Powis Aircraft Co Ltd.
W latach 1929 - 1930 oraz 1934-1937 brał udział w King's Cup Race. W 1935 roku zwyciężył w King's Cup Race.

</doc>
<doc id="2437600" url="https://pl.wikipedia.org/wiki?curid=2437600" title="Eugene van Roosbroeck">
Eugene van Roosbroeck



</doc>
<doc id="2437603" url="https://pl.wikipedia.org/wiki?curid=2437603" title="Eugène van Roosbroeck">
Eugène van Roosbroeck



</doc>
<doc id="2437604" url="https://pl.wikipedia.org/wiki?curid=2437604" title="Ottokar Sevcik">
Ottokar Sevcik



</doc>
<doc id="2437605" url="https://pl.wikipedia.org/wiki?curid=2437605" title="Joseph Szigeti">
Joseph Szigeti



</doc>
<doc id="2437612" url="https://pl.wikipedia.org/wiki?curid=2437612" title="Tony McAlpine">
Tony McAlpine



</doc>
<doc id="2437618" url="https://pl.wikipedia.org/wiki?curid=2437618" title="Świątynia Foguang">
Świątynia Foguang

Świątynia Foguang () – świątynia buddyjska położona w Daocun (豆村镇), w powiecie Wutai, w prowincji Shanxi, w Chinach. Kompleks powstał w V wieku, lecz w 845 roku niemal doszczętnie spłonął (przetrwała tylko Pagoda Zushi, która jest drugą pod względem wieku, zachowaną do dziś pagodą w Chinach). Dwanaście lat później dokonano odbudowy świątyni i wzniesiono wówczas Wielki Pawilon Wschodni, trzeci pod względem wieku, zachowany do dziś drewniany budynek w Chinach. W 1937 roku nieznaną dotąd na szerszą skalę świątynię odkrył Liang Sicheng, który przeprowadził w niej badania, ustalił okres powstania obiektu i rozpowszechnił wiedzę o nim. 26 czerwca 2009 roku świątynię wpisano na listę światowego dziedzictwa UNESCO.
Historia.
Świątynię wzniesiono w V wieku, za rządów Północnej dynastii Wei. W latach 785–820 dokonano znaczącej rozbudowy obiektu, wznosząc m.in. trójkondygnacyjny pawilon liczący 32 m wysokości. W 845 roku, na skutek antybuddyjskiej polityki cesarza Wuzonga, kompleks świątynny został niemal doszczętnie spalony. Jedynym budynkiem, który przetrwał była pagoda Zushi. Dwanaście lat później, w 857 roku, kompleks odbudowano, wznosząc Wielki Pawilon Wschodni w miejscu dawnego trójkondygnacyjnego pawilonu. Większość funduszy na budowę pawilonu pochodziła od Ning Gongyu. Prace budowlane prowadzone były pod nadzorem mnicha Yuanchenga. W 1137 roku, w epoce Jin, wzniesiono w północnej części kompleksu Pawilon Mandziuśriego wraz z innym pawilonem poświęconym Samantabhadrze, który jednak został spalony w okresie dynastii Qing (1644–1911).
W 1930 roku Towarzystwo Badań nad Architekturą Chińską rozpoczęło poszukiwania zabytkowych obiektów na terenie całego państwa. W 1937 roku, po siedmiu latach poszukiwań, Liang Sicheng (1901–1972), chiński historyk architektury, dotarł do nieznanej dotąd przez społeczność naukową świątyni, przeprowadził badania i określił, że pochodzi ona z epoki Tang. Liang ustalił okres powstania po tym, jak jego żona odnalazła inskrypcję na jednej z krokwi.
W 2005 roku organizacja Global Heritage Fund (GHF) przy współpracy z pekińskim Uniwersytetem Tsinghua rozpoczęła prace konserwatorskie przy Wielkim Pawilonie Wschodnim, który nie był odnawiany od XVII wieku. 26 czerwca 2009 świątynię wpisano na listę światowego dziedzictwa UNESCO wraz z pobliską górą Wutai Shan.
Architektura.
Ponieważ Świątynia Foguang otoczona jest od wschodu, północy i południa górami zbudowano ją na osi wschód-zachód (w przeciwieństwie do większości chińskich świątyni, które położone są na osi północ-południe). Kompleks składa się z dwóch głównych pawilonów: leżącego w północnej części Pawilonu Mandziuśriego oraz największego, położonego we wschodniej części Wielkiego Pawilonu Wschodniego.
Wielki Pawilon Wschodni.
Znajdujący się we wschodniej części kompleksu Wielki Pawilon Wschodni (东大殿) wzniesiono w 857 roku. Jest to trzeci pod względem wieku, zachowany do dziś drewniany budynek w Chinach (po głównym pawilonie w Świątyni Nanchan na górze Wutai Shan z 782 roku oraz głównym pawilonie w Świątyni Pięciu Smoków w Ruichengu z 831 roku). Podpierany przez szereg zewnętrznych i wewnętrznych słupów, jednokondygnacyjny budynek stoi na dużej, kamiennej platformie i ma wymiary 34×17,7 m. Na każdym słupie mieści się skomplikowany zestaw podpór z siedmioma różnymi typami dougongów. Wszystkie podpory połączono ze sobą belkami w kształcie półksiężyca. Pawilon posiada podwieszany sufit, który w dużej mierze zasłania szkielet dachu. Czterospadowy dach i skomplikowany zestaw podpór dowodzą, że budynku miał duże znaczenie w okresie dynastii Tang. Zgodnie z ośmiostopniowym systemem klasyfikacji drewnianych podpór, opracowanym przez architekta Li Jie w jego traktacie "Yingzao Fashi", pawilon podtrzymują wsporniki siódmego stopnia, co również poświadcza rangę budynku.
Wewnątrz pawilonu znajdują się malowidła naścienne oraz 36 rzeźb, które pochodzą z okresu dynastii Tang i epok późniejszych. W centrum mieści się platforma, na której umieszczono trzy rzeźby przedstawiające Siakjamuniego, Amitabhę i Maitreję. Obok platformy znajdują się pozostałe rzeźby, m.in. Mandziuśri jadący na lwie oraz Samantabhadra na słoniu. W tylnej części pawilonu umieszczono rzeźby fundatorki budynku Ning Gongwu i mnicha Yuanchenga uczestniczącego we wznoszeniu pawilonu. Największe malowidło w budynku obrazuje scenę z Dżataki. Mniejsze malowidła przedstawiają Mandziuśriego i Samantabhadrę gromadzących darczyńców, łożących na utrzymanie świątyni.
Pawilon Mandziuśriego.
W północnej części kompleksu znajduje się Pawilon Mandziuśriego (文殊殿) wzniesiony w 1137 roku, za panowania dynastii Jin. Rozmiarami zbliżony jest do Wielkiego Pawilonu Wschodniego. Budynek mieści się na wysokim podeście (83 cm), posiada trzy pary drzwi frontowych, jedną parę tylnych drzwi oraz płaski, czterospadowy dach podtrzymywany przez cztery filary i belki poprzeczne. Wewnątrz, na każdej z czterech ścian znajdują się malowidła z 1429 roku przedstawiające arahantów.
Pagoda Zushi.
Na południe od Wielkiego Pawilonu Wschodniego znajduje się Pagoda Zushi (祖师塔), która powstała w okresie Północnej dynastii Wei (386–534) bądź Północnej dynastii Qi (550–577) i jest drugą pod względem wieku, zachowaną do dziś pagodą w Chinach (po Pagodzie Songyue w klasztorze na górze Song Shan, w prowincji Henan). Prawdopodobnie w pagodzie umieszczono grób założyciela świątyni. Pagoda stoi na sześciokątnym podeście i liczy 6 m wysokości. Dolna kondygnacja zawiera sześciokątne pomieszczenie natomiast górna, zdobiona płatkami i kwiatami lotosu, pełni wyłącznie dekoracyjną funkcję.

</doc>
<doc id="2437624" url="https://pl.wikipedia.org/wiki?curid=2437624" title="Klon ściętolistny">
Klon ściętolistny

Klon ściętolistny ("Acer truncatum") – gatunek rośliny z rodziny mydleńcowatych ("Sapindaceae"). Jest to małe drzewo występujące naturalnie w lasach wschodniej Azji od Chin po Półwysep Koreański i obwód amurski w Rosji. W różnych obszarach, zwłaszcza w Chinach, Japonii oraz w Ameryce Północnej bywa uprawiany jako roślina ozdobna, szczególnie zalecana ze względu na odporność na trudne warunki oraz niewielkie rozmiary do nasadzeń w miastach. W Chinach nasiona służyły jako surowiec do produkcji oleju jadalnego. Odkryto także szereg zastosowań medycznych tego gatunku.
Rozmieszczenie geograficzne.
Zasięg tego gatunku obejmuje w Azji Wschodniej część Rosji (obwód amurski i Sachalin), Półwysep Koreański oraz w Chinach prowincje i regiony autonomiczne: Gansu, Hebei, Henan, Jiangsu, Jilin, Liaoning, Mongolia Wewnętrzna, Shaanxi, Shanxi, Szantung. W północnych Chinach jest gatunkiem szeroko rozpowszechnionym. W Chinach, w Japonii oraz w Europie i Ameryce Północnej bywa uprawiany jako roślina ozdobna. W Polsce podawany był z kolekcji ogrodów botanicznych i arboretów (z Kórnika, Rogowa i z Ogrodu Botanicznego w Poznaniu).
Systematyka.
Gatunek blisko spokrewniony z klonem Lobela i "Acer pictum", klasyfikowany do sekcji "Platanoidea" rodzaju klon. Przez niektórych systematyków uznawany za podgatunek "Acer pictum" subsp. "truncatum". Pierwszy opis naukowy wyróżniający ten takson w randze gatunku sporządził Alexander Bunge w 1833 roku, bazując na materiale zielnikowym zebranym w 1831 roku podczas wyprawy botanicznej na północ od Pekinu.
Zastosowanie.
Gatunek ma zastosowanie komercyjne – uprawiany jest jako roślina ozdobna w Europie i Ameryce Północnej, także jako bonsai. W wielkich miastach chińskich, m.in. w Pekinie jest jednym z najbardziej rozpowszechnionych drzew używanych w nasadzeniach przyulicznych. Ze względu na tolerancję na warunki ekologiczne, niewielkie rozmiary i regularny, gęsty pokrój, zalecany jest do nasadzeń miejskich, przyulicznych, zwłaszcza tam, gdzie większe gatunki nie mogą być użyte. W Chinach służy także do zalesień chroniących przed pustynnieniem zachodnią część kraju. Dostarcza pożytku dla pszczół.
W latach 70. XX wieku w Chinach z nasion tego gatunku, które w liścieniach zawierają do 48% olejów, uzyskiwano olej jadalny. Wraz z rozpowszechnianiem się uprawy tego gatunku odkrywano kolejne jego właściwości. Stwierdzono m.in. działanie lecznicze składników liści i uzyskiwanych z nich ekstraktów. Pozwalają one obniżyć poziom cukru we krwi działając leczniczo przy hiperglikemii, zmniejszają łaknienie, pozwalając leczyć otyłość. Potwierdzono także działanie przeciwbakteryjne i przeciwnowotworowe. Gatunek jest źródłem wielu substancji chemicznych, m.in. należy do nielicznych roślin zawierających kwas nerwonowy, który u tego gatunku stanowi ok. 5% oleju zawartego w nasionach.

</doc>
<doc id="2437627" url="https://pl.wikipedia.org/wiki?curid=2437627" title="Punkt (topologia)">
Punkt (topologia)

Punkt – element przestrzeni topologicznej. W zależności od rodzaju przestrzeni, jej punktami mogą być: liczby, ciągi liczbowe (skończone lub nieskończone), punkty przestrzeni euklidesowej, punkty rozmaitości topologicznej, funkcje, ideały pierwsze pierścienia przemiennego, ideały maksymalne algebr Banacha, elementy różnych struktur algebraicznych itp.

</doc>
<doc id="2437648" url="https://pl.wikipedia.org/wiki?curid=2437648" title="Operacje morskie podczas operacji Jo’aw">
Operacje morskie podczas operacji Jo’aw

Operacje morskie podczas operacji Jo’aw odnoszą się do działań operacyjnych Izraelskiego Korpusu Morskiego przeciwko egipskiej marynarce wojennej podczas operacji Jo’aw (15-22 października 1948), w trakcie I wojny izraelsko-arabskiej. Głównym celem Izraelczyków było przerwanie linii zaopatrzeniowych prowadzących drogą morską z Egiptu do Palestyny. Operacje zakończyły się zwycięstwem Izraelczyków.
Tło wydarzeń.
Izraelska marynarka wojenna powstała w marcu 1948 z "Palyam". Była to jednostka sił specjalnych Palmach przeznaczona do prowadzenia tajnych operacji morskich. Po II wojnie światowej została wzmocniona żydowskimi weteranami z Royal Navy, wydziału morskiego Agencji Żydowskiej i rybakami. Na początku I wojny izraelsko-arabskiej w maju 1948 ta mała prowizorycznie sformowana marynarka wojenna nie mogła się równać flocie egipskiej, która posiadała całkowitą przewagę na morzu.
Podczas drugiego rozejmu (18 lipca - 15 października 1948) izraelska marynarka liczyła w sumie szesnaście statków, o łącznej wyporności 7000 ton. W liczbie tej były cztery okręty INS "Wedgwood" (K-18), INS "Hagana" (K-20), INS "Ma'oz" (K-24) i INS "Noga" (K-26) - chociaż w rzeczywistości jedynie "Wedgwood" i "Hagana" nadawały się do zakwalifikowania jako okręty wojenne. Pomimo to, grupę tych czterech statków nazywano Wielką Flotyllą. Statki te były najlepiej uzbrojone i posiadały najnowocześniejszy sprzęt łączności radiowej. Poza tym marynarka posiadała trzy jednostki desantowe, trzy statki zaopatrzeniowe i sześć łodzi patrolowych. Tymczasem egipska marynarka wojenna posiadała trzy korwety, trzy duże i osiem małych trałowców, cztery uzbrojone statki zaopatrzeniowe, co najmniej dwadzieścia jednostek desantowych i co najmniej cztery łodzie patrolowe.
W trakcie dotychczasowych walk lądowych prowadzonych na froncie południowym w Palestynie, wojska egipskie zajęły część pustyni Negew, pas wybrzeża i większą część Judei. Na Negewie w całkowitej izolacji pozostała żydowska enklawa. Dla izraelskiego dowództwa na froncie południowym priorytetem stało się dostarczenie zaopatrzenia dla tych osiedli, których utrzymanie było strategicznym interesem Izraela. W tym celu przeprowadzono szereg nieudanych operacji wojskowych: operacja An-Far (9-15 lipca) i operacja Mawet la-polesz (16-18 lipca). Już w trakcie drugiego rozejmu przeprowadzono operację GJS 1 (27 lipca) i operację GJS 2 (30 lipca - 2 sierpnia). Zakończyły się one niepowodzeniem i nie udało się otworzyć korytarza komunikacyjnego. Podjęto wówczas decyzję o dostarczeniu zaopatrzenia drogą powietrzną i przeprowadzono operację Awak (23 sierpnia - 21 października). Na posiedzeniu rządu 6 października, zatwierdzono plan operacji Dziesięć Plag, której nazwa nawiązywała do biblijnych dziesięciu plag, którymi Bóg ukarał Egipcjan, zmuszając ich do wypuszczenia z niewoli Izraelczyków. Nazwę zmieniono jednak na operację Jo’aw, na cześć Jicchaka Dubno (pseudonim „"Jo’aw"”), który zginął 21 maja 1948 dowodząc obroną kibucu Negba. Plan przewidywał przeprowadzenie jednoczesnych ataków na egipskie linie obronne od północy i południa, w celu przejęcia kontroli nad strategiczną drogą wzdłuż wiosek Kaukaba, Hulajkat i Burajr. Umożliwiłoby to dostarczenie zaopatrzenia drogą lądową do żydowskich osiedli na pustyni Negew. Równocześnie przecięto by egipską linię komunikacyjną łączącą wybrzeże ze zgrupowaniem wojsk w rejonie Irak Suwajdan, al-Faludża i Irak al-Manszija. Siły izraelskie miały następnie kontynuować natarcia w kierunku na Strefę Gazy i Beer Szewę, dążąc do przejęcia kontroli nad całą pustynią Negew. Plan przewidywał, że marynarka i lotnictwo będą prowadzić szeroko zakrojone działania, aby wesprzeć w ten sposób ofensywę lądową.
Działania marynarki miały być ściśle koordynowane z siłami lądowymi i prowadzone zgodnie z ich oczekiwaniami, z tego powodu zostały ograniczone do pasa przybrzeżnych wód Morza Śródziemnego przyległych do wybrzeża Strefy Gazy i rejonu al-Majdal. Przed izraelskimi okrętami postawiono trudne zdanie przecięcia linii zaopatrzeniowych prowadzących drogą morską z Egiptu do Palestyny. Mogło to być osiągnięte poprzez niedopuszczenie żadnych egipskich statków do brzegów Palestyny. Ponadto należało się liczyć z możliwością konfrontacji z egipskimi okrętami wojennymi i atakami lotniczymi. Ograniczone środki oznaczały, że przy napotkaniu egipskich sił morskich Izraelczycy musieli wykorzystać swój cały potencjał wojskowy, wliczając w to pomoc Sił Powietrznych Izraela. W związku z tym, do ochrony pozostałej części izraelskiego wybrzeża skierowano pozostałych sześć łodzi patrolowych (INS "Portzim", INS "Palmach", INS "Dror", INS "Sa’ar", INS "Galia" i INS "Tirtza").
Egipcjanie prowadzili swoje działania operacyjne głównie wzdłuż wybrzeża, używając jako bazy dwóch otwartych portów morskich w Gazie i al-Majdal. Fakt, że były to porty otwarte ułatwiał prowadzenie tajnych operacji sił specjalnych przeciwko nim i zakotwiczonym statkom. W sierpniu 1948 utworzono jednostkę sabotażową marynarki wojennej, której dowódcą został Johai Bin-Nun. Jednostka otrzymała włoskie motorówki, które można było uzbroić w 250 kg materiałów wybuchowych i wbić się w duże statki wywołując eksplozję. Załoga motorówki wyskakiwała do morza w odległości około 100 metrów od celu. Do tego typu działań przygotowano cztery motorówki, które przewożono na rufie statku INS "Ma'oz". Dodatkowo w zespole znajdowała się motorówka ratownicza, która miała pobrać z morza sabotażystów. Duża zmienność sytuacji powodowała, że nie dało się z góry planować takich działań i izraelska strategia opierała się na poszukiwaniu celów, a następnie szybkiego opracowywania taktyki ataku. Jedynie atak żołnierzy Brygady Giwati na egipską baterię artylerii w Isdud mogła być wcześniej zaplanowana.
Przebieg operacji.
Działania 15-18 października.
Lądowe działania operacji Jo’aw rozpoczęły się wieczorem 15 października 1948. W pierwszych dniach, siły marynarki prowadziły misje patrolowe w obszarze al-Majdal, zbierając informacje o położeniu i ruchach egipskich statków. 16 października jeden z samolotów zauważył egipski statek na południe od Strefy Gazy. Na jego spotkanie wyruszyła łódź patrolowa INS "Palmach" z zespołem saperów na pokładzie, nie zdołała jednak zlokalizować wrogiego statki i w nocy powróciła.
W nocy z 16 na 17 października łódź patrolowa INS "Sa’ar" wzięła udział w niewielkiej operacji desantowej przeprowadzonej wspólnie z Brygadą Giwati w rejonie wioski Isdud. Celem było zniszczenie egipskiej baterii artylerii. Łódź wypłynęła wieczorem z portu w Jafie zabierając na pokład 31 żołnierzy. Wielu z nich po raz pierwszy podróżowało statkiem na morzu, i zachorowało na chorobę morską. Dowódca musiał więc podjąć decyzję o zawróceniu do Jafy.
17 października lotnictwo zauważyło dwa egipskie statki na południe od Strefy Gazy, jednak morska misja patrolowa również zakończyła się niepowodzeniem. Przed świtem 18 października izraelskie okręty ostrzelały rejon Strefy Gazy, wspierając lądowe działania podczas bitwy o Bajt Hanun. W tym samym dniu planowano ostrzelać także miasto i port Al-Arisz, okręty jednak zawróciły poszukując zauważony przez lotnictwo egipski statek. Nie został on odnaleziony.
Bitwa pod al-Majdal.
W dniu 18 października wywiad doniósł, że egipskim siłom walczącym w rejonie Irak al-Manszija kończy się amunicja i paliwo. Spodziewano się więc, podjęcia przez Egipcjan prób dostarczenia drogą morską zaopatrzenia. Rankiem następnego dnia lotnictwo zauważyło egipski statek rozładowujący zaopatrzenie w Gazie. W celu jego przechwycenia skierowano trzy statki: INS "Wedgwood", INS "Hagana" i INS "Noga", które prowadziły rutynowy patrol około 15 mil od Strefy Gazy. Po zbliżeniu się do Strefy Gazy, okazało się, że przy wiosce al-Majdal znajduje się egipska korweta prowadząca rozładunek towarów i żołnierzy na ląd.
O godzinie 12:03 izraelski dowódca David Maimon rozkazał swoim okrętom ustawienie się w szyk liniowy o kształcie poprzeczki T. W ten sposób burty izraelskich okrętów były zwrócone w stronę egipskiej korwety i wszystkie działa mogły prowadzić ogień. Jedynie "Noga" wycofał się, ponieważ uznano, że jego uzbrojenie kaliber 20 mm jest niewystarczające do prowadzenia walki. O godz. 12:29 izraelską formację zaatakowały trzy egipskie samoloty myśliwskie Supermarine Spitfire, nie osiągnęły jednak żadnego trafienia. O godz. 12:30 izraelskie okręty "Wedgwood" i "Hagana" otworzyły ogień z odległości około 5 kilometrów. O godz. 12:38 egipska korweta odpowiedziała ogniem, jednak chwilę później jeden z izraelskich pocisków trafił w cel. W rezultacie korweta ruszyła i skierowała się na południe. Tymczasem "Wedgwood" niebezpiecznie blisko podszedł do brzegu, co groziło wejściem na mieliznę. Wykonując kolejne manewry zablokował on pole ognia "Hagana". W wyniku tego nieporozumienia za egipską korwetą ruszył w pościg jedynie "Wedgwood", podczas gdy "Hagana" pozostała z tyłu. Izraelskie działa były słabej jakości i nie mogły kontynuować ostrzału, dzięki czemu korweta uciekła w kierunku na Arisz. Popołudniem izraelskie okręty zostały ponownie zaatakowane przez egipskie Spitfire. Zrzucone bomby chybiły celu, jednak samoloty myśliwskie ostrzelały "Haganę" powodując liczne uszkodzenia. Rannych zostało 5 marynarzy, z których jeden po pół godzinie zmarł. W tej sytuacji "Hagana" zawróciła do Jafy, podczas gdy "Wedgwood" kontynuował pościg. Została ostrzelana przez egipską artylerię nadbrzeżną, doznając drobnych uszkodzeń. Gdy "Wedgwood" zaczął wycofywać się na północ, ale został zaatakowany przez trzy samoloty Spitfire. Podczas nalotu ranny został 1 marynarz.
Oba statki dotarły szczęśliwie do portu w Jafie, jednak aby naprawić uszkodzenia musiały popłynąć do portu Hajfa. Następnego dnia powróciły do służby. Rankiem 21 października okręty "Wedgwood" i "Hagana" ostrzelały pozycje egipskiej baterii nadbrzeżnej przy al-Majdal.
Zatopienie Emira Farouka.
Popołudniem 22 października izraelskie lotnictwo wykryło w pobliżu Strefy Gazy okręt flagowy egipskiej marynarki Emir Farouk i trałowiec klasy BYMS. O godz. 18:40 w rejon Gazy zbliżył się samotnie statek INS "Ma'oz". Wieczorem, o godz. 21:10 na wodę spuszczono pięć motorówek z zespołem sabotażystów. Do ataku wyznaczono dwie motorówki prowadzone przez Jaakova Vardi i Zalmana Abramowa. W rezerwie pozostawała motorówka dowódcy Jochaja Ben-Nuna, a dwie motorówki miały zabrać komandosów z morza po ataku.
Egipcjanie wiedząc, że obowiązuje już zawieszenie broni, nie przestrzegali zaciemnienia swoich statków, co powodowało, że stanowiły one dobrze widoczny cel na tle ciemnego wybrzeża. Około godz. 22:00 zespół sabotażystów zbliżył się do Egipcjan. Jako pierwsza zaatakowała motorówka Abramowa, obierając za cel okręt "Emir Farouk". Druga motorówka miała uderzyć w trałowiec, jednak Vardo pomyłkowo zwrócił się w stronę "Emira Farouka". Gdy zrozumiał swój błąd, było już za późno na zmienienie kierunku i ponowny atak. Obie motorówki trafiły w cel i "Emir Farouk" zatonął w ciągu pięciu minut. Johai Bin-Nun zrozumiał pomyłkę i przeprowadził atak swoją rezerwową motorówką na trałowiec. Jego załoga została ostrzeżona przez wybuch na sąsiednim okręcie, i otworzyła ogień do nadpływającej motorówki. Ben-Nun został raniony, zdołał jednak dokończyć atak i wyskoczył do morza na 50 metrów przed trafieniem w cel. Trałowiec został ciężko uszkodzony, zdołał jednak dopłynąć do Aleksandrii, gdzie później go złomowano. Wszyscy izraelscy komandosi szczęśliwie powrócili do bazy.

</doc>
<doc id="2437652" url="https://pl.wikipedia.org/wiki?curid=2437652" title="Dzień Pamięci Ofiar Represji Politycznych">
Dzień Pamięci Ofiar Represji Politycznych

Dzień Pamięci Ofiar Represji Politycznych (ros. День памяти жертв политических репрессий) – święto obchodzone corocznie 30 października w Rosji (od 1991 roku) ku czci osób zamordowanych, więzionych i prześladowanych z powodów politycznych w czasach ZSRR.
Po raz pierwszy Dzień Więźniów Politycznych obchodzono 30 października 1974 roku z inicjatywy dysydenta Kronida Lubarskiego (zm. 1996) i innych byłych więźniów z Mordowii i obozów w Permie. Przez prawie 20 lat pamięć swoich bliskich zamordowanych w więzieniach NKWD i KGB czcili sami więźniowie polityczni organizując protesty głodowe i strajki. Od 1987 odbywały się demonstracje m.in. w Moskwie, Leningradzie, Lwowie czy Tbilisi. 30 października 1989 około 3000 osób ze świecami w rękach, tworząc ludzki łańcuch wokół budynku KGB w Moskwie, wyszło na Plac Puszkina. Zgromadzenie zostało rozproszone przez OMON.
Oficjalny Dzień Pamięci Ofiar Represji Politycznych zainicjowało stowarzyszenie „Memoriał” powstałe 29 stycznia 1989 roku w Moskwie.
Tradycyjne miejsce spotkań i żałoby.
30 października 2009 w swoim wystąpieniu na Dzień Pamięci Ofiar Represji Politycznych prezydent Rosji Dmitrij Miedwiediew wezwał aby nie usprawiedliwiać represji Stalina, których ofiarą padły miliony ludzi. Prezydent podkreślił, że pamięć o narodowych tragediach jest tak samo święta jak pamięć o zwycięstwie.

</doc>
<doc id="2437657" url="https://pl.wikipedia.org/wiki?curid=2437657" title="Lansford Hastings">
Lansford Hastings

Lansford W. Hastings (ur. w 1819 w Mount Vernon w Ohio, zm. w 1870 na wyspie Saint Thomas na Wyspach Dziewiczych wówczas należących do Danii) – amerykański prawnik, publicysta, awanturnik polityczny i podróżnik.
W latach 1843-1844 odbył podróż przez Góry Skaliste do Kalifornii. Wówczas zaangażował się w akcję, zmierzającą do sprowadzenia na zachodnie wybrzeże jak największej liczby amerykańskich osadników ze wschodu. Ich przewaga nad autochtonami miała doprowadzić do oderwania tych ziem od Meksyku i utworzenia z nich niezawisłej Republiki Kalifornii. W tym celu napisał i wiosną 1845 r. opublikował w Cincinnati "The Emigrants' Guide to Oregon and California" ("Przewodnik emigrantów do Oregonu i Kalifornii"). 11 kwietnia 1846 r. Hastings sam poprowadził z Sutter’s Fort na zachód karawanę złożoną z 60 do 75 wozów do Fort Bridger w Wyoming. Stąd skierował się zupełnie nową, krótszą drogą, omijającą od południa Wielkie Jezioro Słone i przecinającą w poprzek Wielką Pustynię Słoną, zwaną odtąd Skrótem Hastingsa (ang. "Hastings Cutoff"), po czym przez tereny dzisiejszej Nevady dotarł bezpiecznie do Kalifornii. Kres marzeniom Hastingsa o Republice Kalifornii położyła wojna amerykańsko-meksykańska (podczas której wojska amerykańskie wkroczyły do Kalifornii) i kończący ją Traktat pokojowy w Guadalupe Hidalgo z 2 lutego 1848 r., na mocy którego Meksyk przekazał Stanom Zjednoczonym m.in. ówczesną Górną Kalifornię.
W 1848 r. pojął za żonę Charlottę Toler. W 1849 r. był członkiem Kalifornijskiego Zgromadzenia Konstytucyjnego (California Constitutional Convention). W 1850 r. przeprowadził się do Yumy w Arizonie, gdzie pracował jako poczmistrz i sędzia. W czasie wojny secesyjnej opowiedział się po stronie Południa. W 1864 r. udał się do Richmond w Wirginii, gdzie na spotkaniu z prezydentem konfederatów Jeffersonem Davisem przedstawił swój plan (tzw. "Hastings Plot") odłączenia Kalifornii od Unii i przystąpienia jej do Konfederacji (ze względu na wkrótce mające miejsce zakończenie wojny pomysł ten nie miał dalszego ciągu).
Po zakończeniu wojny, niezadowolony z nowego ładu politycznego, wyjechał do Brazylii, planując utworzenie tam amerykańskich kolonii. Po rozmowach z rządem brazylijskim napisał nawet kolejny przewodnik dla potencjalnych kolonistów ("The Emigrant's Guide to Brazil", 1867). Zmarł (prawdopodobnie na żółtą febrę) na wyspie Saint Thomas, gdzie zatrzymał się statek, na którym wiózł grupę osadników do nowej kolonii w Santarém w Brazylii.

</doc>
<doc id="2437677" url="https://pl.wikipedia.org/wiki?curid=2437677" title="Rebecca Quick">
Rebecca Quick

Rebecca Quick (ur. 18 lipca 1972) – amerykańska prezenterka i dziennikarka telewizyjna, współprowadząca "Squawk Box", finansowy program informacyjny w stacji CNBC.
Wczesne lata.
Quick dorastała w stanach Indiana, Teksas i Oklahoma, gdyż jej ojciec geolog i jego rodzina często zmieniała miejsce zamieszkana ze względu na „boom” w branży olejowej. Rodzina ostatecznie osiadła w Medford w New Jersey.
Edukacja i kariera.
Quick ukończyła Rutgers University w 1993 z tytułem "BA" w zakresie nauk politycznych. Była redaktorem naczelnym gazety „The Daily Targum”. Jako studentka Quick zdobyła Times Mirror Fellowship przyznawaną przez Journalism Resources Institute at Rutgers. Zanim została zatrudniona w CNBC, pisała na tematy ekonomiczne do „The Wall Street Journal” i pomogła otworzyć stronę internetową gazety w kwietniu 1996. Quick pracowała jako redaktor strony internetowej International News, nadzorując dział spraw zagranicznych.
Życie osobiste.
W 2006 mieszkała w Haworth w New Jersey ze swoim mężem, programistą komputerowym. Obecnie jest zamężna z producentem wykonawczym Squawk Box, Matthew Quayle’em (od 2008). 15 sierpnia 2011 CNBC podało, że Quick urodziła syna, Kyle’a Nathaniela Quayle’a.

</doc>
<doc id="2437683" url="https://pl.wikipedia.org/wiki?curid=2437683" title="Semen Poltavsky">
Semen Poltavsky



</doc>
<doc id="2437685" url="https://pl.wikipedia.org/wiki?curid=2437685" title="Dmitri Fomin">
Dmitri Fomin



</doc>
<doc id="2437690" url="https://pl.wikipedia.org/wiki?curid=2437690" title="Sebastien Ruette">
Sebastien Ruette



</doc>
<doc id="2437694" url="https://pl.wikipedia.org/wiki?curid=2437694" title="Nowy Rów">
Nowy Rów

5 nazwanych cieków w Polsce:

</doc>
<doc id="2437697" url="https://pl.wikipedia.org/wiki?curid=2437697" title="Horst Kubatschka">
Horst Kubatschka

Horst Kubatschka (ur. 10 lipca 1941 w Bielsku, zm. 19 marca 2022) – niemiecki polityk, członek Socjaldemokratycznej Partii Niemiec, deputowany do Bundestagu w latach 1990–2005.
Życie.
Urodził się w Bielsku (dzisiejsze Bielsko-Biała) na Śląsku Cieszyńskim. Po zakończeniu II wojny światowej jego rodzina została wysiedlona do Niemiec i osiedliła się w bawarskim mieście Landshut.
Po ukończeniu szkoły średniej studiował chemię w Wyższej Szkole Zawodowej w Norymberdze. Służbę wojskową zakończył w stopniu podpułkownika rezerwy. Od 1964 r. pracował w urzędzie rejencji Dolna Bawaria, a w 1978 r. objął stanowisko kierownika Urzędu Gospodarki Wodnej w Landshut.
Poza polityką działa w związku zawodowym ver.di, Związku Obrońców Przyrody, Niemieckim Towarzystwie Alpejskim, Związku Opieki Społecznej dla Robotników, Akcji Diakonów i Niemieckim Związku ds. Ochrony Dzieci.
Jest wyznania ewangelickiego. Ma żonę i troje dzieci.
Polityka.
Horst Kubatschka jest członkiem SPD od 1959 r. i pełnił różne funkcje w jej młodzieżówce Młodzi Socjaliści. Obecnie pełni w partii funkcję przewodniczącego podokręgu Landshut. W latach 1994–1996 stał na czele dolnobawarskiego Zarządu Okręgowego SPD. Na poziomie samorządowym jest przewodniczącym Okręgowej Komisji Wyborczej Landshut/Kelheim. W latach 1972–1996 był radnym miasta Landshut.
Od 20 grudnia 1990 r. był przez cztery kadencje deputowanym do Bundestagu z ramienia socjaldemokratów. W parlamencie pełnił m.in. funkcję zastępcy przewodniczącego Komisji Badawczej "Kultura w Niemczech". W wyborach z 18 września 2005 r. nie zdobył mandatu.

</doc>
<doc id="2437703" url="https://pl.wikipedia.org/wiki?curid=2437703" title="Kościół Chrztu Pańskiego w Siemuszowej">
Kościół Chrztu Pańskiego w Siemuszowej



</doc>
<doc id="2437711" url="https://pl.wikipedia.org/wiki?curid=2437711" title="Acer heldreichii">
Acer heldreichii



</doc>
<doc id="2437713" url="https://pl.wikipedia.org/wiki?curid=2437713" title="Acer trautvetteri">
Acer trautvetteri



</doc>
<doc id="2437715" url="https://pl.wikipedia.org/wiki?curid=2437715" title="Goldfields-Esperance">
Goldfields-Esperance

Goldfields-Esperance – jeden z dziewięciu regionów Australii Zachodniej i zarazem największy z nich (771 276 km²), położony w południowo-wschodnim rogu stanu Australia Zachodnia. Mieszka tu około 59 tys. osób, z czego połowa w mieście Kalgoorlie.
Na terenie tego regionu znaje się Wielka Zatoka Australijska oraz nizinny obszar zwany Nullarbor.
Podział administracyjny.
Goldfields-Esperance złożony jest z takich jednostek samorządu lokalnego jak miasto Kalgoorlie-Boulder oraz hrabstwa Coolgardie, Dundas, Esperance, Laverton, Leonora, Menzies, Ngaanyatjarraku i Ravensthorpe.
Gospodarka.
Gospodarka regionu opiera się w głównej mierze na wydobyciu minerałów takich jak złoto, nikiel, a bliżej wybrzeża na rybołówstwie i rolnictwie, które jednak musi być dość obficie wspomagane przez nawożenie.

</doc>
<doc id="2437719" url="https://pl.wikipedia.org/wiki?curid=2437719" title="Acer truncatum">
Acer truncatum



</doc>
<doc id="2437720" url="https://pl.wikipedia.org/wiki?curid=2437720" title="Oudemansiella mucida">
Oudemansiella mucida



</doc>
<doc id="2437724" url="https://pl.wikipedia.org/wiki?curid=2437724" title="Acer tataricum subsp. ginnala">
Acer tataricum subsp. ginnala



</doc>
<doc id="2437727" url="https://pl.wikipedia.org/wiki?curid=2437727" title="Acer carpinifolium">
Acer carpinifolium



</doc>
<doc id="2437729" url="https://pl.wikipedia.org/wiki?curid=2437729" title="Kościół Świętych Apostołów Piotra i Pawła w Tyrawie Solnej">
Kościół Świętych Apostołów Piotra i Pawła w Tyrawie Solnej



</doc>
<doc id="2437737" url="https://pl.wikipedia.org/wiki?curid=2437737" title="Acer davidii">
Acer davidii



</doc>
<doc id="2437740" url="https://pl.wikipedia.org/wiki?curid=2437740" title="Acer tegmentosum">
Acer tegmentosum



</doc>
<doc id="2437751" url="https://pl.wikipedia.org/wiki?curid=2437751" title="Vincenzo Paglia">
Vincenzo Paglia

Vincenzo Paglia (ur. 20 kwietnia 1945 w Boville Ernica) – włoski duchowny rzymskokatolicki, doktor teologii, arcybiskup ad personam, biskup diecezjalny Terni-Narni-Amelia w latach 2000–2012, przewodniczący Papieskiej Rady ds. Rodziny w latach 2012–2016, przewodniczący Papieskiej Akademii Życia od 2016.
Życiorys.
Święcenia kapłańskie otrzymał 15 marca 1970 z rąk kard. Angelo Dell’Acqua i został inkardynowany do diecezji rzymskiej. Po święceniach rozpoczął pracę jako wikariusz w Casal Palocco. W 1973 został rektorem
kościoła św. Idziego na Zatybrzu. W latach 1981-2000 był proboszczem bazyliki NMP na Zatybrzu.
Episkopat.
4 marca 2000 papież Jan Paweł II mianował go ordynariuszem diecezji Terni-Narni-Amelia. Sakry biskupiej udzielił mu ówczesny Wikariusz Rzymu - Camillo Ruini.
26 czerwca 2012 papież Benedykt XVI mianował go przewodniczącym Papieskiej Rady ds. Rodziny. Zastąpił na tym stanowisku kard. Ennio Antonelli.
17 sierpnia 2016 papież Franciszek mianował go przewodniczącym Papieskiej Akademii Życia.

</doc>
<doc id="2437753" url="https://pl.wikipedia.org/wiki?curid=2437753" title="Pearl Jam 1991 United States Tour">
Pearl Jam 1991 United States Tour

Pearl Jam 1991 United States Tour - druga trasa koncertowa zespołu Pearl Jam z 1991 r. Trwała od 10 do 21 lipca i objęła Stany Zjednoczone.

</doc>
<doc id="2437755" url="https://pl.wikipedia.org/wiki?curid=2437755" title="Kościół Narodzenia Najświętszej Maryi Panny w Łodzinie">
Kościół Narodzenia Najświętszej Maryi Panny w Łodzinie



</doc>
<doc id="2437760" url="https://pl.wikipedia.org/wiki?curid=2437760" title="Michelle Goldberg">
Michelle Goldberg

Michelle Goldberg (ur. 1975 w Buffalo) - amerykańska dziennikarka i pisarka zamieszkała w Nowym Jorku.
Publikowała w Salon.com, The New Republic, Rolling Stone, Glamour, The Guardian, Los Angeles Times i innych czasopismach. Jest starszą korespondentką The American Prospect i felietonistką The Daily Beast. W 2008 została laureatką nagrody J. Anthony Lukas Work-in-Progress Award.

</doc>
<doc id="2437767" url="https://pl.wikipedia.org/wiki?curid=2437767" title="Wojciech Zubowski">
Wojciech Zubowski

Wojciech Michał Zubowski (ur. 12 listopada 1979 we Wrocławiu) – polski polityk i samorządowiec, poseł na Sejm VII, VIII i IX kadencji. Syn Jana Zubowskiego.
Życiorys.
Ukończył II Liceum Ogólnokształcące w Głogowie, następnie w 2006 studia prawnicze na Wydziale Prawa i Administracji Uniwersytetu Wrocławskiego. Kształcił się też na studiach typu MBA w Wyższej Szkole Menedżerskiej w Warszawie oraz na studiach podyplomowych „Akademia Energetyki” w Szkole Głównej Handlowej. Prowadził własną działalność gospodarczą, następnie został zatrudniony w jednej ze spółek prawa handlowego z Grupy Kapitałowej KGHM Polska Miedź.
W wyborach samorządowych w 2006 i w 2010 z listy Prawa i Sprawiedliwości był wybierany do rady powiatu głogowskiego. W 2011 wystartował w wyborach parlamentarnych (również jako przedstawiciel PiS). Uzyskał mandat poselski, otrzymując 6800 głosów w okręgu legnickim. W 2015 z powodzeniem ubiegał się o reelekcję (dostał 10 802 głosy). W wyborach parlamentarnych w 2019 zdobył 12 868 głosów, ponownie uzyskując mandat poselski. W 2021 powołany przez premiera Mateusza Morawieckiego w skład Rady Doradców Politycznych.

</doc>
<doc id="2437774" url="https://pl.wikipedia.org/wiki?curid=2437774" title="Skatologia">
Skatologia

Skatologia (od gr. "skatós" „kał”) – termin literacki określający żarty, sceny i aluzje dotyczące wydalin ludzkich. 
W literaturze europejskiej jednym z najstarszych przykładów dzieł zawierających wątki skatologiczne jest literatura sowizdrzalska. W średniowieczu motywy skatologiczne były rozpowszechnione w sztuce ludowej. Z kolei w literaturze sanksryckiej skatologiczne motywy komiczne, pokazujące skutki obżarstwa, służyły pokazaniu słabości duchowych archetypu łakomego bramina. 
Zachowania skatologiczne mają w różnych kulturach różne funkcje: mogą służyć poniżeniu lub wyśmianiu, ale także podkreśleniu wspólnoty, podobnie jak wulgarny język.
Termin ten może również określać szczególną odmianę parafilii, skatologię telefoniczną, polegającą na osiąganiu pobudzenia seksualnego wskutek prowadzenia obscenicznych rozmów telefonicznych z obcymi osobami.

</doc>
<doc id="2437809" url="https://pl.wikipedia.org/wiki?curid=2437809" title="Barbara Kendall">
Barbara Kendall

Barbara Anne Kendall (ur. 30 sierpnia 1967) – nowozelandzka żeglarka sportowa, trzykrotna medalistka olimpijska.
Startowała w klasach windsurfingowych. Brała udział w pięciu igrzyskach (IO 1992, IO 1996, IO 2000, IO 2004, IO 2008), na trzech zdobywała medale, a w Atlancie był chorążym nowozelandzkiej reprezentacji. W 1992 triumfowała w klasie Lechner, podczas dwóch kolejnych startów stawała na podium w Mistralu. W Mistralu byłą mistrzynią świata w 1998, 1999 i 2002, a także srebrną (2003 i 2004) i brązową medalistką. W RS:X zdobyła dwa tytuły wicemistrzowskie (2007 i 2008).
Od 2005 roku jest członkiem Międzynarodowego Komitetu Olimpijskiego. Z racji tej funkcji jest również członkiem władz Nowozelandzkiego Komitetu Olimpijskiego.
Jej brat, Bruce Kendall, także był żeglarzem, dwukrotnym medalistą olimpijskim.

</doc>
<doc id="2437889" url="https://pl.wikipedia.org/wiki?curid=2437889" title="Tadeusz Nartowski">
Tadeusz Nartowski

Tadeusz Nartowski (ur. 5 sierpnia 1892 w Zarębach Kościelnych, zm. 6 grudnia 1971 w Szczecinie) – polski artysta malarz.
Życiorys.
Od dziesiątego roku życia mieszkał w Warszawie. W czasie nauki w szkole średniej równolegle uczył się rysunku u Feliksa Słupskiego. Ukończył Szkołę Sztuk Pięknych. Kształcił się w malarstwie akwarelowym u Leona Wyczółkowskiego, Ferdynanda Ruszczyca, Konrada Krzyżanowskiego, Juliana Fałata i Kazimierza Stabrowskiego. Po ukończeniu studiów, w latach 1921-1925 był wykładowcą w szkole Wojciecha Gersona i na Akademii Sztuk Pięknych. Należał do grupy Zachęta.
W 1924 roku wyjechał do Włoch, gdzie przebywał przez 8 miesięcy. Poza tym od 1927 r. wyjeżdżał co roku do Anglii, Francji, Hiszpanii, Jugosławii, Niemiec, na Węgry i do Maroka.
W czasie II wojny światowej mieszkał w Warszawie. Wypędzony przez Niemców, stracił cały dorobek życia. Po wojnie mieszkał w Krakowie, ale po roku przeniósł się do Wrocławia. Od 1947 roku mieszkał i malował w Szczecinie. Zmarł w roku 1971 i został pochowany na Cmentarzu Centralnym w Szczecinie.
Twórczość.
Nartowski był akwarelistą. Malował martwe natury i portrety, a przede wszystkim krajobrazy i architekturę – tak z kraju, jak i ze swych rozlicznych podróży. Z pobytu we Włoszech przywiózł 80 prac, które wystawił w Zachęcie. Wystawione prace zostały zakupione przez instytucje państwowe, placówki dyplomatyczne i prywatnych klientów. W czasie 45 lat prac namalował około 3 tysięcy akwarel, spośród których wiele spłonęło w Warszawie. 
W zachowanych dokumentach znajdujemy fragment wypowiedzi malarza o swojej działalności: 
Wystawy i nagrody.
W 1912 roku miał pierwszą swoją wystawę w Zachęcie "Miniatur". W 1917 roku wystawił po raz pierwszy swoje małe akwarele (w małych wymiarach 20 × 12 cm). Z czasem stopniowo powiększał formaty prac. Później jego akwarele pokazywały również inne galerie warszawskie. Wystawiał także w Krakowie, Lublinie, Gdyni. W 1935 r. miał wystawę w Berlinie.
Twórczość Nartowskiego była wielokrotnie nagradzana, m.in. otrzymał brązowy i złoty medal Towarzystwa Zachęty Sztuk Pięknych w latach 1927 i 1933.
Zbiory.
Nartowski ofiarował w 1957 r. Muzeum Narodowemu w Warszawie 11 swoich prac oraz 12 prac Muzeum Pomorza Zachodniego.
Wiele jego obrazów znajduje się w placówkach zagranicznych, a jeden z nich pt. "Łazienki" podarowany w 1958 r. prezydentowi Stanów Zjednoczonych Dwightowi Eisenhowerowi jest eksponowany w Kongresie Stanów Zjednoczonych do dzisiaj. Prezydent Eisenhower pisał w liście dziękczynnym: 
Życie rodzinne.
Był synem Józefa Antoniego i Wandy Justyny ze Smoleńskich. Ożenił się w 1914 roku z Reginą Łukaszewicz, mieli córkę Teresę, która zmarła w 1945 roku. Pradziadem Nartowskiego był Franciszek Kostecki.

</doc>
<doc id="2437902" url="https://pl.wikipedia.org/wiki?curid=2437902" title="Crystallographic Information File">
Crystallographic Information File

Crystallographic Information File (CIF) – standardowy format pliku tekstowego, służący do zapisu danych krystalograficznych, określony przez Międzynarodową Unii Krystalografii (IUCr).
Format pliku został opublikowany w 1991 przez Halla, Allena i Browna i od tego czasu jest rozwijany. Pełna specyfikacja formatu dostępna jest na stronie internetowej IUCr.
Z formatem CIF kompatybilnych jest wiele programów komputerowych służących do wizualizacji cząsteczek.

</doc>
<doc id="2437928" url="https://pl.wikipedia.org/wiki?curid=2437928" title="Chona Bobrowicki">
Chona Bobrowicki

Chona Bobrowicki pseud. "Mojżesz Goldberg", "Borys", "Grynszpan", "Śledź" (ur. 11 września 1906 w Białymstoku, zm. pod koniec czerwca 1941 tamże) – działacz komunistyczny i związkowy żydowskiego pochodzenia.
Życiorys.
Syn Zachariasza, brat Mojżesza (Mieczysława Mietkowskiego), wiceministra bezpieczeństwa w PRL. Z zawodu krawiec.
Od 1922 roku działał w młodzieżowej sekcji Związku Zawodowego Krawców w Białymstoku, a wkrótce, pod wpływem brata, wstąpił do Związku Młodzieży Komunistycznej. 3 maja 1925 roku został na krótko aresztowany za rozpowszechnianie literatury komunistycznej na wiecu pierwszomajowym. Od drugiej połowy roku był sekretarzem Komitetu Miejskiego (KM) Komunistycznego Związku Młodzieży Zachodniej Białorusi (KZMZB) w Białymstoku. W 1928 został sekretarzem KM KZMZB w Wilnie i członkiem Komitetu Okręgowego (KO) KZMZB. Był delegatem na I Zjazd KPZB latem 1928 pod Orszą. W grudniu 1928 został aresztowany w Wilnie, a rok później skazany na 6 lat ciężkiego więzienia, zwolniony w grudniu 1931 roku. Po powrocie do Białegostoku został tam sekretarzem Związku Zawodowego Krawców. Od 1933 był sekretarzem okręgowym KPZB w Wilnie.
5 lutego 1934 roku został na kilka miesięcy aresztowany, a po zwolnieniu, na polecenie kierownictwa KPZB, wyjechał do ZSRR, gdzie w latach 1934-1935 był słuchaczem szkoły partyjnej KPZB w Mińsku. Po powrocie do kraju kontynuował działalność komunistyczną, za co w 1936 został ponownie aresztowany i do września 1939 był więziony.
W latach 1939-1941 był oficerem sowieckiej milicji w Białymstoku. Zginął po ataku Niemiec hitlerowskich na ZSRR w czerwcu 1941.

</doc>
<doc id="2437934" url="https://pl.wikipedia.org/wiki?curid=2437934" title="Lucjan Jaroszka">
Lucjan Jaroszka

Lucjan Jaroszka (ur. 30 kwietnia 1913 w Pabianicach, zm. 4 lipca 1995 tamże) – prezbiter rzymskokatolicki archidiecezji łódzkiej, infułat.
Historia.
Młodość.
Syn Florentyny i Brunona Jaroszków, wychowywał się w zamożnej rodzinie, o silnych korzeniach patriotycznych i religijnych. Ojciec prowadził masarnię i należał do cechu pabianickich wędliniarzy. Ukończył Szkołę Podstawową nr 6 i Gimnazjum Męskie im. J. Śniadeckiego w Pabianicach. W 1933 podjął studia na Wydziale Prawa Uniwersytetu im. Adama Mickiewicza w Poznaniu. Wkrótce jednak przerwał je i przeniósł do Łodzi, gdzie wstąpił do Wyższego Seminarium Duchownego. Tu rozpoczęła się jego dożywotnia, przyjaźń z ks. Stanisławem Świerczkiem. Święcenia kapłańskie przyjął 2 lipca 1939 z rąk bpa Włodzimierza Jasińskiego. Wraz z początkiem nowego roku decyzją władz kościelnych został skierowany na dalsze studia do Rzymu. Wybuch wojny uniemożliwił jednak realizację tego planu.
Okres wojny.
W kampanii wrześniowej zginęli dwaj jego bracia – Leonard i Witold. Ksiądz Lucjan pozostał w Pabianicach, od 6 grudnia 1939 pracując jako wikariusz w parafii św. Mateusza i kapelan szpitala przy ulicy Żeromskiego. Zaangażował się też w działalność konspiracyjną. Prowadził tajne nauczanie w domu rodzinnym. Udzielał sakramentów i odprawiał msze św. w prywatnych mieszkaniach. Został kapelanem Szarych Szeregów i Armii Krajowej. Redagował podziemną gazetkę „Na zachodnim szańcu”.
Za tę działalność 6 lutego 1943 został wraz z pozostałymi członkami rodziny Jaroszków aresztowany. W wyniku tego siostra zginęła w obozie w Auschwitz. Matka została zakatowana w więzieniu przy ul. Sterlinga. Ojciec, osadzony w Mauthausen-Gusen, przeżył wprawdzie obóz, ale zmarł wkrótce po powrocie z niego. Ks. Lucjan z całej rodziny został przy życiu sam. Początkowo więziony przy ulicy Sterlinga w Łodzi, po pięciu miesiącach trafił do obozu w Mauthausen, oznaczony numerem 31760, gdzie pracował w kamieniołomach. W sierpniu 1943 r. został przewieziony do pracy w fabryce samolotów Wiener-Neudorf w Austrii. 1 grudnia 1944 r. znalazł się w obozie koncentracyjnym Dachau, w bloku 28 (bloku polskich księży – tam też spotkał się ze swoim największym przyjacielem ks. Stanisławem Świerczkiem). Otrzymał numer obozowy 134376. Był to najcięższy okres w jego życiu. Wolność odzyskał 29 kwietnia 1945.
Okres powojennej emigracji.
Z uwagi na uzasadnione ryzyko represji ze strony władz komunistycznych za konspiracyjną działalność w latach 1939–1943 zdecydował się nie wracać do Polski. Osiadł w Bawarii, gdzie podjął studia prawnicze na Uniwersytecie w Dillingen i w 1947 r. uzyskał tytuł magistra prawa kanonicznego.
W 1950 na polecenie biskupa polowego Wojska Polskiego Józefa Gawliny wyjechał do Australii. Tam podjął pracę duszpasterską wśród Polonii w Gippsland, a od 1954 w Geelong w stanie Wiktoria. Był kapelanem polskich emigrantów, zwłaszcza byłych żołnierzy II Korpusu Armii gen. Władysława Andersa. Tworzył struktury organizacji polonijnych, wspierał rozżalonych brakiem możliwości powrotu do kraju – podobnie jak on sam – rodaków (został pozbawiony polskiego obywatelstwa i otrzymał zakaz wjazdu do kraju). Koordynował peregrynację obrazu Matki Bożej Częstochowskiej w całej Australii. Systematycznie wspierał Kościół Łódzki przesyłając prasę, książki i filmy o tematyce katolickiej, niedostępne wówczas w Polsce. Głosił rekolekcje nie tylko w Australii, ale i w Nowej Zelandii oraz Papui-Nowej Gwinei. W 1973 r. zorganizował wizytę kard. Karola Wojtyły na Międzynarodowym Kongresie Eucharystycznym w Melbourne.
Okres ponownego pobytu w Pabianicach.
W 1974, po wielu wysiłkach, ks. Lucjan Jaroszka powrócił do Polski. Zamieszkał przy parafii św. Mateusza w Pabianicach, której proboszczem był w tym czasie ks. Stanisław Świerczek. Pozostając w stanie częściowego spoczynku, czynnie służył swoją wiedzą i zaangażowaniem na rzecz kościoła i miasta. Jego płomienne kazania patriotyczne gromadziły tłumy wiernych. Dzięki niemu powstało wiele cennych inicjatyw:
Za swoje wybitne zasługi otrzymał następujące wyróżnienia:
Infuły nigdy nie założył. Po półtorarocznej walce z chorobą, dotknięty afazją i poruszający się na wózku inwalidzkim, zmarł w wieku 82 lat 4 lipca 1995 r. W uroczystościach pogrzebowych wzięli udział wszyscy biskupi łódzcy: Władysław Ziółek, Bohdan Bejze i Adam Lepa, licznie zgromadzone duchowieństwo, władze miasta Pabianice, przedstawiciele Armii Krajowej i tysiące pabianiczan. Kondukt pogrzebowy pieszo przebył ulice miasta. Trumnę złożono w rodzinnym grobowcu rodziny Jaroszków na pabianickim cmentarzu katolickim.

</doc>
<doc id="2437938" url="https://pl.wikipedia.org/wiki?curid=2437938" title="Andrzej Melak">
Andrzej Melak

Andrzej Józef Melak (ur. 7 czerwca 1944 w Warszawie) – polski działacz społeczny i samorządowiec, prezes Komitetu Katyńskiego, poseł na Sejm VIII kadencji.
Życiorys.
Z wykształcenia technik ekonomista, w 1971 ukończył technikum ekonomiczne w Warszawie. W latach 1963–1982 zatrudniony w Centralnym Domu Towarowym oraz Domach Centrum w Warszawie. W okresie stanu wojennego podjął pracę jako taksówkarz. W 1989 założył wraz z bratem rodzinny zakład ślusarski.
W latach 70. i 80. współpracownik opozycji demokratycznej. 13 września 1979, w czasach PRL, wraz z braćmi Arkadiuszem, Sławomirem i Stefanem, był współzałożycielem Komitetu Katyńskiego (noszącego wówczas nazwę Konspiracyjny Komitet Katyński), stawiającego sobie za cel upamiętnienie ofiar zbrodni katyńskiej. 31 lipca 1981 współuczestniczył w ustawieniu Krzyża Katyńskiego na Cmentarzu Wojskowym na Powązkach w Warszawie. Po śmierci brata w katastrofie smoleńskiej w 2010 zastąpił go na funkcji prezesa Komitetu Katyńskiego.
Zaangażował się w działalność Stowarzyszenia Rodzin Katyń 2010, wystąpił w filmach dokumentalnych "W milczeniu", "Lista pasażerów" oraz "Pogarda". Jest publicystą „Gazety Polskiej”.
W latach 1998–2002 był radnym Gminy Warszawa-Wilanów wybranym z listy Akcji Wyborczej Solidarność. W wyborach w 2002 bez powodzenia ubiegał się o reelekcję z komitetu Wilanów Zielony. W wyborach samorządowych w 2010 uzyskał mandat radnego m.st. Warszawy, startując w okręgu nr 7 z 9. (ostatniej) pozycji na liście Prawa i Sprawiedliwości i zdobywając 6442 głosy. W wyborach parlamentarnych w 2011 kandydował do sejmu w okręgu warszawskim z 11. miejsca na liście Prawa i Sprawiedliwości (formalnie nie należąc do tej partii); otrzymał 3231 głosów i nie uzyskał mandatu. W 2014 z powodzeniem ubiegał się o reelekcję w wyborach do stołecznej rady miasta. W 2015 ponownie bezskutecznie kandydował z ramienia PiS do Sejmu, otrzymując 4417 głosów. W kwietniu 2016 objął jednak mandat poselski w miejsce zmarłego Artura Górskiego. W wyborach w 2019 nie uzyskał poselskiej reelekcji.
Odznaczenia.
W 2006 został odznaczony przez prezydenta Lecha Kaczyńskiego Krzyżem Oficerskim Orderu Odrodzenia Polski. W 2007 otrzymał Srebrny Medal „Zasłużony Kulturze Gloria Artis”.
Życie prywatne.
Andrzej Melak jest żonaty, ma córkę.

</doc>
<doc id="2437941" url="https://pl.wikipedia.org/wiki?curid=2437941" title="Piotr Chmielowski (polityk)">
Piotr Chmielowski (polityk)

Piotr Sylwester Chmielowski (ur. 27 kwietnia 1965 w Chorzowie) – polski przedsiębiorca, poseł na Sejm VII kadencji.
Życiorys.
Ukończył w 1990 studia na Wydziale Mechanicznym Technologicznym Politechniki Śląskiej. W 1991 zaczął prowadzić własną działalność gospodarczą w zakresie dystrybucji wyrobów medycznych. Został zastępcą redaktora naczelnego branżowego periodyku, a w 2001 wiceprezesem zarządu Stowarzyszenia Producentów i Dystrybutorów Stomatologicznych. W wyborach parlamentarnych w 2011 uzyskał mandat poselski, kandydując z 1. miejsca na liście Ruchu Palikota w okręgu rybnickim i otrzymując 9925 głosów. 5 lipca 2013 został zawieszony w prawach członka klubu poselskiego Ruchu Palikota, a dwa dni później z niego wykluczony. 3 września tego samego roku Ruch Palikota poinformował o wykluczeniu go także z partii, a sam Piotr Chmielowski ogłosił przejście do Sojuszu Lewicy Demokratycznej (tydzień później został członkiem klubu poselskiego SLD, a 27 listopada tego samego roku także partii). Reprezentował SLD w wyborach uzupełniających do Senatu w 2014, zajmując ostatnie, 4. miejsce w okręgu. W wyborach w 2015 nie uzyskał poselskiej reelekcji. W listopadzie 2016 opuścił SLD. W 2020 został przewodniczącym partii Nowa Demokracja – TAK, powstałej z przerejestrowania Przedsiębiorczej RP.

</doc>
<doc id="2437985" url="https://pl.wikipedia.org/wiki?curid=2437985" title="Krzysztof Kłosowski (polityk)">
Krzysztof Kłosowski (polityk)

Krzysztof Kłosowski (ur. 14 grudnia 1975 w Mogilnie) – polski przedsiębiorca i polityk, poseł na Sejm VII kadencji.
Życiorys.
Ukończył studia w Wyższej Szkole Biznesu – National-Louis University w Nowym Sączu. Pracował w koncernie Thomson Consumer Electronics, w 2004 zaczął prowadzić własną działalność gospodarczą. W wyborach parlamentarnych w 2011 uzyskał mandat poselski, kandydując z 1. miejsca na liście Ruchu Palikota w okręgu kaliskim i otrzymując 13 080 głosów. W 2013, w wyniku przekształcenia Ruchu Palikota, został działaczem partii Twój Ruch. Kandydował bez powodzenia w wyborach do Parlamentu Europejskiego w 2014. W sierpniu tego samego roku przeszedł z TR do klubu poselskiego Sojuszu Lewicy Demokratycznej. W 2015 nie ubiegał się o poselską reelekcję. W 2019 bez powodzenia kandydował do Sejmu z listy SLD (otrzymał 1056 głosów).
Jest żonaty, ma córkę.

</doc>
<doc id="2438067" url="https://pl.wikipedia.org/wiki?curid=2438067" title="Polsko-Amerykańskie Kliniki Serca">
Polsko-Amerykańskie Kliniki Serca

Polsko-Amerykańskie Kliniki Serca S.A. "(skrót PAKS)" – to sieć oddziałów kardiologii interwencyjnej, kardiochirurgii i chirurgii naczyniowej, działających na terenie Polski. Kliniki zostały utworzone z inicjatywy lekarzy z Polski i Stanów Zjednoczonych w 2000 roku. Polsko-Amerykańskie Kliniki Serca wchodzą w skład Grupy American Heart of Poland (AHP), którą aktualnie tworzy ponad 30 placówek medycznych oraz Przedsiębiorstwo Uzdrowiskowe „Ustroń” SA.
Oddziały.
Oddziały PAKS mieszczą się w Ustroniu, Bielsku-Białej, Dąbrowie Górniczej, Kędzierzynie-Koźlu, Starachowicach, Katowicach, Mielcu, Myszkowie, Nysie, Tychach, Chrzanowie, Sztumie, Wodzisławiu Śląskim, Cieszynie, Rzeszowie i Bełchatowie.
W ośrodkach tych nadzór nad konsultacjami kardiochirurgicznymi ma prof. dr hab. n. med Andrzej Bochenek. Oddziały pełnią 24-godzinne dyżury dla chorych z różnymi postaciami ostrego zespołu wieńcowego, w tym zawału serca, umożliwiając ich terapię metodą przezskórnej angioplastyki wieńcowej (PTCA). W trybie planowym przyjmowani są chorzy do zabiegów diagnostycznych – takich jak koronarografia i angiografia oraz zabiegów terapeutycznych takich jak angioplastyka tętnic wieńcowych i obwodowych, aterektomie, przezskórne zabiegi walwuloplastyki aortalnej i mitralnej, nieoperacyjne leczenie tętniaków aorty piersiowej za pomocą wszczepienia stentgraftów oraz implantacja układów stymulujących serca, czy też kardiowerterów-defibrylatorów. W klinikach, świadczone usługi realizowane są w ramach kontraktów objętych umową z Narodowym Funduszem Zdrowia, a także na zasadzie prywatnej odpłatności. Kliniki posiadają pracownie Tomografii Komputerowej i Rezonansu Magnetycznego Dąbrowie Górniczej, Chrzanowie i Rzeszowie.
Projekty badawcze.
Centrum Badawczo-Rozwojowe (CBR) Polsko-Amerykańskich Klinik Serca zostało powołane w 2004 roku, następnie rozbudowane w 2012 roku wraz z instytucjami propagującymi i rozwijającymi nowe technologie stosowane w medycynie, prowadzi badania sprawdzające bezpieczeństwo i skuteczność nowych metod leczenia oraz leków, począwszy od badań przedklinicznych, po badania kliniczne I, II i III fazy. Polsko-Amerykańskie Kliniki Serca współpracują z zagranicznymi ośrodkami medycznymi i naukowymi w Europie i w Stanach Zjednoczonych. Zespół naukowy PAKS-u jest częścią konsorcjów badawczych aplikujących o środki finansowe na prowadzenie projektów badawczych i rozwojowych.
Zarząd Spółki.
Dnia 5 października 2011 roku nastąpiła zmiana formy prawnej ze spółki z ograniczoną odpowiedzialnością na spółkę akcyjną. Siedziba Spółki Akcyjnej mieści się w Ustroniu.
Zarząd PAKS tworzą: 
W Radzie Nadzorczej spółki PAKS zasiadają:
W październiku 2011 r. między PAKS a Advent International - międzynarodowym funduszem private equity, doszło do podpisania umowy inwestycyjnej, według której Advent International zakupił mniejszościowy pakiet akcji Spółki.

</doc>
<doc id="2438112" url="https://pl.wikipedia.org/wiki?curid=2438112" title="Bitwa o Beer Szewę">
Bitwa o Beer Szewę

Bitwa o Beer Szewę (Operacja Mosze; hebr. מִבְצָע מֹשֶׁה, "Miwca Mosze") została stoczona pomiędzy Siłami Obronnymi Izraela a armią egipską o miasto Beer Szewa podczas I wojny izraelsko-arabskiej w dniach 20-21 października 1948. Bitwa stanowiła część operacji Jo’aw i zakończyła się zwycięstwem Izraelczyków.
Tło wydarzeń.
W maju 1948 w Palestynie rozpoczęła się I wojna izraelsko-arabska, która była kontynuacją Wojny domowej w Mandacie Palestyny (1947-1948). W przeciwieństwie do wojny domowej, była to typowa wojna o charakterze konwencjonalnym, w którym zaangażowało się szereg państw arabskich. Na froncie południowym, część pustyni Negew, pas wybrzeża i większą część Judei zajęły wojska egipskie. Na Negewie w całkowitej izolacji pozostała żydowska enklawa. Dla izraelskiego dowództwa na froncie południowym priorytetem stało się dostarczenie zaopatrzenia dla tych osiedli, których utrzymanie było strategicznym interesem Izraela. W tym celu przeprowadzono szereg nieudanych operacji wojskowych: operacja An-Far (9-15 lipca) i operacja Mawet la-polesz (16-18 lipca). W dniu 18 lipca rozpoczął się drugi rozejm. W okresie tym przeprowadzono operację GJS 1 (27 lipca) i operację GJS 2 (30 lipca - 2 sierpnia). Zakończyły się one niepowodzeniem i nie udało się otworzyć korytarza komunikacyjnego. Podjęto wówczas decyzję o dostarczeniu zaopatrzenia drogą powietrzną i przeprowadzono operację Awak (23 sierpnia - 21 października).
Na posiedzeniu rządu 6 października, zatwierdzono plan operacji Dziesięć Plag, której nazwa nawiązywała do biblijnych dziesięciu plag, którymi Bóg ukarał Egipcjan, zmuszając ich do wypuszczenia z niewoli Izraelczyków. Nazwę zmieniono jednak na operację Jo’aw, na cześć Jicchaka Dubno (pseudonim „"Jo’aw"”), który zginął 21 maja 1948 dowodząc obroną kibucu Negba. Plan przewidywał przeprowadzenie jednoczesnych ataków na egipskie linie obronne od północy i południa, w celu przejęcia kontroli nad strategiczną drogą wzdłuż wiosek Kaukaba, Hulajkat i Burajr. Walki te zostały nazwane bitwą o korytarz separacyjny. Umożliwiło to dostarczenie zaopatrzenia drogą lądową do żydowskich osiedli na pustyni Negew. Równocześnie prowadzono ataki na egipską linię komunikacyjną łączącą wybrzeże ze zgrupowaniem wojsk w rejonie Irak Suwajdan, al-Faludża i Irak al-Manszija.
Natychmiast po otwarciu korytarza komunikacyjnego z żydowską enklawą na pustyni Negew, w nocy z 19 na 20 października 1948 drogą prowadzącą przez wioski Kaukaba i Hulajkat przerzucono uzupełnienia i zaopatrzenie dla Brygady Negew i Brygady Jiftach. Następnie przerzucono tędy 82 Batalion 8 Brygady Pancernej i 7 Batalion Brygady Negew. W kibucu Szowal odbyła się ostateczna odprawa dowódców oddziałów przed atakiem na Beer Szewę.
Według przechwyconych przez Izraelczyków telegramów, egipskie siły z rejonu al-Faludża miały przegrupować się do Beer Szewy. Dowództwo egipskie nie zdawało sobie jednak sprawy z izraelskich planów natarcia na miasta, i wszystkie ruchy wykonywano opieszale, spodziewając się szybkiego wprowadzenia kolejnego zawieszenia broni. Obronę miasta stanowił wzmocniony 1 Batalion piechoty wspierany przez artylerię i moździerze. Było to około 500 żołnierzy. Pozycje obronne składały się z 25 umocnionych pozycji ogniowych, przy czym brakowało okopów. Od południa, wschodu i północnego zachodu miasto otaczały rowy przeciwczołgowe i zasieki z drutu kolczastego. Siedziba dowództwa egipskiego batalionu znajdowała się w starym tureckim dworcu kolejowym.
Izraelczycy po przechwyceniu telegramów podjęli decyzję o przeprowadzeniu operacji Mosze, której celem było zdobycie Beer Szewy. Odcięto by w ten sposób od południa, wschodnie skrzydło egipskich wojsk. Izraelski premier Dawid Ben Gurion nie wierzył w zdolność Sił Obronnych Izraela do zdobycia Beer Szewy w tak krótkim czasie, jednak możliwość narzucenia kolejnego zawieszenia broni wymuszała przyśpieszenie kolejnych działań taktycznych na froncie południowym.
Przebieg bitwy.
W nocy z 20 na 21 października izraelskie oddziały spotkały się w kibucu Miszmar ha-Negew. Do przeprowadzenia operacji wyznaczono 7 i 9 Batalion Brygady Negew oraz 89 Batalion 8 Brygady Pancernej. W rejonie Khirbet Abu 'Aisza napotkały one na ogień egipskiej artylerii, kontynuowały one jednak swój ruch aż osiągnęły punkt zbiorczy na Wzgórzu 315.2. Tymczasem siły artylerii wsparcia rozlokowały się w rejonie kibucu Chacerim, na zachód od Beer Szewy.
Atak miał rozpocząć się o północy, opóźnił się jednak na skutek zbyt wolnego przemieszczania się sił. O godz. 4:00 artyleria otworzyła ogień i niemal równocześnie rozpoczęło się natarcie od północy na miasto. Napotkano na niewielki ogień karabinów maszynowych ze Wzgórza 283, które szybko opanowano. Bez walki zajęto położoną w północno-wschodniej części miasta nową dzielnicę mieszkaniową. Następnie Izraelczycy zajęli cmentarz i zatrzymali się naprzeciwko posterunku policji, meczetu i stacji kolejowej. Grupa pojazdów opancerzonych przegrupowała się na południe miasta, odcinając drogę wyjazdową w tym kierunku. Gdy izraelskie dowództwo zdało sobie sprawę, że druga fala natarcia opóźnia się, rozkazało kontynuować dalsze działania ofensywne siłami znajdującymi się już w mieście. Najważniejszym celem było zdobycie stacji kolejowej. Pierwszy atak kompanii piechoty został powstrzymany przez ogień karabinów maszynowych. Cztery samochody ciężarowe zostały uszkodzone od wybuchów min. Zdecydowano wówczas o przeprowadzeniu manewru okrążającego, zajmując sąsiednią dzielnicę mieszkaniową. W samym centrum miasta pozostało wówczas zaledwie 60 izraelskich żołnierzy naprzeciwko 500 Egipcjan.
W międzyczasie do Beer Szewy dotarły izraelskie posiłki, które gdy tylko zajęły pozycje w centrum miasta, odparły egipski kontratak. Po jego załamaniu się, w szeregi Egipcjan zaczęła wdzierać się dezorganizacja i chaos. Przed świtem egipska obrona załamała się, a żołnierze zaczęli bezładnie wycofywać się na południe. Pozostałe siły ufortyfikowały się na posterunku policji. Izraelczycy ostrzelali z broni przeciwpancernej budynek stacji kolejowej, podczas gdy inne siły zajęły południową i zachodnią część miasta. Otoczeni Egipcjanie w końcu poddali się. O godzinie 9:15 rano Izraelczycy zameldowali o zdobyciu miasta.
Reakcje i następstwa.
Zdobycie Beer Szewy było dużym taktycznym zwycięstwem Izraelczyków. Zdołali oni w ten sposób przeciąć drogi zaopatrzenia prowadzące z południa dla wschodniego skrzydła wojsk egipskich. W rezultacie duże zgrupowanie egipskie zaczęło być stopniowo zamykane w okrążeniu w rejonie al-Faludża.

</doc>
<doc id="2438117" url="https://pl.wikipedia.org/wiki?curid=2438117" title="Shermanowskie oświadczenie">
Shermanowskie oświadczenie



</doc>
<doc id="2438176" url="https://pl.wikipedia.org/wiki?curid=2438176" title="Międzynarodowa Rada Nauki">
Międzynarodowa Rada Nauki

Międzynarodowa Rada Nauki (ang. "International Council for Science", ICSU) – pozarządowa organizacja o zasięgu ogólnoświatowym, powołana w 1931 roku w celu współpracy międzynarodowej w rozwoju nauki.
W skład ICSU wchodzi obecnie (listopad 2012) 120 krajowych organizacji naukowych, reprezentujących 140 krajów, a także 31 międzynarodowych unii naukowych. Polskę reprezentuje Polska Akademia Nauk (PAN). Do ICSU należą też 22 międzynarodowe stowarzyszenia naukowe, nie mają one jednak prawa głosu.
Do międzynarodowych organizacji zrzeszonych w ICSU należą między innymi:

</doc>
<doc id="2438179" url="https://pl.wikipedia.org/wiki?curid=2438179" title="Kypria">
Kypria



</doc>
<doc id="2438194" url="https://pl.wikipedia.org/wiki?curid=2438194" title="Pavlina Nikaj">
Pavlina Nikaj

Pavlina Nikaj (ur. 15 maja 1931 w Korczy, zm. 14 października 2011 w Tiranie) – albańska piosenkarka, uważana za pionierkę albańskiej muzyki estradowej.
Życiorys.
Zadebiutowała na scenie w 1945, występując w jednym z chórów Korczy, a następnie w chórze, działającym przy Radiu Korcza. W 1950 rozpoczęła karierę zawodowej piosenkarki, początkowo występując z Zespołem Armii Albańskiej, a od 1957 z zespołem Teatru Estradowego w Tiranie. W tym ostatnim występowała ponad 20 lat. Wspólnie z Anitą Take występowała przez wiele lat w duecie Nikaj-Take, śpiewając na koncertach i przy okazji świąt państwowych. W jej repertuarze znajdowały się piosenki ludowe, a także współczesna muzyka rozrywkowa. Długą karierę zakończyła w 1986 recitalem na scenie Teatru Estradowego w Tiranie.
W 2005 została uhonorowana srebrnym Orderem Naima Frasheriego, a także tytułem Zasłużonego Obywatela Tirany.

</doc>
<doc id="2438243" url="https://pl.wikipedia.org/wiki?curid=2438243" title="David Chartier">
David Chartier

David Chartier (wym. []; ur. 13 lutego 1989 r.) – francuski rugbysta polskiego pochodzenia występujący na pozycji , a niekiedy także . Reprezentant Polski.
Kariera klubowa.
Chartier swoją karierę w rugby rozpoczynał w północnym Kraju Basków w juniorskiej drużynie Biarritz Olympique (tzw. "Espoirs Biarritz"), po czym przeniósł się do zlokalizowanego nieopodal klubu Aviron Bayonnais, którego pierwszy zespół występuje w Top 14. W drużynie z Bajonny grał głównie w zespole młodzieżowym, jednak 16 stycznia 2010 roku zadebiutował w rozgrywkach Pucharu Challenge przeciw Racing Métro 92.
Wcześniej, bo 15 listopada 2009 roku wziął udział w meczu upamiętniającym 75-lecie FIRA pomiędzy drużyną Barbarian Rugby Club i zespołem Europy. Chartier był powołany do drużyny Europy.
Chartier grał również w młodzieżowej reprezentacji regionu (Côte Basque) w obu odmianach rugby union – siedmio- i piętnastoosobowej. Z drużyną piętnastek był nawet na "tournée" w Południowej Afryce.
W marcu 2011 roku ogłoszono, że Chartier dołączy do walczącej w fazie play-off polskiej ligi Lechii Gdańsk. Wychowany we Francji obrońca okazał się dużym wzmocnieniem, co udowodnił chociażby w meczu o trzecie miejsce, gdzie popisał się stuprocentową celnością kopów. 18 punktów zdobytych przeciwko Budowlanym Lublin znacząco przybliżyło biało-zielonych do końcowego sukcesu. Po sezonie ogłoszono, że Chartier pozostanie w klubie z Gdańska.
W sezonie 2011/2012 występował w drużynie francuskiego trzecioligowca (Fédérale 1) Saint-Jean-de-Luz olympique, w której barwach zadebiutował 9 października 2011 roku.
Kariera reprezentacyjna.
Zgodnie z przepisami IRB, Chartier ze względu na polskie pochodzenia (babcia zawodnika była Polką) może reprezentować Polskę, nawet pomimo braku polskiego obywatelstwa. W biało-czerwonych barwach zadebiutował 30 maja 2009 roku w rozgrywanym na stadionie Polonii w Warszawie meczu z Belgią. Pierwsze punkty zdobył 12 września tego samego roku, kiedy w Kijowie przyłożył piłkę w polu punktowym w pojedynku z reprezentacją Ukrainy.
Chartier jest obecnie podstawowym zawodnikiem reprezentacji Polski. W kwietniu 2010 roku kontuzja kolana wykluczyła go z meczu z Mołdawią. Planowany na 10 kwietnia pojedynek został ostatecznie odwołany ze względu na katastrofę prezydenckiego samolotu Tu-154 pod Smoleńskiem. Ma opinię solidnego zawodnika, dobrego nie tylko w obronie, ale także gdy trzeba kopnąć na bramkę. W drużynie narodowej najlepszy jak do tej pory mecz rozegrał 19 listopada 2011 roku, kiedy to zdobył dwa przyłożenia, a także popisał się stuprocentową skutecznością kopów. 24 punkty zdobyte przez Chartiera walnie przyczyniły się wówczas do zwycięstwa nad Niemcami.
Statystyki.
"Stan na dzień 13 kwietnia 2013 r. Wynik reprezentacji Polski zawsze podany w pierwszej kolejności."
Życie prywatne.
Posiada stopień licencjata ("licence IUP") na kierunku zarządzanie sportem.

</doc>
<doc id="2438308" url="https://pl.wikipedia.org/wiki?curid=2438308" title="Wyspy Zielone">
Wyspy Zielone

Wyspy Zielone () – niewielki archipelag w granicach Papui-Nowej Gwinei. Znajduje się około 200 km na wschód od Rabaulu na Nowej Brytanii i mniej więcej tyle samo na północny zachód od Wyspy Bougainville’a. Wyspy Zielone należą administracyjnie do Okręgu Autonomicznego Bougainville (w swoim czasie lansowano nazwę Prowincja Północnych Salomonów, ang. "North Solomons Province"). Zamieszkuje je około 1500 osób pochodzenia melanezyjskiego.
Największą wyspą archipelagu jest Nissan, atol o wymiarach 14 na 8 km obejmujący obszerną lagunę o głębokości 20–60 m. Inne mniejsze wysepki, jak Sau, Barahun i Sirot, znajdują się po północno-zachodniej stronie atolu – bramując kanały (południowy, środkowy i północny) łączące lagunę z wodami oceanu. Pośrodku laguny znajduje się maleńka wysepka Hon. Na Nissan znajduje się jedyne lotnisko archipelagu.
Drugim atolem grupy jest mniejsza wyspa Pinipel. Wybrzeża wysp od strony oceanu są klifowe, o wysokości nawet do 60 m.
W roku 1942 Wyspy Zielone zajęli Japończycy, lecz w dwa lata później archipelag został odbity przez siły alianckie, które zbudowały dwa lotniska polowe, skąd przeprowadzano ataki na bazę japońską w Rabaulu.

</doc>
<doc id="2438519" url="https://pl.wikipedia.org/wiki?curid=2438519" title="Andriej Czekalin">
Andriej Czekalin

Andriej Michajłowicz Czekalin, ros. Андрей Михайлович Чекалин (ur. w 1903 we wsi Jabłoniewyj Gaj w saratowskiej guberni, zm. ?) – radziecki wojskowy (podpułkownik), oficer Sił Zbrojnych Komitetu Wyzwolenia Narodów Rosji pod koniec II wojny światowej.
W 1914 r. ukończył szkołę wiejską. Na pocz. kwietnia 1922 wstąpił do Armii Czerwonej. Służył jako dowódca plutonu w 94 Pułku Strzeleckim. W 1925 r. ukończył 20 saratowską szkołę piechoty. Następnie służył na różnych stanowiskach dowódczych w 31 Dywizji Strzeleckiej, astrachańskim okręgowym wojenkomacie, 158, 275, 25 Zapasowym, 318 Rezerwowym i 863 Pułkach Strzeleckich. W międzyczasie przeszedł orenburskie kursy kadry dowódczej. Po ataku wojsk niemieckich na ZSRR 22 czerwca 1941 r., w stopniu podpułkownika dowodził 988 Pułkiem Strzeleckim 230 Dywizji Strzeleckiej. W poł. sierpnia tego roku na Ukrainie dostał się do niewoli niemieckiej. Przebywał w różnych obozach jenieckich. Pod koniec 1944 r. wstąpił do nowo formowanych Sił Zbrojnych Komitetu Wyzwolenia Narodów Rosji. Dalsze jego losy są nieznane.

</doc>
<doc id="2438574" url="https://pl.wikipedia.org/wiki?curid=2438574" title="Dajr Sunajd">
Dajr Sunajd

Dajr Sunajd (arab. دير سنيد) – nieistniejąca już arabska wieś, która była położona w Dystrykcie Gazy w Mandacie Palestyny. Wieś została wyludniona i zniszczona podczas I wojny izraelsko-arabskiej, po ataku Sił Obronnych Izraela w dniu 30 października 1948.
Położenie.
Dajr Sunajd leżała na północno skraju pustyni Negew, w odległości 12 kilometrów na północny wschód od miasta Gaza. Według danych z 1945 do wsi należały ziemie o powierzchni 6 081 ha. We wsi mieszkało wówczas 730 osób.
Historia.
W 1596 Dajr Sunajd była małą wsią, której populacja liczyła 66 osób. Mieszkańcy wsi płacili podatki pszenicą, jęczmieniem, owocami, oraz hodowlą kóz i ulami.
W okresie panowania Brytyjczyków Dajr Sunajd była niewielką wsią. W 1945 otworzono szkołę podstawową dla chłopców, w której uczyło się 63 uczniów.
Podczas I wojny izraelsko-arabskiej w maju 1948 wieś zajęły wojska egipskie. Podczas operacji Jo’aw 21 października wieś przejściowo zajęli Izraelczycy. Uciekli wówczas wszyscy jej mieszkańcy. W dniu 30 października do wsi ponownie wkroczyli izraelscy żołnierze. Zniszczono wówczas wszystkie domy.
Miejsce obecnie.
Na gruntach należących do Dajr Sunajd powstał w 1982 moszaw Netiw ha-Asara.
Palestyński historyk Walid Chalidi, tak opisał pozostałości wioski Dajr Sunajd: „Z Dajr Sunajd pozostał jedynie most kolejowy, niewykorzystywane segmenty torów i trzy budynki dworca kolejowego. Kamienny most został zbudowany nad wadi, i posiada cztery szerokie przepusty. Budynki dworca są opuszczone, w stanie rozpadu”.

</doc>
<doc id="2438678" url="https://pl.wikipedia.org/wiki?curid=2438678" title="Korean Grand Prix 2011">
Korean Grand Prix 2011



</doc>
<doc id="2438724" url="https://pl.wikipedia.org/wiki?curid=2438724" title="Hitoshi Imamura">
Hitoshi Imamura

 – generał Cesarskiej Armii Japońskiej w czasie II wojny światowej.
Początki kariery wojskowej.
Urodził się w Sendai, stolicy prefektury Miyagi. Jego ojciec był sędzią. W 1907 ukończył Japońską Cesarską Akademię Wojskową, a w 1915 Wojskowe Kolegium Wojenne. W 1917 został awansowany do stopnia kapitana, a w roku następnym wysłany do Wielkiej Brytanii jako attaché wojskowy. W kwietniu 1927 został mianowany attaché wojskowym w Indiach Brytyjskich. Nominowany pułkownikiem w 1930, pracował na różnych stanowiskach w Sztabie Generalnym Armii Cesarskiej do 1932.
Wojna w Chinach.
Po tzw. incydencie szanghajskim z 1932 otrzymał dowództwo 57. Pułku Piechoty. Po powrocie do Japonii został komendantem Szkoły Wojskowej w Narashino i obowiązki te pełnił do 1935.
W marcu 1935 otrzymał dowództwo 40. Brygady Piechoty i nominację na generała majora. W 1936 został zastępcą szefa sztabu Armii Kwantuńskiej w Mandżukuo. Odwołany do Japonii, pełnił w latach 1937–1938 obowiązki komendanta Szkoły Oficerów Piechoty w Toyamie.
Mianowany w marcu 1938 generałem porucznikiem, został dowódcą 5. Dywizji w Chinach i dowodził nią do 1940, w początkowym stadium II wojny chińsko-japońskiej.
W latach 1940–1941 pełnił obowiązki zastępcy generalnego inspektora szkolenia wojskowego, które to stanowisko należało do najbardziej prestiżowych funkcji w armii japońskiej. Następnie objął dowództwo nad 23. Armią.
II wojna światowa.
W listopadzie 1941 został dowódcą 16. Armii i otrzymał zadanie przeprowadzenia ataku na Holenderskie Indie Wschodnie. Kiedy flota inwazyjna zbliżała się do brzegów Jawy, statek transportowy SS „Ryujo Maru”, na którym się znajdował, został trafiony torpedą, wystrzeloną z japońskiego krążownika „Mogami”, która chybiła amerykański krążownik USS „Houston”. W rezultacie musiał dotrzeć do brzegu wpław.
Następnie objął dowództwo nad nowo utworzoną 8. Grupą Armijną odpowiedzialną za działania 17. Armii na Wyspach Salomona i 18. Armii w czasie jej walk na Nowej Gwinei, co nastąpiło z końcem 1942. Jego kwatera główna znajdowała się w Rabaulu na Nowej Brytanii. Imamura dość łagodnie traktował lokalną społeczność, co częstokroć wywoływało sprzeciwy w jego własnym sztabie oraz Cesarskim Sztabie Generalnym. Jednakże jego polityka przyczyniała się do łagodzenia napięć i czyniła okupację zajętych terytoriów łatwiejszą.
W 1943 został awansowany na stopień generała.
We wrześniu 1945 – wraz z morskim dowódcą bazy w Rabaulu, wiceadmirałem Jin’ichim Kusaką – poddał wojska japońskie na Nowej Gwinei i na południowym Pacyfiku Australijczykom. Po zakończeniu działań wojennych został aresztowany w Rabaulu z oskarżenia o zbrodnie wojenne. W wyniku procesu, który trwał od 1 do 16 maja 1947, został uznany winnym niedopełnienia obowiązku kontroli nad swoimi podwładnymi dopuszczającymi się zbrodni wojennych i skazany na dziesięć lat więzienia. Na wolność wyszedł w 1954.

</doc>
<doc id="2438741" url="https://pl.wikipedia.org/wiki?curid=2438741" title="Chile na Letnich Igrzyskach Olimpijskich 1936">
Chile na Letnich Igrzyskach Olimpijskich 1936

Chile na Letnich Igrzyskach Olimpijskich 1936, reprezentowane było przez 40 sportowców (39 mężczyzn i 1 kobieta). Był to 6. start reprezentacji w historii letnich igrzysk olimpijskich.
Reprezentanci.
Boks.
Mężczyźni
Kolarstwo.
Mężczyźni
Koszykówka.
Mężczyźni
Lekkoatletyka.
Mężczyźni
Kobiety
Pływanie.
Mężczyźni
Strzelectwo.
Mężczyźni
Szermierka.
Mężczyźni
Żeglarstwo.
Mężczyźni

</doc>
<doc id="2438750" url="https://pl.wikipedia.org/wiki?curid=2438750" title="Chile na Letnich Igrzyskach Olimpijskich 1952">
Chile na Letnich Igrzyskach Olimpijskich 1952

Chile na Letnich Igrzyskach Olimpijskich 1952, reprezentowane było przez 59 sportowców (55 mężczyzn i 4 kobiety). Był to 8. start reprezentacji w historii letnich igrzysk olimpijskich.

</doc>
<doc id="2438819" url="https://pl.wikipedia.org/wiki?curid=2438819" title="Stefan (Znamirowski)">
Stefan (Znamirowski)

Stefan, imię świeckie Nikołaj Iwanowicz Znamirowski, rzadziej spotykany wariant Znamierowski, ros. "Архиепископ Стефан, Николай Иванович Знамировский" (ur. 1879 w Irbicie, zm. najprawdopodobniej 17 listopada 1941, 18 marca 1942) – rosyjski biskup prawosławny.
Życiorys.
Był synem sędziego pokoju, jednak ojca stracił we wczesnym dzieciństwie. Matka oddała go wówczas na naukę w szkole duchownej. W 1900 ukończył seminarium duchowne w Permie. W 1904 uzyskał dyplom kandydata nauk teologicznych w Kazańskiej Akademii Duchownej. Został następnie zatrudniony w seminarium duchownym w Permie jako wykładowca języka greckiego, którą to pracę wykonywał przez cztery lata. Następnie od 1908 do 1916 był inspektorem seminarium permskiego, zaś do 1919 jego rektorem. Uczestniczył w Soborze Lokalnym Rosyjskiego Kościoła Prawosławnego w latach 1917–1918 jako delegat świeckich eparchii permskiej i solikamskiej.
W 1919 razem z wojskami Białych wycofał się w głąb Syberii. Rok później przyjął święcenia kapłańskie jako celibatariusz. Początkowo służył w Omsku, następnie do 1923 w Szadryńsku. Tam też w 1923 został aresztowany razem z biskupem Lwem (Czeriepanowem). Więziony w Moskwie, wyszedł na wolność dzięki amnestii. 30 sierpnia 1924 został wyświęcony na biskupa irbickiego, wikariusza eparchii swierdłowskiej. Godność tę sprawował do 1926, gdy jego tytuł uległ zmianie na "biskup szadryński". Do 1927 był formalnie równocześnie "locum tenens" eparchii permskiej oraz swierdłowskiej. Faktycznie jednak już we wrześniu 1926 został aresztowany przez oddział GPU w Szadryńsku i skazany za „działalność kontrrewolucyjną”. Po czteromiesięcznym pobycie w więzieniu w Swierdłowsku w 1927 został zesłany do Kazania.
Odrzucił postanowienia deklaracji lojalności wobec władz radzieckich wydanej w tym samym roku przez "locum tenens" Patriarchatu Moskiewskiego metropolitę Sergiusza, a konsekwentnie także własną nominację na biskupa kałuskiego. Od 1928 w związku z tym przebywał w stanie spoczynku, z zakazem służenia. Od 1928 do 1929 żył na zsyłce w Wiatce. W 1929 złożył akt pokutny i został mianowany przez metropolitę Sergiusza biskupem wiackim. W tym samym roku został ponownie aresztowany i skazany na trzy lata łagru. Karę odbywał w Solikamsku; został zwolniony w 1933. Po odzyskaniu wolności pełnił od czerwca do października 1933 urząd biskupa uljanowskiego, następnie od października 1933 do 1936 – wołogodzkiego. W 1934 podniesiony do godności arcybiskupiej.
Aresztowany we wrześniu 1935 w Wołogdzie, został oskarżony o kierowanie organizacją kontrrewolucyjną i skazany na pięć lat łagru. Duchowny nie przyznał się w śledztwie do winy. Latach 1935–1936 spędził w więzieniach w Wołogdzie i Archangielsku. Następnie do 1936 do 1938 żył w Syktywkarze, gdzie mógł uczęszczać do miejscowej cerkwi. Tam też w 1938 został po raz kolejny zatrzymany pod zarzutem agitacji antyradzieckiej, organizacji grupy kontrrewolucyjnej, za co został skazany na trzy lata więzienia. Po odbyciu kary został w czerwcu 1941 zwolniony. W sierpniu lub wrześniu tego samego roku został aresztowany ponownie, oskarżony o prowadzenie agitacji kontrrewolucyjnej w czasie pobytu w więzieniu, a następnie skazany na śmierć przez rozstrzelanie. Wyrok wykonano w listopadzie 1941 w kolonii Wierchnie-Czowskiej pod Syktywkarem, tam też hierarcha został pochowany. W źródłach spotyka się również informacje o jego śmierci (w analogicznych okolicznościach) w marcu 1942 lub październiku 1941.

</doc>
<doc id="2438825" url="https://pl.wikipedia.org/wiki?curid=2438825" title="Serge Mputu Mbungu">
Serge Mputu Mbungu

Serge Mputu-Bandu Mbungu (ur. 21 maja 1980) – kongijski piłkarz grający na pozycji napastnika.
Kariera klubowa.
Karierę piłkarską Mputu Mbungu rozpoczął w klubie AS Paulino z Kinszasy. W 1998 zadebiutował w jego barwach w pierwszej lidze Demokratycznej Republiki Konga. Grał w nim do połowy 1999, gdy przeszedł do sudańskiego Al-Hilal Omdurman, z którym w 1999 wywalczył mistrzostwo Sudanu, a w 2000 zdobył Puchar Sudanu.
W 2001 Mputu Mbungu wyjechał do Belgii i został zawodnikiem KSC Lokeren. Wiosną 2001 rozegrał w nim 2 mecze w pierwszej lidze belgijskiej, a na sezon 2001/2002 został wypożyczony do KRC Harelbeke z drugiej ligi. W sezonie 2002/2003 ponownie grał w Lokeren.
W 2003 Mputu Mbungu wrócił do Al-Hilal Omdurman i do 2005 trzykrotnie z rzędu został z nim mistrzem kraju. W 2004 zdobył też Puchar Sudanu. W 2006 Kongijczyk odszedł do angolskiej Benfiki Luanda. Grał w niej do końca 2008, a w 2009 został zawodnikiem AS Vita Club. W 2012 wrócił na krótko do Benfica Luanda.
Kariera reprezentacyjna.
W reprezentacji Demokratycznej Republiki Konga Mputu Mbungu zadebiutował w 1999 roku. W 2000 roku rozegrał 1 mecz w Pucharze Narodów Afryki 2000, z Gabonem (0:0).

</doc>
<doc id="2438839" url="https://pl.wikipedia.org/wiki?curid=2438839" title="Windą na szafot">
Windą na szafot

Windą na szafot (fr. "Ascenseur pour l'échafaud") – film kryminalny Luisa Malle’a z 1958 roku, nakręcony na podstawie powieści Nöela Calefa.
Film należy do klasyki francuskiej nowej fali. Nawiązuje do konstrukcji literatury i filmu "noir"; w obrazie widzimy też jeden z pierwszych przypadków ukazania charakterystycznego dla tego nurtu „bohatera chodzącego”. Reżyser otrzymał za ten film Nagrodę Louisa Delluca. "Windą na szafot" zapoczątkowało karierę Jeanne Moreau, wcześniej angażowanej głównie do ról drugoplanowych.
Film opowiada o próbie dokonania zbrodni doskonałej. Kochankowie: Julien i Florence, chcą zabić Simona Caralę (męża Florence). Julien zabija Simona, pozorując samobójstwo, lecz zapomina o linie. Wracając po nią zostaje uwięziony w windzie. Dodatkowo para nastolatków kradnie jego samochód, wraz ze znajdującym się w nim rewolwerem.

</doc>
<doc id="2438840" url="https://pl.wikipedia.org/wiki?curid=2438840" title="Grzegorz Gronkiewicz">
Grzegorz Gronkiewicz

Grzegorz Gronkiewicz (ur. 10 kwietnia 1965 w Częstochowie) – polski kolarz szosowy, indywidualny mistrz Polski (2002)
Karierę rozpoczął w klubie Kolejarz Częstochowa. W 1990 wygrał jeden z etapów Tour de Pologne, w 1991 Memoriał Andrzeja Trochanowskiego, a w 1995 wyścig „Cud nad Wisłą” i klasyfikację najaktywniejszych w Tour de Pologne. Dopiero w 2000 przeszedł na zawodowstwo, zostając członkiem zespołu MAT-Ceresit-CCC Polkowice. Od 2001 do 2003 jeździł w barwach zespołu Weltour Katowice. W 2002 (wieku 37 lat!) sięgnął po mistrzostwo Polski w szosowym wyścigu ze startu wspólnego. Od 2003 starty łączył z funkcja dyrektora sportowego zespołu. W tej podwójnej funkcji wygrał ponownie wyścig „Cud nad Wisłą”. Karierę kolarską zakończył w 2004 w drużynie Dominscout-Śnieżka Częstochowa, w której był również dyrektorem sportowym. Po zakończeniu kariery w dalszym ciągu zaangażowany w kolarstwo, m.in. jest prezesem klubu Kolejarz Częstochowa, dyrektorem sportowym zawodowej ekipy BDC Marcpol i organizatorem kryterium kolarskiego Grand Prix Jasnej Góry w tym mieście.

</doc>
<doc id="2438890" url="https://pl.wikipedia.org/wiki?curid=2438890" title="Hala sportowa w Kielcach">
Hala sportowa w Kielcach

Hala sportowa w Kielcach – hala sportowa mieszcząca się w Kielcach przy ul. Krakowskiej 72.
Budowę hali dla potrzeb drużyny szczypiornistów Korony Kielce i uczniów szkół przyzakładowych „Iskry” rozpoczęto w 1972. Obiekt został przekazany do użytku 25 października 1985 w obecności Włodzimierza Pasternaka, Witolda Zaraski i Zbigniewa Tłuczyńskiego. Obok boiska do piłki ręcznej i trybun o pojemności 1400 miejsc, w budynku znalazły się też m.in.: hotel z 45 miejscami oraz kawiarnia. 26 października 1985 w hali rozegrano pierwszy mecz – szczypiorniści Korony Kielce pokonali 25:23 Hutnika Kraków, a pierwszą bramkę zdobył w 21. sekundzie spotkania zawodnik Korony Jacek Szulc. Inauguracyjny mecz oglądało blisko 1,5 tys. kibiców. 29 października 1985 odbyło się w hali pierwsze spotkanie międzypaństwowe – reprezentacja Polski, której najlepszym strzelcem był Marek Kordowiecki (9 bramek), pokonała 27:24 reprezentację ZSRR.
Zespół Korony, przekształcony później w Iskrę i Vive Kielce, rozgrywał w hali swoje mecze domowe do 2006, kiedy przeniósł się do nowo powstałej Hali Legionów. Oprócz spotkań ligowych, kielecka drużyna rozgrywała w hali mecze w europejskich pucharach, w tym w Lidze Mistrzów i Pucharze EHF (część z nich oglądało ok. 2 tys. kibiców).
W hali swoje mecze domowe rozgrywał też zlikwidowany w 2013 klub piłki ręcznej kobiet KSS Kielce. Od 2013 użytkownikiem hali jest żeński klub Korona Handball.
Pojemność hali to 900 miejsc. Oprócz boiska do gry w piłkę ręczną, znajdują się w niej: mniejsza sala (14×10 m), gabinet odnowy biologicznej, siłownia oraz sauna.

</doc>
<doc id="2438952" url="https://pl.wikipedia.org/wiki?curid=2438952" title="Ngidi Yemweni">
Ngidi Yemweni

Jean-Jacques Ngidi Yemweni (ur. 4 kwietnia 1976 w Kinszasie) – kongijski piłkarz grający na pozycji napastnika. Od 2010 roku jest zawodnikiem klubu TC Elima Matadi.
Kariera klubowa.
Karierę piłkarską Yemweni rozpoczął w klubie CS Style du Congo. W 1994 roku zadebiutował w jego barwach w pierwszej lidze Demokratycznej Republiki Konga. Grał w nim do końca 1996 roku, a w 1997 odszedł do DC Motema Pembe z Kinszasy. Jego zawodnikiem był do 2000 roku. W 1998 i 1999 roku wywalczył mistrzostwo kraju.
W 2001 roku Yemweni został piłkarzem sudańskiego Al-Hilal Omdurman. Następnie w 2002 roku odszedł do szwajcarskiego FC Sion, w którym rozegrał jeden mecz w lidze.
W 2003 roku Yemweni wrócił do Demokratycznej Republiki Konga. W latach 2003-2004 grał w TP Mazembe. Następnie w 2005 roku został zawodnikiem angolskiego zespołu Sagrada Esperança i wówczas wywalczył z nim mistrzostwo Angoli. W połowie 2006 roku został piłkarzem DC Motema Pembe. W 2008 roku został z nim mistrzem kraju, a w 2009 roku zdobył Coupe du Congo. W 2010 roku przeszedł do TC Elima Matadi.
Kariera reprezentacyjna.
W reprezentacji Demokratycznej Republiki Konga Yemweni zadebiutował w 2000 roku. W tym samym roku rozegrał 2 mecze w Pucharze Narodów Afryki 2000: z Republiką Południowej Afryki (0:1) i z Gabonem (0:0).

</doc>
<doc id="2438961" url="https://pl.wikipedia.org/wiki?curid=2438961" title="Stanisław Tomasz Nowakowski">
Stanisław Tomasz Nowakowski

Stanisław Tomasz Nowakowski (ur. 11 stycznia 1888 we wsi Sosnówka koło Kamieńca Podolskiego, zm. 10 lub 11 marca 1938 w Poznaniu) – polski geograf, profesor Uniwersytetu im. Adama Mickiewicza w Poznaniu. Zajmował się głównie geografią społeczno-ekonomiczną.
Życiorys.
Był synem Józefa Nowakowskiego, tamtejszego oficjalisty dworskiego, i Marii Paszkiewicz. W 1907 w Saratowie uzyskał maturę, w tym samym roku rozpoczął studia ekonomiczne na Wyższych Kursach Handlowych w Kijowie (od 1908 Kijowski Instytut Handlowy), które zakończył w 1916. W latach 1911–1917 odbył podróże do Japonii, gdzie badał rolnictwo i problemy polityczne oraz ekonomicznej ekspansji Japonii na Dalekim Wschodzie i Pacyfiku. Napisał wówczas prace: "Sielskoje chozjajstwo sowremiennoj Japoni" (Kijów 1913) oraz "Panamskij Kanał i jego mirowoje znaczenije" (Kijów 1915). Na podstawie prac został powołany w 1917 w kijowskim Instytucie Handlowym na stanowisko kierownika katedry geografii ekonomicznej. Po kilku miesiącach udał się ponownie do Japonii i stąd wyjechał do Stanów Zjednoczonych, gdzie osiedlił się w Chicago. Na Uniwersytecie Yale (w New Haven) pod kierunkiem E. Huntingtona napisał rozprawę doktorską "Klimat Syberii" oraz mianowany został profesorem geografii ekonomicznej na Uniwersytecie Clarka (w Worcester), a w 1922 przyjechał z misją naukową do Polski. Po powrocie do Stanów Zjednoczonych założył Towarzystwo Przyjaciół Kultury Polskiej.
Po raz drugi przybył do Polski z amerykańską misją rządową w 1923 i wówczas postanowił pozostać w kraju. Osiedlił się na stałe w Poznaniu i tam w 1924 powołano go na stanowisko kierownika Katedry Geografii Gospodarczej na Uniwersytecie Poznańskim w charakterze profesora zwyczajnego. Dwa lata później podjął pracę także w Wyższej Szkole Handlowej w Poznaniu. Choć sympatyzował z ZSRR i komunizmem, nie uczestniczył w życiu politycznym. Był wrażliwy na nędzę ludzką, zaznawszy w młodości niedostatku, pomagał młodzieży uniwersyteckiej.
W Poznaniu wydał w latach 1929–1930 monumentalną "Geografię gospodarczą Polski Zachodniej" (t. 1-2). Pod wpływem dzieł klasyków marksizmu i radzieckiej literatury światopoglądowej sam stał się marksistą. W teoretycznej rozprawie "Marksizm a geografia gospodarcza" (1928) dał temu wyraz po raz pierwszy, a zawarte w niej poglądy rozwinął później w swym największym dziele "Geografia jako nauka", które opublikowano w latach 1934–1935 w Wielkiej geografii powszechnej. Ukazało się w niej również w latach 1936–1938 jego ostatnie dzieło "Związek Socjalistycznych Republik Radzieckich", które wzbogaciło polską literaturę geograficzną na temat ZSRR.
Pochowany został na cmentarzu ewangelickim na Górczynie, a jego pogrzeb przekształcił się w wielką manifestację polityczną. Wziął ślub w 1918, jego żona Zofia była lekarką. Pozostała w Stanach Zjednoczonych.

</doc>
<doc id="2439000" url="https://pl.wikipedia.org/wiki?curid=2439000" title="Mubama Kibwey">
Mubama Kibwey

Mubama Kibwey (ur. 4 kwietnia 1976 w Kinszasie) – kongijski piłkarz grający na pozycji pomocnika.
Kariera klubowa.
W swojej karierze piłkarskiej Kibwey grał w takich klubach jak: francuskie AS Muret, SO Châtellerault, RCS La Chapelle-Saint-Luc, portugalskie Académica Coimbra, União Leiria i FC Maia oraz saudyjski Al-Shoalah.
Kariera reprezentacyjna.
Swoje jedyne spotkanie w reprezentacji Demokratycznej Republiki Konga Kibwey rozegrał w Pucharze Narodów Afryki 2000. Mecz ten, z Republiką Południowej Afryki (0:1), odbył się 26 stycznia 2000 roku.

</doc>
<doc id="2439009" url="https://pl.wikipedia.org/wiki?curid=2439009" title="Mariusz Walkowiak">
Mariusz Walkowiak

Mariusz Walkowiak (ur. 17 sierpnia 1970 w Poznaniu) – polski kajakarz – kanadyjkarz, olimpijczyk z Barcelony 1992, zawodnik Posnanii.
Na igrzyskach w Barcelonie wystartował w konkurencji C-1 na dystansie 500 metrów gdzie odpadł w półfinale oraz w C-2 na dystansie 1000 metrów (partnerem był Dariusz Koszykowski). Polska osada odpadła w półfinale.

</doc>
<doc id="2439015" url="https://pl.wikipedia.org/wiki?curid=2439015" title="Marta Włodkowska">
Marta Włodkowska

Marta Włodkowska (ur. 9 sierpnia 1973 w Szczecinie) – polska pływaczka, olimpijka z Barcelony 1992.
Na igrzyskach w Barcelonie wystartowała w wyścigu na 200 m stylem grzbietowym zajmując 38. miejsce oraz w wyścigu na 400 m stylem zmiennym zajmując 24. miejsce.

</doc>
<doc id="2439022" url="https://pl.wikipedia.org/wiki?curid=2439022" title="Sławomir Zwierzyński">
Sławomir Zwierzyński

Sławomir Zwierzyński (ur. 20 listopada 1966 w Warszawie) – polski szermierz-szpadzista, trener, olimpijczyk z Barcelony 1992.
W trakcie kariery sportowej reprezentował klub Legia Warszawa. Drużynowy mistrz Polski w latach 1988, 1992 oraz wicemistrz w latach 1987, 1989, 1993.
Uczestnik mistrzostw świata w latach 1991, 1993, 1994.
Na igrzyskach w Barcelonie wystartował w turnieju drużynowym szpadzistów (partnerami byli: Maciej Ciszewski, Witold Gadomski, Sławomir Nawrocki, Marek Stępień). Polska drużyna zajęła 12. miejsce.
Po zakończeniu kariery sportowej podjął pracę trenera.

</doc>
<doc id="2439024" url="https://pl.wikipedia.org/wiki?curid=2439024" title="Zbrodniarz, który ukradł zbrodnię">
Zbrodniarz, który ukradł zbrodnię

Zbrodniarz, który ukradł zbrodnię – film kryminalny Janusza Majewskiego z 1969 roku, nakręcony na podstawie powieści Krzysztofa Kąkolewskiego. Film opowiada o emerytowanym milicjancie, prowadzącym prywatne śledztwo w sprawie napadu. Uznany za najlepszy polski film kryminalny, m.in. ze względu na kreację aktorską Zygmunta Hübnera.
Powieść Kąkolewskiego, na podstawie której powstał film, oparta była na autentycznej historii kryminalnej, jednak pisarz zmienił częściowo akcję.
Film stylizowany jest na dokument – bohater opowiada sprawę reporterowi, obraz kręcony jest przy jak największym wykorzystaniu naturalnego oświetlenia, zdjęciom w atelier towarzyszą autentyczne plenery i wnętrza, zdjęcia są szorstkie, kompozycja uproszczona, zdjęcia mają wyglądać na kręcone z ukrytej kamery. Stylizacja ta nawiązuje do formy powieści Kąkolewskiego, która składała się przede wszystkim z dokumentów, ekspertyz i protokołów przesłuchań, przy niewielkiej ilości tekstu odautorskiego, co nadawało jej również pozór książki dokumentalnej.
Plenery: Warszawa.

</doc>
<doc id="2439029" url="https://pl.wikipedia.org/wiki?curid=2439029" title="Krzysztof Walencik">
Krzysztof Walencik

Krzysztof Walencik (ur. 26 lutego 1965 w Sochaczewie) – polski zapaśnik stylu wolnego, medalista mistrzostw Europy, olimpijczyk z Barcelony 1992.
Kariera sportowa.
Zawodnik walczący w wadze półśredniej.
Uczestnik mistrzostw świata w:
Brązowy medalista mistrzostw Europy w roku 1992 w Kopenhadze.
Uczestnik mistrzostw Europy w:
Na igrzyskach w Barcelonie wystartował w wadze półśredniej zajmując 5. miejsce.

</doc>
<doc id="2439032" url="https://pl.wikipedia.org/wiki?curid=2439032" title="Advanced Orion">
Advanced Orion



</doc>
<doc id="2439040" url="https://pl.wikipedia.org/wiki?curid=2439040" title="Zmarwlocik żółtawy">
Zmarwlocik żółtawy

Zmarwlocik żółtawy ("Heptagenia sulphurea") – gatunek owada z rzędu jętek i rodziny zmarwlocikowatych (Heptageniidae).
Długość dorosłego owada 1 cm.
Dorosłe jętki mają silnie uwstecznione narządy gębowe i nie pobierają pokarmu.
Zmarwlocik żółtawy występuje na terenie środkowej i północnej Europy oraz w zachodniej Azji.

</doc>
<doc id="2439041" url="https://pl.wikipedia.org/wiki?curid=2439041" title="Artur Szafrański">
Artur Szafrański

Artur Szafrański (ur. 25 października 1971 w Elblągu) – polski panczenista, olimpijczyk z Lillehammer 1994.
W trakcie kariery sportowej reprezentował kluby: Orzeł Elbląg, Olimpia Elbląg, WTŁ Warszawa.
Medalista mistrzostw Polski:
Uczestnik mistrzostw świata w wieloboju rozegranych w 1993 roku, w których nie został sklasyfikowany (zajął 21. miejsce w biegu na 500 metrów, w biegu na 5000 metrów został zdyskwalifikowany oraz 13. miejsce w biegu na 1500 metrów) oraz w mistrzostw świata na dystansach rozegranych w 1997 roku w Warszawie, podczas których zajął 18. miejsce w biegu na 1500 metrów.
Uczestnik mistrzostw Europy w:
Na igrzyskach w Lillehammer wystartował w biegu na 1500 metrów, którego nie ukończył.
Rekordy życiowe:

</doc>
<doc id="2439053" url="https://pl.wikipedia.org/wiki?curid=2439053" title="Qwa Qwa Stars">
Qwa Qwa Stars



</doc>
<doc id="2439062" url="https://pl.wikipedia.org/wiki?curid=2439062" title="Emeka Mamale">
Emeka Mamale

Emeka Esanga Mamale (ur. 21 października 1977, zm. 25 czerwca 2020) – kongijski piłkarz grający na pozycji napastnika. Od 2010 roku grał w klubie DC Motema Pembe.
Kariera klubowa.
Karierę piłkarską Mamale rozpoczął w klubie DC Motema Pembe z Kinszasy. Zadebiutował w nim w 1995 roku w pierwszej lidze Demokratycznej Republiki Konga. W 1996 roku wywalczył z Motema Pembe mistrzostwo kraju.
W połowie 1996 roku Mamale wyjechał do Korei Południowej i przez 2 lata grał w tamtejszym Pohang Steelers. W 1996 roku zdobył z nim Puchar Korei Południowej. W 1998 roku Mamale grał już w Republice Południowej Afryki. W sezonie 1998/1999 był zawodnikiem Qwa Qwa Stars. Z kolei w latach 1999–2000 występował w Kaizer Chiefs FC.
Wiosną 2001 Mamale został zawodnikiem belgijskiego KSC Lokeren, a w połowie tamtego roku trafił do angolskiego FC Cabinda. W latach 2003–2006 był piłkarzem innego klubu z Angoli, Primeiro de Agosto z Luandy. W 2006 roku wywalczył z nim dublet - mistrzostwo i puchar kraju.
W sezonie 2006/2007 Mamale znów grał w RPA, tym razem w Silver Stars. W sezonie 2007/2008 był piłkarzem izraelskiego Hapoelu Akka. W 2009 roku wrócił do ojczyzny i został zawodnikiem TC Elima Matadi. Z kolei w 2010 roku powrócił do zespołu DC Motema Pembe. W 2010 roku zdobył z nim Coupe du Congo.
Kariera reprezentacyjna.
W reprezentacji Zairu Mamale zadebiutował w 1996 roku i w tym samym roku został powołany do kadry na Puchar Narodów Afryki 1996. Na nim rozegrał jeden mecz, z Liberią (2:0).
W 1998 roku Mamale był w kadrze Demokratycznej Republiki Konga na Puchar Narodów Afryki 1998. Zajął z nią 3. miejsce w tym turnieju, a jego dorobek to 5 meczów: z Tunezją (1:2), z Ghaną (1:0), ćwierćfinał z Kamerunem (1:0), półfinał z Republiką Południowej Afryki (1:2) i o 3. miejsce z Burkina Faso (4:4, k. 1:4).
W 2000 roku Mamale wziął udział w Pucharze Narodów Afryki 2000. Zagrał na nim tylko w grupowym meczu z Algierią (0:0).

</doc>
<doc id="2439063" url="https://pl.wikipedia.org/wiki?curid=2439063" title="Agrion sponsa">
Agrion sponsa



</doc>
<doc id="2439067" url="https://pl.wikipedia.org/wiki?curid=2439067" title="Agrion paedisca">
Agrion paedisca



</doc>
<doc id="2439104" url="https://pl.wikipedia.org/wiki?curid=2439104" title="Maria od Ukrzyżowania Curcio">
Maria od Ukrzyżowania Curcio

Maria od Ukrzyżowania Curcio, właśc. syc. "Rosa Curcio" (ur. 30 stycznia 1877 r. w Ispicy na Sycylii, zm. 4 lipca 1957 r. w Santa Marinella) – włoska tercjarka karmelitańska i apostołka, założycielka Zgromadzenia Karmelitanek Sióstr Misjonarek św. Teresy od Dzieciątka Jezus, błogosławiona Kościoła rzymskokatolickiego.
Urodziła się w wielodzietnej rodzinie. Jej rodzicami byli Salvatore Curcio i Concetta Franzo. W 1890 r. mając 13 lat wstąpiła do karmelitanek przyjmując imię Maria. W dniu 17 maja 1925 r. brała udział w kanonizacji św. Teresy od Dzieciątka Jezus. W 1925 r. założyła zgromadzenie Karmelitanek Sióstr Misjonarek św. Teresy od Dzieciątka Jezus osiadając ze wspólnotą w Santa Marinella koło Rzymu. Wspólnota została zatwierdzona w 1930 r. przez papieża Piusa XI.
Maria od Ukrzyżowania zajmowała się zarówno kontemplacją, jak i działalnością oświatową oraz charytatywną.
Zmarła w opinii świętości mając 80 lat.
Została beatyfikowana przez papieża Benedykta XVI w dniu 13 listopada 2005 r.

</doc>
<doc id="2439132" url="https://pl.wikipedia.org/wiki?curid=2439132" title="Kabwe Kasongo">
Kabwe Kasongo

Kabwe Kasongo (ur. 31 lipca 1970 w Kinszasie) – piłkarz z Demokratycznej Republiki Konga grający na pozycji lewego lub środkowego obrońcy.
Kariera klubowa.
Karierę piłkarską Kasongo rozpoczął w klubie Lubumbashi Sport. Zadebiutował w nim w 1991 roku w pierwszej lidze Demokratycznej Republiki Konga. Grał w nim do końca 1992 roku, a w 1993 odszedł do DC Motema Pembe z Kinszasy. Z DC Motema Pembe wywalczył mistrzostwo kraju w 1994 roku oraz dwukrotnie zdobył Coupe du Congo w latach 1993 i 1994. W 1995 roku wrócił do Lubumbashi Sport i występował w nim także w 1996 roku.
Pod koniec 1996 roku Kasongo wyjechał do Portugalii i został piłkarzem grającego w Segunda Divisão, Sportingu Covilhã. W 1997 roku odszedł do pierwszoligowej Vitórii Guimarães. Występował w niej w sezonie 1997/1998 i sezonie 1998/1999. Latem 1999 został zawodnikiem spadkowicza z pierwszej ligi, GD Chaves. W 2007 roku spadł z Chaves do Segunda Divisão i na tym poziomie rozgrywek grał w sezonie 2007/2008. Latem 2008 zakończył karierę piłkarską.
Kariera reprezentacyjna.
W reprezentacji Zairu Kasongo zadebiutował w 1992 roku i w tym samym roku został powołany do kadry na Puchar Narodów Afryki 1992. Z kolei w 1994 roku zagrał w trzech meczach Pucharu Narodów Afryki 1994: z Mali (1:0), z Tunezją (1:1) oraz ćwierćfinale z Nigerią (0:2).
W 1996 roku Kasongo wystąpił w Pucharze Narodów Afryki 1996. Na tym turnieju rozegrał dwa mecze: z Liberią (2:0) i ćwierćfinale z Ghaną (0:1).
W 2000 roku Kasongo wziął udział w Pucharze Narodów Afryki 2000. Zagrał na nim w trzech spotkaniach: z Algierią (0:0), z Południową Afryką (0:1) i z Gabonem (0:0), w którym został ukarany czerwoną kartką.

</doc>
<doc id="2439156" url="https://pl.wikipedia.org/wiki?curid=2439156" title="Jaz kozłowo-iglicowy">
Jaz kozłowo-iglicowy

Jaz kozłowo-iglicowy – szczególna forma jazu służąca do spiętrzenia wody, której energia wykorzystywana była do napędzania młynów lub do podniesienia i utrzymania poziomu wody w celu utrzymania żeglowności powyżej jazu.
Jaz ten może być zbudowany ukośnie lub prostopadle do nurtu. Konstrukcja jazu nie pozwala na jego całkowite zamknięcie. Składa się on z szeregu drewnianych belek zwanych iglicami, o kwadratowym przekroju ok. 8 x 8 cm lub większym. Beleczki – iglice zakończone są walcowatym uchwytem. Pod wodą znajduje się kamienny lub betonowy próg (ponur), a w części nawodnej estakada. Przepływ wody regulowany jest poprzez układanie pionowo beleczek – iglic, tak aby ich dolny koniec opierał się o podwody próg (ponur), a górny, lekko odchylony od pionu w kierunku zgodnym a przepływem nurtu wody, o krawędź estakady. Poziom wody i wielkość przepływu reguluje się poprzez dodanie lub usunięcie beleczek, oraz poprzez regulowanie odstępu pomiędzy nimi. Czynności te wykonywane są ręcznie przez obsługę jazu.
Jazy tego typu, kiedyś popularne, obecnie są zachowywane głównie jako obiekty zabytkowe, np. jaz w Lucernie, gdzie reguluje on poziom wód Jeziora Czterech Kantonów lub zlikwidowany w latach 2015–2019 jaz w Brandenburgii na Sprewie koło miejscowości Neubrück, gdzie reguluje poziom wody na rzece pomiędzy jazem i śluzą w Beeskow a śluzą "Neuhaus", tak aby rzeka była żeglowna.
W Polsce czynne jazy tego typu znajdują się między innymi we Wrocławiu – Jaz Psie Pole, ponadto funkcjonuje jaz kozłowo-iglicowy Ujście Nysy. Dwa inne wrocławskie jazy tego typu zostały przebudowane – Jaz Różanka w 1976 r., a Jaz Opatowice w 1985.

</doc>
<doc id="2439160" url="https://pl.wikipedia.org/wiki?curid=2439160" title="Krnov-Chomýž">
Krnov-Chomýž

Krnov-Chomýž – zlikwidowany przystanek kolejowy w Karniowie (w dzielnicy Chomýž), w kraju morawsko-śląskim, w Czechach. Znajdował się na linii biegnącej z Karniowa do Głuchołaz (obecnie według oznaczeń czeskich jest to część linii nr 292, a według oznaczeń polskich nr 333).

</doc>
<doc id="2439178" url="https://pl.wikipedia.org/wiki?curid=2439178" title="Bolesław Chrząszcz">
Bolesław Chrząszcz

Bolesław Chrząszcz pseud. "Orzeł", "Zagraniczny" (ur. 22 września 1883 w Warszawie, zm. 1943 w ZSRR) – działacz komunistyczny i związkowy, funkcjonariusz Czeki.
Syn robotnika Emila, skończył 4-letnią szkołę techniczną, po czym pracował jako lakiernik i elektromonter. Od 1905 członek SDKPiL, pracownik techniki partyjnej. Aktywista Socjaldemokratycznego Związku Zawodowego Robotników Przemysłu Metalurgicznego. W 1908 aresztowany i uwięziony w Warszawie, rok później skazany na zesłanie do guberni jenisejskiej, gdzie był robotnikiem rolnym, a od 1913 kinooperatorem w Jenisejsku. Po rewolucji lutowej 1917 przybył do Moskwy, gdzie wstąpił do Socjaldemokratycznej Partii Robotniczej Rosji (bolszewików) (SDPRR(b). Od marca 1917 był sekretarzem Związku Zawodowego Pracowników Kinematografii. Działał w moskiewskiej grupie SDKPiL, a następnie KPRP. Brał udział w przewrocie bolszewickim w Moskwie w październiku 1917. W 1918 wstąpił do Czeki, gdzie najpierw pracował w kompanii do zadań specjalnych, a od 1919 był naczelnikiem Archiwum Czeki. W 1920 walczył w oddziałach Armii Czerwonej w wojnie z Polską, po której zakończeniu powrócił do pracy w Archiwum. Od 1923 do 1925 kierował jednym z wydziałów w moskiewskim GPU. Od 1925 był naczelnikiem kancelarii przewodniczącego Centralnego Komitetu Wykonawczego (CKW) ZSRR. 23 maja 1937 został aresztowany przez NKWD i uwięziony. Zmarł w więzieniu w 1943. W 1955 został pośmiertnie zrehabilitowany.

</doc>
<doc id="2439210" url="https://pl.wikipedia.org/wiki?curid=2439210" title="Józef Chudy">
Józef Chudy

Józef Chudy (ur. 18 kwietnia 1890 w Reczkowie w powiecie koneckim, zm. 26 lutego 1963 w Warszawie) – działacz komunistyczny.
Syn Łukasza, skończył dwie klasy szkoły powszechnej. W wieku 10 lat zaczął terminować w Częstochowie w warsztacie szewskim, a od 1910 pracował w Warszawie jako szewc. W 1916 wstąpił do Związku Zawodowego Robotników Przemysłu Skórzanego, a w 1917 do PPS-Lewicy. Po połączeniu tej partii z SDKPiL został członkiem KPRP/KPP. Aktywny działacz kulturalno-oświatowego Towarzystwa "Wiedza Robotnicza". W 1922 uczestniczył w kampanii wyborczej do sejmu, będąc agitatorem Związku Proletariatu Miast i Wsi (ZPMiW). Był członkiem zarządu sekcji szewców I kategorii w związku zawodowym. Przez wiele lat kierował działalnością MOPR i brał udział we wszystkich strajkach warszawskich szewców. W latach 1940-1941 w jego warsztacie odbywały się zebrania członków Stowarzyszenia Przyjaciół ZSRR, w których uczestniczył. Po powstaniu warszawskim został wywieziony do obozu w Pruszkowie. W sierpniu 1945 wrócił do Warszawy i zaczął pracować w warsztatach szewskich MBP. Członek PPR i PZPR. 21 maja 1951 Krajowa Armia Podziemna dokonała napadu na Chudego. Został pobity we własnym domu, przy okazji zrabowano pewną kwotę pieniędzy, zegarki, biżuterię i inne przedmioty. Od 1956 na rencie dla zasłużonych. Był odznaczony Krzyżem Komandorskim Orderu Odrodzenia Polski.

</doc>
<doc id="2439212" url="https://pl.wikipedia.org/wiki?curid=2439212" title="Lví důl">
Lví důl

Lví důl (niem. "Löwengrund") – dolina w Sudetach Zachodnich, w czeskiej części pasma Karkonoszy.
Położenie.
Dolina położona jest po czeskiej stronie Karkonoszy, w ich północno-wschodniej części, pomiędzy masywem Růžové hory na zachodzie a Jelení hory na wschodzie. Od północy ograniczają ją zbocza Śnieżki, Czarnego Grzbietu i Czarnej Kopy. Od południa ogranicza ją Pěnkavčí vrch.
Charakterystyka.
Dolina ma długość ok. 4 km, jest wąska, głęboko wcięta pomiędzy okoliczne masywy. Biegnie z północnego zachodu na południowy wschód. W dolnej części zakręca ku wschodowi. Ta część doliny nosi nazwę Jelení důl. Kończy się w miejscowości Malá Úpa, w miejscu zwanym Spálený Mlýn, gdzie dochodzi do doliny Malé Úpy.
W górnej części uchodzi do niej Slunečné údolí oraz Důl pod Koulemí, niżej Slunný důl oraz dolina, którą płynie Messnerova strouha.
Wody.
Dnem doliny płynie Jelení potok.
Geologia.
Dolina i jej otoczenie leży na obszarze zbudowanym ze skał metamorficznych, należących do metamorfiku południowych Karkonoszy.
Roślinność.
Większa część doliny jest zalesiona. Na zboczach znajdują się nieliczne polany.
Ochrona przyrody.
Cały obszar doliny i jej otoczenia leży w obrębie czeskiego Karkonoskiego Parku Narodowego (czes. "Krkonošský národní park, KRNAP")
Zagospodarowanie.
Dnem doliny biegnie droga z miejscowości Malá Úpa, od miejsca Spálený Mlýn, która w górnej części zawraca, trawersując zachodnie i południowe zbocza Jelení hory do przysiółka Šímovy Chalupy.
Turystyka.
Przez dolinę nie biegną żadne szlaki turystyczne. W ostatnich latach wyznaczono żółty szlak turystyczny ze Spáleného Mlýna do Horní Malé Úpy (Pomezní Boudy), ale wkrótce go zlikwidowano.

</doc>
<doc id="2439217" url="https://pl.wikipedia.org/wiki?curid=2439217" title="Čertak HS205">
Čertak HS205



</doc>
<doc id="2439222" url="https://pl.wikipedia.org/wiki?curid=2439222" title="John Norton Loughborough">
John Norton Loughborough

John Norton Loughborough (ur. 1832, zm. 7 kwietnia 1924) – jeden z pierwszych kaznodziejów spośród adwentystów dnia siódmego.
Loughborough angażował się w ruch adwentystów dnia siódmego już we wczesnym stadium rozwoju tego ruchu. W roku 1852 został powołany przez Ellen G. White do wygłaszania kazań. Pracował dla kościoła w Nowej Anglii, Michigan, Ohio, Wielkiej Brytanii i Kalifornii. W 1878 roku Ellen White powiedziała mu, że jego praca dla kościoła „musi być taka, aby opowiedzieć o jego pełnej wartości”. W 1902 roku opublikował on opis poselstwa oraz historię adwentyzmu dnia siódmego pod tytułem „Wzrost i rozwój poselstwa trzeciego anioła”, jednak pozycja ta uległa zniszczeniu, kiedy to uległ spaleniu podczas pożaru Review and Herald w Battle Creek w stanie Michigan w roku 1903. Następnie w roku 1905 wydał on kolejną książkę „Wielki, drugi ruch adwentowy”, w której opisał swoje pierwsze doświadczenia w historii kościoła, wizje oraz proroctwa Ellen White, pierwsze podziały w kościele, różne filozoficzne oraz religijne kwestie, jak również poruszył kilka kwestii autobiograficznych.
F.C. Gilbert (1867–1946) dyskutował o doświadczeniach Loughborougha z wizjami Ellen White w swojej książce „Wypełnione, boskie przepowiednie Ellen G. White”, w szczególności skupił się na przepowiedniach dotyczących niewolnictwa oraz rozpoczęcia amerykańskiej wojny domowej.
Szkoła Johna Loughborougha znajduje się w miejscowości Tottenham w Północnym Londynie.
Jeden jego bardzo znany cytat pojawił się 8 października 1861 roku w artykule Review and Herald (obecnie jest to Adventist Review), w którym wypowiadał się przeciwko tworzeniu creda:

</doc>
<doc id="2439223" url="https://pl.wikipedia.org/wiki?curid=2439223" title="Berngal">
Berngal

Berngal lub Bearnghal – legendarny zwierzchni król Irlandii z dynastii Milezjan (linia Íra, syna Mileda) w latach 617-605 p.n.e. Syn Gede Ollgothacha, zwierzchniego króla Irlandii. 
Berngal pokonał i zabił w bitwie pod Breagh Fiachę III Finnailchesa, swego stryjecznego brata oraz zabójcę ojca Gede Ollgothacha. Następnie zajął opróżniony zwierzchni tron irlandzki. Są rozbieżności, co do czasu jego rządów. "Roczniki Czterech Mistrzów" podały dwanaście, zaś "Lebor Gabála Érenn" („Księga najazdów Irlandii”) podała dwadzieścia jeden lat rządów. Ta poinformowała, że z powodu wielu wojen prowadzonych przez niego, zaczęło brakować mleka i zboża w Irlandii. Według „Roczników”, Berngal został zabity przez Oiliolla i Sirnę Saeglacha mac Dian, prawnuka arcykróla Roithechtaigha I. Zwierzchnia władza nad Irlandią przeszła na pierwszego z nich, Oiliolla I, brata stryjecznego zabitego oraz syna arcykróla Slanolla.

</doc>
<doc id="2439225" url="https://pl.wikipedia.org/wiki?curid=2439225" title="Jelení důl">
Jelení důl

Jelení důl (niem. "Löwengrund") – dolina w Sudetach Zachodnich, w czeskiej części pasma Karkonoszy.
Położenie i charakterystyka.
Dolina położona jest po czeskiej stronie Karkonoszy, w ich północno-wschodniej części, pomiędzy masywem Jelení hory na północy a masywem Pěnkavčí vrchu na południu. Stanowi dolny fragment doliny Lví důl, o długości ok. 1 km. Zaczyna się w miejscu, gdzie dochodzi od południowego zachodu dolina, którą płynie Messnerova strouha, a kończy w miejscowości Malá Úpa, w miejscu zwanym Spálený Mlýn, gdzie dochodzi do doliny Malé Úpy.
Wody.
Dnem doliny płynie Jelení potok.
Geologia.
Dolina i jej otoczenie leży na obszarze zbudowanym ze skał metamorficznych, należących do metamorfiku południowych Karkonoszy.
Roślinność.
Większa część doliny jest zalesiona. Na zboczach znajdują się nieliczne polany.
Ochrona przyrody.
Cały obszar doliny i jej otoczenia leży w obrębie czeskiego Karkonoskiego Parku Narodowego (czes. "Krkonošský národní park, KRNAP")
Zagospodarowanie.
Dnem doliny biegnie droga z miejscowości Malá Úpa, od miejsca Spálený Mlýn, która w górnej części Lví důlu zawraca, trawersując zachodnie i południowe zbocza Jelení hory dochodzi do przysiółka Šímovy Chalupy.
Turystyka.
Przez dolinę nie biegną żadne szlaki turystyczne. W ostatnich latach wyznaczono żółty szlak turystyczny ze Spáleného Mlýna do Horní Malé Úpy (Pomezní Boudy), ale wkrótce go zlikwidowano.

</doc>
<doc id="2439230" url="https://pl.wikipedia.org/wiki?curid=2439230" title="Oilioll I mac Slanuill">
Oilioll I mac Slanuill

Oillioll I mac Slanuill lub Ailill l mac Slanuill – legendarny zwierzchni król Irlandii z dynastii Milezjan (linia Íra, syna Mileda) w latach 605-590 p.n.e. Syn Slanolla, zwierzchniego króla Irlandii.
Objął zwierzchni tron irlandzki dzięki dokonaniu zabójstwa na Berngalu, swym bracie stryjecznym. "Roczniki Czterech Mistrzów" podały, że w tym mordzie brał udział także Sirna Saeglach mac Dian, prawnuk arcykróla Roithechtaigha I. Oilioll rządził piętnaście (szesnaście według „Roczników”) lat w Irlandii. Zginął z ręki Sirny, swego dawnego wspólnika w morderstwie, który zajął po nim zwierzchni tron irlandzki. Linia Íra, syna Mileda, utraciła władzę na długi czas. Odzyskała ją dopiero po 73 latach, za panowania Finna mac Blatha, wnuka brata przyrodniego.

</doc>
<doc id="2439232" url="https://pl.wikipedia.org/wiki?curid=2439232" title="Sirna Saeglach">
Sirna Saeglach

Sirna Saeglach lub Siorna Saoghlach (“Długowieczny”) – legendarny zwierzchni król Irlandii z dynastii Milezjan (linia Eremona) w latach 590-569 p.n.e. Syn Diana, syna Demana, syna Roithechtaigha I, zwierzchniego króla Irlandii.
Sirna odebrał zwierzchni tron linii Íra, która rządziła Irlandią z Ulsteru. Dokonał tego w wyniku zabójstwa arcykróla Oiliolla I mac Slanuill. W ten sposób pomścił na linii Íra śmierć swego pradziadka Roithechtaigha I. Piętnaście lat wcześniej, wraz z zabitym brał udział w mordzie na arcykrólu Berngalu, synu arcykróla Gede Ollgothacha. Sirna wlaczył w wielu bitwach, m.in. przeciw mieszkańcom Ulaidu oraz Fomorianom. "Roczniki Czterech Mistrzów" podały, że między pierwszym rokiem panowania Sirny a pierwszym rokiem panowania Roithechtaigha II mac Roan upłynęło sto pięćdziesiąt lat. Jednak Geoffrey Keating (zm. ok. 1645), irlandzki duchowny i historyk, cytując dawny wiersz, podał tylko dwadzieścia jeden lat jego panowania. Sirna został zabity w Alinn, z ręki Roithechtaigha mac Roan, przedstawiciela innej linii Milezjan, linii Emera Finna. Sirna pozostawił po sobie syna Oiliolla (Aililla) Olchaina, a przez niego wnuka Giallchada, przyszłego zwierzchniego króla Irlandii.

</doc>
<doc id="2439236" url="https://pl.wikipedia.org/wiki?curid=2439236" title="Roithechtaigh II mac Roan">
Roithechtaigh II mac Roan

Roithechtaigh II mac Roan lub Roithechtach II mac Roan – legendarny zwierzchni król Irlandii z dynastii Milezjan (linia Emera) w latach 569-562 p.n.e. Syn Roana, syna Failbe’a, syna Cas Cedchaingnecha, syna Faildergdoida, zwierzchniego króla Irlandii.
"Lebor Gabála Érenn" („Księga najazdów Irlandii”) podała, że Rotheightaigh był królem królestwa Gailenga, zanim objął zwierzchni tron irlandzki. Dokonał tego w wyniku zabójstwa arcykróla Sirny Saeglacha w Alinn. Był pierwszym władcą używającym rydwanu zaprzężonego w cztery konie. Rządził Irlandią przez siedem lat. Zginął rażony piorunem w Dun Sobhairce (ob. Dunseverick), w hrabstwie Antrim. Jego następcą na tronie został syn Elim I Ollfinsnechta.

</doc>
<doc id="2439242" url="https://pl.wikipedia.org/wiki?curid=2439242" title="Elim I Ollfinsnechta">
Elim I Ollfinsnechta

Elim I Ollfinsnechta (“od Wielkiego Winnego Śniegu”) – legendarny zwierzchni król Irlandii z dynastii Milezjan (linia Emera) w latach 562-561 p.n.e. Syn i następca Roithechtaigha II mac Roan, zwierzchniego króla Irlandii.
Prawdopodobnie został urobiony z danych osobowych arcykróla Finnachty I, którego imię właściwe także brzmiało Elim. Elim I Ollfinsnechta rządził przez jeden rok, gdy został zabity przez Giallchada, wnuka arcykróla Sirny Saeglacha, w bitwie pod Comair Trí nUisce. Było to w czasie, kiedy padał wielki śnieg o smaku wina. Elim z tego powodu otrzymał przydomek. Giallchad dokonał mordu, by zemścić się za śmierć swego dziadka z ręki Roithechtaigha II. Elim pozostawił po sobie syna Arta Imlecha, przyszłego zwierzchniego króla Irlandii.

</doc>
<doc id="2439256" url="https://pl.wikipedia.org/wiki?curid=2439256" title="Jean-Kasongo Banza">
Jean-Kasongo Banza

Jean-Kasongo Banza (ur. 26 czerwca 1974 w Kinszasie) – kongijski piłkarz grający na pozycji napastnika.
Kariera klubowa.
Karierę piłkarską Banza rozpoczął w klubie AS Vita Club z Kinszasy. Zadebiutował w nim w 1995 roku w pierwszej lidze Demokratycznej Republiki Konga. Grał w nim do 1996 roku.
W 1996 roku Banza przeszedł do tureckiego Gençlerbirliği z Ankary. Na początku 1997 roku wyjechał do Korei Południowej i najpierw grał tam w Jeonnam Dragons, a następnie w Seongnam Ilhwa Chunma. W 1998 roku wrócił do AS Vita Club, a w połowie roku odszedł do tunezyjskiego CS Sfaxien.
Latem 1999 roku Banza został zawodnikiem VfL Wolfsburg. W niemieckiej Bundeslidze zadebiutował 13 sierpnia 1999 w zwycięskim 2:1 domowym meczu z TSV 1860 Monachium, w którym strzelił gola. W Wolfsburgu grał przez sezon, a w 2000 roku odszedł z niego do drugoligowego MSV Duisburg. W MSV występował przez cały sezon 2000/2001.
W 2001 roku Banza wrócił do CS Sfaxien, a w sezonie 2002/2003 występował w innym tunezyjskim klubie, Olympique Béja. W nim też w 2003 roku zakończył swoją karierę.
Kariera reprezentacyjna.
W reprezentacji Zairu Banza zadebiutował w 1996 roku i w tym samym roku został powołany do kadry na Puchar Narodów Afryki 1996. Na tym turnieju był rezerwowym i nie rozegrał żadnego spotkania.
W 1998 roku Banza był w kadrze Demokratycznej Republiki Konga na Puchar Narodów Afryki 1998. Zajął z nią 3. miejsce w tym turnieju, a jego dorobek to 5 meczów: z Togo (2:1), z Tunezją (1:2), z Ghaną (1:0), ćwierćfinał z Kamerunem (1:0) i o 3. miejsce z Burkina Faso (4:4, k. 1:4), w którym strzelił jednego z goli.
W 2000 roku Banza wziął udział w Pucharze Narodów Afryki 2000. Zagrał na nim w trzech spotkaniach: z Algierią (0:0), z Republiką Południowej Afryki (0:1) i z Gabonem (0:0).

</doc>
<doc id="2439262" url="https://pl.wikipedia.org/wiki?curid=2439262" title="Slunečné údolí">
Slunečné údolí

Slunečné údolí – dolina w Sudetach Zachodnich, w czeskiej części pasma Karkonoszy.
Położenie.
Dolina położona jest po czeskiej stronie Karkonoszy, w ich północno-wschodniej części, pomiędzy masywem Śnieżki na zachodzie, Czarnym Grzbietem na północy i Czarnej Kopy na wschodzie.
Charakterystyka.
Dolina ma długość ok. 1 km, jest wąska, głęboko wcięta pomiędzy okoliczne masywy. Biegnie z północy na południe. Uchodzi do doliny Lví důl.
Wody.
Dnem doliny płynie Jelení potok, który w jej górnej części ma swe źródła.
Geologia.
Dolina i jej otoczenie leży na obszarze zbudowanym ze skał metamorficznych, należących do metamorfiku południowych Karkonoszy.
Roślinność.
Większa część doliny jest zalesiona. Najwyższe partie porasta kosodrzewina.
Ochrona przyrody.
Cały obszar doliny i jej otoczenia leży w obrębie czeskiego Karkonoskiego Parku Narodowego (czes. "Krkonošský národní park, KRNAP")
Turystyka.
Przez dolinę nie biegną żadne szlaki turystyczne. Ponad nią przechodzi trawersem, południowym zboczem Czarnego Grzbietu, zielony szlak turystyczny ze schroniska Jelenka na Śnieżkę.

</doc>
<doc id="2439274" url="https://pl.wikipedia.org/wiki?curid=2439274" title="Antoni Kochanek">
Antoni Kochanek

Antoni Kochanek ps. „Antek” (ur. 1 grudnia 1906 w Podlipiu, zm. 2 stycznia 1937 pod Almadrones) – uczestnik wojny domowej w Hiszpanii, dowódca batalionu im. Jarosława Dąbrowskiego.
Życiorys.
Syn małorolnego chłopa Stanisława, skończył 4 klasy szkoły powszechnej. Od 1928 odbywał służbę wojskową w 16 pułku piechoty w Tarnowie, następnie w Stanisławowie, uzyskując stopień kaprala. W 1930 wyjechał do Francji w poszukiwaniu pracy i pracował najpierw jako górnik, później w zakładach samochodowych Renault. Od 1932 działacz związków zawodowych i Międzynarodowej Organizacji Pomocy Rewolucjonistom, wkrótce wstąpił również do Francuskiej Partii Komunistycznej. W 1934 podczas wielkiego kryzysu został zwolniony podczas tzw. redukcji. Był sekretarzem Komitetu Bezrobotnych w południowym okręgu Paryża, organizował manifestacje pod merostwem i polskim konsulatem, domagając się wypłacenia zasiłku bezrobotnym i zapewnienia im dachu nad głową. Podczas jednej z manifestacji przed gmachem konsulatu został aresztowany i skazany na 3 miesiące więzienia. Zwolniony z nakazem natychmiastowego opuszczenia Francji, ukrywał się przed policją i kontynuował działalność w FPK, MOPR i Komitecie Bezrobotnych, zakładał polskie sekcje związków zawodowych w podparyskich wioskach wśród polskich robotników rolnych. Latem 1936 zgłosił się jako ochotnik na wojnę domową w Hiszpanii, prowadził szkolenia grupy 36 Polaków. Od 8 września 1936 walczył w Madrycie, następnie w górach Guadarramy, m.in. pod Pelahustan i w rejonie Osso, gdzie wyróżniał się zdolnościami wojskowymi i odwagą. Od października 1936, awansowany na porucznika, dowodził 3 kompanią strzelecką w batalionie im. Dąbrowskiego. 20 listopada, po ciężko rannym Stanisławie Ulanowskim, został dowódcą batalionu. 26 listopada został ciężko ranny w Puerta del Hierro na przedmieściach Madrytu, do 30 grudnia przebywał w szpitalu w Madrycie. Wrócił na front i jako kapitan ponownie objął dowództwo batalionu, walcząc na odcinku Guadalajary. Poległ 2 stycznia 1937 roku pod Almadrones. 
Odznaczony pośmiertnie Orderem Virtuti Militari V kl. w 1945 i awansowany na majora.

</doc>
<doc id="2439281" url="https://pl.wikipedia.org/wiki?curid=2439281" title="More (piosenka z Mondo cane)">
More (piosenka z Mondo cane)

More – piosenka napisana przez Riza Ortolaniego i Nino Oliviero do filmu "Mondo cane" z 1962 roku. 
Historia.
Pierwotnie piosenka została skomponowana jako utwór instrumentalny i nosiła tytuł „Ti guarderò nel cuore”, tekst dopisał później Marcello Ciorciolini; tekst angielski napisał Norman Newell. Na wydanej przez wytwórnię United Artists ścieżce dźwiękowej z filmu piosenka nosiła początkowo tytuł: „Models in Blue Modelle in Blu” (ścieżka #B1), natomiast rok później w nagraniu Kaia Windinga zmieniono jej tytuł na „More”. 3 sierpnia 1963 roku piosenka zadebiutowała na 20. miejscu listy krajowej Billboard Hot 100.
Nagrody.
W 1963 roku piosenka zdobyła Nagrodę Grammy w kategorii najlepsza kompozycja instrumentalna. W tym samym roku była nominowana do Oscara za najlepszą oryginalną piosenkę filmową.

</doc>
<doc id="2439286" url="https://pl.wikipedia.org/wiki?curid=2439286" title="Chagunius">
Chagunius

Chagunius – rodzaj ryb z rodziny karpiowatych (Cyprinidae), obejmujący trzy gatunki. Występują w Azji Południowo-Wschodniej oraz w Ameryce Południowej.
Klasyfikacja.
Gatunki zaliczane do tego rodzaju:
Gatunkiem typowym jest "Cyprinus chagunio" ("Ch. chagunio").

</doc>
<doc id="2439290" url="https://pl.wikipedia.org/wiki?curid=2439290" title="Úvalno">
Úvalno

Úvalno (niem. "Lobenstein", ) – wieś w Czechach, w kraju morawsko-śląskim, w okresie Bruntál, położona niedaleko granicy z Polską. Według danych z dnia 1 stycznia 2012 liczyła 1002 mieszkańców. We wsi znajduje się przystanek kolejowy Úvalno.
Transport.
Od grudnia 2007 roku w miejscowości funkcjonuje drogowe miejsce do przekraczania granicy państwowej z Polską Úvalno–Branice-Zamek, przez most na rzece Opawie dla samochodów do 7,5 t.

</doc>
<doc id="2439299" url="https://pl.wikipedia.org/wiki?curid=2439299" title="Kremlin Cup 2011 (mężczyźni)">
Kremlin Cup 2011 (mężczyźni)

Kremlin Cup 2011 – tenisowy turniej ATP z cyklu Kremlin Cup rozgrywany w dniach 17–23 października 2011 roku w Moskwie na kortach twardych w hali o puli nagród 725 000 dolarów amerykańskich.

</doc>
<doc id="2439314" url="https://pl.wikipedia.org/wiki?curid=2439314" title="Ingegerda">
Ingegerda



</doc>
<doc id="2439316" url="https://pl.wikipedia.org/wiki?curid=2439316" title="Cerkiew Narodzenia Najświętszej Maryi Panny we Włodawie">
Cerkiew Narodzenia Najświętszej Maryi Panny we Włodawie

Cerkiew pod wezwaniem Narodzenia Najświętszej Maryi Panny (spotykany wariant nazwy: Narodzenia Przenajświętszej Bogarodzicy) – prawosławna cerkiew parafialna we Włodawie. Należy do parafii pod tym samym wezwaniem, która z kolei jest częścią dekanatu Chełm diecezji lubelsko-chełmskiej Polskiego Autokefalicznego Kościoła Prawosławnego.
Pierwsza wzmianka o prawosławnej świątyni we Włodawie datowana jest na 1501. Nie wcześniej niż w 1772 parafia włodawska znalazła się w jurysdykcji unickiej diecezji chełmskiej. Murowaną cerkiew unicką we Włodawie wzniesiono w latach 1840–1843. Po likwidacji diecezji chełmskiej w 1875 parafia włodawska została wcielona do eparchii chełmsko-warszawskiej Rosyjskiego Kościoła Prawosławnego. Od tego momentu cerkiew we Włodawie pozostaje w rękach wyznawców prawosławia. Jej współczesny wygląd jest efektem przeprowadzonej w latach 90. XIX w. gruntownej przebudowy, gdy świątyni nadano cechy stylu bizantyjsko-rosyjskiego z elementami klasycystycznymi.
Historia.
Pierwsze świątynie prawosławne we Włodawie.
Pierwsze pisemne informacje o funkcjonowaniu we Włodawie prawosławnego cmentarza z cerkwią pochodzą z 1501. Najprawdopodobniej pierwsza cerkiew, razem z działającą przy niej parafią, została ufundowana przez prawosławną rodzinę Sanguszków, właścicieli miejscowych dóbr.
Parafia włodawska należała do eparchii chełmskiej Patriarchatu Konstantynopolitańskiego. Postanowienia unii brzeskiej (podpisanej przez biskupa chełmskiego Dionizego) przyjęła dopiero po 1772. Prawdopodobnie długi opór włodawskich prawosławnych przed unią kościelną wynikał z wpływów nieodległego monasteru św. Onufrego w Jabłecznej, jednego z silnych ośrodków dyzunitów. Jeszcze w 1620 w cerkwi przyjmowany był prawosławny biskup chełmski (nieuznawany przez króla polskiego) Paisjusz.
Szesnastowieczna cerkiew we Włodawie spłonęła w 1790. W momencie zniszczenia w obiekcie znajdowało się siedem ołtarzy. Uratowany z budynku ikonostas przeniesiono do cerkwi św. Dymitra w Korolówce, gdzie przetrwał do zniszczenia świątyni w czasie akcji rewindykacji cerkwi prawosławnych w 1938.
Cerkiew unicka.
Nowa świątynia unicka, nosząca wezwanie Narodzenia Najświętszej Maryi Panny, była czynna jedynie przez kilka lat. W 1821 parafia greckokatolicka zaprzestała użytkowania budynku i wynajmowała odtąd kaplicę obrządku łacińskiego. Obiekt został ostatecznie rozebrany po tym, gdy doznał kolejnych strat w czasie powstania listopadowego.
Z uwagi na trudności czynione przez rzymskokatolickich właścicieli kaplicy dotąd wynajmowanej przez unitów, w 1840 postanowili oni zbudować własną świątynię. Po uzyskaniu niezbędnych zezwoleń oraz deklaracji hr. Stanisława Zamoyskiego o pokryciu kosztów budowy przystąpiono do prac. Kamień węgielny pod budowę pierwszej murowanej cerkwi we Włodawie został położony 14 lipca 1840. W ceremonii udział wzięło dwunastu kapłanów katolickich obrządków bizantyjskiego oraz łacińskiego. Obecny był zarządca Iwan Riendina oraz grupa kilkudziesięciu miejscowych dziedziców i urzędników sądowych. Pierwsze nabożeństwa w świątyni odbyły się w sierpniu 1843, gdy w cerkwi umieszczono wykonany przez Andrzeja Cieszyńskiego klasycystyczny ikonostas.
W 1859 w sąsiedztwie świątyni wzniesiono dzwonnicę.
Cerkiew prawosławna.
W Imperium Rosyjskim.
Parafia we Włodawie została przyłączona do eparchii chełmsko-warszawskiej Rosyjskiego Kościoła Prawosławnego w 1875, wskutek likwidacji unickiej diecezji chełmskiej. W 1874, w czasie trwania prowadzonej przez administrację carską kampanii przygotowującej jej kasatę Włodawa była areną protestów ludności unickiej niechętnej przejściu na prawosławie. Jesienią tego roku grupa unitów wypędziła z plebanii przycerkiewnej proboszcza parafii, zwolennika konwersji. Następnie zbuntowani wierni zajęli budynek cerkwi i usunęli z niego te elementy wyposażenia, które pojawiły się w nim w ciągu ostatnich kilku lat, w czasie reorganizacji wnętrza budynku w stylu bizantyjsko-rosyjskim (przebudowy tego typu były prowadzone w większości cerkwi na ziemi chełmskiej). Protest tłumiło wojsko rosyjskie.
W 1882 w cerkwi wykonano dekoracje malarskie na ścianach i sklepieniu, dokonano ponadto konserwacji ikonostasu. Autorem fresków był ziemski strażnik Harponiuk, który za swoją pracę otrzymał wynagrodzenie zgromadzone z dobrowolnych wpłat wiernych i duchownych oraz z funduszy Kościoła.
W 1893 obiekt został poddany gruntownej przebudowie, którą oficjalne akta konsystorza eparchii chełmsko-warszawskiej określały wręcz jako budowę nowej świątyni na miejscu rozebranej starszej. Projekt zmian w sylwetce obiektu wykonał rosyjski architekt Wiktor Syczugow, członek Cesarskiej Akademii Sztuk Pięknych. Jego plan był przeglądany i opiniowany także przez architektów A. Czagina i W. Pokrowskiego. Cerkiew we Włodawie była jedną z trzynastu świątyń zaprojektowanych przez Syczugowa dla prawosławnych parafii w Królestwie Kongresowym.
Zasadnicze prace budowlane, prowadzone przez Piotra Ksenka z Siedlec trwały dwa lata, dalsze remonty cerkwi były kontynuowane do końca stulecia. Po ich zakończeniu cerkiew poświęcił biskup lubelski Gedeon. W końcu XIX w. w sąsiedztwie świątyni znajdowały się dwie dzwonnice.
W II Rzeczypospolitej.
Po odzyskaniu niepodległości przez Polskę włodawska parafia prawosławna kontynuowała swoją działalność. W 1921 należały do niej 173 osoby, w 1931 – 146. Cerkiew we Włodawie była jedną ze świątyń dekanatu włodawskiego diecezji warszawsko-chełmskiej, do którego początkowo należało pięć, następnie sześć cerkwi.
Po akcji rewindykacyjno-polonizacyjnej 1938 cerkiew we Włodawie była jedną z pięciu istniejących jeszcze świątyń prawosławnych na ziemi włodawskiej. W dwudziestoleciu międzywojennym w świątyni, zgodnie z poleceniami władz państwowych, odbywały się nabożeństwa w intencjach patriotycznych, np. ku czci pamięci prezydenta Gabriela Narutowicza lub z okazji rocznicy odzyskania niepodległości przez Polskę.
Po II wojnie światowej.
Prawosławne życie parafialne w mieście zamarło po wysiedleniach miejscowej prawosławnej ludności ukraińskiej w ramach wysiedleń do ZSRR oraz akcji „Wisła”. Do 1952 cerkiew była nieczynna. Została w tym czasie poważnie zdewastowana: wyłamano drzwi i okna, zniszczono część ikon, uszkodzono ikonostas. W wymienionym roku parafia we Włodawie wznowiła swoją działalność. Liczba prawosławnych mieszkańców miasta poważnie spadła, stabilizując się ostatecznie na poziomie kilkudziesięciu osób.
W latach 80. XX w. dach cerkwi został pokryty blachą, następnie w latach 90. cały obiekt został otynkowany, wymieniono w nim instalację elektryczną i założono alarm. W 1997 konserwacji poddane zostały polichromie na cerkiewnym chórze. W 1998 wyremontowano ołtarz, rok później – dwie ikony, w 2000 podjęto remont dachu. W 1999 odnowiony ołtarz poświęcił biskup lubelski i chełmski Abel, nadając mu wezwanie Narodzenia św. Jana Chrzciciela. W latach 2006–2008 sukcesywnie odnawiane były kolejne ikony znajdujące się w świątyni. W 2017 r. odnowiono prezbiterium cerkwi.
W cerkwi odbywają się imprezy kulturalne w ramach Festiwalu Trzech Kultur.
Architektura.
Położenie cerkwi.
Cerkiew mieści się przy ulicy Kościelnej 11A, na skarpie nad brzegiem Bugu. Obiekt otacza teren zielony, który pierwotnie był cmentarzem parafialnym.
Budynek.
Włodawska świątynia prawosławna została zbudowana z cegły. Reprezentuje mieszany styl bizantyjsko-rosyjski i klasycystyczny. Obiekt jest orientowany, zbudowany na planie krzyża greckiego, z trzema absydami od strony wschodniej. Jego zachodnie ramię łączy się z fasadą, w której mieszczą się chór i przedsionek. Elewację obiektu wieńczą trzy wieże – najwyższa (środkowa) i dwie mniejsze. Najwyższa wieża cerkwi zwieńczona jest hełmem w formie ostrosłupa, na którym usytuowano latarnię z cebulastą kopułką. Nad centralnym punktem krzyża znajduje się kopuła, na której zbudowano jeszcze jedną wieżę. Na wszystkich kopułach umieszczono krzyże prawosławne, podczas gdy szczyty kaplic transeptu i prezbiterium wieńczą krzyże łacińskie.
Okna budynku są półkoliście zamknięte, dekorowane archiwoltami zdobionymi ząbkami. Wejście do świątyni prowadzi przez trzy portale: zachodni (główny), północny i południowy, zlokalizowane w ryzalitach. Trójdzielny budynek kryty jest sklepieniem kolebkowym.
Wystrój wnętrza.
Ikonostas cerkwi we Włodawie został w 1945 zdekompletowany. Współcześnie (dane z 2002) tworzą go następujące wizerunki: św. Bazyli Wielki, św. Jan Chrzciciel, Matka Boża, Chrystus Pantokrator, św. Michał Archanioł, św. Gabriel Archanioł, Święta Rodzina (dolny rząd); Chrzest Pański, Boże Narodzenie, Zwiastowanie, Przemienienie Pańskie, Zaśnięcie Matki Bożej, Wprowadzenie Matki Bożej do Świątyni (środkowy rząd świąt); św. Barbara, św. Antoni Pieczerski, św. Mikołaj z Miry, św. Laurenty (górny rząd); Matka Boska oraz Ostatnia Wieczerza (zwieńczenie ikonostasu).
W okresie II wojny światowej, a następnie przesiedleń ludności ukraińskiej wiele elementów wyposażenia obiektu zaginęło. Były to ikony Matki Bożej z XV w., św. Teodozji z 1715, ewangeliarz z XII w., kielich srebrny, trzy krzyże ołtarzowe i dziesięć szesnastowiecznych dzwonów. We wnętrzu świątyni przechowywane są ikony, całe fragmenty ikonostasów z cerkwi zniszczonych w okresie międzywojennym (m.in. z Sobiboru i Holeszowa), uratowane przez parafian rozbieranych świątyń. Inne cenne elementy wyposażenia obiektu to ikona św. Jana Chryzostoma z przełomu XVII i XVIII stulecia oraz krzyż ołtarzowy z przełomu XVIII i XIX w..
Sufit prezbiterium cerkwi zdobiło malowidło przedstawiające Boga Ojca w otoczeniu aniołów. Nad miejscem lektury Ewangelii umieszczono wizerunek Ducha Świętego w postaci gołębicy, z podpisem cerkiewnosłowiańskim "Duch Święty ogarnia cię i siłą Najwyższego olśniewa cię". Na suficie nawy świątyni wykonano malowidło z postacią Matki Bożej okrywającej świat omoforionem (Opieka Matki Bożej) z podpisem "Ciesz się nasza radości, okryj nad od wszelkiego zła swoją najczystszą szatą". Z kolei na chórze namalowano Wszechwidzące Oko.

</doc>
<doc id="2439320" url="https://pl.wikipedia.org/wiki?curid=2439320" title="Félix-Michel Ngonge">
Félix-Michel Ngonge

Félix-Michel Ngonge (ur. 10 stycznia 1967 w Huy) – kongijski piłkarz grający na pozycji napastnika.
Kariera klubowa.
Ngonge urodził się w Belgii, w rodzinie pochodzenia kongijskiego. Karierę rozpoczął w brukselskim klubie Racing Jet, w którym grał w latach 1984–1989. Latem 1989 przeszedł do KAA Gent. Grał w nim w sezonie 1989/1990, a następnie odszedł do RFC Seraing. W 1991 roku awansował z nim trzeciej do drugiej ligi. W 1992 roku odszedł do RAA Louviéroise i występował w nim do końca sezonu 1994/1995. Z kolei w sezonie 1995/1996 występował w KRC Harelbeke.
W 1996 roku Ngonge przeszedł do tureckiego Samsunsporu. W tureckiej lidze zadebiutował 11 sierpnia 1996 w przegranym 1:4 wyjazdowym meczu z Fenerbahçe SK. W Samsunsporze spędził dwa lata.
W 1998 roku Ngonge został zawodnikiem angielskiego Watfordu. W sezonie 1998/1999 awansował z Watfordem z Division One do Premier League. W Premier League swój debiut zanotował 6 sierpnia 1999 w meczu z Wimbledonem (2:3), w którym strzelił gola. W trakcie sezonu 1999/2000 był wypożyczony do Huddersfield Town, a w sezonie tym Watford spadł z Premier League. W 2001 roku Kongijczyk odszedł z Watfordu do Queens Park Rangers, gdzie grał przez pół roku.
W sezonie 2001/2002 Ngonge grał w szkockim Kilmarnock, a karierę kończył w 2003 roku w belgijskim RSD Jette.
Kariera reprezentacyjna.
W reprezentacji Zairu Ngonge zadebiutował w 1996 roku i w tym samym roku został powołany do kadry na Puchar Narodów Afryki 1996. Na tym turnieju rozegrał jeden mecz, z Gabonem (0:2).
W 2000 roku Ngonge wziął udział w Pucharze Narodów Afryki 2000. Zagrał na nim w dwóch spotkaniach: z Algierią (0:0) i z Republiką Południowej Afryki (0:1).

</doc>
<doc id="2439321" url="https://pl.wikipedia.org/wiki?curid=2439321" title="Felix-Michel Ngonge">
Felix-Michel Ngonge



</doc>
<doc id="2439323" url="https://pl.wikipedia.org/wiki?curid=2439323" title="Francesco Beschi">
Francesco Beschi

Francesco Beschi (ur. 6 sierpnia 1951 w Brescii) – włoski duchowny katolicki, biskup Bergamo od 2009.
Życiorys.
Święcenia kapłańskie otrzymał 7 czerwca 1975 i został inkardynowany do diecezji Brescii. Był m.in. dyrektorem wydziału kurialnego ds. rodzin, dyrektorem Centrum im. Pawła VI, wikariuszem biskupim ds. laikatu oraz prowikariuszem generalnym diecezji.
Episkopat.
25 marca 2003 papież Jan Paweł II mianował go biskupem pomocniczym diecezji Brescii, ze stolicą tytularną "Vinda". Sakry biskupiej udzielił mu 18 maja 2003 ówczesny biskup Brescii - Giulio Sanguineti.
22 stycznia 2009 został prekonizowany biskupem ordynariuszem diecezji Bergamo. Ingres odbył się 15 marca 2009.

</doc>
<doc id="2439326" url="https://pl.wikipedia.org/wiki?curid=2439326" title="Důl pod Koulemí">
Důl pod Koulemí

Důl pod Koulemí – dolina w Sudetach Zachodnich, w czeskiej części pasma Karkonoszy.
Położenie.
Dolina położona jest po czeskiej stronie Karkonoszy, w ich północno-wschodniej części, pomiędzy masywem Śnieżki na północy, Růžové hory na zachodzie a Kouli na południu.
Charakterystyka.
Dolina ma długość ok. 1 km, jest wąska, głęboko wcięta pomiędzy okoliczne masywy. Biegnie z zachodu na wschód. Uchodzi do doliny Lví důl.
Wody.
Dnem doliny płynie Koulová strouha, prawy dopływ Jelení potoku.
Geologia.
Dolina i jej otoczenie leży na obszarze zbudowanym ze skał metamorficznych, należących do metamorfiku południowych Karkonoszy.
Roślinność.
Większa część doliny jest zalesiona. Najwyższe partie na zboczach Śnieżki porasta kosodrzewina.
Ochrona przyrody.
Cały obszar doliny i jej otoczenia leży w obrębie czeskiego Karkonoskiego Parku Narodowego (czes. "Krkonošský národní park, KRNAP")
Turystyka.
Przez dolinę nie biegną żadne szlaki turystyczne. Ponad nią przechodzi trawersem, południowo-wschodnim zboczem Śnieżki, zielony szlak turystyczny ze schroniska Jelenka na Śnieżkę. Od zachodu, grzbietem ograniczającym dolinę, przechodzi żółty szlak turystyczny z przysiółka Dolní Malá Úpa na Śnieżkę.

</doc>
<doc id="2439334" url="https://pl.wikipedia.org/wiki?curid=2439334" title="Kenta">
Kenta

 – męskie imię japońskie.
Możliwa pisownia.
Kenta można zapisać, używając wielu różnych znaków kanji i może znaczyć m.in.:

</doc>
<doc id="2439339" url="https://pl.wikipedia.org/wiki?curid=2439339" title="Luciano Monari">
Luciano Monari

Luciano Monari (ur. 28 marca 1942 w Sassuolo) – włoski duchowny katolicki, biskup Brescii w latach 2007-2017.
Życiorys.
Święcenia kapłańskie otrzymał 20 czerwca 1965 i został inkardynowany do diecezji Reggio Emilia. Był m.in. diecezjalnym asystentem Akcji Katolickiej, wykładowcą i ojcem duchownym diecezjalnego seminarium oraz dyrektorem instytutu teologicznego w Reggio Emilia.
23 czerwca 1995 papież Jan Paweł II mianował go ordynariuszem diecezji Piacenza-Bobbio. Sakry biskupiej udzielił mu ówczesny Wikariusz Rzymu - Camillo Ruini.
19 lipca 2007 został ordynariuszem diecezji Brescii.
12 lipca przeszedł na emeryturę, a jego następcą został ogłoszony biskup Pierantonio Tremolada.

</doc>
<doc id="2439348" url="https://pl.wikipedia.org/wiki?curid=2439348" title="Tristan Mombo">
Tristan Mombo

Tristan Mombo (ur. 24 sierpnia 1974) – gaboński piłkarz grający na pozycji obrońcy.
Kariera klubowa.
W swojej karierze piłkarskiej Mombo grał w takich klubach jak: Mbilinga FC i FC 105 Libreville.
Kariera reprezentacyjna.
W reprezentacji Gabonu Mombo zadebiutował w 1992 roku. W 1994 roku zagrał we dwóch meczach Pucharu Narodów Afryki 1994: z Nigerią (0:3) i z Egiptem (0:4).
W 2000 roku Mombo został powołany do kadry na Puchar Narodów Afryki 2000. Tam zagrał jednym meczu, z Demokratyczną Republiką Konga (0:0).

</doc>
<doc id="2439356" url="https://pl.wikipedia.org/wiki?curid=2439356" title="Dražen Kutleša">
Dražen Kutleša

Dražen Kutleša (ur. 25 września 1968 w Tomislavgradzie) – chorwacki duchowny katolicki, arcybiskup metropolita splicko-makarski w latach 2022-2023, arcybiskup koadiutor zagrzebski (nominat).
Życiorys.
Prezbiterat.
Święcenia kapłańskie otrzymał 29 czerwca 1993 i został inkardynowany do diecezji mostarsko-duvnijskiej. Pracował jako wikariusz przy mostarskiej katedrze i jako administrator parafii w Grude. Był także m.in. wykładowcą mostarskiego instytutu teologicznego i wicekanclerzem kurii. W 2001 obronił doktorat z prawa kanonicznego na Papieskim Uniwersytecie Urbaniana. Od 2006 był oficjałem w Kongregacji ds. Biskupów.
Episkopat.
17 października 2011 papież Benedykt XVI mianował go biskupem koadiutorem diecezji porecko-pulskiej. Sakry biskupiej udzielił mu 10 grudnia 2011 ówczesny prefekt Kongregacji ds. Biskupów – kardynał Marc Ouellet. 14 czerwca 2012 po przejściu na emeryturę poprzednika objął pełnię rządów w diecezji.
11 lipca 2020 papież Franciszek mianował go arcybiskupem koadiutorem archidiecezji splicko-makarskiej. Rządy w archidiecezji objął 13 maja 2022 po przejściu na emeryturę poprzednika.
14 lutego 2023 ten sam papież przeniósł Kutlešę na urząd arcybiskupa koadiutora archidiecezji zagrzebskiej.

</doc>
<doc id="2439391" url="https://pl.wikipedia.org/wiki?curid=2439391" title="Jacques Deckousshoud">
Jacques Deckousshoud

Jacques Deckousshoud (ur. 12 maja 1964) – piłkarz gaboński grający na pozycji bramkarza.
Kariera klubowa.
W swojej karierze piłkarskiej Deckousshoud grał między innymi klubie FC 105 Libreville.
Kariera reprezentacyjna.
W 1996 roku Deckousshoud został powołany do reprezentacji Gabonu na Puchar Narodów Afryki 1996. Na tym turnieju był rezerwowym bramkarzem i nie rozegrał żadnego spotkania.
W 2000 roku Deckousshoud został powołany do kadry na Puchar Narodów Afryki 2000. Tam zagrał w jednym meczu, z Republiką Południowej Afryki (1:3).

</doc>
<doc id="2439405" url="https://pl.wikipedia.org/wiki?curid=2439405" title="Diego Coletti">
Diego Coletti

Diego Coletti (ur. 25 września 1941 w Mediolanie) – włoski duchowny katolicki, biskup Como w latach 2007-2016.
Życiorys.
Prezbiterat.
Święcenia kapłańskie otrzymał 26 czerwca 1965 i został inkardynowany do archidiecezji mediolańskiej. Po święceniach doktoryzował się z filozofii na Papieskim Uniwersytecie Gregoriańskim. W latach 1968-1977 nauczał w seminarium w Saronno, a w latach 1977-1983 w Venegono Inferiore. W 1985 został diecezjalnym asystentem Akcji Katolickiej, zaś cztery lata później został rektorem Papieskiego Seminarium Lombardzkiego w Rzymie (funkcję tę pełnił do nominacji biskupiej). Od 1997 był narodowym asystentem włoskich skautów.
Episkopat.
8 grudnia 2000 papież Jan Paweł II mianował go ordynariuszem diecezji Livorno. Sakry biskupiej udzielił mu ówczesny arcybiskup Mediolanu - kard. Carlo Maria Martini.
2 grudnia 2006 został prekonizowany ordynariuszem diecezji Como. Urząd objął 28 stycznia 2007.
4 października 2016 przeszedł na emeryturę.

</doc>
<doc id="2439416" url="https://pl.wikipedia.org/wiki?curid=2439416" title="Jean-Martin Mouloungui">
Jean-Martin Mouloungui

Jean-Martin Mouloungui (ur. 30 listopada 1969) – piłkarz gaboński grający na pozycji obrońcy.
Kariera klubowa.
W swojej karierze piłkarskiej Mouloungui grał w klubie Mbilinga FC ze stolicy kraju Libreville.
Kariera reprezentacyjna.
W 1996 roku Mouloungui został powołany do reprezentacji Gabonu na Puchar Narodów Afryki 1996. Na tym turnieju rozegrał trzy spotkania: z Liberią (1:2), z Demokratyczną Republiką Konga (0:2) i ćwierćfinale z Tunezją (1:1, k. 1:4).
W 2000 roku Mouloungui został powołany do kadry na Puchar Narodów Afryki 2000. Tam zagrał jednym meczu, z Algierią (1:3).

</doc>
<doc id="2439421" url="https://pl.wikipedia.org/wiki?curid=2439421" title="Dante Lafranconi">
Dante Lafranconi

Dante Lafranconi (ur. 10 marca 1940 w Mandello del Lario) – włoski duchowny katolicki, biskup Cremony w latach 2001-2015.
Życiorys.
Święcenia kapłańskie otrzymał 28 czerwca 1964 i został inkardynowany do diecezji Como. Po święceniach wyjechał do Rzymu i podjął studia z historii Kościoła na Papieskim Uniwersytecie Gregoriańskim (ukończone z tytułem licencjata) oraz z teologii moralnej na Akademii Alfonsjańskiej. Po powrocie do diecezji został profesorem miejscowego seminarium. Pracował także jako m.in. delegat diecezjalny ds. duszpasterstwa rodzin, a także jako wikariusz biskupi ds. opieki nad kapłanami z dziesięcioletnim stażem kapłańskim.
7 grudnia 1991 papież Jan Paweł II mianował go ordynariuszem diecezji Savona-Noli. Sakry biskupiej udzielił mu biskup Como - Alessandro Maggiolini.
8 września 2001 został prekonizowany ordynariuszem diecezji Cremony. Ingres odbył się 4 listopada 2001.
16 listopada 2015 przeszedł na emeryturę.

</doc>
<doc id="2439424" url="https://pl.wikipedia.org/wiki?curid=2439424" title="Nel blu dipinto di blu">
Nel blu dipinto di blu

Nel blu dipinto di blu, znane także jako Volare – utwór włoskiego wokalisty Domenico Modugno, uznawany za jedną z najpopularniejszych włoskich piosenek na świecie.
Historia utworu.
Piosenkę skomponował Domenico Modugno, tekst napisał razem z Franco Migliaccim. Utwór został zaprezentowany przez wokalistę i Johnny’ego Dorelliego w 1958 roku podczas Festiwalu Piosenki Włoskiej, na którym zdobył pierwsze miejsce. W tym samym roku piosenka reprezentowała Włochy podczas 3. Konkursu Piosenki Eurowizji (zajęła ostatecznie 3. miejsce) oraz zdobyła nagrodę Grammy za rok 1958 w kategoriach: nagranie i piosenka roku. W tym samym, 1958 roku polską wersję w tłumaczeniu Oli Obarskiej nagrał Janusz Gniatkowski.
Nagrywanie.
W nagraniu singla wzięli udział:
Wydania fonograficzne.
W 1958 roku „Nel blu dipinto di blu” zostało wydane 5-krotnie w wersji singlowej (4 wydania we Włoszech i 1 w USA)

</doc>
<doc id="2439425" url="https://pl.wikipedia.org/wiki?curid=2439425" title="ESO 325-G004">
ESO 325-G004



</doc>
<doc id="2439428" url="https://pl.wikipedia.org/wiki?curid=2439428" title="Constant Tamboucha">
Constant Tamboucha

Constant Tamboucha (ur. 3 maja 1976) – piłkarz gaboński grający na pozycji pomocnika lub napastnika.
Kariera klubowa.
W swojej karierze piłkarskiej Tamboucha grał w klubach ze stolicy kraju Libreville: FC 105 Libreville (1995-2003) i TP Akwembe (2004). Wraz z FC 105 czterokrotnie wywalczył mistrzostwo Gabonu (1997, 1998, 1999, 2001) i jeden raz wygrał Coupe du Gabon Interclubs (1996).
Kariera reprezentacyjna.
W reprezentacji Gabonu Tamboucha zadebiutował w 1995 roku. W 1996 roku został powołany do kadry na Puchar Narodów Afryki 1996. Na tym turnieju rozegrał trzy spotkania: z Liberią (1:2), z Demokratyczną Republiką Konga (0:2) i ćwierćfinale z Tunezją (1:1, k. 1:4).
W 2000 roku Tamboucha został powołany do kadry na Puchar Narodów Afryki 2000. Tam był rezerwowym i nie wystąpił ani razu.

</doc>
<doc id="2439433" url="https://pl.wikipedia.org/wiki?curid=2439433" title="Stanisław Antos">
Stanisław Antos

Stanisław Antos (ur. 24 kwietnia 1922 w Szczurowej, zm. 3 lipca 1992 w Warszawie) – generał dywizji Wojska Polskiego.
Życiorys.
Przed wojną skończył 3 klasy gimnazjum w Brzesku. Podczas okupacji pracował w spółdzielni mleczarskiej (z przerwą 1 XI 1942–1 VII 1943, gdy był wcielony do niemieckiej służby budowlanej „Baudienst”). Od kwietnia 1945 elew Oficerskiej Szkoły Broni Pancernych w Modlinie. Po ukończeniu szkoły służył w artylerii. Członek PPR, a następnie PZPR. Po ukończeniu Akademii Sztabu Generalnego Sił Zbrojnych ZSRR w Moskwie zajmował kolejne stanowiska dowódcze i sztabowe. W 1957 podpułkownik i szef sztabu 1 Warszawskiej Dywizji Zmechanizowanej, potem dowódca pułku piechoty. Później w l. 1962–1964 – dowódca 5 Saskiej Dywizji Pancernej.
Od 1964 Generał brygady i dowódca 12 Dywizji Zmechanizowanej w Szczecinie (do 1968). W latach 1968–1971 szef sztabu i zastępca dowódcy Pomorskiego Okręgu Wojskowego.
Jedna z czołowych postaci wydarzeń grudnia 1970 w Gdańsku i w Gdyni, gdzie pod nieobecność dowódcy okręgu dowodził jednostkami POW, działającymi przeciw robotnikom na Wybrzeżu.
Od 1971 I zastępca Głównego Inspektora Szkolenia MON (gen. Eugeniusza Molczyka). W l. 1973–1978 – zastępca przewodniczącego Komitetu Redakcyjnego „Przeglądu Wojsk Lądowych”. Generał dywizji z 1973 r. Nominację wręczył mu w Belwederze I sekretarz KC PZPR Edward Gierek.
W l. 1978–1986 – zastępca szefa sztabu Zjednoczonych Sił Zbrojnych Państw-Stron Układu Warszawskiego w Moskwie. Po powrocie do kraju główny specjalista w Sztabie Generalnym WP. W 1986 roku pożegnany przez ministra obrony narodowej gen. armii Floriana Siwickiego w związku z zakończeniem zawodowej służby wojskowej i przeniesiony w stan spoczynku. Mieszkał w Warszawie, gdzie zmarł. Pochowany na Cmentarzu Wojskowym na Powązkach (IIB- rząd 10, grób 6).
Awanse.
W trakcie wieloletniej służby w ludowym Wojsku Polskim otrzymywał awanse na kolejne stopnie wojskowe:
Życie prywatne.
Pierwsza żona Irena z d. Demiańczuk i ich dzieci, synowie:
Druga żona Rosjanka Antonina, córka Małgorzata.

</doc>
<doc id="2439442" url="https://pl.wikipedia.org/wiki?curid=2439442" title="Polonika">
Polonika



</doc>
<doc id="2439451" url="https://pl.wikipedia.org/wiki?curid=2439451" title="Jonas Ogandaga">
Jonas Ogandaga

Jonas Ogandaga (ur. 1 sierpnia 1975) – gaboński piłkarz grający na pozycji pomocnika lub napastnika.
Kariera klubowa.
Karierę piłkarską Ogandaga rozpoczął w klubie PétroSport z miasta Port-Gentil. W 1992 roku zadebiutował w nim w pierwszej lidze gabońskiej. W 1994 roku odszedł do AS Sogara i w tamtym roku wywalczył z nim mistrzostwo Gabonu. W 1995 roku przeszedł do Mbilinga FC i grał w nim do 1996 roku.
W 1996 roku Ogandaga został zawodnikiem marokańskiego klubu Raja Casablanca. W sezonach 1996/1997 i 1997/1998 dwukrotnie z rzędu wywalczył z Rają mistrzostwo Maroka. Od 1998 do 2003 roku Gabończyk grał w Tunezji. W sezonie 1998/1999 występował w Olympique Kef, a od 1999 roku w CO Medenine.
W 2004 roku Ogandaga wrócił do Gabonu i do końca swojej kariery, czyli do 2009 roku był zawodnikiem klubu Stade Mandji. W sezonie 2008/2009 był z nim mistrzem kraju.
Kariera reprezentacyjna.
W reprezentacji Gabonu Ogandaga zadebiutował w 1993 roku. W 1994 roku wystąpił w jednym meczu Pucharu Narodów Afryki 1994, z Egiptem (0:4).
W 1996 roku Ogandaga został powołany do kadry na Puchar Narodów Afryki 1996. Na tym turnieju rozegrał trzy spotkania: z Liberią (1:2), z Demokratyczną Republiką Konga (0:2) i ćwierćfinale z Tunezją (1:1, k. 1:4).
W 2000 roku Ogandaga był w kadrze Gabonu na Puchar Narodów Afryki 2000. Tam wystąpił trzykrotnie: z Republiką Południowej Afryki (1:3), z Algierią (1:3) i z Demokratyczną Republiką Konga (0:0).

</doc>
<doc id="2439455" url="https://pl.wikipedia.org/wiki?curid=2439455" title="...bo ładnym zawsze lżej...">
...bo ładnym zawsze lżej...

...bo ładnym zawsze lżej... – album studyjny zespołu Shakin’ Dudi, wydany 8 października 2011 roku nakładem wydawnictwa Polskiego Radia Katowice. Nagrań dokonano w Radiu Katowice i MaQ Records Studio w Wojkowicach. Realizacja: Iwo Dowsilas, Jarek Toifl. Master: Jarek Toifl. Projekt okładki: Łukasz Kobiela. Muzyka: Ireneusz Dudek. Słowa: Dariusz Dusza.
Spis utworów.
źródło:.
Twórcy.
źródło:.

</doc>
<doc id="2439460" url="https://pl.wikipedia.org/wiki?curid=2439460" title="Slunný důl">
Slunný důl

Slunný důl – niewielka dolina w Sudetach Zachodnich, w czeskiej części pasma Karkonoszy.
Położenie.
Dolina położona jest po czeskiej stronie Karkonoszy, w ich północno-wschodniej części, pomiędzy masywem Kouli na północy, Růžové hory na zachodzie a grzbietem odchodzącym od Růžové hory na południowy wschód, do Pěnkavčí vrchu, na południu.
Charakterystyka.
Dolina ma długość ok. 1,5 km, jest wąska, głęboko wcięta pomiędzy okoliczne masywy. Biegnie z zachodu na wschód. Uchodzi do doliny Lví důl.
Wody.
Dnem doliny płynie Křížový potok, prawy dopływ Jelení potoku.
Geologia.
Dolina i jej otoczenie leży na obszarze zbudowanym ze skał metamorficznych, należących do metamorfiku południowych Karkonoszy.
Roślinność.
Większa część doliny jest zalesiona.
Ochrona przyrody.
Cały obszar doliny i jej otoczenia leży w obrębie czeskiego Karkonoskiego Parku Narodowego (czes. "Krkonošský národní park, KRNAP")
Turystyka.
Przez dolinę nie biegną żadne szlaki turystyczne. Ponad nią, od zachodu, przechodzi grzbietem ograniczającym dolinę, żółty szlak turystyczny z przysiółka Dolní Malá Úpa na Śnieżkę.

</doc>
<doc id="2439471" url="https://pl.wikipedia.org/wiki?curid=2439471" title="Abell S0740">
Abell S0740

Abell S0740 – gromada galaktyk znajdująca się w konstelacji Centaura w odległości około 450 mln lat świetlnych. Dominującym członkiem tej gromady jest galaktyka eliptyczna ESO 325-G004.

</doc>
<doc id="2439493" url="https://pl.wikipedia.org/wiki?curid=2439493" title="Chantry Muie Nguéma">
Chantry Muie Nguéma

Chantry Muie Nguéma (ur. 11 marca 1980) – piłkarz gaboński grający na pozycji obrońcy.
Kariera klubowa.
Karierę piłkarską Muie Nguéma rozpoczął w klubie PétroSport z miasta Port-Gentil. W 2000 roku zadebiutował w nim w pierwszej lidze gabońskiej. W 2003 roku odszedł z PétroSport do AS Mangasport. Grał w nim przez rok, a w 2004 roku podpisał kontrakt z FC 105 Libreville. W 2004 roku zdobył z nim Coupe du Gabon Interclubs, a w 2005 przeszedł do innego klubu z Libreville, Missile FC. Z kolei w latach 2007-2009 występował w USM Libreville. W 2008 roku wygrał z nim Coupe du Gabon Interclubs.
Kariera reprezentacyjna.
W reprezentacji Gabonu Muie Nguéma zadebiutował w 1999 roku. W 2000 roku został powołany do kadry na Puchar Narodów Afryki 2000. Tam wystąpił dwukrotnie: z Algierią (1:3) i z Demokratyczną Republiką Konga (0:0).

</doc>
<doc id="2439494" url="https://pl.wikipedia.org/wiki?curid=2439494" title="August Klughardt">
August Klughardt

August Klughardt (ur. 30 listopada 1847 w Köthen, zm. 3 sierpnia 1902 w Dessau) – niemiecki kompozytor i dyrygent epoki romantyzmu, uczeń Blassmana i Reichela.
Po ukończeniu studiów pełnił kolejno w ciągu dwudziestu lat obowiązki kapelmistrza teatrów w Poznaniu, Lubece, Weimarze, Neustrelitz i w Dessau. Napisał sześć symfonii, cztery uwertury, dwie suity orkiestrowe, kwintet fortepianowy, trio, sekstet smyczkowy, dwa kwartety, koncert na obój, koncert na skrzypce, oratorium "Die Grablegung Christi", opery "Mirjam" (Weimar 1871), "Iwein" (Neustrelitz 1879), "Gudrun" (1882), "Die Hochzeit des Mönchs" (Dessau 1886, w Pradze pod tytułem "Astorre"), kilka fantazji na fortepian, obój i altówkę, oraz osiem zeszytów pieśni.

</doc>
<doc id="2439496" url="https://pl.wikipedia.org/wiki?curid=2439496" title="Chantry Muie Nguema">
Chantry Muie Nguema



</doc>
<doc id="2439500" url="https://pl.wikipedia.org/wiki?curid=2439500" title="Autobusy w Budapeszcie">
Autobusy w Budapeszcie

Autobusy w Budapeszcie − system komunikacji autobusowej działający w stolicy Węgier Budapeszcie.
Historia.
W r. 1832 na ulice Budy po raz pierwszy wyruszył omnibus konny. Kursował od przyszłego Mostu Łańcuchowego do Zugliget (pod najwyższą górą Budapesztu - Górą Jana). Jeździł aż do 1929 r., choć później już jako atrakcja turystyczna.
7 marca 1915 r. uruchomiono pierwszą linię autobusową, która kursowała po al. Andrássy’ego i al. Bajcsy Zsilinszky’ego (wówczas al. Wilhelma I, cesarza Niemiec) do parku Városliget. Linią zarządzała spółka "Székesfővárosi Közlekedési Vállalat" ("SzKV", Stołeczne Przedsiębiorstwo Komunikacyjne). Pół roku później z powodu dużego zainteresowania linię nawet przedłużono, ale trudności w zaopatrzeniu w części i w paliwo zmusiły do rezygnacji z pomysłu w r. 1917.
Autobusy wyjechały ponownie na ulice Pesztu w 1921 r. Trudności paliwowe spowodowały, że były to wozy akumulatorowe. W 1923 r. powstała spółka zarządzająca autobusami – "Székesfővárosi Autóbusz Üzem" ("SzAÜ", Stołeczne Zakłady Autobusowe). Rok później autobus pojawił się też w Budzie: linia kursowała z pl. Vörösmarty (stacja końcowa linii metra M1) przez Most Łańcuchowy i tunel pod Wzgórzem Zamkowym do Krisztinaváros (koło Dw. Déli). W 1925 r. miasto miało już 37 wozów (wszystkie węgierskie – z MÁVAG-u i z zakładów „Rába” w Győr).
Z powodu rosnącej liczby autobusów w 1928 r. działalność "SzAÜ" wspomogła spółka "Budapesti Autóbuszközlekedési Rt." (Budapeszteńska Komunikacja Autobusowa S.A.). Dwa lata później zarząd nad autobusami przeszedł w ręce "BSzKRt", która m.in. likwidowała linie tramwajowe w wąskich uliczkach na przedmieściach i wprowadzała tam autobusy. Wymieniała też wozy z silnikami benzynowymi na tańsze z silnikami dieslowskimi. W 1937 r. oficjalną barwą budapeszteńskich autobusów stał się kolor niebieski boków i biały (później szary) dachów.
Po II wojnie światowej rozbito "BSzKRt" na kilka firm (1949 r.). Autobusami zajęły się zakłady "FAÜ" ("Fővárosi Autóbuszüzem" – Stołeczne Zakłady Autobusowe). W 1955 r. na ulicach Budapesztu pojawiły się pierwsze Ikarusy (z serii 30).
W 1960 r. inżynierowie "FAÜ" zaprojektowali autobus przegubowy, który wykonano w warsztatach zakładów. Część przednia z silnikiem pochodziła od Ikarusa 60, zaś tylna – od MÁVAG Tr 5 (późniejsze – również z Ikarusa 60).
W 1969 r. autobusy przeszły pod zarząd BKV.
Linie dzienne.
W poniższym spisie litera E oznacza kurs pośpieszny, litera M z numerem – linię metra, skrót HÉV z numerem – linię kolejki podmiejskiej HÉV, skrót MÁV – stację kolejową:
Linie autobusowe dzienne w Budapeszcie 
Linie nocne.
W poniższym spisie litera M z numerem – linię metra, skrót HÉV z numerem – linię kolejki podmiejskiej HÉV, skrót MÁV – stację kolejową:
 Linie autobusowe nocne w Budapeszcie 
Tabor.
Linie autobusowe są obsługiwane przez następujące pojazdy, parkujące w 6 zajezdniach:
a dodatkowo w firmach prywatnych, podległych BKV:

</doc>
<doc id="2439502" url="https://pl.wikipedia.org/wiki?curid=2439502" title="Oscar Cantoni">
Oscar Cantoni

Oscar Cantoni (ur. 1 września 1950 w Lenno) – włoski duchowny katolicki, biskup Como od 2016, kardynał od 2022.
Życiorys.
Święcenia kapłańskie otrzymał 28 czerwca 1975 i został inkardynowany do diecezji Como. Był m.in. założycielem diecezjalnego stowarzyszenia dla dziewic konsekrowanych, ojcem duchownym seminarium w Como oraz wikariuszem biskupim ds. duchowieństwa.
25 stycznia 2005 papież Jan Paweł II mianował go ordynariuszem diecezji Crema. Sakry biskupiej udzielił mu biskup Como – Alessandro Maggiolini.
4 października 2016 papież Franciszek mianował go biskupem ordynariuszem Como. Ingres odbył się 27 listopada 2016. 29 maja 2022 podczas modlitwy Regina Coeli papież Franciszek ogłosił jego nominację kardynalską. 27 sierpnia Cantoni został kreowany kardynałem prezbiterem i otrzymał kościół tytularny Santa Maria Regina Pacis a Monte Verde.

</doc>
<doc id="2439508" url="https://pl.wikipedia.org/wiki?curid=2439508" title="Eric Engo">
Eric Engo

Eric Engo (ur. 1 sierpnia 1970) – gaboński piłkarz grający na pozycji obrońcy.
Kariera klubowa.
W swojej karierze piłkarskiej Engo grał między innymi w tunezyjskim klubie Espérance Zarzis.
Kariera reprezentacyjna.
W 2000 roku Engo został powołany do reprezentacji Gabonu na Puchar Narodów Afryki 2000. Tam rozegrał 2 mecze: z Republiką Południowej Afryki (1:3) i z Algierią (1:3), w którym został ukarany czerwoną kartką.

</doc>
<doc id="2439510" url="https://pl.wikipedia.org/wiki?curid=2439510" title="Argipejowie">
Argipejowie

Argipejowie – starożytny lud rasy mongoloidalnej w czasach Herodota, zamieszkiwał górzyste tereny na pograniczu między Scytami a Issedonami. Dokładna lokalizacja kraju Argipejów nie jest ustalona. Prawdopodobnie zajmowali się górnictwem i handlem. 
Argipejowie u Herodota.
Według relacji Herodota Argipejowie mieli w zwyczaju golenie głów, dlatego zostali nazwani przez historyka „łysymi od urodzenia”, ponadto byli brodaci, mieli płaskie nosy i wydatne żuchwy. Pod względem języka należeli prawdopodobnie do grupy ugryjskiej bądź tureckiej. Nie używali broni, zajmowali się handlem. Przybywający do Argipejów kupcy porozumiewali się z nimi „za pośrednictwem siedmiu tłumaczy i w siedmiu językach”.
Trud, jaki sobie zadawali Grecy, aby nawiązać stosunki z Argipejami, pozwala sądzić, że lud ten mieszkał wzdłuż szlaku handlowego, biegnącego z zachodu od Olbii, wzdłuż Ingułu, następnie przez tereny dzisiejszych Czerkasów i Krzemieńczuka, następnie skręcał na wschód i podążał linią zetknięcia stepów i lasostepów aż do Ałtaju. Przypuszczalnie Grecy poszukiwali złota i wyrobów z tego metalu. Stąd powstała hipoteza, że Argipejowie byli złotnikami i górnikami, dlatego posiadali status nietykalnych.
Lokalizacja kraju Argipejów.
Dokładne położenie kraju Argipejów nie jest ustalone. Na skutek badań archeologicznych ślady obecności mieszkańców zachodu na wschodnich terenach zostały znalezione w kilku lokalizacjach. Na Ałtaju odkryto kaukaski hełm z brązu z szóstego wieku p.n.e. W grobowcach na południe od Barnaułu i w pobliżu Bijska – w dolinie górnego Obu – znaleziono ozdoby skroniowe zakończone tarczką, wykonane w brązie. Prawdopodobnie była to miejscowa produkcja, aczkolwiek takie wyroby były charakterystyczne dla kultury scytyjskiej, istniejącej na stepach ukraińskich w szóstym wieku p.n.e. 
Jeżeli przyjąć tezę, że Argipejowie zajmowali się górnictwem, to prawdopodobnie zamieszkiwali bogate w złoża górzyste obszary nad górnym Irtyszem na wschód od Semeju. Na północy granicę ich kraju zakreślały zachodnie pasma Ałtaju, na południu – Góry Kalbińskie. Tezę o takim położeniu kraju potwierdzają odkryte ślady po kopalniach miedzi i cyny, np. w Zmieinogorsku odkryto pozostałości po kopalni złota. Zabytki datowane są na VI wiek p.n.e. Ślady po wydobyciu złota odnaleziono również wzdłuż górnego Irtysza i jego wschodnich dopływów. Niestety małe zainteresowanie archeologów tymi obszarami nie pozwala na definitywne twierdzenie, że odkryte pozostałości po działalności górniczej wiążą się z Argipejami.
Lepszej analizy archeologicznej doczekały się osady i cmentarzyska w ubogiej w złoża metali dolinie górnego Obu na południe od Barnaułu i Bijska. Wyjątkiem dla tej okolicy jest bogata w miedź, najbardziej wysunięta na południe część. Mimo to, w osadzie położonej nad Obem, na południe od Barnaułu, odkryto pozostałości po brązowej formie odlewniczej. Stwierdzono, że zamieszkujący ten obszar lud należał do północnego odłamu Argipejów. Badania kraniologiczne wykazały przynależność ludu do rasy mongoloidalnej, co nie zaprzecza opisowi Herodota. Odkryty materiał został zaliczony do kultury bolszereczeńskiej, będącej lokalnym odłamem kultury karasukskiej.

</doc>
<doc id="2439513" url="https://pl.wikipedia.org/wiki?curid=2439513" title="Xi’an JH-7">
Xi’an JH-7

Xi’an JH-7 (FBC-1; ;Kod NATO:Flounder - flądra) – chiński samolot uderzeniowy, łączący w sobie cechy samolotu myśliwsko-bombowego, zaprojektowany i zbudowany w latach 70. i 80. XX wieku. Maszyna weszła na uzbrojenie chińskiej marynarki i sił powietrznych.
Historia.
Geneza.
Od początku swojego istnienia lotnictwo Chin jako priorytetowe traktowało pozyskanie i rozwój samolotów myśliwskich. W pierwszej kolejności były to maszyny pozyskane od największego sojusznika jakim był na początku istnienia ludowych Chin, Związek Radziecki. Na początku lat 50. XX wieku zaczęły pojawiać się w Chinach pierwsze samoloty bombowe, Tu-2, Tu-4, które w zupełności wystarczały do wypełniania zadań stawianych tej części chińskiego lotnictwa. Z czasem tłokowe maszyny zostały zastąpione przez samoloty odrzutowe Ił-28 i Tu-16. Jednak w latach 60. pojawiła się potrzeba posiadania samolotu uderzeniowego, zdolnego do realizacji zadań bliskiego wsparcia, do których nie nadawały się klasyczne bombowce używane w Chinach. Niestety lata 60. to również okres gwałtownego pogorszenia się stosunków ze Związkiem Radzieckim. W zaistniałej sytuacji nie można było już liczyć na pozyskanie odpowiednich samolotów od tradycyjnego dostawcy. Aby rozwiązać problem braku odpowiednich maszyn Chińczycy rozpoczęli program budowy tego typu maszyny w oparciu o istniejące i dostępne konstrukcje. Na bazie samolotu Shenyang J-6 (licencyjnej wersji radzieckiego MiG-19), stworzyli udany samolot szturmowy Nanchang Q-5. Niestety Q-5 miał swoje ograniczenia, a największym z nich był zbyt mały udźwig jak na potrzeby chińskiego lotnictwa. Wzrost masy przenoszonego uzbrojenia uzależniony był od odpowiedniego napędu, którego w Chinach brakowało. Przełomowym momentem okazało się zakupienie 50 silników Rolls-Royce Spey RB.168 Mk 202 oraz licencji na ich budowę w Chinach. Dysponując odpowiednim napędem, rozpoczęto prace nad nowym samolotem uderzeniowym
Projekt.
Prace nad dwuosobową maszyną uderzeniową rozpoczęto pod koniec 1973 roku w wytwórni w Xi’an we współpracy z Lotniczym Instytutem Konstrukcyjno Badawczym. Początkowo układ konstrukcyjny nowego samolotu przypominał F-4 Phantoma II, zwłaszcza że brytyjskie Phantomy FG1 napędzane były silnikami Rolls-Royce Spey, a chińscy specjaliści dość dokładnie zapoznali się z konstrukcją tego samolotu podczas wojny w Wietnamie. Mieli wówczas dostęp do podzespołów zestrzelonych maszyn a według niepotwierdzonych informacji dysponowali również kompletną maszyną. Prace projektowe oficjalnie rozpoczęły się w 1977 roku.
Z biegiem czasu zaczęto odchodzić od układu konstrukcyjnego Phantoma, a nowy samolot zaczął coraz bardziej upodabniać się do innej zachodniej maszyny, samolotu SEPECAT Jaguar. Było to efektem bardzo dobrej współpracy pomiędzy Chinami a Rumunią, która we współpracy z Jugosławią opracowała samolot bliskiego wsparcia IAR-93, efektem tych prac po stronie jugosłowiańskiej był samolot SOKO J-22 Orao. W pracach nad samolotami sięgnięto po rozwiązania zastosowane w Jaguarze, którego część dokumentacji technicznej Francja przekazała Rumunii. Z kolei rumuńscy specjaliści przekazali swoje doświadczenia zebrane podczas prac nad samolotami IAR-95/Orao, Chinom. Prace trwały wyjątkowo długo. Pierwsze doniesienia o nowym samolocie oznaczonym jako JH-7 pojawiły się podczas Farnborough International Airshow w 1988 roku kiedy to również ujawniono model samolotu. 14 grudnia tego samego roku w powietrze wzniósł się po raz pierwszy prototyp samolotu. Według niepotwierdzonych źródeł zbudowano łącznie sześć prototypów, z których jeden uległ wypadkowi. Pierwsze zdjęcia JH-7 pojawiły się w 1995 roku a w 1998 roku, podczas China International Aviation &amp; Aerospace Exhibition Chiny po raz pierwszy pokazały gotowy samolot ale ze zmienionym oznaczeniem FBC-1 Flying Leopard. Była to nazwa skierowana dla potencjalnych zagranicznych odbiorców samolotu. W 1999 roku rozpoczęto prace nad zmodernizowaną wersją samolotu oznaczoną jako JH-7A. Jego makietę po raz pierwszy publicznie ujawniono w 2001 roku. W tym samym roku, po negocjacjach z brytyjską Disposal Sales Agency, Chinom udało się pozyskać kolejna partię silników Rolls-Royce Spey. Spowodowane było to opóźnieniami prac nad własną wersją brytyjskiego napędu, silnikiem WS-9, który zdołano ukończyć dopiero w 2003 roku.
Służba.
Według niektórych źródeł pierwsze samoloty trafiły do jednostki liniowej już 1992 roku. Był to 16. Pułk 6 Dywizji lotnictwa marynarki stacjonujący w Dachang. Były to maszyny przedprodukcyjne, których zdaniem było zaznajomienie pilotów z samolotami oraz przeprowadzenie badań samolotu w warunkach eksploatacji liniowej. W 1995 roku chińska telewizja ujawniła zdjęcia z prowadzonych przez marynarkę ćwiczeń, na których pojawiły się samoloty JH-7. Na początku XXI wieku, w latach 2002 - 2004 kolejne samoloty trafiły do 14. Pułku lotnictwa marynarki w Laiyang i 27. Pułku lotnictwa marynarki stacjonującego w Lingshui na wyspie Hajnan. W 2004 roku do jednostek zaczęły trafiać wersje JH-7A, weszły do służby liniowej zarówno w jednostkach marynarki wojennej jak również w jednostkach sił powietrznych, 15. Pułku z Weifang, 82. Pułku z Hangzhou, 31. Pułku z Siping oraz 110 Samodzielnej Brygady z Urumczi.
Uzbrojenie.
Wersja JH-7 ma siedem węzłów do podwieszania uzbrojenia, wersja JH-7A jedenaście. Uzbrojenie strzeleckie składa się z dwulufowego działka GSz-23Ł kalibru 23 mm z zapasem 300 pocisków. Samolot może przenosić całą rodzinę chińskich kierowanych pocisków rakietowych powietrze-powietrze PL-2, PL-5, PL-8, PL-9. Rakiety przeciwokrętowe YJ-8K, rakiety niekierowane przenoszone w zasobnikach kalibru 57 i 90 mm, niekierowane bomby jak również wersja JH-7A, bomby sterowane laserowo. Ogólna masa przenoszonego uzbrojenia wynosi około 9000 kg.
Konstrukcja.
JH-7 jest wolnonośnym, dwumiejscowym górnopłatem o mieszanej, kompozytowo-metalowej konstrukcji. Trapezowe skrzydła o zmiennym skosie z uskokiem na krawędzi natarcia. Uskok wraz z grzebieniami aerodynamicznymi (usuniętymi w wersji JH-7) ma zapobiegać wcześniejszemu oderwaniu się strug powietrza. Skrzydło wyposażone w lotki i jednoczęściowe klapy. Usterzenie klasyczne, płytowe stateczniki poziome. Podwozie trójpodporowe z przednim podparciem, chowane. Przednia zdwojona goleń do wnęki w kadłubie, podwozie główne, również zdwojone i również do wnęk w kadłubie. Półeliptyczne wloty powietrza do silników z nieruchomymi oddzielaczami warstwy przyściennej powietrza umieszczono po obu stronach kadłuba tuż za kabiną pilota.

</doc>
<doc id="2439516" url="https://pl.wikipedia.org/wiki?curid=2439516" title="Roberto Busti">
Roberto Busti

Roberto Busti (ur. 22 listopada 1940 w Busto Arsizio) – włoski duchowny katolicki, biskup Mantui w latach 2007-2016.
Życiorys.
Święcenia kapłańskie otrzymał 27 czerwca 1964 i został inkardynowany do archidiecezji mediolańskiej. Był m.in. członkiem wydziałów kurialnych ds. kultury i ds. komunikacji społecznej, a także proboszczem w Lecco oraz krajowym dyrektorem organizacji ACIC.
13 lipca 2007 papież Benedykt XVI mianował go ordynariuszem diecezji Mantui. Sakry biskupiej udzielił mu arcybiskup Mediolanu - kardynał Dionigi Tettamanzi.
3 czerwca 2016 przeszedł na emeryturę.

</doc>
<doc id="2439522" url="https://pl.wikipedia.org/wiki?curid=2439522" title="Edward Zygmunt Nowakowski">
Edward Zygmunt Nowakowski

Edward Zygmunt Nowakowski, imię zakonne: Wacław, ps. „Edward z Sulgostowa” (ur. 19 lipca 1829 w Bobrówce, zm. 9 stycznia 1903 w Krakowie) – polski kapucyn, powstaniec styczniowy, kaznodzieja, historyk.
Życiorys.
Urodził się 19 lipca 1829 w Bobrówce (według innej wersji w Kuryłówce). Był synem właścicieli tamtejszego majątku, Łukasza i Klotyldy z domu Korzelińskiej. Uczył się w Krzemieńcu i Warszawie, angażując się w działalność narodową. W latach 1850–1858 pracował jako bibliotekarz u Konstantego Świdzińskiego w Sulgostwie. W 1860 wstąpił do zakonu kapucynów w klasztorze w Lubartowie. Tam odbywał nowicjat, a potem także w klasztorze w Lublinie. Wstąpienie do zakonu wynikało z jego ascetycznego usposobienia. W zakonie ślubował post dozgonny.
Z chwilą wybuchu powstania styczniowego 1863 będąc klerykiem przyłączył się do działań polskich. Był ważną postacią utrzymania walk na Podolu i Litwie, wypełniając tam misje. Był członkiem Rządu Narodowego na ziemi lubelskiej. W 1864 został aresztowany i został zesłany na Syberię (tzw. „posielenie”). W trakcie pochodu skazanych na jednym z etapów spotkał swojego brata Karola (artysta malarz), skazanego na ciężkie roboty w kopalniach. Uznając się za zdrowszego i silniejszego fizycznie przekupił strażników z konwoju, dzięki temu zamienił się z bratem i tym samym sam trafił do ciężkich robót w Irkucku i Usoli (brat Karol ostatecznie zmarł w Irkucku). Był też deportowany nad Jezioro Bajkał. Po śmierci Karola wylegitymował się i został zesłany do Tunki – miejsca zsyłki dla duchowieństwa. Łącznie przebywał na zesłaniu osiem lat.
Po uwolnieniu z robót aresztanckich był internowany w Odessie. Stamtąd trafił na Wołyń i Podole, potem do Galicji, a później do Poznania. Wyjechawszy do Paryża wstąpił do klasztoru trapistów, skąd odszedł nie znajdując tam swoich oczekiwań. Po kolejnych latach tułaczki przybył do Krakowa i wstąpił do klasztoru kapucynów. 1 lutego 1880 otrzymał sakrament święceń kapłańskich z rąk ks. kard. Albina Dunajewskiego. Od tego czasu pozostawał w Krakowie jako anachoreta i oddawał się pracy literackiej. Był autorem monografii i rozpraw historycznych, dotyczących głownie końca XVIII wieku. Ogłosił szereg prac historycznych. Używał pseudonimów „Edward z Sulgostowa” i „Bolesław Szwarce”. Udzielał się w życiu narodowym. W listopadzie 1900 w kościele Mariackim udzielił ślubu Lucjanowi Rydlowi i Jadwidze Mikołajczykównie. Do jego kazań nawiązał Stanisław Wyspiański w "Wyzwoleniu" (w wypowiedziach Kaznodziei).
Zmarł 9 stycznia 1903 w Krakowie. Został pochowany w grobowcu kapucynów na Cmentarzu Rakowickim w Krakowie 12 stycznia 1903 (kwatera Ld).

</doc>
<doc id="2439525" url="https://pl.wikipedia.org/wiki?curid=2439525" title="Germain Mendome">
Germain Mendome

Germain Mendome (ur. 21 sierpnia 1970 w Port-Gentil, zm. 1 czerwca 2013) – piłkarz gaboński grający na pozycji bramkarza.
Kariera klubowa.
W swojej karierze piłkarskiej Mendome grał między innymi w takich klubach jak: AS Sogara, Mbilinga FC i Aigles Verts.
Kariera reprezentacyjna.
W 1994 roku Mendome został powołany do reprezentacji Gabonu na Puchar Narodów Afryki 1994. Na tym turnieju wystąpił w dwóch meczach: z Nigerią (0:3) i z Egiptem (0:4).
W 1996 roku Mendome rozegrał trzy mecze w Pucharze Narodów Afryki 1996: z Liberią (1:2), z Demokratyczną Republiką Konga (2:0) i ćwierćfinale z Tunezją (1:1, k. 1:4).
Z kolei w 2000 roku Mendome był w kadrze Gabonu na Puchar Narodów Afryki 2000. Tam rozegrał 2 mecze: z Algierią (1:3) i Demokratyczną Republiką Konga (0:0).

</doc>
<doc id="2439526" url="https://pl.wikipedia.org/wiki?curid=2439526" title="Růžový důl">
Růžový důl

Růžový důl – niewielka dolina w Sudetach Zachodnich, w czeskiej części pasma Karkonoszy.
Położenie.
Dolina położona jest po czeskiej stronie Karkonoszy, w ich północno-wschodniej części, pomiędzy masywem Růžové hory na północy a grzbietem odchodzącym od Růžové hory na południowy wschód, do Pěnkavčí vrchu, na wschodzie i południu.
Charakterystyka.
Dolina ma długość ok. 1 km, jest wąska, głęboko wcięta pomiędzy okoliczne masywy. Biegnie z północnego wschodu na południowy zachód. Uchodzi do doliny Úpy powyżej miejscowości Pec pod Sněžkou.
Wody.
Dnem doliny płynie Růžový potok, lewy dopływ Úpy.
Geologia.
Dolina i jej otoczenie leży na obszarze zbudowanym ze skał metamorficznych, należących do metamorfiku południowych Karkonoszy.
Roślinność.
Większa część doliny jest zalesiona. Na północnym (prawym) zboczu znajdują się niewielkie polany.
Ochrona przyrody.
Cały obszar doliny i jej otoczenia leży w obrębie czeskiego Karkonoskiego Parku Narodowego (czes. "Krkonošský národní park, KRNAP")
Turystyka.
Ponad doliną, od północnego wschodu, przechodzi grzbietem ograniczającym dolinę, żółty szlak turystyczny z przysiółka Dolní Malá Úpa na Śnieżkę.
Dolnym odcinkiem, wzdłuż potoku, biegnie na krótkim odcinku żółty szlak łącznikowy z górnej części Pecu pod Sněžkou do zielonego szlaku z Pecu pod Sněžkou przez Růžohorky, do Male Úpy

</doc>
<doc id="2439542" url="https://pl.wikipedia.org/wiki?curid=2439542" title="Giuseppe Merisi">
Giuseppe Merisi

Giuseppe Merisi (ur. 25 września 1938 w Treviglio) – włoski duchowny katolicki, biskup Lodi w latach 2005-2014.
Życiorys.
Prezbiterat.
Święcenia kapłańskie otrzymał 27 lutego 1971 i został inkardynowany do archidiecezji mediolańskiej. Przez siedem lat pracował jako wikariusz w Cologno Monzese, zaś w 1978 został mianowany diecezjalnym asystentem Akcji Katolickiej. W 1985 został kanclerzem kurii, zaś rok później prowikariuszem generalnym archidiecezji.
Episkopat.
8 września 1995 papież Jan Paweł II mianował go biskupem pomocniczym archidiecezji mediolańskiej, ze stolicą tytularną "Drusiliana". Sakry biskupiej udzielił mu 4 listopada 1995 ówczesny arcybiskup Mediolanu - kard. Carlo Maria Martini.
14 listopada 2005 został biskupem ordynariuszem diecezji Lodi. W latach 2008-2014 kierował także organizacją Caritas na poziomie krajowym.
26 sierpnia 2014 papież przyjął jego rezygnację z urzędu złożoną ze względu na wiek.

</doc>
<doc id="2439557" url="https://pl.wikipedia.org/wiki?curid=2439557" title="Giovanni Giudici">
Giovanni Giudici

Giovanni Giudici (ur. 6 marca 1940 w Varese) – włoski duchowny katolicki, biskup Pawii w latach 2004-2015.
Życiorys.
Święcenia kapłańskie otrzymał 27 czerwca 1964 i został inkardynowany do archidiecezji mediolańskiej. Przez trzy lata był sekretarzem arcybiskupim, a następnie podjął pracę jako wykładowca w seminarium. W 1971 otrzymał nominację na diecezjalnego duszpasterza młodzieżowej sekcji Akcji Katolickiej. Rok później uzyskał na Uniwersytecie Bocconiego tytuł doktora literatury nowożytnej. W 1979 został proboszczem jednej z mediolańskich parafii, zaś w 1988 wikariuszem biskupim dla regionu duszpasterskiego obejmującego Varese i okolice.
Episkopat.
9 czerwca 1990 papież Jan Paweł II mianował go biskupem pomocniczym archidiecezji mediolańskiej, ze stolicą tytularną "Usula". Sakry biskupiej udzielił mu 29 czerwca 1990 ówczesny arcybiskup Mediolanu - kard. Carlo Maria Martini. Od lutego 1991 pełnił funkcję wikariusza generalnego.
1 grudnia 2003 został mianowany biskupem ordynariuszem diecezji Pawii, zaś 11 stycznia 2004 kanonicznie objął urząd.
16 listopada 2015 przeszedł na emeryturę.

</doc>
<doc id="2439564" url="https://pl.wikipedia.org/wiki?curid=2439564" title="Koulová strouha">
Koulová strouha

Koulová strouha – górski potok w Czechach, we wschodnich Karkonoszach, prawy dopływ Jelení potoku o długości ok. 1 km.
Źródła znajdują się na południowych zboczach Śnieżki, pomiędzy nią a Růžovą horą, na wysokości ok. 1275 m n.p.m. Potok płynie głęboko wciętą doliną na wschód. 
Koulová strouha cały czas płynie na obszarze czeskiego Karkonoskiego Parku Narodowego (czes. "Krkonošský národní park, KRNAP").

</doc>
<doc id="2439584" url="https://pl.wikipedia.org/wiki?curid=2439584" title="Shanghai Ertong Yixuezhongxin">
Shanghai Ertong Yixuezhongxin

Shanghai Ertong Yixuezhongxin () – stacja metra w Szanghaju, na linii 6. Zlokalizowana jest pomiędzy stacjami Lancun Lu i Linyi Xincun. Została otwarta 29 grudnia 2007.

</doc>
<doc id="2439588" url="https://pl.wikipedia.org/wiki?curid=2439588" title="Kudna">
Kudna

Kudna (arab. كدنة) – nieistniejąca już arabska wieś, która była położona w Dystrykcie Hebronu w Mandacie Palestyny. Wieś została wyludniona i zniszczona podczas I wojny izraelsko-arabskiej, po ataku Sił Obronnych Izraela 23 października 1948.
Położenie.
Kudna leżała w górzystej okolicy na pograniczu Szefeli z Judeą, w odległości 25 km na północny zachód od miasta Hebron. Według danych z 1945 do wsi należały ziemie o powierzchni 15 744 ha. We wsi mieszkało wówczas 450 osób.
Historia.
W czasach krzyżowców pośrodku wsi wybudowano zamek obronny nazywany Kidna.
W okresie panowania Brytyjczyków Kudna była niewielką wsią.
Podczas I wojny izraelsko-arabskiej w maju 1948 wieś zajęły wojska egipskie. We wsi stacjonowały siły arabskich ochotników z Arabskiej Armii Wyzwoleńczej i egipskiego Bractwa Muzułmańskiego. W końcowej fazie operacji „Jo’aw” w nocy z 22 na 23 października wieś zajęli Izraelczycy. Przed przybyciem izraelskich żołnierzy większość mieszkańców uciekła. Ci, którzy pozostali, zostali zmuszeni do opuszczenia wioski, a następnie wyburzono wszystkie jej domy.
Miejsce obecnie.
Na gruntach należących do Kudny powstał w 1957 kibuc Bet Nir.
Palestyński historyk Walid Chalidi, tak opisał pozostałości wioski Kudna: „Domy zostały zrównane z ziemią i ich szczątki są ukryte przez dziką roślinność. Można dostrzec kamienie, które służyły jako ogrodzenia przydomowych ogrodów”.

</doc>
<doc id="2439591" url="https://pl.wikipedia.org/wiki?curid=2439591" title="Linyi Xincun">
Linyi Xincun

Linyi Xincun () – stacja metra w Szanghaju, na linii 6. Zlokalizowana jest pomiędzy stacjami Shanghai Ertong Yixuezhongxin i Gaoke Xi Lu. Została otwarta 29 grudnia 2007.

</doc>
<doc id="2439593" url="https://pl.wikipedia.org/wiki?curid=2439593" title="Konfederacja Irokezów">
Konfederacja Irokezów



</doc>
<doc id="2439595" url="https://pl.wikipedia.org/wiki?curid=2439595" title="Kazimierz Bonawentura Nowakowski">
Kazimierz Bonawentura Nowakowski

 
Kazimierz Bonawentura Nowakowski (ur. 14 lipca 1879 w Inowrocławiu, zm. 26 kwietnia 1952 w Poznaniu) – polski lekarz chirurg, pułkownik lekarz Wojska Polskiego. 
Życiorys.
Był synem kupca Kazimierza i Anny z Perlińskich. W 1910 roku ukończył gimnazjum w Inowrocławiu, a następnie studiował medycynę w Heidelbergu, Berlinie, Wrocławiu, Monachium oraz Lipsku. W 1906 uzyskał doktorat. W Poznaniu, Lipsku, Berlinie i Kolonii w latach 1905–1910 specjalizował się w chirurgii. Od 1910 w Poznaniu rozpoczął praktykę lekarską, a w latach 1914–1917 był chirurgiem niemieckich szpitali polowych. 
Jako naczelny chirurg szpitali fortecznych w randze majora, podpułkownika i pułkownika brał udział w powstaniu wielkopolskim. 
W latach 1918–1922 członek zarządu i współzałożyciel okręgu PCK, od 1912 do 1920 był sekretarzem, a później wiceprezesem Wydziału Lekarskiego Poznańskiego Towarzystwa Przyjaciół Nauk. Naczelny chirurg Szpitala Przemienienia Pańskiego w latach 1919–1923, a następnie do 1952 (z przerwą wojenną) ordynator oddziału chirurgicznego Szpitala Miejskiego w Poznaniu. Habilitował się w 1923, a od 1924 prowadził wykłady z chirurgii ogólnej na Uniwersytecie Poznańskim. Od 1924 do 1931 w Radzie Wydziałowej UP był pięciokrotnie delegatem docentów. Zweryfikowany w stopniu pułkownika ze starszeństwem z 1 czerwca 1919 roku w korpusie oficerów sanitarnych, w grupie lekarzy. W 1934 roku, jako oficer pospolitego ruszenia pozostawał na ewidencji Powiatowej Komendy Uzupełnień Poznań Miasto z przydziałem mobilizacyjnym do Kadry Zapasowej 4 Szpitala Okręgowego w Łodzi.
W czerwcu 1939 wysłano wniosek o mianowanie go profesorem tytularnym chirurgii i w 1945 otrzymał nominację. We wrześniu 1939 na polecenie władz wojskowych jako jedyny chirurg pozostał w szpitalu. Osadzony w Forcie VII za kontynuowanie działalności dydaktycznej we wrześniu i październiku 1939 oraz za udział w powstaniu wielkopolskim. Został zwolniony i od czerwca 1940 w Ostrowcu Świętokrzyskim, Skarżysku i Radomiu pracował w szpitalu, a następnie w filii Tajnego Uniwersytetu Ziem Zachodnich w Kielcach. Do Poznania powrócił w 1945 i w Szpitalu Miejskim podjął działalność chirurgiczną i dydaktyczną.
Uchodził za znakomitego chirurga praktyka o olbrzymim doświadczeniu klinicznym i wykształcił około dwudziestu wybitnych chirurgów. Zmarł 26 kwietnia 1952 w Poznaniu. Pochowany na Cmentarzu Junikowskim w Poznaniu (pole 6, kwatera 3-12). Jego osobę upamiętnia w Poznaniu Głaz Kazimierza Nowakowskiego.
11 stycznia 1910 roku poślubił Janinę Mieczkowską h. Bończa, córką Augusta, z którą miał pięciu synów: Jerzego, lekarza, Zygmunta, profesora prawa, oraz Michała, Kazimierza i Andrzeja, inżynierów.

</doc>
<doc id="2439596" url="https://pl.wikipedia.org/wiki?curid=2439596" title="Křížový potok">
Křížový potok

Koulová strouha – górski potok w Czechach, we wschodnich Karkonoszach, prawy dopływ Jelení potoku o długości ok. 1,5 km.
Źródła znajdują się na wschodnich zboczach Růžovej hory, na wysokości ok. 1330 m n.p.m. Potok płynie głęboko wciętą doliną na wschód, potem na południowy wschód, a na końcu na północny wschód. Uchodzi do Jelení potoku w środkowej części Lví důlu.
Křížový potok cały czas płynie na obszarze czeskiego Karkonoskiego Parku Narodowego (czes. "Krkonošský národní park, KRNAP").

</doc>
<doc id="2439598" url="https://pl.wikipedia.org/wiki?curid=2439598" title="Brudny glina (film 1997)">
Brudny glina (film 1997)

Brudny glina (również Gangsterskie porachunki, ang. "Gang related") – amerykański film kryminalny z 1997 roku.
Opis fabuły.
Bohaterami filmu są dwaj skorumpowani i zdeprawowani policjanci – Divinci i Rodriguez. Na co dzień zajmują się handlem narkotykami. Podczas jednej z akcji, zabijają handlarza, a na drugi dzień dostają zadanie znalezienia sprawcy. Okazuje się, że denat był tajnym agentem DEA. Aby uniknąć odpowiedzialności za swój czyn postanawiają kogoś wrobić.
Film poświęcony pamięci Tupaca Shakura.
Obsada.
i inni
Ścieżka dźwiękowa.
Ścieżka dźwiękowa powstała do filmu została wydana 7 października 1997 roku. Została wydana nakładem wytwórni Death Row Records oraz Priority Records.

</doc>
<doc id="2439615" url="https://pl.wikipedia.org/wiki?curid=2439615" title="Miribilla (stacja kolejowa)">
Miribilla (stacja kolejowa)

Miribilla (hiszp: "Estación de Miribilla") – stacja kolejowa w Bilbao, we wspólnocie autonomicznej Kraj Basków, w Hiszpanii. Znajduje się na linii C-3 Renfe Cercanías Bilbao. 
Stacja znajduje się w nowej dzielnicy Miribilla, w dystrykcie Ibaiondo. Została oficjalnie otwarta w dniu 18 grudnia 2008 r., po trzech i pół roku budowy, dzięki partnerstwu Bilbao Ría 2000.
Stacja znajduje się około 50 metrów pod ziemią i jest najgłębszą stacją w sieci Adif. Do jej budowy trzeba było wykopać trzy studnie (do wind, wentylacji i awaryjne), jedna z nich, odpowiednio do wyciągów, 50 metrów wysokości i 15 metrów średnicy. Było również konieczne przedłużenie tunelu kolejowego podziemnej jaskini po okolicy, bez przerywania ruchu kolejowego.
Dostęp do peronu odbywa się od złącza znajdującego się na placu na zewnątrz centrum Miribilla. Budynek (sala przeszklone) posiada 300 m² powierzchni, automaty biletowe. Transfer pasażerów na peron odbywa się przez windy, ale stacja posiada również sochody. Łącznie została zainstalowanych sześć panoramicznych wind, które zapewniają dobre oświetlenie przez sztuczne światło z okna budynku pasażerskiego, o pojemności do 21 osób każda. Jazda windą trwa 30 sekund.

</doc>
<doc id="2439617" url="https://pl.wikipedia.org/wiki?curid=2439617" title="Illiniwek">
Illiniwek



</doc>
<doc id="2439620" url="https://pl.wikipedia.org/wiki?curid=2439620" title="Gangsterskie porachunki">
Gangsterskie porachunki



</doc>
<doc id="2439625" url="https://pl.wikipedia.org/wiki?curid=2439625" title="Messnerova strouha">
Messnerova strouha

Messnerova strouha – górski potok w Czechach, we wschodnich Karkonoszach, prawy dopływ Jelení potoku o długości ok. 2,5 km.
Źródła znajdują się na południowo-wschodnich zboczach Růžovej hory, na wysokości ok. 1225 m n.p.m., na wschód od Růžohorek. Potok płynie głęboko wciętą doliną na południowy wschód, a na ostatnim kilometrze na północny wschód. Uchodzi do Jelení potoku w dolnej części Lví důlu, w miejscu gdzie zaczyna się Jelení důl.
Messnerova strouha cały czas płynie na obszarze czeskiego Karkonoskiego Parku Narodowego (czes. "Krkonošský národní park, KRNAP").

</doc>
<doc id="2439633" url="https://pl.wikipedia.org/wiki?curid=2439633" title="Yves Nza-Boutamba">
Yves Nza-Boutamba

Yves Nza-Boutamba (ur. 27 stycznia 1974) – gaboński piłkarz grający na pozycji napastnika.
Kariera klubowa.
W swojej karierze piłkarskiej Boutamba grał między innymi w tunezyjskim klubie Espérance Zarzis.
Kariera reprezentacyjna.
W 2000 roku Boutamba został powołany do reprezentacji Gabonu na Puchar Narodów Afryki 2000. Tam był rezerwowym i nie rozegrał żadnego spotkania.

</doc>
<doc id="2439634" url="https://pl.wikipedia.org/wiki?curid=2439634" title="Port lotniczy Karratha">
Port lotniczy Karratha

Port lotniczy Karratha (IATA: KTA, ICAO: YPKA) – port lotniczy położony w Karratha, w prowincji Australia Zachodnia, w Australii.

</doc>
<doc id="2439643" url="https://pl.wikipedia.org/wiki?curid=2439643" title="Augusto Pestana (Rio Grande do Sul)">
Augusto Pestana (Rio Grande do Sul)

Augusto Pestana – miasto i gmina w Brazylii, w stanie Rio Grande do Sul. Znajduje się w mezoregionie Noroeste Rio-Grandense i mikroregionie Ijuí.

</doc>
<doc id="2439649" url="https://pl.wikipedia.org/wiki?curid=2439649" title="Bozano">
Bozano

Bozano – miasto i gmina w Brazylii, w stanie Rio Grande do Sul. Znajduje się w mezoregionie Noroeste Rio-Grandense i mikroregionie Ijuí.

</doc>
<doc id="2439654" url="https://pl.wikipedia.org/wiki?curid=2439654" title="Chiapetta">
Chiapetta

Chiapetta – miasto i gmina w Brazylii, w stanie Rio Grande do Sul. Znajduje się w mezoregionie Noroeste Rio-Grandense i mikroregionie Ijuí.

</doc>
<doc id="2439660" url="https://pl.wikipedia.org/wiki?curid=2439660" title="Xian JH-7">
Xian JH-7



</doc>
<doc id="2439663" url="https://pl.wikipedia.org/wiki?curid=2439663" title="Condor (Rio Grande do Sul)">
Condor (Rio Grande do Sul)

Condor – miasto i gmina w Brazylii, w stanie Rio Grande do Sul. Znajduje się w mezoregionie Noroeste Rio-Grandense i mikroregionie Ijuí.

</doc>
<doc id="2439669" url="https://pl.wikipedia.org/wiki?curid=2439669" title="Coronel Barros">
Coronel Barros

Coronel Barros – miasto i gmina w Brazylii, w stanie Rio Grande do Sul. Znajduje się w mezoregionie Noroeste Rio-Grandense i mikroregionie Ijuí.

</doc>
<doc id="2439672" url="https://pl.wikipedia.org/wiki?curid=2439672" title="Růžový potok">
Růžový potok

Růžový potok – górski potok w Czechach, we wschodnich Karkonoszach, lewy dopływ Úpy) o długości ok. 1 km.
Růžový potok powstaje z połączenia kilku bezimiennych potoków na wysokości 828,5 m n.p.m. Ich źródła znajdują się na południowych zboczach Růžove hory, na zachód od Růžohorek. Potok płynie głęboko wciętą doliną na południowy zachód. Uchodzi do Úpy w górnej części Pecu pod Sněžkou.
Růžový potok cały czas płynie na obszarze czeskiego Karkonoskiego Parku Narodowego (czes. "Krkonošský národní park, KRNAP").

</doc>
<doc id="2439675" url="https://pl.wikipedia.org/wiki?curid=2439675" title="Coronel Bicaco">
Coronel Bicaco

Coronel Bicaco – miasto i gmina w Brazylii, w stanie Rio Grande do Sul. Znajduje się w mezoregionie Noroeste Rio-Grandense i mikroregionie Ijuí.

</doc>
<doc id="2439677" url="https://pl.wikipedia.org/wiki?curid=2439677" title="Aleksy Nowakowski">
Aleksy Nowakowski



</doc>
<doc id="2439682" url="https://pl.wikipedia.org/wiki?curid=2439682" title="Chinezul Timişoara">
Chinezul Timişoara



</doc>
<doc id="2439684" url="https://pl.wikipedia.org/wiki?curid=2439684" title="Ijuí">
Ijuí

Ijuí – miasto i gmina w Brazylii, w stanie Rio Grande do Sul. Znajduje się w mezoregionie Noroeste Rio-Grandense i mikroregionie Ijuí.

</doc>
<doc id="2439689" url="https://pl.wikipedia.org/wiki?curid=2439689" title="Inhacorá">
Inhacorá

Inhacorá – miasto i gmina w Brazylii, w stanie Rio Grande do Sul. Znajduje się w mezoregionie Noroeste Rio-Grandense i mikroregionie Ijuí.

</doc>
<doc id="2439698" url="https://pl.wikipedia.org/wiki?curid=2439698" title="Nova Ramada">
Nova Ramada

Nova Ramada – miasto i gmina w Brazylii, w stanie Rio Grande do Sul. Znajduje się w mezoregionie Noroeste Rio-Grandense i mikroregionie Ijuí.

</doc>
<doc id="2439705" url="https://pl.wikipedia.org/wiki?curid=2439705" title="Panambi">
Panambi

Panambi – miasto i gmina w Brazylii, w stanie Rio Grande do Sul. Znajduje się w mezoregionie Noroeste Rio-Grandense i mikroregionie Ijuí.

</doc>
<doc id="2439707" url="https://pl.wikipedia.org/wiki?curid=2439707" title="Ripensia Timişoara">
Ripensia Timişoara



</doc>
<doc id="2439709" url="https://pl.wikipedia.org/wiki?curid=2439709" title="Plac Halicki we Lwowie">
Plac Halicki we Lwowie

Plac Halicki we Lwowie (ukr. "Площа Галицька") - plac we Lwowie, położony pomiędzy placem Mariackim (zakończeniem Wałów Hetmańskich) a placem Bernardyńskim.
Plac powstał początkowo na przedmieściu przed Bramą Halicką, prowadzącą z miasta na południe, jeszcze w wieku XIII. Dzisiejszy wygląd przybrał po I rozbiorze Polski i austriackiej rozbiórce fortyfikacji miasta.

</doc>
<doc id="2439723" url="https://pl.wikipedia.org/wiki?curid=2439723" title="Černá voda (dopływ Malé Úpy)">
Černá voda (dopływ Malé Úpy)

Černá voda – górski potok w Czechach, we wschodnich Karkonoszach, lewy dopływ Male Úpy o długości ok. 3,2 km.
Źródła znajdują się na południe od Przełęczy Okraj. Černá voda oddziela Kowarski Grzbiet od Lasockiego Grzbietu. Płynie na południowy zachód przez miejscowość Malá Úpa, po czy wpada do Male Úpy). Po drodze przyjmuje jeden większy, lewy dopływ - Rennerův potok.
Černá voda cały czas płynie na obszarze czeskiego Karkonoskiego Parku Narodowego (czes. "Krkonošský národní park, KRNAP").
W górnym biegu potok przecinają dwa szlaki turystyczne - czerwony i żółty, prowadzące z przysiółka U Kostela do Pomezní Boudy.

</doc>
<doc id="2439745" url="https://pl.wikipedia.org/wiki?curid=2439745" title="Rennerův potok">
Rennerův potok

Rennerův potok – górski potok w Czechach, we wschodnich Karkonoszach, lewy dopływ Černe vody o długości ok. 2 km.
Źródła znajdują się na zachodnich zboczach Łysociny, na wysokości ok. 1150 m n.p.m. Rennerův potok płynie na południowy zachód, później na północny zachód, po czym w miejscowości Malá Úpa wpada do Černe vody.
Rennerův potok cały czas płynie na obszarze czeskiego Karkonoskiego Parku Narodowego (czes. "Krkonošský národní park, KRNAP").
W środkowym biegu potok przecinają dwa szlaki turystyczne - czerwony i żółty, prowadzące z przysiółka U Kostela do Pomezní Boudy.

</doc>
<doc id="2439752" url="https://pl.wikipedia.org/wiki?curid=2439752" title="Węsierski III">
Węsierski III



</doc>
<doc id="2439772" url="https://pl.wikipedia.org/wiki?curid=2439772" title="Węsierski IV">
Węsierski IV

Węsierski IV "(Gruba-Węsierski, Gruben-Węsierski, Leliwa odmienny)" − kaszubski herb szlachecki, według Przemysława Pragerta odmiana herbu Leliwa.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
"Na tarczy dzielonej w krzyż w polach I i III półksiężyc, nad którym gwiazda (Leliwa), w polach II i IV pies biegnący. Klejnot: nad hełmem w koronie półksiężyc w prawo; naprzeciwko niego gwiazda. Labry: barwy nieznanej."
Najwcześniejsze wzmianki.
Herb opisany słownie przez Żernickiego ("Der polnische Adel").
Rodzina Gruba-Węsierskich.
Węsierski to nazwisko odmiejscowe wzięte od wsi Węsiory. Mieszkało tam kilka rodzin szlacheckich, noszących różne nazwiska, między innymi: Belina (Bilina), Bronk, Cieszyca, Dułak, Gruba, Gruchała. Grubowie notowani byli od końca XVI wieku. W 1584 wzmiankowany jest Marczin Wessersky Gruba, w 1611 Elżbieta Węserska alias Gruba, zaś w 1723 Nlis Grub Węsierski.
Herbowni.
Węsierski z przydomkiem Gruba.
Przydomek Gruba wskazywałby, że rodzina ta powinna raczej pieczętować się herbem Lew VI. Herb z Leliwą i psami przypisał im Żernicki. Kształt godeł sugerowałby, że był to raczej herb Gruchałów-Węsierskich (Węsierski V, Węsierski VI). Węsierscy z innymi przydomkami posługiwali się szeregiem innych herbów, między innymi: Węsierski, Bronk, Cieszyca, Dułak, Dułak II, Dułak III, Dułak IV, Węsierski VII, Nieczuła, Tessen.

</doc>
<doc id="2439775" url="https://pl.wikipedia.org/wiki?curid=2439775" title="Mebisa">
Mebisa

Mebisa (dzongka མེ་སྦི་ས་), dawniej Chukha lub Chhukha – miasto w Bhutanie, stolica Dystryktu Chukha. Według danych z 2017 roku liczyło ok 1800 mieszkańców.

</doc>
<doc id="2439777" url="https://pl.wikipedia.org/wiki?curid=2439777" title="Nieczuła (herb szlachecki)">
Nieczuła (herb szlachecki)



</doc>
<doc id="2439778" url="https://pl.wikipedia.org/wiki?curid=2439778" title="Audi Coupé GT">
Audi Coupé GT



</doc>
<doc id="2439779" url="https://pl.wikipedia.org/wiki?curid=2439779" title="Mangiarotti">
Mangiarotti



</doc>
<doc id="2439783" url="https://pl.wikipedia.org/wiki?curid=2439783" title="Stefan Dobay">
Stefan Dobay



</doc>
<doc id="2439786" url="https://pl.wikipedia.org/wiki?curid=2439786" title="ANOPS">
ANOPS

ANOPS (skrót od "Analizator Okresowych Przebiegów Szumowych") – seria polskich, specjalizowanych komputerów przeznaczonych do wspomagania badań z dziedziny biomedycyny, konstruowanych na Wydziale Elektroniki w Zakładzie Doświadczalnym Instytutu Informatyki Politechniki Warszawskiej (obecnie Wydział Elektroniki i Technik Informacyjnych), współpracowano przy tym z Akademią Medyczną w Warszawie. Kierownikiem zespołu konstruującego te urządzenia był prof. Konrad Fiałkowski.
Powstało kilka modeli ANOPS, m.in. w 1966 ANOPS-1 oparty na lampach elektronowych, w 1971 ANOPS-10 oparty na tranzystorach i ANOPS-101 w 1975 oparty na układach scalonych. W latach 1967–1986 wyprodukowano łącznie 150 egzemplarzy tych urządzeń.

</doc>
<doc id="2439787" url="https://pl.wikipedia.org/wiki?curid=2439787" title="Węsierski V">
Węsierski V



</doc>
<doc id="2439789" url="https://pl.wikipedia.org/wiki?curid=2439789" title="Analizator Okresowych Przebiegów Szumowych">
Analizator Okresowych Przebiegów Szumowych



</doc>
<doc id="2439793" url="https://pl.wikipedia.org/wiki?curid=2439793" title="Seika Fujiwara">
Seika Fujiwara

 – japoński filozof, propagator neokonfucjanizmu w tym kraju.
Życiorys.
Pochodził z gałęzi Reizei rodu Fujiwara i był mnichem zen. Nie znajdując w buddyzmie odpowiedzi na dręczące go pytania zwrócił się ku neokonfucjanizmowi Zhu Xi, który choć znany w Japonii od okresu Kamakura, nie zyskał dotychczas w tym kraju szerszego rozgłosu.
W roku 1598 porzucił życie zakonne. Współpracował z Gang Hangiem, koreańskim konfucjanistą przebywającym w Japonii jako jeniec wojenny. Przygotował edycje dzieł konfucjańskich w języku japońskim i propagował nową doktrynę wśród samurajów. W 1600 roku odrzucił oferowane mu przez Ieyasu Tokugawę zaproszenie na dwór i porzucił życie publiczne, wiodąc żywot pustelnika.
Najwybitniejszym uczniem Fujiwary i kontynuatorem jego dzieła był Razan Hayashi. Obydwaj przyczynili się do uczynienia z neokonfucjanizmu wiodącej ideologii okresu Edo.

</doc>
<doc id="2439799" url="https://pl.wikipedia.org/wiki?curid=2439799" title="Fujiwara Seika">
Fujiwara Seika



</doc>
<doc id="2439811" url="https://pl.wikipedia.org/wiki?curid=2439811" title="Węsierski VI">
Węsierski VI

Węsierski VI (Wensierski, Gruchała-Węsierski) − kaszubski herb szlachecki.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
"Na tarczy dzielonej w pas w polu górnym, srebrnym, pies czerwony biegnący, w polu dolnym, błękitnym, półksiężyc z twarzą złoty, nad którym trzy takież gwiazdy w pas (środkowa nieco niżej). Klejnotu i korony na hełmie brak. Labry: prawdopodobnie z prawej czerwone, podbite srebrem, z lewej błękitne, podbite złotem."
Najwcześniejsze wzmianki.
Herb wzmiankowany przez "Nowego Siebmachera".
Rodzina Gruchała-Węsierskich.
Herb w opisanej tu postaci używany był przez Węsierskich osiadłych w połowie XIX wieku w Witoldowie w okręgu Bydgoskim. Zdaje się łączyć elementy właściwe Gruchałom (pies) z herbem Księżyc.
Herbowni.
Węsierski (Wensierski, Wesierski) z przydomkiem Gruchała.
Gruchałowie-Węsierscy notowani byli przede wszystkim z herbem Gruchała. Ponadto, przypisywano im błędnie herb Syrokomla. Węsierscy z innymi przydomkami posługiwali się szeregiem innych herbów, między innymi: Bronk, Cieszyca, Dułak, Dułak II, Dułak III, Dułak IV, Węsierski, Węsierski IV, Węsierski VI, Węsierski VII, Nieczuła, Tessen.

</doc>
<doc id="2439820" url="https://pl.wikipedia.org/wiki?curid=2439820" title="Lista portów lotniczych w Rumunii">
Lista portów lotniczych w Rumunii

Lista portów lotniczych w Rumunii, podzielona pod względem lokalizacji.

</doc>
<doc id="2439830" url="https://pl.wikipedia.org/wiki?curid=2439830" title="Szkoła Podstawowa im. płk. pil. Zdzisława Krasnodębskiego w Woli Osowińskiej">
Szkoła Podstawowa im. płk. pil. Zdzisława Krasnodębskiego w Woli Osowińskiej

Szkoła Podstawowa im. płk. pil. Zdzisława Krasnodębskiego w Woli Osowińskiej – założona w 1921 roku placówka oświatowa. Od 2007 roku należy do Zespołu Placówek Oświatowych w Woli Osowińskiej.
Historia.
Lata 1921–1939.
Szkoła Podstawowa w Woli Osowińskiej powstała 1921 roku jako dwuklasowa szkoła powszechna. Pierwszą dyrektorką i nauczycielką była Maria Prociówna. Siedzibą szkoły była wtedy "Stara Karczma" u zbiegu ulic Górnej i Nowej. Pierwsza lekcja odbyła się 3 września 1921 roku, a zapis z dziennika z tamtego dnia brzmi "Zgromadzenie się dzieci, zapoznanie się z niemi i przedzielenie do odpowiednich przedziałów". 
W pierwszym roku działalności szkoły do oddziału I przyjęto 75 uczniów – we wrześniu 48 dzieci i w styczniu następnego roku 27 dzieci. Rozpiętość wiekowa była duża, bo były to dzieci z roczników 1909–1915. Ten oddział ukończyło tylko 52 uczniów. 
Do oddziału II przyjęto wtedy 30 uczniów, z roczników 1908–1913, taka rozpiętość wieku sprawiła, że w tej grupie prawie 1/3 uczniów nie ukończyła kształcenia z pozytywnym wynikiem. 
W roku 1923 pracę w szkole podejmuje Zofia Kleksykówna i wtedy powstaje III oddział. Na wiosnę 1925 roku obie nauczycielki odchodzą i pracę podejmuje Kaczmarski (kilka miesięcy). Następnie przybywa do szkoły Józef Kalinowski, który był kierownikiem szkoły do 1932 roku. Stworzył on IV oddział szkoły. W marcu 1926 pracę podejmuje Małgorzata Fuchs (potem Kalinowska), która naucza oddziały I i II. Rok później powstaje V oddział. 
W roku szkolnym 1927/1928 zlikwidowano oddział V, ale w następnym roku szkolnym oddział znowu powraca. W następnych latach uczniów przybywa i w roku szkolnym 1931/1932 powstaje VI oddział szkoły i szkoła staje się trzyklasową. W tym roku szkolnym do grona nauczycieli dołącza Janina Piotrkowska i ks. Roman Ryczkowski (nauczyciel religii). W tym roku wynajęte zostało trzecie pomieszczenie od tutejszego gospodarza p. Grzejdaka. Również w tym samym roku szkolnym powstaje sklepik i biblioteka oraz samorząd szkolny pod opieką pana Kalinowskiego. 
W kolejnym roku szkolnym odchodzą Kalinowscy, a pracę podejmują nauczyciele, którzy będą pracować przez dziesiątki lat – Zofia Płachówna i Wacław Tuwalski, zmiana również następuje w nauce religii, której będzie uczył nowy proboszcz. Kierownikiem zostaje Wacław Tuwalski (pełni on tę funkcję do 1973 roku). W 1933 roku zorganizowano VII oddział, który miał swoją siedzibę u pana Grzejdaka. W 1934 roku z inicjatywy pana Tuwalskiego rozpoczęto budowę szkoły, którą do użytku oddano w 1935 roku. 
Okres II wojny światowej.
Pracę szkoły nie przerwała wojna, ponieważ szkoła wtedy pracowała, ale pod czujnym okiem okupanta. Niemcy zniszczyli wszystkie podręczniki, a nauczyciele mogli posługiwać się tylko niemiecką gazetą "Ster". W 1939 roku pracę podejmuje Nina Oziemczuk (do 1973). Od roku 1941 można zaobserwować, że zapisy w dziennikach szkolnych były prowadzone w dwóch językach: ojczystym i okupanta. W roku 1943 pracę w szkole podejmuje Paulina Konarzewska, a rok później Stanisława i Władysław Nowak, który zostaje kierownikiem, gdyż Tuwalski musi się ukrywać przed Niemcami. 
Okres powojenny.
20 września 1944 roku rada pedagogiczna postanowiła, że zostanie zrobiona zbiórka na remont szkoły, na opał dla szkoły, na obsługę szkoły i na pomoc Warszawie, kwota to 50 zł od miejscowego i 100 od zamiejscowego. 
W 1945/1946 w szkole uczyły tylko dwie nauczycielki Zofia Płach (oddział II, IV i V) oraz Nina Oziemczuk (I, III i VI). W kolejnym roku do pracy wraca pan Wacław Tuwalski, który obejmuje kierownictwo szkoły. Zostaje przywrócony VII oddział szkoły. W latach powojennych zostają prowadzone zakupy na rzecz szkoły zakupiono: mapę Polski, przyrządy fizyczne, termometr. W szkole działają organizacje takie jak PCK, SKO, Spółdzielnia Uczniowska. W 1949 roku szkoła zostaje przeniesiona do pałacu w parku. Na jesieni 1949 roku do kadry przyłączyła Jadwiga Grochowska. 
Lata 50. XX wieku.
W 1951 roku szkoła przyjmuje nazwę Publiczna Szkoła Ogólnokształcąca Stopnia Podstawowego w Woli Osowińskiej. W lutym tego samego roku grono pedagogiczne wzrasta do 5 nauczycieli, pracę podejmuje Maria Uchańska. W późniejszych latach sytuacja materialna szkoły się bardzo poprawia. W roku szkolnym 1952/1953 pracę podejmuje nowa nauczycielka – Janina Kureczko (potem Grzesiukowa), w szkole pojawia się nowa organizacja Szkolne Koło Przyjaciół ZSRR. 
W 1954 roku pracę podejmuje pani Halina Czerwonogrocka (potem Wadowska). 
W roku 1958 do szkoły przyłączona jest filia w Nowinach. 
Lata 60. XX wieku.
W 1961 roku zorganizowano szkołę przysposobienia rolniczego. W latach 60. XX wieku powstaje klasa VIII, na emeryturę odchodzi Zofia Płachówna, w szkole podejmują pracę Marianna Bącik-Deleżuch, Irena Sadowska-Skowron, Lucyna Kozieł-Gajda oraz Teresa Oworus-Bernat (wszystkie pracują do końca XX wieku). W roku 1973 na emeryturę odchodzi Wacław Tuwalski, a dyrektorem zostaje wtedy Teresa Kołtun, która jest na stanowisku dyrektora szkoły do 1976 roku. Również w 1973 roku na emeryturę odchodzi Nina Oziemczuk. 
W 1969 roku przedsiębiorstwo spirytusowe z Lublina założyło kanalizację i zmodernizowało kuchnię (w zamian za lokale na kolonie dzieci pracowników).
Lata 70. XX wieku.
W 1976 roku dyrektorem szkoły zostaje Mieczysław Odrzygóźdź. W tym okresie zlikwidowano filie w Nowinach i Osownie (dzieci z Nowin do szkoły w Woli Osowińskiej, a z Osowna do Zbiorczej Szkoły Gminnej w Borkach. W tamtych czasach pojawiły się kłopoty lokalowe, ponieważ budynek wymagał kapitalnego remontu, gdyż był zagrzybiony, przeciekał dach, sypały się tynki. Były również duże problemy z organizacją lekcji wychowania fizycznego w zimie, gdyż wszystkie sale lekcyjne były zagospodarowane. 
Lata 80. i 90. XX wieku.
W roku szkolnym 1979/1980 dyrektorem szkoły została Irena Skowron, która próbowała uporać się z problemami lokalowymi. W roku 1985 dyrektorem zostaje Franciszek Paszkowski, który podejmuje działania na rzecz wybudowania nowej szkoły. W grudniu 1985 roku, kiedy w skład rady pedagogicznej wchodzili: Marianna Deleżuch (1962–2000), Lucyna Gajda (1964–1998), Teresa Bernat (1966–1999), Jadwiga Bober (1974–1999), Henryk Mateusiak (1973– ?), Zofia Mateusiak (1971–2004), Krystyna Kożuch (1980–1999 potem Gimnazjum do 2007), Jolanta Bisak (od 1983), Halina Zgraika (1981–1985), Irena Skowron (1962–1999), w latach następnych Bożena Ciękosz (1986–2006), Małgorzata Górna (1985–1989), Bożena Żeleźnik-Skowron (od 1986), Kazimierz Szabrański (1985 - ?) Elżbieta Malesa-Czeczko (1980–1985 oraz 1990–2006), Danuta Deleżuch-Kucio (od 1990), Marzena Kożuch (1990–1993), Jolanta Gruszka-Młynarczyk (1993–1997) i ks. Jan Madej (1993–1997), powstał i działał "Komitet Budowy Szkoły", na którego czele stała Irena Skowron, a jego skład to: Henryk Mateusiak, Zdzisław Karpiński, Zbigniew Kożuch, Maria Kożuch, Janusz Lis, Jan Mazurek, Henryk Gomoła, Jerzy Gomoła, Czesław Grzejdak, Longin Zając. 
Komitet zbierał fundusze na budowę szkoły w następujący sposób. Zorganizował: zbiórkę pieniędzy (900 tys. zł.), Dni Woli Osowińskiej (181 859 zł.), dożynki gminne (260 tys. zł.), "Akcja ziemniaczana" (115 tys. zł.), tydzień czynu obywatelskiego (wykarczowanie krzaków na działce pod budowę szkoły), uprawa działki z Państwowego Funduszu Ziemi (sprzedaż wyhodowanych ziemniaków), współpraca z wojskiem (orkiestra wojskowa grała nieodpłatnie na zabawach), widowisko obrzędowe "Herody" (wszystkie nagrody pieniężne przekazane pod budowę szkoły), wpłata na "cegiełkę" (1000 zł. miesięcznie od rodziny), praca uczniów i rodziców na budowie (ojcowie pracowali jako pomocniczy murarzy, a mamy gotowały obiady, uczniów kierowano do lekkich prac). 
Gdy budowano szkołę pałac nie nadawał się do użytku, dlatego szkołę ulokowano w trzech punktach: u Olszanowskiego, w lokalu służbowym w sąsiedztwie gorzelni i w GOK-u (obecnie Muzeum Regionalne, dawniej przedwojenna szkoła). 10 lutego 1995 roku odbyło się uroczyste otwarcie szkoły, którego dokonali: dyrektor Szkoły Podstawowej – Marianna Deleżuch, biskup diecezji siedleckiej – Jan Mazur, proboszcz Parafii Narodzenia NMP w Woli Osowińskiej – Jan Madej, wójt gminy Borki - Marek Korulczyk oraz ówczesny lubelski kurator oświaty. 
Nowa szkoła stworzyła bardziej komfortowe i wygodniejsze warunki pracy uczniów, nauczycieli, a także obsługi. W nowym gmachu znajdują się przestronne korytarze, duże sale lekcyjne, a także stołówka z dużą kuchnią i sala gimnastyczna, która umożliwiła organizację: 95. rocznicy ZNP, 75-lecia Szkoły Podstawowej, 20-lecia Towarzystwa Regionalnego, Gminnego Przeglądu Zespołów Śpiewaczych i Teatralnych oraz wielu innych imprez środowiskowych. 
XXI wiek.
W 2000 roku Marianna Deleżuch po 38 latach pracy nauczyciela i 13 latach pracy jako dyrektora szkoły przechodzi na emeryturę, a dyrektorem zostaje Jolanta Bisak, która na stanowisku dyrektora jest przez 5 lat. W 2005 roku po kolejnej zmianie dyrektorem zostaje Danuta Kucio. 5 września 2005 roku po kilku latach budowy otwarto halę sportową. Hala sportowa ma pełnowymiarowe boisko do siatkówki, do koszykówki oraz do piłki ręcznej, na boisku gra drużyna II ligi siatkarskiej "Wolanka". 
16 sierpnia 2006 roku odbyły się uroczystości odsłonięcia obelisku upamiętniającego twórcę Dywizjonu 303 - płk. pil. Zdzisława Krasnodębskiego. Obelisk znalazł miejsce przy gmachu szkoły. Od tamtego momentu co rok odbywa się dzień pamięci Dywizjonu 303 i pilota Krasnodębskiego. 
19 września 2010 roku szkole nadano imię płk. pil. Zdzisława Krasnodębskiego. 
Jeszcze jednym z przełomowych wydarzeń życia szkoły było w 2007 roku stworzenie Zespołu Placówek Oświatowych w Woli Osowińskiej. Zespół ten został stworzony z przedszkola, szkoły podstawowej oraz z gimnazjum, dyrektorem zespołu jest Danuta Kucio, a wicedyrektorem Ewa Sidor. W szkole od 1999 roku regularnie odbywa się "Konkurs recytatorski poezji i prozy im. Wacława Tuwalskiego". 
W dniach 22–23 października 2011 szkoła podstawowa obchodziła jubileusz 90-lecia swojego powstania, patronat nad imprezą objęli wtedy TVP Historia oraz marszałek województwa lubelskiego Krzysztof Hetman.

</doc>
<doc id="2439837" url="https://pl.wikipedia.org/wiki?curid=2439837" title="Chengdu J-9">
Chengdu J-9

Chengdu J-9 – niezrealizowany projekt chińskiego myśliwca przechwytującego. W jednostkach linowych, samolot wraz z maszyną Shenyang J-8 miał pełnić rolę podstawowych myśliwców chińskich sił powietrznych. Prace nie wyszły poza wstępny projekt, który został zarzucony w 1980 roku na korzyść samolotu Chengdu J-10.
Historia.
Prace projektowe nad nowym samolotem przechwytującym rozpoczęły się w zakładach w Chengdu (obecnie Chengdu Aircraft Industry Group) w 1964 roku. Nowa maszyna miała stanowić znaczny postęp wobec dotychczas używanych w chińskich siłach zbrojnych samolotów. Planowano zastosować jeden silnik turbinowy o mocy 85 kN (z dopalaniem 124 kN). Oczekiwano, że J-9 będzie zdolny do lotu z prędkością 2,5 Ma na wysokości 22 000 metrów, promień działania rzędu 350 km i masę na poziomie 14 ton. Prace projektowe doprowadziły do powstania koncepcji aż czterech różnych samolotów. Różnice dotyczyły układu zastosowanego skrzydła. Do dalszej realizacji, w 1965 roku wybrano projekt oznaczony kryptonimem J-9B-V. Samolot miał mieć poprawione parametry techniczne. Promień działania zwiększono do 600 km, długotrwałość lotu do 3 godzin a prędkość wznoszenia na poziomie 200 m/s. Aby sprostać wymaganiom powiększono powierzchnie nośną (do 62 m²) samolotu i wygospodarowano miejsce na dodatkowe zbiorniki paliwa. Niestety dla projektu, druga połowa lat 60. ubiegłego wieku w Chinach to okres rewolucji kulturalnej, która zahamowała dalsze prace nad samolotem aż do 1968 roku. Ponowna intensyfikacja prac zakończyła się przeorganizowaniem całego projektu, kiedy to w czerwcu 1970 roku kolejny raz podniesiono wymagania względem samolotu. Tym razem promień działania miał wynosić 1000 km i znacząco wzrosnąć manewrowość samolotu. Konstruktorzy wrócili do zarzuconego wcześniej projektu oznaczonego jako J-9B-VI. Miała to być maszyna nawiązująca swoim układem konstrukcyjnym do szwedzkiego samolotu Saab JA-37 Viggen. Przedni ster wysokości oraz skrzydła w układzie delta miały zapewnić J-9 dobre właściwości manewrowe w dużym zakresie prędkości. Prace projektowe zakończono w lutym 1975 roku a w listopadzie tego samego roku podjęto decyzje o budowie pięciu prototypów. Nie dysponowano jednak odpowiednią jednostką napędową zdolną zapewnić maszynie uzyskanie odpowiednich osiągów. Przewidywany silnik WS-6 nie był w owym okresie dostatecznie sprawny. W 1980 roku podjęto decyzje o anulowaniu całego programu.

</doc>
<doc id="2439848" url="https://pl.wikipedia.org/wiki?curid=2439848" title="Oburzeni">
Oburzeni



</doc>
<doc id="2439849" url="https://pl.wikipedia.org/wiki?curid=2439849" title="Cmentarz wojenny nr 366 – Limanowa">
Cmentarz wojenny nr 366 – Limanowa

Cmentarz wojenny nr 366 – Limanowa – cmentarz wojenny z okresu I wojny światowej znajdujący się w mieście Limanowa, w powiecie limanowskim, w województwie małopolskim. Należy do okręgu X (Limanowa) Oddziału Grobów Wojennych C. i K. Komendantury Wojskowej w Krakowie. Jest jednym z 400 cmentarzy tego oddziału, z tego w okręgu limanowskim jest ich 36.
Położenie.
Jest to kwatera w centrum cmentarza parafialnego w Limanowej, znajdującego się pomiędzy ul. Szwedzką i ul. Kazimierza Łazarskiego.
Historia.
Pochowano na nim żołnierzy obydwu walczących tutaj armii: rosyjskiej i austro-węgierskiej, którzy zginęli w tym rejonie w miesiącach październik – grudzień 1914 w czasie bitwy pod Limanową. Zakończyła się ona zwycięstwem wojsk austriackich, które zahamowały rosyjską ofensywę w kierunku Krakowa i Śląska. Podobnie, jak inne cmentarze w Galicji z okresu I wojny, wykonano go jeszcze w czasie trwania wojny. Przystąpiono do tego w 1915, niezwłocznie po tym, jak w wyniku zwycięskiej dla Austriaków bitwy pod Gorlicami wyparto wojska rosyjskie dalej na wschód
Pochowano na nim 28 żołnierzy austro-węgierskich i 8 rosyjskich w 18 grobach pojedynczych i 4 zbiorowych. Ponadto złożono tutaj prochy 5 żołnierzy Legionów Polskich przeniesionych ze zlikwidowanego cmentarza wojennego nr 367 w Mordarce.
Opis cmentarza.
Projektantem cmentarza był Gustaw Ludwig. Cmentarz wykonany jest na planie prostokąta. Głównym elementem ozdobnym jest murowany z kamienia pomnik z zamontowanymi na nim na ozdobnym łuku trzema stylizowanymi krzyżami i obrazem. Pomnik znajduje się na południowym końcu kwatery, która podzielona jest na 3 równoległe części. W części środkowej znajduje się 5 nagrobków, po bokach zbiorowe mogiły na których zamontowano niskie żeliwne krzyże na betonowych cokołach. Są 2 rodzaje krzyży; jednoramienne austriackie i dwuramienne rosyjskie.
W latach późniejszych na kwaterze tego cmentarza umieszczono również nagrobki i tablice upamiętniające innych żołnierzy i poległych. W dolnej części pomnika zamontowano po II wojnie światowej pamiątkową tablicę z nazwiskami żołnierzy AK i zakładników zamordowanych w latach 1942-44. W środkowej części cmentarza znajduje się nagrobek legionistów. Za pomnikiem głównym znajdują trzy groby groby żołnierzy Batalionów Chłopskich, ofiar zbrodni komunistycznej. Był też nagrobek milicjantów i żołnierzy służb bezpieczeństwa, którzy zginęli po II wojnie światowej w walce z żołnierzami polskiego podziemia patriotycznego.
Cmentarz był odnawiany i jest w dobrym stanie.

</doc>
<doc id="2439851" url="https://pl.wikipedia.org/wiki?curid=2439851" title="Sergio Corbucci">
Sergio Corbucci

Sergio Corbucci (ur. 6 grudnia 1927 w Rzymie, zm. 1 grudnia 1990 w Rzymie) – włoski reżyser i scenarzysta filmowy, przedstawiciel nurtu spaghetti westernów.
Życiorys.
Karierę zaczął jako krytyk filmowy w piśmie „Schermi del Mondo”. W latach 50. XX wieku rozpoczął karierę jako autor filmów dokumentalnych dla kanadyjskiej telewizji. Doświadczenie przy filmach fabularnych zdobył jako współpracownik przy kręconych we Włoszech produkcjach hollywoodzkich. Dołączył około 1965 roku do nurtu spaghetti westernów, tworząc charakterystyczne filmy parodiujące hollywoodzkie kino kowbojskie. Jego twórczość cechowała się wyjątkową brutalnością i pesymizmem, eksponując zarazem motywy polityczne, skierowane przeciwko amerykańskiemu kapitalizmowi. Do najbardziej znanych jego filmów należą "Django" (1966), "Człowiek zwany Ciszą" (1968) i "Zawodowiec" (1968).
Corbucci był jednym z najbardziej płodnych reżyserów spaghetti westernów. Wyprodukował więcej niż 50 filmów. Jest uznawany za najważniejszego, po Sergiu Leone, przedstawiciela nurtu.

</doc>
<doc id="2439859" url="https://pl.wikipedia.org/wiki?curid=2439859" title="Cmentarz wojenny nr 346 – Krynica">
Cmentarz wojenny nr 346 – Krynica

Cmentarz wojenny nr 346 – Krynica – zabytkowy cmentarz wojenny z okresu I wojny światowej wybudowany przez Oddział Grobów Wojennych C. i K. Komendantury Wojskowej w Krakowie na terenie jego okręgu X Limanowa.
Opis.
Zaprojektowany przez austriackiego architekta Gustawa Ludwiga jako samodzielna kwatera na cmentarzu komunalnym w Krynicy-Zdroju. Pochowano na nim 34 żołnierzy austro-węgierskich i 3 rosyjskich w 18 grobach pojedynczych i 5 zbiorowych. Cmentarz w trakcie remontu (2018).

</doc>
<doc id="2439874" url="https://pl.wikipedia.org/wiki?curid=2439874" title="Cmentarz wojenny nr 233 – Rabka">
Cmentarz wojenny nr 233 – Rabka

Cmentarz wojenny nr 233 – Rabka – austriacki cmentarz wojenny z okresu I wojny światowej wybudowany przez Oddział Grobów Wojennych C. i K. Komendantury Wojskowej w Krakowie na terenie jego okręgu X Limanowa.
Zaprojektowany przez Gustawa Ludwiga jako wojskowa kwatera na Starym Cmentarzu Komunalnym w Rabce-Zdroju. Pochowano na nim 17 żołnierzy austro-węgierskich i 26 rosyjskich w 9 grobach pojedynczych i 5 zbiorowych. Cmentarz jest w dobrym stanie.

</doc>
<doc id="2439891" url="https://pl.wikipedia.org/wiki?curid=2439891" title="Cmentarz wojenny nr 372 – Myślenice">
Cmentarz wojenny nr 372 – Myślenice

Cmentarz wojenny nr 372 w Myślenicach – zabytkowy cmentarz z I wojny światowej.
Zaprojektowany przez nieznanego architekta jako wojskowa kwatera na cmentarzu żydowskim. Pochowano na nim 2 żołnierzy austro-węgierskich w 2 grobach pojedynczych. Cmentarz uległ likwidacji w latach 1940–1945. Z zachowanych fragmentów macew został stworzony pomnik.

</doc>
<doc id="2439916" url="https://pl.wikipedia.org/wiki?curid=2439916" title="Cmentarz wojenny nr 160 – Tuchów">
Cmentarz wojenny nr 160 – Tuchów

Cmentarz wojenny nr 160 w Tuchowie – zabytkowy cmentarz z I wojny światowej znajdujący się w Tuchowie w województwie małopolskim, w powiecie tarnowskim. Jest jednym z 400 zachodniogalicyjskich cmentarzy wojennych zbudowanych przez Oddział Grobów Wojennych C. i K. Komendantury Wojskowej w Krakowie. W VI okręgu tarnowskim cmentarzy tych jest 63.
Opis cmentarza.
Zaprojektowany został przez niemieckiego architekta Heinricha Scholza jako oddzielna kwatera na nowym cmentarzu parafialnym Tuchowa. Znajduje się w odległości ok. 1 km od centrum Tuchowa, przy skrzyżowaniu drogi wojewódzkiej nr 977 z odchodzącą od niej drogą do Meszny Opackiej. Ogrodzenie cmentarza tworzą metalowe rury rozpięte między betonowymi lub murowanymi z kamienia słupkami, ponadto od tylnej strony znajduje się dodatkowo współczesne ogrodzenie cmentarza komunalnego wykonane z prefabrykowanych betonowych segmentów. Wejście przez dwuskrzydłową, metalową furtkę pomiędzy murowanymi z kamienia słupkami. Głównym elementem ozdobnym jest znajdująca się na przeciwległym od furtki boku cmentarza ściana pomnikowa. Jest na niej krzyż, data 1914-1915 i inskrypcja autorstwa kapitana Hansa Hauptmanna w języku niemieckim. W tłumaczeniu na język polski brzmi ona tak:
„By Wasze młyny mełły,
I oczy Wasze znów błyszczały,
By kosy Wasze znów dźwięczały,
I kobiety Wasze znów śpiewały,
By kominy Wasze znów dymiły,
I dzieci Wasze znów rozkwitały:
Bóg tego chciał i nakazał –
My to wykonaliśmy – my polegli!”
Od furtki do ściany pomnikowej prowadzi alejka, groby żołnierzy umieszczone symetrycznie w czterech rzędach po obu jej stronach. Są to betonowe podmurówki wyznaczające granice mogił oraz betonowe stele z blaszanymi tabliczkami imiennymi. Stele zwieńczone są krzyżami. Są 4 rodzaje tych krzyży:
Cmentarz jest w dobrym stanie. Opiekują się nim władze Tuchowa i uczniowie szkół. Umieszczono na nim nagrobek upamiętniający poległych w okolicy nieznanych żołnierzy września 1939 r. 
Polegli.
Na cmentarzu tym pochowano 103 żołnierzy austro-węgierskich, 1 niemieckiego i 60 rosyjskich w 63 grobach pojedynczych i 15 zbiorowych. Z zachowanych napisów na tabliczkach wynika, że pochowani tutaj żołnierze armii austro-węgierskiej walczyli w 21. pułku piechoty (obszar rekrutacji w okolicach Czaslawa w Czechach), 62. pułku piechoty (rekrutowani byli w okolicach Tirgu Muresz w dzisiejszej Rumunii), 36.  pułku piechoty (obszar rekrutacji Pilzno w Czechach), 59. salzburskiego pułk piechoty, 30. lwowskiego pułku piechoty, 98. pułku piechoty (obszar rekrutacji Wysokie Myto w Czechach) i 80. złoczowskiego pułku piechot, w którym walczyli głównie Polacy i Ukraińcy oraz 14. pułku piechoty z żołnierzami z okolic austriackiego Linzu. Jedyny pochowany tutaj żołnierz niemiecki walczył w 46. Pruskim Pułku Piechoty i zginął 7 maja 1915 r. Ponieważ jednostki niemieckie nie walczyły na tym odcinku frontu, najprawdopodobniej żołnierz ten zmarł od ran w czasie transportu koleją i został pochowany w okolicach najbliższej stacji kolejowej. O żołnierzach rosyjskich wiadomo niewiele. Jedyną znaną jednostką w której służyli pochowani tutaj żołnierze armii rosyjskiej był 255. Derbencki Pułk Piechoty.

</doc>
<doc id="2439918" url="https://pl.wikipedia.org/wiki?curid=2439918" title="Tōju Nakae">
Tōju Nakae

 – japoński filozof neokonfucjański okresu Edo.
Życiorys.
Był synem chłopa, adoptowanym przez samurajską rodzinę. Początkowo wyznawał ortodoksyjną naukę Zhu Xi, w wieku 36 lat zwrócił się jednak ku intuicjonistycznej szkole Wang Yangminga. Był jednym z najzagorzalszych krytyków Razana Hayashiego, czołowego filozofa ówczesnej Japonii. Za naczelną zasadę uważał życie w zgodzie z własnym sumieniem, bez kierowania się egoistycznymi pobudkami. Dowodził, że wszelkie różnice między ludźmi dotyczą jedynie sfery moralnej. Propagował cnotę nabożności synowskiej, której sam dał wyraz sprzedając swoje miecze samurajskie celem zaopiekowania się chorą matką. Po jej śmierci otworzył szkołę, w której propagował doktrynę Wang Yangminga. 
Jednym z najważniejszych dzieł Tōju Nakae jest dialog "Okina mondō" (翁問答), w którym poddał krytyce nauki Zhu Xi. W pracy tej propagował doktrynę intuicjonizmu moralnego oraz wyższości praktyki nad teorią. Najwybitniejszym uczniem Nakae i kontynuatorem jego dzieła był Banzan Kumazawa.

</doc>
<doc id="2439921" url="https://pl.wikipedia.org/wiki?curid=2439921" title="Nakae Tōju">
Nakae Tōju



</doc>
<doc id="2439923" url="https://pl.wikipedia.org/wiki?curid=2439923" title="Vozrozhdenie">
Vozrozhdenie



</doc>
<doc id="2439930" url="https://pl.wikipedia.org/wiki?curid=2439930" title="Cmentarz wojenny nr 326 – Niepołomice">
Cmentarz wojenny nr 326 – Niepołomice

Cmentarz wojenny nr 326 – Niepołomice – był to austriacki cmentarz wojenny z okresu I wojny światowej wybudowany przez Oddział Grobów Wojennych C. i K. Komendantury Wojskowej w Krakowie na terenie jego okręgu IX Bochnia.
Znajdował się przy ul. Kolejowej w północnej części miasta Niepołomice w powiecie wielickim województwa małopolskiego, nieopodal stacji kolejowej
Pochowano na nim, w zbiorowym grobie, 7 austriackich żołnierzy. Cmentarz projektował Franz Stark. W latach 1926-27 nekropolię zlikwidowano, prochy poległych ekshumowano i przeniesiono na cmentarz wojenny nr 327. 
Pozostała po nim wysoka lipa oraz stojący obok niej pomnik centralny w formie betonowego krzyża ze śladami zamocowanego na skrzyżowaniu ramion metalowego krzyża kawalerskiego oraz zachowanymi w podstawie otworami po zamocowaniach ogrodzenia cmentarza.
W maju 2017 r. betonowy krzyż przeniesiono na cmentarz wojenny nr 327, w chwili obecnej żadne ślady materialne po tym cmentarzu w oryginalnym miejscu nie są już widoczne.

</doc>
<doc id="2439939" url="https://pl.wikipedia.org/wiki?curid=2439939" title="Lhünce (miasto)">
Lhünce (miasto)

Lhünce – miasto położone w północno-wschodnim Bhutanie, w dystrykcie Lhünce.

</doc>
<doc id="2439940" url="https://pl.wikipedia.org/wiki?curid=2439940" title="Ałmaty-1">
Ałmaty-1

Ałmaty-1 (kaz. "Алматы-1") – stacja kolejowa w Ałmaty, w Kazachstanie. Stacja została zbudowana w 1976 roku. Codziennie obsługuje średnio około 2,5 tysiąca pasażerów.
Zgodnie z projektem budowy metra w Ałmaty, w pobliżu tej stacji będzie zlokalizowana stacja metra "Ałmaty-1".

</doc>
<doc id="2439947" url="https://pl.wikipedia.org/wiki?curid=2439947" title="Cmentarz wojenny nr 328 – Niepołomice">
Cmentarz wojenny nr 328 – Niepołomice

Cmentarz wojenny nr 328 – Niepołomice – austriacki cmentarz wojenny z okresu I wojny światowej wybudowany przez Oddział Grobów Wojennych C. i K. Komendantury Wojskowej w Krakowie na terenie jego okręgu IX Bochnia.
Zaprojektowany przez nieznanego architekta jako pojedynczy grób na niepołomickim cmentarzu żydowskim. Pochowany został w nim austriacki żołnierz wyznania mojżeszowego, służący w 32 pułku piechoty Landsturmu Josef Austerweil.
Cmentarz został zdewastowany przez Niemców w czasie II wojny światowej, zniszczono wtedy większość macew. Położenie mogiły nie jest znane.

</doc>
<doc id="2439949" url="https://pl.wikipedia.org/wiki?curid=2439949" title="Rus (demo)">
Rus (demo)



</doc>
<doc id="2439957" url="https://pl.wikipedia.org/wiki?curid=2439957" title="Jan Wacławek">
Jan Wacławek

Jan Wacławek (ur. 13 lipca 1954 w Bystrzycy) – luterański teolog, od 2011 do 2017 biskup Śląskiego Kościoła Ewangelickiego Augsburskiego Wyznania w Czechach.
Życiorys.
Studia teologiczne ukończył w 1978 roku na Słowackim Ewangelickim Fakultecie Teologicznym w Bratysławie. 13 sierpnia 1978 został ordynowany na duchownego Śląskiego Kościoła Ewangelickiego Augsburskiego Wyznania.
W latach 1990–2012 był pastorem zboru w Nawsiu. Przez kilka kadencji był seniorem Senioratu Jabłonkowskiego.
Następcą Jana Wacławka w urzędzie biskupa został wybrany Tomáš Tyrlík.

</doc>
<doc id="2439958" url="https://pl.wikipedia.org/wiki?curid=2439958" title="Cmentarz wojenny nr 161 – Tuchów">
Cmentarz wojenny nr 161 – Tuchów

Cmentarz wojenny nr 161 w Tuchowie – zabytkowy cmentarz z I wojny światowej znajdujący się w Tuchowie w województwie małopolskim, w powiecie tarnowskim. Jest jednym z 400 zachodniogalicyjskich cmentarzy wojennych zbudowanych przez Oddział Grobów Wojennych C. i K. Komendantury Wojskowej w Krakowie. W VI okręgu tarnowskim cmentarzy tych jest 63.
Opis cmentarza.
Zaprojektowany został przez niemieckiego architekta Heinricha Scholza jako oddzielna kwatera na starym, już wówczas nieczynnym cmentarzu parafialnym Tuchowa. Znajduje się przy wiadukcie kolejowym. Cmentarz wykonano na planie prostokąta, ale z dużym dodatkowym występem na pomnik na jego tylnej ścianie. Ogrodzenie cmentarza tworzą metalowe rury rozpięte między murowanymi z kamienia słupkami. Wejście przez dwuskrzydłową, metalową furtkę. Głównym elementem ozdobnym jest znajdujący się na przeciwległym od furtki boku cmentarza pomnik. Jest murowany z kamienia i zwieńczony betonowym krzyżem. Na przedniej ścianie posiada datę 1914.
Od furtki do ściany pomnikowej prowadzi alejka, groby żołnierzy umieszczone są symetrycznie w pięciu rzędach po obu jej stronach. Są to betonowe podmurówki wyznaczające granice mogił oraz betonowe stele z blaszanymi tabliczkami imiennymi. Nazwiska na tabliczkach nie da się jednak odczytać. Stele zwieńczone są żeliwnymi krzyżami. Są dwa rodzaje tych krzyży: maltańskie i lotaryńskie.
Na cmentarzu tym pochowano 86 żołnierzy armii rosyjskiej i 8 żołnierzy austro-węgierskich, w 44 grobach pojedynczych i 9 zbiorowych.
Los cmentarza.
Wszyscy pochowani tutaj żołnierze rosyjscy zginęli w grudniu 1914 r., ich pochówku dokonała więc armia rosyjska, która wówczas zajęła te tereny. Nazwiska tych żołnierzy nie są znane. Żołnierze austriaccy zginęli 5 maja 1915 r. podczas wielkiej ofensywy sprzymierzonych wojsk austro-węgierskich i niemieckich, znanej jako bitwa pod Gorlicami. Z nazwisk znanych jest dwóch z nich. Do budowy cmentarza Austriacy przystąpili w 1915 r. po wypędzeniu z tych terenów armii rosyjskiej. Cmentarz zachowany jest w bardzo dobrym stanie, niezniszczony został pomnik i zachowały się wszystkie krzyże na stelach. Był odnawiany. Usunięto m.in. zbyt rozrośnięty żywopłot, który zasłaniał cmentarz. Dzięki temu cmentarz widoczny jest z wiaduktu kolejowego.

</doc>
<doc id="2439963" url="https://pl.wikipedia.org/wiki?curid=2439963" title="Transport w Budapeszcie">
Transport w Budapeszcie

Budapeszt jest najważniejszym węzłem komunikacyjnym Węgier – zarówno drogowym, jak i kolejowym. Jako prawie dwumilionowe miasto, posiada też rozwinięty system komunikacji miejskiej – tramwaje, autobusy, trolejbusy, metro, kolej podmiejską. Niektóre ze środków transportu zbiorowego zaliczają się do atrakcji turystycznych: najstarsza linia metra, kolejka dziecięca, kolejki zębate, kolejka linowa.
Autostrady i drogi krajowe.
Budapeszt jest początkiem 6 autostrad i 11 dróg krajowych.
Mosty na Dunaju.
Pierwsze mosty.
Pierwszy most na Dunaju na terenie dzisiejszego Budapesztu został zbudowany w II wieku – umożliwiał komunikację między Aquincum a twierdzami pomocniczymi "Contra-Aquincum" i "Transaquincum". Znajdował się na wysokości Wyspy Małgorzaty.
Stały most na Dunaju planował wybudować już Zygmunt Luksemburski, ale plany przerwała jego śmierć. Po opanowaniu kraju przez Turków od czasu do czasu pojawiały się mosty pontonowe – np. w 1571 r.: istniał przy południowym krańcu Wzgórza Zamkowego i został zniszczony podczas wybuchu prochu w 1578 r., który zniszczył też Zamek.
Po wypędzeniu Turków istniał prom poruszany za pomocą liny. W 1767 r. zbudowano następny most pontonowy (musiał być na zimę usuwany), a w 1790 – kolejny. Ten ostatni istniał tam, gdzie most z lat 1571–78, i funkcjonował aż do otwarcia pierwszego stałego mostu na Dunaju – Mostu Łańcuchowego – w r. 1849.
Most Łańcuchowy.
Most Łańcuchowy był pierwszy nie tylko w dzisiejszym Budapeszcie, ale na całym węgierskim odcinku Dunaju. Pomysłodawcą budowy mostu i tym, który sprawował pieczę nad realizacją planu był hr. István Széchenyi. Jego budowę zakończono praktycznie w 1848 r. – prace wykończeniowe przerwał w marcu wybuch rewolucji, z tego powodu otwarcie mostu nastąpiło dopiero 20 listopada 1849 r. Most przygotował grunt pod niedalekie połączenie Budy i Pesztu. Stał się symbolem tamtych czasów, a z biegiem lat – również rozpoznawalnym na całym świecie symbolem Budapesztu. Zwracał uwagę nie tylko swoją estetyką, ale koncepcją techniczną, która postawiła przed konstruktorami poważny problem do rozwiązania. Był to pierwszy na świecie metalowy most wiszący o takich rozmiarach. W 1899 r. otrzymał imię swojego pomysłodawcy.
Most został zniszczony przez wycofujących się Niemców w styczniu 1945 r. Po odbudowie otwarto go dla ruchu w 100. rocznicę istnienia – 20 listopada 1949 r.
Most Łańcuchowy jest mostem wiszącym. Płyta nośna jest zawieszona na linach, one na łańcuchach, a te z kolei na kamiennych pylonach odległych od siebie o 202,6 m. Całkowita długość mostu to 380 m, zaś szerokość 14,5 m. Wysokość pylonów wynosi 48 m nad poziomem rzeki.
Most Małgorzaty.
W latach 70. XIX wieku Most Łańcuchowy stał się na tyle przeciążony, że trzeba było zbudować następny. W r. 1872 rozpoczęto budowę nowego mostu, który przebiegał nad południowym cyplem Wyspy Małgorzaty. 30 kwietnia 1876 r. oddano go do użytku i od razu nazwano Mostem Małgorzaty (św. Małgorzata była córką króla Béli IV i zakonnicą w istniejącym na wyspie zakonie dominikanek).
4 listopada 1944 r. połowa Mostu Małgorzaty łącząca wyspę z Pesztem wyleciała w powietrze – nieoczekiwanie, w trakcie największego nasilenia ruchu. Śledztwo wykazało, że zawinili saperzy niemieccy, którzy podczas wiercenia otworów pod ładunki wybuchowe w celu ewentualnego wysadzenia mostu przed nacierającą Armią Czerwoną uszkodzili rurociąg z gazem.
Most został zniszczony przez wycofujących się Niemców w styczniu 1945 r. Po odbudowie otwarto go ostatecznie dla ruchu 1 sierpnia 1948 r. (niecały rok wcześniej – południową jezdnię).
Most Małgorzaty jest sześcioprzęsłowy, z jezdnią górą i dźwigarami łukowymi, kratowymi, opartymi na kamiennych filarach. Całkowita długość mostu to 607,6 m, zaś szerokość 25 m. Środkowy filar opiera się na południowym krańcu Wyspy Małgorzaty – w tym celu most musiał zostać nieco wygięty ku północy. Na wyspę prowadzi zjazd, oddany do użytku w 1900 r., ma długość 70 m.
W 1879 r. ułożono na moście szyny tramwajowe. Do 1894 r. jeździł tam tramwaj konny, od 1894 – elektryczny.
Most Wolności.
W 1893 r. wydano rozporządzenie o budowie dwóch następnych mostów. Pierwszy został oddany do użytku most, który łączył południowy koniec dużej obwodnicy ("Nagykörút") z podnóżem Góry Gelerta – 4 października 1896 r. Otrzymał imię Franciszka Józefa (według starej pisowni "Ferencz József híd").
Most został zniszczony przez wycofujących się Niemców w styczniu 1945 r. Po odbudowie otwarto go dla ruchu 20 sierpnia 1946 r. (od marca 1945 r. do stycznia 1946 r. istniał tam tymczasowy most pontonowy, zniesiony przez krę) i nadano nazwę Most Wolności ("Szabadság híd").
Most przypomina Most Łańcuchowy, ale konstrukcję nośną stanowi dźwigar kratowy, jezdnia jest poprowadzona środkiem. Na moście poprowadzono też szyny tramwajowe. Most jest trójprzęsłowy, o długości 333,6 m i szerokości 20 m.
Most Elżbiety.
Jako drugi ze wspomnianej „pary” został oddany do użytku most między Mostem Łańcuchowym a Mostem Franciszka Józefa (16 października 1903 r.). Został nazwany Mostem Elżbiety ("Erzsébet híd") na cześć żony cesarza Franciszka Józefa, zamordowanej w 1898 r. w Genewie przez anarchistę-szaleńca. Był to most wiszący, łańcuchowy, który w chwili oddania do użytku miał najdłuższe na świecie przęsło. Dźwigary mostu były kratowe. Mostem również poprowadzono szyny tramwajowe, ale tramwaje pojechały nim dopiero w 1914 r.
Most został zniszczony przez wycofujących się Niemców w styczniu 1945 r. Następnie dyskutowano, czy trzeba go odbudowywać, dlatego zdecydowano się na odbudowę dopiero w r. 1961. Otwarto go dla ruchu 21 listopada 1964 r., początkowo jeszcze z szynami tramwajowymi, które jednak skasowano w 1975 r. (głównie w celu poprawy dynamiki mostu – most wiszący jest wrażliwy na drgania powodowane przez pojazdy szynowe)
Płyta nośna Mostu Elżbiety oparta jest na dźwigarach blachownicowych (zastępujących oryginalne kratownice), zawieszonych na stalowych kablach (zastępujących oryginalne łańcuchy). Długość mostu wynosi 378,6 m, pylony, na których zawieszone są kable, są odległe od siebie o 290 m. Szerokość mostu wynosi 27 m.
Most Petőfiego.
Most Petőfiego był jedynym mostem, wybudowanym w okresie międzywojennym. Oddano go do użytku 12 września 1937 r. pod nazwą Most Miklósa Horthyego. Most został zniszczony przez wycofujących się Niemców w styczniu 1945 r. Po odbudowie otwarto go dla ruchu 22 listopada 1952 r. i wtedy otrzymał obecną nazwę.
Most jest trójprzęsłowy, belkowy, na dźwigarach kratowych, łukowych, z jezdnią górą. Ma długość 378 m i szerokość 25,6 m, poprowadzono na nim tory tramwajowe.
Most Arpada.
Bardzo blisko obecnego Mostu Arpada istniał w starożytności most wybudowany przez Rzymian. Budowę współczesnego mostu rozpoczęto jeszcze w 1939 r., ale przerwano w 1943 w związku z działaniami wojennymi (stały już przyczółki, filary, podjazd od strony Óbudy, zjazd na Wyspę Małgorzaty). Budowę kontynuowano od 1948 r., otwarto 7 listopada 1950 r., ale nadano mu nazwę Mostu Józefa Stalina. Do momentu otwarcia północnego mostu kolejowego (1955) tory tramwajowe położone na Moście Stalina służyły też do przewozu towarów. W 1958 r. przywrócono oryginalną nazwę Mostu Arpada.
Most ma 11 przęseł, konstrukcję belkową, z jazdą górą. Filary postawiono m.in. na północnym krańcu Wyspy Małgorzaty i południowym wyspy Óbudai. Most ma 981 m długości i 27,6 m szerokości. Jest najbardziej obciążonym mostem Budapesztu (150 tys. samochodów dziennie).
Most Kossutha.
Był to pierwszy stały most wybudowany po II wojnie światowej (zdjęcie: ). Oddano go do ruchu 18 stycznia 1946 r. – 8 miesięcy przed Mostem Wolności. Most miał 9 przęseł, długość 355 m. Był tymczasowy, o ograniczonej nośności – nie mogły na niego wjeżdżać nawet większe autobusy. W 1960 r. został zburzony. Most istniał między pl. Batthyány’a (dziś – końcowy przystanek linii HÉV nr 5) a pl. Kossutha (przy Parlamencie).
Most Ferenca Deáka.
Jest to południowy most obwodnicy autostradowej M0, położony najbardziej na południe most Budapesztu. Oddano go do użytku 16 listopada 1990 r. Jest mostem belkowym, stalowym, o przekroju zamkniętym (skrzynkowym), 9-przęsłowym (każda belka opiera się na trzech przęsłach). Długość mostu wynosi 700 m.
Most Rakoczych.
Most został oddany do użytku 30 października 1995 r. pod nazwą Most Lágymányosi. Nazwa pochodziła od osiedla w XI dzielnicy, w którym znajduje się m.in. wspólny kampus Uniwersytetu Loránda Eötvösa i politechniki. Most był zaplanowany w związku z wystawą Expo’96, miał też za zadanie odciążyć most Petőfiego. W kwietniu 2011 r. Rada Miasta jednogłośnie nadała mu nazwę Mostu Rakoczych, na cześć znanej i zasłużonej w historii Węgier siedmiogrodzkiej rodziny. Jest to most belkowy, stalowy, 6-przęsłowy. Długość mostu wynosi 493 m, szerokość 30,5 m
Most Megyeri.
Jest to północny most obwodnicy autostradowej M0, położony najbardziej na północ most Budapesztu. Nazwa pochodzi od nazw osiedli, między którymi przebiega: "Káposztásmegyer" po stronie peszteńskiej i "Békásmegyer" po stronie budańskiej. Został oddany do użytku 30 września 2008 r. W rzeczywistości składa się z pięciu części o różnej konstrukcji:
Łączna długość mostu wynosi więc 1861 m, co czyni go najdłuższym mostem Budapesztu i drugim pod względem długości na Węgrzech. Szerokość części podwieszanej wynosi 36,2 m (obie jezdnie na jednej płycie), pozostałych części – 34,4 m (każda jezdnia na oddzielnej płycie).
Mosty na wyspę Csepel.
Na obszarze Budapesztu są dwa mosty łączące wyspę Csepel ze stałym lądem. Oba przerzucone są nad lewą odnogą Dunaju (tzw. "Soroksári-Duna, Ráckevei-Duna"). Powstały w związku z uzdatnianiem tej odnogi dla żeglugi w l. 20. XX w., co wiązało się z likwidacją śluz służących wcześniej do spuszczania wód z głównego koryta Dunaju podczas wysokiego stanu.
Transport kolejowy.
15 lipca 1846 r. otwarto pierwszą linię kolejową Pest-Vác – datę tę uważa się za historyczny początek kolei węgierskich. Początkowy dworzec nazwano "Pesti indóház" („dom odjazdów”). Dworzec i linia były własnością spółki "Magyar Közepponti Vasút" („Węgierska kolej centralna”), która w 1850 r. została upaństwowiona – jej linie przejęła austriacka "Staatseisenbahn-Gesselschaft" (Spółka Koleje Państwowe). W 1851 r. ostatecznie zakończono budowę linii do Wiednia – z Vác przez Preszburg. W związku z budową w latach 70. dużej obwodnicy ("Nagykörút"), przy której stał dworzec, postanowiono też, że powstanie bardziej reprezentacyjny jego budynek. Otwarto go w 1877 r. – wybudowała go firma Gustave Eiffela, a stalowa konstrukcja budynku od początku stanowiła sensację. W 1891 r. dworzec zyskał nazwę "Nyugati" – Zachodni.
Drugą linią Kolei Centralnej była otwarta w sierpniu 1847 r. linia od "Pesti indóház" do Szolnok.
W 1861 r. otwarto linię Buda-Székesfehérvár-Nagykanizsa, będącą własnością spółki "Déli Vasút" („Kolej Południowa”). Stacją początkową tej linii był dworzec w Budzie, oddany do użytku wraz z tunelem pod Górą Gellerta. Po połączeniu Budy i Pesztu zmieniono nazwę dworca na Déli (Południowy) – przy czym nazwa odzwierciedlała nie położenie na mapie miasta, ale nazwę spółki, a w pewnym sensie również obsługiwane rejony – linie spółki łączyły nadmorskie regiony Austro-Węgier z interiorem.
W 1867 r. oddano do użytku następną linię – Peszt-Hatvan-Salgótarján, będącą własnością spółki "Magyar Északi Vasút" („Węgierska Kolej Północna”). Jej początek znajdował się na peszteńskim dworcu Józsefváros. Celem jej budowy było połączenie stolicy z zagłębiem górniczym w Salgótarján. W październiku 1869 r. spółkę upaństwowiono i zmieniono jej nazwę na "Magyar Királyi Államvasútak" (MÁV – Węgierskie Koleje Państwowe), pod którą działa do dziś (choć bez przymiotnika „királyi” – królewskie). Dworzec Józsefváros – pierwszy wybudowany przez MÁV – do 1885 r. pełnił funkcję dworca głównego w Budapeszcie.
Te cztery linie kolejowe, należące do trzech różnych spółek, nie były ze sobą połączone. Pod koniec lat 60. zaprojektowano więc łączącą je linię, wraz z mostem. Dochodziła ona do Południowej Linii Kolejowej w dzielnicy Kelenföld (centrum ob. XI dzielnicy). Otwarto ją dla ruchu w 1877 r., a wraz z nią dworzec o tej samej nazwie. Był to pierwszy dworzec w mieście, który nie był dworcem czołowym (takim, na którym kończy się linia kolejowa). Był własnością MÁV, mimo że stał na trasie Południowej Linii Kolejowej. Obecnie jest to jeden z najruchliwszych dworców miasta. 5 lat później MÁV wybudowały stamtąd linię do Pécs, zaś 7 lat później do Győr (ta druga miała łączyć obie stolice Austro-Węgier z zagłębiem węglowym w Tata, a poza tym konkurować z linią Budapeszt-Vác-Wiedeń, będącą własnością spółki austriackiej).
MÁV uznały ponadto, że powinny mieć własną linię do Szolnok, która będzie konkurować z istniejącą od 1847 r. linią, będącą własnością spółki austriackiej. Wybudowały więc w 1882 r. kolej od dw. Józsefváros do Szolnok przez Újszász.
Z kolei po stronie peszteńskiej taką stacją łącznikową, analogiczną do Kelenföld, stał się wkrótce dworzec Ferencvárosi, ok. 1,5 km na wschód od mostu. W 1882 r. MÁV otworzyły prowadzącą stamtąd linię do Suboticy (a docelowo do Belgradu). Przyjeżdżały tam pociągi z nizin węgierskich, które dowoziły większość żywności dla miasta. Obecnie jest to największa stacja w Budapeszcie, ale obsługuje praktycznie tylko ruch towarowy.
W tym okresie rosnący ruch pasażerski stworzył potrzebę budowy nowego dworca. Dlatego blisko na północ od dw. Józsefvárosi MÁV wybudowała w r. 1884 dworzec w stylu eklektycznym. Początkowo nosił nazwę "Központi" (Centralny), gdyż przejął od dw. Józsefvárosi funkcję głównego dworca miasta; ten ostatni zaś stał się dworcem towarowym. Od 1892 r. jednak ze względu na obsługiwany rejon kraju przyjęła się dla nowego dworca nazwa "Keleti" – Wschodni – w odróżnieniu od obsługującego zachód kraju dworca "Pesti Indóház", który otrzymał nazwę "Nyugati" (Zachodni).
Linia łącznikowa była początkiem linii obwodowej ("Körvasút"), którą pod koniec lat 80. MÁV postanowiły połączyć istniejące linie kolejowe. W 1892 r. zbudowano dwie części tej linii – po obu stronach Dunaju. Po prawej stronie linia biegła od dw. Déli wokół Wzgórza Zamkowego do nabrzeża, a potem do Óbudy, gdzie łączyła się z linią kolei podmiejskiej (HÉV) do Szentendre (p. niżej; w latach 70. XX w. skasowano odcinek kolei obwodowej od dw. Déli do nabrzeża). Po lewej zaś stronie od linii Dw. Nyugati-Wiedeń odchodziła bocznica k. Pestújhely na pd. wschód i w Kőbánya łączyła się z linią Dw. Keleti-Újszász-Szolnok. Natomiast w 1896 r. otwarto linię kolejową do Ostrzyhomia (początkowo jako linię HÉV), która odchodziła od linii wiedeńskiej również przy Pestújhely; wraz z nią zbudowano most kolejowy ("Újpesti") – drugi w Budapeszcie, na północ od wyspy Óbudai. Był on elementem zamykającym od północy linię obwodową.
Przedsiębiorstwo komunikacyjne BKV.
Przed zjednoczeniem miast działały dwie spółki, zajmujące się tramwajami konnymi: w Budzie "BKVT" ("Budai Közúti Vaspálya Társaság"), w Peszcie "PKVT" ("Pesti Közúti Vaspálya Társaság" – odpowiednio: Budańska i Peszteńska Spółka Ulicznej Drogi Żelaznej). W r. 1878 spółki się połączyły, tworząc "Budapesti Közúti Vaspálya Társaság, BKVT". Rok później sieci tramwaju konnego obu spółek połączyły się linią przez Most Małgorzaty.
W r. 1887 powstała spółka "Budapesti Villamos Városi Vasút" („Budapeszteńska Elektryczna Kolej Miejska”), zarządzająca tramwajami elektrycznymi. Spółka zdobywała przewagę nad BKVT – ta ostatnia musiała elektryfikować po kolei swoje linie.
Po I wojnie światowej (1921 r.) pojawiły się już na stałe autobusy, a wraz z nimi spółki "Székesfövárosi Autóbusz Üzem" ("SzAÜ", Stołeczne Zakłady Autobusowe) i "Budapesti Autóbuszközlekedési Rt." (Budapeszteńska Komunikacja Autobusowa S.A.). W 1923 r. stworzono też spółkę "Budapest Székesfőváros Közlekedési Rt." (BSzKRt, Budapeszteńska Komunikacja Stołeczna S.A.), która w l. 30. objęła zarząd nad wszystkimi formami transportu publicznego w stolicy (łącznie z autobusami, HÉV i kolejkami zębatymi). Spółkę rozbito w 1949 r. na wiele mniejszych (autobusy, tramwaje, HÉV, warsztaty mechaniczne, budowa nowych torowisk), ale wkrótce zorientowano się, że był to błąd, bo nowe firmy konkurowały ze sobą, zamiast współpracować – dlatego 1 stycznia 1968 r. ponownie zjednoczono te firmy, tworząc "BKV – Budapesti Közlekedési Vállalat" (Budapeszteńskie Przedsiębiorstwo Komunikacyjne). W 1991 r. BKV stało się spółką akcyjną ("Rt."), a w 2006 – spółką z.o.o. ("Zrt.").
BKV zarządza autobusami, trolejbusami, tramwajami (łącznie z kolejką zębatą "Fogaskerekű vasút" na Górę Széchenyiego), metrem, koleją podmiejską (HÉV) i kolejką zębatą na Wzgórze Zamkowe ("Budavári Sikló"). Opiekuje się też dwoma muzeami: kolei milenijnej i komunikacji miejskiej. Układa rozkłady jazdy, sprzedaje i kontroluje bilety, zajmuje się remontem torowisk i taboru.
Trolejbusy.
Trolejbus pojawił się w Budapeszcie w grudniu 1933 r. – jeździł w Óbudzie, między ul. Vörösvári a cmentarzem, miał oznaczenie 7. Kursował do 1944 r., po II wojnie światowej już go nie przywrócono.
Trolejbus uruchomiono natomiast na innej trasie – w 1949 r., na miejsce zlikwidowanej linii tramwajowej 10 uruchomiono trolejbus 70 (było to w 70. urodziny Józefa Stalina, stąd taki numer linii). Do końca lat 50. sieć trolejbusowa rozwijała się dobrze, potem nastąpił zastój, a czas na ponowny rozwój przyszedł w latach 1977–83 wskutek kryzysu paliwowego.
Linie.
W poniższym spisie litera M z numerem – linię metra, skrót HÉV z numerem – linię HÉV, skrót MÁV – stację kolejową:
Tabor.
Linie trolejbusowe są obsługiwane przez następujące pojazdy:
Metro.
W Budapeszcie działają cztery linie metra:
M1 (żółta).
 Otwarta w 1896 r., na obchody 1000-lecia państwa węgierskiego – dlatego nosi nazwę "Millenniumi Földalatti Vasút" („Milenijna Kolej Podziemna”). Zadaniem tej linii było odciążenie głównych ulic Pesztu – Sugárút (późniejsza al. Andrássy’ego) i Królewskiej ("Király utca"), których już nie dało się poszerzyć. Linia ta jest najstarszym metrem w kontynentalnej Europie. Początkowo biegła ona od pl. Vörösmarty (wówczas pl. Gizella) do północnej krawędzi parku Városliget (dziś jest tam stacja Széchenyi-fürdő), w r. 1973 przedłużono ją do al. Meksykańskiej ("Mexikói út"). Linia ma 4,4 km długości. Przebiega tuż pod jezdnią, dlatego formalnie nie jest to metro, ale jedynie kolej podziemna. Obsługują ją trzyczęściowe, przegubowe składy Ganz-FAV z l. 1973 i 1987, o długości 30 m, dlatego stacje są także dużo krótsze niż w typowym metrze. Mają po dwa perony boczne. Linia znajduje się od 2002 r. na liście światowego dziedzictwa UNESCO.
M2 (czerwona).
 Budowa nowego odcinka metra – linii wschód-zachód – zaczęła się już w 1950 r., ale w l. 1954–62 stanęła. Pierwszy odcinek – Örs vezér tere-dw. Keleti-pl. F. Deáka – oddano do użytku w 1970 r., drugi – pl. F. Deáka-pl. Batthyány’a-dw. Déli – w 1973 r. Dwie pierwsze stacje – "Örs vezér tere" i "Pillangó utca" – są naziemne i mają po dwa perony boczne, pozostałe stacje są podziemne i mają perony wyspowe. Niektóre stacje mają charakterystyczny kształt, przypominający stacje metra radzieckiego (np. "Déli pályaudvar" – masywne filary na skraju peronów, okrągły sufit – jak np. moskiewski "Ochotnyj Riad"; "Deák Ferenc tér" – podobne filary, ale sufit płaski – jak np. kijowskie "Niwki"). Linia ma długość 10,3 km, najgłębsza stacja leży 38 m pod ziemią. Linię obsługują wagony produkcji rosyjskiej, z serii 81 (z Mytiszczi), o długości 18,8 m (takie, jak w Warszawie).
M3 (niebieska).
 Budowę tej linii rozpoczęto w 1966 r. W 1976 r. oddano pierwszy odcinek (od pl. F. Deáka do pl. Nagyvárad), w 1980 – drugi (od pl. Nagyvárad do stacji kolejowej Kőbánya-Kispest), w 1981 trzeci (od pl. F. Deáka do pl. Lehel), w 1984 – czwarty (od pl. Lehel do Mostu Arpada), w 1990 – piąty i ostatni (od Mostu Arpada do Újpestu). Linia prowadzi pod Váci út i Üllői út. Stacja Kőbánya-Kispest jest naziemna, pozostałe podziemne; stacje na północ od "Dózsa György út" włącznie mają dwa perony boczne, pozostałe – jeden wyspowy. Linia ma długość 17,4 km, najgłębsza stacja leży 28,4 m pod ziemią. Linię także obsługują wagony produkcji rosyjskiej, z serii 81.
M4 (zielona).
 Początkowo przebieg linii zaplanowano od Madárhegy (Ptasiej Góry – osiedla w XI dzielnicy k. Budaörs), pod dw. Kelenföld, Mostem Wolności, dw. Keleti do Bosnyak tér (ok. 4 km na pn. wsch. od dworca). Budowa tej linii rozpoczęła się w 2006 r. Z powodu trudności finansowych (a także niejasności w planowaniu finansowania) budowa stanęła na wiosnę 2008 r. pod rondem Zsigmonda Móricza (jedną stację przed Mostem Wolności). W kwietniu 2011 r. nadburmistrz István Tarlós oświadczył, że miasto nie ma pieniędzy na dalszą budowę, a Unia Europejska nie jest zainteresowana dalszym finansowaniem. Linię oddano do użytku w 2014 roku i ostatecznie łączy ze sobą dw. Keleti z dw. Kelenföld. Linię obsługują pociągi Alstom Metropolis, produkowane w Chorzowie.
"Fogaskerekű vasút".
Jest to kolejka zębata (jedna z dwóch w Budapeszcie), która kursuje od przystanku "Városmajor" (przy hotelu „Budapeszt”, ok. kilometra na zachód od pl. Kálmána Szélla) na Górę Széchenyiego. Poprzednikiem kolejki był tramwaj konny, uruchomiony w 1868 r., który jeździł od Mostu Łańcuchowego do Zugliget (pod najwyższą górą Budapesztu – Górą Jana). Celem uruchomienia tej linii (już dwa lata po uruchomieniu pierwszej linii tramwaju konnego w Peszcie) było powiązanie zachodnich przedmieść Budy z resztą miasta. Ich mieszkańcy żyli głównie z uprawy winorośli, ale piękny krajobraz tych okolic przyciągał też mieszczan, artystów i pisarzy, którzy budowali tam sobie wille.
Ale już 5 lat później rozpoczęto budowę kolei zębatej, którą uruchomiono w 1874 r. Kolejka miała (i ma) normalny rozstaw szyn (1435 mm) i jeden tor. Początkowo jeździła do Szwabskiej Góry ("Svábhegy"), w 1890 r. doprowadzono ją na Górę Széchenyiego. Linia ma długość 3,7 km, pokonuje różnicę poziomów 315 m.
Początkowo wagony ciągnął parowóz, a kolejka nie jeździła w zimie. Kursy zimowe wprowadzono w 1910 r. W 1926 r. kolejka trafiła pod zarząd BSzKRt (jeden z poprzedników BKV), który odnowił zniszczone przystanki, tory i tabor. Podjęto też elektryfikację kolejki – zakończono ją w 1929 r. Lokomotywy i wagony były częściowo szwajcarskie, a częściowo pochodziły z zakładów Ganza.
Od lat 70. kolejkę obsługują zespoły trakcyjne austriackich zakładów Simmering-Graz-Pauker. Od chwili utworzenia BKV kolejka należy do sieci tramwajowej jako linia nr 60.
"Budavári sikló".
Kolej linowo-terenowa w Budapeszcie. Kursuje między pl. Adama Clarka (rondo przy budzińskim przyczółku Mostu Łańcuchowego) a pl. św. Jerzego (Szent György tér, między Zamkiem Królewskim a Pałac Sándora). Została zbudowana w r. 1870 z inicjatywy Ödöna Széchenyiego, syna hr. Istvána Széchenyiego – celem było udogodnienie połączenia wzgórza z resztą miasta (dopiero w 1928 r. zaczął tam jeździć autobus). Była to druga tego typu kolej w Europie (po lyońskiej).
Po II wojnie światowej zniszczonej kolejki początkowo nie odbudowywano – na wzgórze kursował autobus, więc uznano ją za niepotrzebną. W 1963 r. planowano zbudować na jej miejscu ruchome schody, jednak dwa lata później wrócono do planu odbudowy. Plany wielokrotnie zmieniano – kolejka ruszyła dopiero w 1986 r. Podlega pod zarząd BKV. Od 1987 r. znajduje się na liście światowego dziedzictwa kulturowego UNESCO.
Po linii kursują wahadłowo dwa wagoniki, połączone liną (są one dokładną kopią oryginalnych wagoników sprzed 140 lat). Torowisko ma normalny rozstaw szyn (1435 mm). Wagoniki są napędzane jednym silnikiem elektrycznym, znajdującym się pod górną stacją kolejki (przed wojną był to silnik parowy, znajdujący się pod dolną stacją). Długość trasy wynosi 95 m, różnica poziomów – 50 m. Kolejka nie kursuje w poniedziałki nieparzystych tygodni roku (wtedy przeprowadzana jest konserwacja).
"Libegő".
Jest to kolejka linowa, krzesełkowa, kursująca od os. Virányos na najwyższy szczyt Budapesztu – Górę Jana ("János hegy"). Została zbudowana w 1970 r., choć plany pojawiały się już od l. 30. Od 1977 r. kolejka znajduje się pod zarządem BKV.
Kolejka kursuje cały rok. Długość wynosi 1040 m, różnica poziomów 262 m. Lina i krzesełka są produkcji austriackiej, stalowe słupy podtrzymujące linę pochodzą zaś z Tatabányi.
Kolejka dziecięca ("Gyermekvasút").
Jest to kolejka, w której od początku sprzedażą biletów, obsługą konduktorską, a także kierowaniem ruchem (odprawa pociągów na stacjach, dawanie sygnału do odjazdu) zajmują się dzieci w wieku 10–14 lat (dorośli są tylko maszynistami, pracownikami technicznymi i kierownikami stacji). Kolejka biegnie wzgórzami budańskimi wzdłuż granicy miasta od Góry Széchenyiego do Erzsébettelek (do pętli Hűvösvölgy). O budowie kolejki zadecydowano w r. 1947. Do użytku oddawano ją odcinkami – pierwszy (od Góry Széchenyiego do Virágvölgy) w lipcu 1948 r., drugi (do Szépjuhászné – wiaduktu nad ul. Budakeszi) w czerwcu 1949, trzeci (do Hűvösvölgy) w sierpniu 1950 r.
Początkowo kolejkę obsługiwali pionierzy, dlatego aż do upadku komunizmu jej nazwa brzmiała "Úttörővasút" – „Kolejka pionierska”. Zgodnie z ówczesną ideologią, praca w kolejce była narzędziem wychowania socjalistycznego. Jednak dzieci sprawiające tzw. problemy wychowawcze do tej pracy nie trafiały, wręcz przeciwnie – brano dzieci wyróżniające się, z dobrymi stopniami (z żadnego przedmiotu w szkole nie mogły mieć ani jednej trójki). Praca w kolejce była nobilitacją dziecka wśród kolegów. Podczas wakacji organizowano też dwutygodniowe obozy dla „kolejarzy”. Dzieci były oceniane za pracę: praca bezbłędna dawała 100%, każdy błąd odejmował procenty, zachowanie wyróżniające dodawało.
Obecnie w kolejce pracują dzieci, których średnia ocen jest równa co najmniej 4,0 (oczywiście, muszą mieć zgodę rodziców, szkoły i lekarza). Po zgłoszeniu się muszą przejść przeszkolenie zakończone egzaminem. Po zakwalifikowaniu się odbywają krótki staż pod okiem starszego kolegi (i osoby dorosłej), podczas którego oceniane jest przygotowanie praktyczne i zachowanie. Wiele dzieci decyduje się potem na zawód kolejarza.
Kolejka dziecięca ma długość 11,2 km. Jest wąskotorowa (rozstaw szyn wynosi 760 mm), niezelektryfikowana, jednotorowa. Obsługuje ją:
Autobusy międzymiastowe.
Głównym pasażerskim przewoźnikiem krajowym na Węgrzech jest "Volán". Są to 24 zakłady (oddziały), analogiczne do polskich oddziałów PKS. Oddział budapeszteński nosi nazwę "Volánbusz Közlekedési Rt." ("Komunikacyjna Spółka Akcyjna Volánbusz").
Główny dworzec autobusowy w Budapeszcie znajduje się koło Stadionu F. Puskása. Inne znajdują się k. parku "Népliget" (k. stadionu Ferencváros FC), w Újpest (przy stacji metra M3 Újpest-Városkapu), na wyspie Csepel (Szent Imre tér), przy dw. Budapest Kelenföldi, przy pl. Kálmána Szélla, przy Moście Arpada (Flórián tér).
Większość kursów lokalnych jest numerowana, jak linie podmiejskie: numery zaczynające się na 300 są zarezerwowane dla 39 linii jeżdżących w okolice Vác i Dunakeszi, numery na 600 – dla 31 linii na wyspę Csepel, numery na 700 – dla 47 linii w okolice Érd i Zsámbék, numery na 800 – dla 30 linii jeżdżących do wzgórz Pilis i przełomu Dunaju.
Najczęstsze kursy dalekobieżne (co godzinę lub częściej) odchodzą do siedzib komitatów i regionów atrakcyjnych turystycznie (Eger, Salgótarján, Gyöngyös, Kecskemét, Székesfehérvár, Veszprém, Tatabánya, Győr, do gór Mátra, na niziny węgierskie, nad Balaton, na Kraj Zadunajski). Kursy międzynarodowe łączą Budapeszt z 14 krajami, w tym z Austrią, Francją, Holandią, Chorwacją, Czarnogórą, Wlk. Brytanią, a także Polską (Kraków i Zakopane).
Transport lotniczy.
W 1916 r. powstało pierwsze budapeszteńskie lotnisko – w Mátyásföld (ob. XVI dzielnica), a wraz z nim – fabryka samolotów i silników samolotowych. W czerwcu 1918 r. wystartował pierwszy samolot na linii Budapeszt-Wiedeń. Mimo zakazu zawartego w traktacie trianońskim lotnisko w Mátyásföld stawało się powoli bazą lotniczą węgierskich sił powietrznych.
W 1937 r. lotnisko zostało przeniesione do Budaörs. Nowe lotnisko było na europejskim poziomie. Uruchomiono m.in. kursy do Warszawy, co uznano za ważne wydarzenie, bo z Warszawy można było lecieć dalej do Helsinek, a stamtąd do Sztokholmu, przez co Budapeszt stał się centrum ruchu północ-południe. Jeszcze w 1939 r. zaczęto budowę lotniska w Ferihegy.
W 1947 r. zdecydowano o budowie lotniska w Ferihegy dla celów cywilnych. Oddano je do użytku w maju 1950 r. Początkowo latały stamtąd samoloty tylko do „bratnich krajów socjalistycznych”. W lecie 1956 r. uruchomiono pierwszy lot do Wiednia, a rok później połączenie otworzyła pierwsza firma z Zachodu (KLM).
W r. 1985 otwarto Terminal 2A, a w 1998 – Terminal 2B. Rok później z lotniska Ferihegy startowały amerykańskie samoloty, dokonujące nalotów na Jugosławię. W 2007 r. wybudowano stację kolejową Ferihegy (na linii Budapeszt-Cegléd). W 2011 r. lotnisko otrzymało oficjalną nazwę Międzynarodowy Port Lotniczy im. Ferenca Liszta ("Liszt Ferenc Nemzetközi Repülőtér" – z okazji 200. rocznicy urodzin kompozytora).
Terminal 1 obsługuje tzw. „tanie linie lotnicze”, Terminal 2A – loty do państw strefy Schengen, Terminal 2B – poza strefę Schengen.

</doc>
<doc id="2439966" url="https://pl.wikipedia.org/wiki?curid=2439966" title="Cmentarz wojenny nr 162 – Tuchów">
Cmentarz wojenny nr 162 – Tuchów

Cmentarz wojenny nr 162 w Tuchowie – austriacki cmentarz z I wojny światowej.
Zaprojektowany przez niemieckiego architekta Heinricha Scholza jako wojskowa kwatera na cmentarzu żydowskim. Pochowano na nim 3 żołnierzy austro-węgierskich i 1 rosyjskiego w 4 grobach pojedynczych. Cmentarz jest zdewastowany.

</doc>
<doc id="2439969" url="https://pl.wikipedia.org/wiki?curid=2439969" title="Bogdan Kuliga">
Bogdan Kuliga

Bogdan Kuliga (ur. 5 grudnia 1960 w Korczynie) – oficer Państwowej Straży Pożarnej w stopniu nadbrygadiera (2014), były Podkarpacki Komendant Wojewódzki Państwowej Straży Pożarnej w Rzeszowie.
Życiorys.
Studia rozpoczął w 1981 w Wyższej Oficerskiej Szkole Pożarniczej w Warszawie. Ukończył Szkołę Główną Służby Pożarniczej w Warszawie, którą ukończył, uzyskując tytuł zawodowy magistra inżyniera (1986).
W latach 1986–1992 oficer służby operacyjnej w Komendzie Wojewódzkiej Straży Pożarnych w Krośnie, a od 1992–1998 naczelnik Wydziału Planowania Operacyjnego Komendy Wojewódzkiej Państwowej Straży Pożarnej w Krośnie. W latach 1999–2002 był Komendantem Miejskim PSP w Krośnie, a od 2006–2011 był Zastępcą Podkarpackiego Komendanta Wojewódzkiego PSP w Rzeszowie. W październiku 2011 powołany został na stanowisko Podkarpackiego Komendanta Wojewódzkiego PSP w Rzeszowie. W 2014 mianowany na stopień nadbrygadiera.
5 kwietnia 2016, decyzją ministra spraw wewnętrznych i administracji, został odwołany ze stanowiska podkarpackiego komendanta wojewódzkiego Państwowej Straży Pożarnej w Rzeszowie.
W 2018 kandydował bezskutecznie do sejmiku województwa podkarpackiego z listy Polskiego Stronnictwa Ludowego.

</doc>
<doc id="2439973" url="https://pl.wikipedia.org/wiki?curid=2439973" title="Deklaracja praw kobiety i obywatelki">
Deklaracja praw kobiety i obywatelki

Deklaracja praw kobiety i obywatelki (fr. "Déclaration des droits de la femme et de la citoyenne") – tekst napisany w 1791 roku przez francuską feministkę i dramatopisarkę, Olimpię de Gouges. "Deklaracja" otwarcie nawiązuje do Deklaracji praw człowieka i obywatela, by wykazać porażkę rewolucji francuskiej w dziedzinie praw człowieka, polegającą na równouprawnieniu jedynie mężczyzn wobec braku równouprawnienia kobiet.
Kontekst historyczny.
Deklaracja praw człowieka i obywatela została przyjęta w 1789 roku przez Konstytuantę podczas rewolucji francuskiej. Deklaracja przygotowana i przedstawiona przez markiza de Lafayette stwierdzała, że wszyscy mężczyźni „rodzą się i pozostają wolni i równi w prawach” oraz że te prawa są uniwersalne. Stała się kluczowym dokumentem praw człowieka ujmującym stosunek pomiędzy jednostką a państwem. Deklaracja demaskowała nierówność praw obywateli ze względu na płeć, rasę, klasę i religię. Artykuły nowej konstytucji francuskiej przyjętej w 1791 rozszerzały prawa obywatelskie i polityczne na wszystkich obywateli (w tym protestantów i Żydów, uprzednio dyskryminowanych). W 1790 roku Nicolas de Condorcet i Etta Palm d’Aelders wzywali Konstytuantę do rozszerzenia praw obywatelskich i politycznych na kobiety, ale bez powodzenia. Condorcet zadeklarował, że „ten, kto głosuje przeciwko prawom innej osoby, niezależnie od tego czy ze względu na religię, kolor, płeć czy inne cechy tej osoby, tym samym podważa własne prawa”. Ponieważ władze rewolucyjne nie zamierzały rozszerzyć praw człowieka na kobiety, we wrześniu 1791 roku de Gouges opublikowała Deklarację praw kobiety i obywatelki.
Treść.
"Deklaracja praw kobiety i obywatelki" wzoruje się na wydanej dwa lata wcześniej "Deklaracji praw człowieka i obywatela". Autorka zadedykowała ją Marii Antoninie, „najbardziej znienawidzonej” – jak napisała de Gouges – kobiecie. 
Deklaracja punkt po punkcie naśladuje siedemnaście punktów Deklaracji praw człowieka i obywatela i jak zauważa Camille Naish była to „niemal satyra na... oryginalny dokument”.
W deklaracji znajdują się następujące zapisy:
"Ta rewolucja powiedzie się tylko wtedy, gdy wszystkie kobiety staną się w pełni świadome swego godnego pożałowania stanu i praw, które utraciły w społeczeństwie."
Konsekwentnie wzorując się na Deklaracji Praw Człowieka i Obywatela już w pierwszym artykule stwierdza:
"Kobieta rodzi się i pozostaje równa mężczyźnie w jego prawach. Dystynkcje społeczne mogą bazować tylko na użyteczności publicznej".
De Gouges rozszerza zwłaszcza szósty artykuł swej deklaracji dając mu prawdziwie rewolucyjne brzmienie:
"Wszyscy obywatele, włącznie z kobietami, są równie uprawnieni do piastowania godności publicznych, obejmowania stanowisk i urzędów, zgodnie z ich umiejętnościami i nie innymi przymiotami niż ich cnota i talenty."
De Gouges dla dobitnego wyrażenia swego stanowiska używa następującego argumentu: 
"Kobiety mają prawo wejść na szafot, więc muszą również mieć prawo do wejścia na mównicę".

</doc>
<doc id="2439977" url="https://pl.wikipedia.org/wiki?curid=2439977" title="Cmentarz wojenny nr 163 – Tuchów">
Cmentarz wojenny nr 163 – Tuchów

Cmentarz wojenny nr 163 w Tuchowie – zabytkowy cmentarz z I wojny światowej znajdujący się w Tuchowie w województwie małopolskim, w powiecie tarnowskim. Jest jednym z 400 zachodniogalicyjskich cmentarzy wojennych zbudowanych przez Oddział Grobów Wojennych C. i K. Komendantury Wojskowej w Krakowie. W VI okręgu tarnowskim cmentarzy tych jest 63.
Lokalizacja.
Cmentarz znajduje się na szczycie wzgórza Furmaniec (313 m) wznoszącego się po północno-wschodniej stronie klasztoru w Tuchowie. Od klasztoru w Tuchowie doprowadzi do niego czarny szlak turystyki pieszej. Do cmentarza można również dojechać asfaltową drogą prowadzącą z Tuchowa do Zalasowej. Cmentarz znajduje się po lewej stronie tej drogi, w odległości ok. 100 m. Dojście polną drogą wskazuje oryginalny austriacki betonowy słup informacyjny z betonową tabliczką. Wzgórze jest bezleśne, dzięki temu roztacza się z niego szeroka panorama widokowa. Obok cmentarza znajduje się punkt widokowy, tablica z opisaną panoramą widokową, miejsce na biwak i krzyż upamiętniający papieża Jana Pawła II.
Opis cmentarza.
Zaprojektowany został przez niemieckiego architekta Heinricha Scholza na planie prostokąta o ściętych narożach. Ogrodzenie cmentarza tworzą metalowe rury rozpięte między murowanymi z kamienia słupkami. Wejście przez dwuskrzydłową bramkę. Pomnik centralny to murowany z kamieni czterostopniowy postument, na którym ustawiono drewniany krzyż łaciński. Na jego przedniej ścianie są daty 1914, 1915, na tylnej inskrypcja w języku niemieckim. 
W tłumaczeniu na język polski oznacza ona: „"Nie martwcie się tym, że nasze usta zamilkły, przecież nasze groby będą wam mówić o umiłowaniu ojczyzny"". Nagrobki umieszczone są symetrycznie wzdłuż wszystkich boków cmentarza, przy pomniku centralnym pozostawiono sporo miejsca. Są trzy rodzaje tych nagrobków: 
Na wszystkich nagrobkach są blaszane tabliczki informacyjne.
Polegli.
Na cmentarzu pochowano 137 żołnierzy austro-węgierskich i 97 rosyjskich w 106 grobach pojedynczych i 22 zbiorowych. Z nazwiska znanych jest 68 żołnierzy austro-węgierskich. Wszyscy oni polegli w dniu 20 grudnia 1914 r. jeden w maju 1915 r.. Znani z nazwisk żołnierze armii austro-węgierskiej walczyli w 24 pułku piechoty honwedu, który rekrutowany był w rejonach Brasov; Kronstadt  i Miercurea Ciuc w dzisiejszej Rumunii. Żołnierze armii rosyjskiej walczyli m.in. w 125. Kurskim, 128. Starooskolskim i 130. Chersońskim pułkach piechoty. Wszystkie te pułki wchodziły w skład 32. i 33. kijowskich dywizji piechoty. Ponadto niektórzy służyli w 70. Brygadzie Artylerii.
Los cmentarza.
Po II wojnie światowej nie dbano o cmentarze z I wojny i popadały one w ruinę. Również cmentarz nr 163 był w dużym stopniu zniszczony, szczególnie jego pomnik centralny. Został gruntownie wyremontowany, m.in. odbudowano pomnik centralny, wyremontowano nagrobki, wykonano nowe tabliczki informacyjne, nową furtkę wejściową. Po remoncie jest w bardzo dobrym stanie (2015 r.). Początkowo planowano umieszczenie na pomniku centralnym krzyża wykonanego z kamiennych bloków (plan taki zachował się w Krakowskim Archiwum Państwowym), później jednak architekt zmienił plan i umieścił krzyż drewniany. Remontu dokonał w latach 1988/1989 Austriacki Czerwony Krzyż (Stowarzyszenie Opieki nad Grobami Wojennymi), przy współpracy Gminy Tuchów.

</doc>
<doc id="2439984" url="https://pl.wikipedia.org/wiki?curid=2439984" title="Charles Upham">
Charles Upham

Charles Hazlitt Upham VC &amp; Bar (ur. 21 września 1908 w Christchurch, zm. 22 listopada 1994 tamże) – nowozelandzki wojskowy, oficer piechoty, jeden z trzech w historii i jedyny podczas II wojny światowej żołnierz odznaczony dwukrotnie Krzyżem Wiktorii.
Życiorys.
Charles Upham był synem prawnika Johna Hazlitta Uphama oraz Agathy Mary Coates. W 1927 roku ukończył Christ’s College w Christchurch, trzy lata później uzyskał dyplom w Canterbury Agricultural College w Lincoln. Był reprezentantem szkoły w rugby i wioślarstwie. Po sześcioletnim okresie pracy przy hodowli owiec oraz trzech latach pracy urzędniczej powrócił do Lincoln celem dalszej edukacji. Zmobilizowany we wrześniu 1939 roku jako szeregowy, został przydzielony do 20. batalionu 2. Dywizji nowozelandzkiej, w składzie Second New Zealand Expeditionary Force (2nd NZEF).
Zrezygnował z kursu oficerskiego w obawie, że to opóźni jego wyjazd na front i w grudniu 1939 roku, awansowany do stopnia sierżanta, został wysłany z pierwszymi oddziałami nowozelandzkimi do Egiptu. Tam został w lipcu następnego roku nakłoniony do odbycia kursu oficerskiego. Po promocji w listopadzie 1940 roku, objął dowodzenie nad plutonem w 20. batalionie. Wraz z nim wziął udział w walkach w Grecji w marcu i kwietniu oraz bitwie o Kretę w maju 1941 roku. Na Krecie zasłużył na swój pierwszy Krzyż Wiktorii, 22 maja prowadząc swój pluton do nocnego przeciwnatarcia w rejonie lotniska Maleme. Wykazał się odwagą w bezpośrednim starciu, wnikając w głąb nieprzyjacielskich pozycji, zaś po załamaniu ataku umożliwił powrót na pozycję odciętemu oddziałowi. Został raniony w bark odłamkiem granatu moździerzowego, ale pozostał w linii. 25 maja w rejonie wioski Galatas poprowadził swój pluton do kolejnego kontrataku, zatrzymując nacierających Niemców. 30 maja wziął udział w obronie kwatery dowództwa w Sfakii. Podczas walk na Krecie otrzymał jeszcze postrzał w stopę, kulę usunięto mu dopiero po ewakuacji do Egiptu. W październiku 1941 roku podjęto decyzję o odznaczeniu go Krzyżem Wiktorii za męstwo w boju.
Pozostawiony na tyłach decyzją swego dowódcy, Howarda K. Kippenbergera, wziął udział w reorganizacji 20. batalionu po ciężkich stratach, jakie ten poniósł w walkach w Libii. W maju 1942 roku został awansowany do stopnia kapitana. Jako dowódca kompanii C walczył pod Minqâr Qaim w ostatnich dniach czerwca oraz wziął udział w I bitwie pod El Alamein w lipcu 1942 roku. W nocy z 14 na 15 lipca wyróżnił się ponownie, w rejonie Ruweisat, prowadząc swą kompanię do ataku na bagnety. Został wówczas ranny w ramię a następnie w nogę, walcząc do końca. Podczas niemieckiego kontrataku dostał się do niewoli niemieckiej. Osadzony początkowo w obozie jenieckim we Włoszech a następnie w Niemczech, kilkakrotnie próbował ucieczki. Ostatecznie został przeniesiony do Oflagu IV C Colditz. Wyzwolony w kwietniu 1945 roku, został odesłany do Wielkiej Brytanii, pomimo deklarowanej chęci powrotu do służby liniowej. We wrześniu 1945 roku został za męstwo wykazane w boju pod El Alamein po raz drugi odznaczony Krzyżem Wiktorii, jako trzeci w historii, jedyny w II wojnie światowej i jedyny liniowy żołnierz wojsk Wspólnoty (pozostali dwaj dwukrotnie odznaczeni byli członkami korpusu medycznego).
W Wielkiej Brytanii spotkał się z Mary (Molly) Eileen McTamney, z którą był związany jeszcze w Nowej Zelandii, a która przybyła do Europy jako pielęgniarka. Pobrali się w New Milton 20 czerwca 1945 roku. We wrześniu tegoż roku powrócił do Nowej Zelandii, żona przybyła za nim, w grudniu. Zwolniony ze służby w listopadzie, osiadł na farmie u ujścia rzeki Conway w regionie Canterbury. Obywatele Christchurch w uznaniu jego zasług zebrali ponad 10 000 funtów, które chcieli przekazać mu na zakup ziemi, ale on odmówił ich przyjęcia. Większość tych środków została następnie przeznaczona na fundusz stypendialny jego imienia (Charles Upham Scholarship Fund) dla dzieci nowozelandzkich kombatantów. Prowadził farmę wraz z żoną i trzema córkami do stycznia 1994 roku, gdy zły stan zdrowia zmusił go do osiedlenia się w Christchurch. Tam zmarł w listopadzie tegoż roku i został pochowany z pełnymi honorami wojskowymi. W pogrzebie uczestniczyło ponad 5000 osób.

</doc>
<doc id="2439995" url="https://pl.wikipedia.org/wiki?curid=2439995" title="BenQ Mobile">
BenQ Mobile



</doc>
<doc id="2439997" url="https://pl.wikipedia.org/wiki?curid=2439997" title="Cmentarz wojenny nr 164 – Tuchów">
Cmentarz wojenny nr 164 – Tuchów

Cmentarz wojenny nr 164 w Tuchowie – zabytkowy cmentarz z I wojny światowej znajdujący się w Tuchowie w województwie małopolskim, w powiecie tarnowskim. Jest jednym z 400 zachodniogalicyjskich cmentarzy wojennych zbudowanych przez Oddział Grobów Wojennych C. i K. Komendantury Wojskowej w Krakowie. W VI okręgu tarnowskim cmentarzy tych jest 63.
Opis cmentarza.
Cmentarz znajduje się na wzgórzu Dział (343 m) na północny wschód od centrum Tuchowa Zlokalizowany jest przy szutrowej drodze pod drzewami, na skraju Tuchowskiego Lasu. Dojście do niego wskazuje zachowany oryginalny austriacki drogowskaz w postaci betonowej tablicy na betonowym słupku. Cmentarz zaprojektowany został przez niemieckiego architekta Heinricha Scholza na planie trapezu. Wejście przez bramkę między dwoma murowanymi z kamienia słupkami. Cmentarz posiadał ogrodzenie drewniane, uległo jednak całkowitemu zniszczeniu. Granicę cmentarza wyznaczają szpalery nasadzonych drzew. Głównym elementem ozdobnym jest drewniany krzyż zwieńczony półkolistą blaszaną glorią. Pierwotnie była na nim rzeźba ukrzyżowanego Chrystusa, a pod krzyżem płaczące niewiasty Pojedyncze i zbiorowe nagrobki rozmieszczone niezbyt regularnie i obramowane betonowymi obrzeżami. Znajdują się na nich jednakowe drewniane krzyże o ramionach przykrytych drewnianym daszkiem oraz wyposażone w tabliczki imienne.
Pochowano na nim 199 żołnierzy armii austro-węgierskiej i 105 armii rosyjskiej w 211 grobach pojedynczych i 27 zbiorowych. Zidentyfikowano 42 żołnierzy.
Los cmentarza.
W okresie Polski międzywojennej cmentarz jako nowy był jeszcze w dobrym stanie. Po II wojnie ranga cmentarza w świadomości społeczeństwa i ówczesnych władz zmalała, przybyły bowiem nowe, świeższe cmentarze i dramatyczne historie nowej wojny. Cmentarze ulegały w naturalny sposób niszczeniu przez czynniki pogody i roślinność, ten zaś szczególnie, gdyż elementy drewniane ze swojej natury są mało trwałe. Cmentarz nr 164 całkowicie zarósł drzewami i krzewami. Został odnowiony. Uporządkowano i oczyszczono z zarośli jego teren oraz wzorując się na zachowanej dokumentacji wykonano nowe, dębowe krzyże i blaszane tabliczki. Od 2018 r. podjęto szeroko zakrojone działania w celu rewitalizacji cmentarza. W 2019 r. przede wszystkim przy udziale lokalnych społeczników jak i żołnierzy oraz pracowników węgierskiego „Magyar hadisírgondozás” i żołnierzy 11 Małopolskiej Brygady Obrony Terytorialnej, zamontowano odnowione krzyże wraz z nowymi cokołami, naprawiono zniszczone betonowe obramowania grobów oraz udało się odtworzyć jeden ze zniszczonych w przeszłości grobów. W latach 2020–2021 zamontowano odnowioną figurę Jezusa na krzyżu oraz rozpoczęły się prace konstrukcyjne nowego ogrodzenia.

</doc>
<doc id="2440000" url="https://pl.wikipedia.org/wiki?curid=2440000" title="Kaplica św. Jana Sarkandra w Ołomuńcu">
Kaplica św. Jana Sarkandra w Ołomuńcu

Kaplica św. Jana Sarkandra – kaplica w Ołomuńcu na Morawach w Czechach, wybudowana na miejscu dawnego więzienia, w którym w 1620 r. był przetrzymywany i torturowany Jan Sarkander.
W 1672 r. w budynku więzienia urządzono kaplicę. W 1702 r. kaplicę poświęcono męczennikom kościoła. W latach 1703-1704 oraz 1721-1724 na jej miejscu wzniesiono nową kaplicę w stylu barokowym. Od dnia 6 maja 1860 r., kiedy miały miejsce uroczystości beatyfikacyjne Jana Sarkandra, kaplica nosiła wezwanie błogosławionego Jana Sarkandra. Obecna, neobarokowa kaplica została wybudowana w latach 1909-1912 według planów czeskiego architekta Eduarda Sochora. W latach 1994-1995 miały miejsce szeroko zakrojone prace konserwacyjne, związane z przewidzianymi na 21 maja 1995 r. uroczystościami kanonizacyjnymi Jana Sarkandra z udziałem papieża Jana Pawła II.
Kaplica ma formę dwukondygnacyjnej budowli o założeniu centralnym, nakrytej kopułą z latarnią i wyposażonej w wydatną apsydę na planie koła. Pośrodku posadzki nawy znajduje się okrągły otwór ukazujący podziemie byłego więzienia, w którym przedstawiono narzędzia tortur z epoki Sarkandra, w tym tzw. "skrzypiec", na którym męczony był przyszły święty. Światło dzienne przenika z okien w latarni kopuły do nawy, a stamtąd przez otwór do podziemia. Autorami wyzdoby malarskiej wnętrza kaplicy są Jakub Obrovský i Jano Köhler.
Przed kaplicą znajduje się fontanna zwana "Zdrojem żywej wody św. Jana Sarkandra" (cz. "Pramen živé vody sv. Jana Sarkandra"). Przylegające do kaplicy dwubiegowe schody zdobi posąg św. Jana Nepomucena, zaś w niszy na zewnątrz apsydy znajduje się rzeźba św. Jana Sarkandra. Bezpośrednie otoczenie kaplicy (ulica "Na Hradě" i "Univerzitní náměstí") należy do najbardziej malowniczych zakątków Ołomuńca.
Bibliografia.
Malowidła wewnątrz kaplicy:

</doc>
<doc id="2440009" url="https://pl.wikipedia.org/wiki?curid=2440009" title="Aun Szaukat al-Chasawina">
Aun Szaukat al-Chasawina

Aun Szaukat al-Chasawina (ar. عون شوكت الخصاونة, ur. 22 lutego 1950 w Ammanie), jordański polityk, prawnik i dyplomata, minister spraw zagranicznych w latach 1980–1985, sędzia Międzynarodowego Trybunału Sprawiedliwości w latach 2000–2011, premier Jordanii od 24 października 2011 do 2 maja 2012.
Życiorys.
Aun Szaukat al-Chasawina urodził się w 1950 w Ammanie, gdzie uczęszczał do szkoły podstawowej i średniej Islamic Educational College of Amman. Następnie ukończył prawo i historię w Queens’ College na Uniwersytecie Cambridge w Wielkiej Brytanii.
W 1975 rozpoczął pracę w jordańskich służbach dyplomatycznych, początkowo jako drugi sekretarz, a następnie pierwszy sekretarz Stałego Przedstawicielstwa Jordanii przy ONZ w Nowym Jorku (1976-1980). Od 1980 do 1985 zajmował stanowisko ministra spraw zagranicznych Jordanii, będąc odpowiedzialnym za sprawy związane z organizacjami międzynarodowymi oraz prawem międzynarodowym. Od 1985 do 1990 stał na czele Departamentu Prawnego w Ministerstwie Spraw Zagranicznym. W 1990 został członkiem Sądu Królewskiego, a dwa lata później objął placówkę dyplomatyczną w randze ambasadora.
W 1995 został mianowany doradcą królewskim oraz doradcą ds. prawa międzynarodowego w randze ministra. W latach 1996–1998 przewodniczył Królewskiemu Sądowi Haszymidzkiemu. W latach 1994–1996 wchodził w skład Jordańskiej Komisji Królewskiej ds. Reformy Prawnej i Administracyjnej, a w latach 1998–2006 w skład Jordańskiej Grupy Narodowej ds. Implementacji Międzynarodowego Prawa Humanitarnego.
W czasie swojej pracy dyplomatycznej reprezentował Jordanię podczas 19 sesji Zgromadzenia Ogólnego ONZ, a także na spotkaniach i konferencjach Ligi Państw Arabskich, Ruchu państw niezaangażowanych oraz Organizacji Współpracy Islamskiej. Reprezentował kraj również podczas wielu konferencji na temat prawa międzynarodowego. W latach 1982–1989 był członkiem Arabskiej Komisji Prawa Międzynarodowego. Od 1984 do 1993 wchodził w skład Podkomisji ONZ ds. Zapobiegania Dyskryminacji i Ochrony Mniejszości. Od 1986 do 1999 był członkiem Komisji Prawa Międzynarodowego.
W 1999 został sędzią Stałego Trybunału Arbitrażowego. W latach 2008–2009 uczestniczył w postępowaniu arbitrażowym w sprawie spornego terytorium Abyei pomiędzy rządem Sudanu a Ludowym Ruchem Wyzwolenia Sudanu. 6 lutego 2000 został sędzią Międzynarodowego Trybunału Sprawiedliwości. W 2008 uzyskał reelekcję na stanowisku. Od 6 lutego 2006 do 5 lutego 2007 pełnił funkcję wiceprzewodniczącego MTS.
Wykładał na uniwersytetach w Jordanii, a także Uniwersytecie Cambridge, University of Oxford, University of London oraz na Uniwersytecie Genewskim. Jest autorem publikacji w dziedzinie prawa międzynarodowego. Został odznaczony jordańskimi orderami: Al-Istiqlal Order (1993), Al-Kawkab Order (1996), Al-Nahda Order (1996) oraz francuską Legią Honorową (1997).
17 października 2011 król Abd Allah II mianował go na stanowisko premiera Jordanii. Tego samego dnia dymisję złożył premier Maruf al-Bachit, którego rząd był oskarżany o nieradzenie sobie z wprowadzaniem zmian w kraju po protestach społecznych z 2011. Pracę rządu al-Bachita w sygnowanym liście oprotestowało 70 deputowanych do parlamentu. Al-Chasawina zapowiedział wprowadzenie reform politycznych i zmian w prawie, a także współpracę z różnymi siłami politycznymi, w tym z opozycją. Nowy rząd został zaprzysiężony 24 października 2011. Znalazło się w nim 30 osób, zarówno polityków plemiennych, jak również technokratów. Król Abd Allah II za jeden z celów działań rządu uznał przeprowadzenie reformy prawa wyborczego, a następnie organizację nowych wyborów do parlamentu w 2012.
26 kwietnia 2012, po półrocznym urzędowaniu, premier al-Chasawina podał się do dymisji. Powodem jego rezygnacji był spór wokół propozycji przygotowywanej przez rząd reformy prawa wyborczego, która wywołała sprzeciw zarówno ze strony opozycji, jak również większości parlamentarnej. 2 maja 2012 na czele nowego rządu stanął Fajiz at-Tarawina.

</doc>
<doc id="2440027" url="https://pl.wikipedia.org/wiki?curid=2440027" title="Annie Lööf">
Annie Lööf

Annie Lööf (ur. 16 lipca 1983 w Värnamo) – szwedzka polityk, od 2011 do 2023 przewodnicząca Partii Centrum, od 2011 do 2014 minister ds. przedsiębiorczości i energii.
Życiorys.
Z wykształcenia prawniczka, absolwentka Uniwersytetu w Lund. Od ukończenia szkoły średniej zaangażowana w działalność Partii Centrum, była etatowym pracownikiem tego ugrupowania. W wyborach parlamentarnych w 2006 i w 2010 uzyskiwała mandat posłanki do Riksdagu. We wrześniu 2011 zastąpiła Maud Olofsson na funkcji przewodniczącej Partii Centrum, a następnie w tym samym miesiącu objęła w jej miejsce urząd ministra ds. przedsiębiorczości i energii w koalicyjnym rządzie Fredrika Reinfeldta. Zakończyła urzędowanie w 2014, w tym samym roku oraz w 2018 i 2022 ponownie wybierana do szwedzkiego parlamentu.
Po wyborach z września 2022 ogłosiła swoją rezygnację z funkcji przewodniczącej partii. Ugrupowaniem kierowała do lutego 2023, kiedy to jej następcą został Muharrem Demirok.

</doc>
<doc id="2440030" url="https://pl.wikipedia.org/wiki?curid=2440030" title="Cmentarz wojenny nr 130 – Grybów">
Cmentarz wojenny nr 130 – Grybów

Cmentarz wojenny nr 130 w Grybowie – austriacki cmentarz wojenny z okresu I wojny światowej w Grybowie w województwie małopolskim w powiecie nowosądeckim. Jest jednym z 400 zachodniogalicyjskich cmentarzy wojennych zbudowanych przez Oddział Grobów Wojennych C. i K. Komendantury Wojskowej w Krakowie. W III okręgu Gorlice cmentarzy tych jest 54. 
Opis cmentarza.
Zaprojektowany przez niemieckiego architekta Hansa Mayra składa się z dwóch kwater:
Kwatera na cmentarzu parafialnym w Grybowie posiada ogrodzenie dwóch rodzajów: dwa boki to solidny mur z kamieni, dwa pozostałe to murowane z kamienia słupki połączone wysoką podmurówką i grubymi, metalowymi rurami. Bramka w postaci dwóch murowanych z kamienia słupków zwieńczonych kulami. Centralny pomnik to betonowa tablica inskrypcyjna zwieńczona betonowym krzyżem. Przed nim znajduje się niewielki wybrukowany plac, wokół krzyża dęby zasadzone w czasie budowy cmentarza. Na tablicy jest napis w języku polskim i niemieckim:
CMENTARZ I WOJNY NR 130 A 
GRYBÓW 
TUTAJ SPOCZYWAJĄ W POKOJU 
721 ŻOŁNIERZY POLEGŁYCH W LATACH 1914 – 15 
Z C.K. ARMII AUSTRO – WĘGIERSKIEJ – 643 
Z ARMII NIEMIECKIEJ – 51 
Z ARMII ROSYJSKIEJ – 27 
CMENTARZ ZBUDOWANO W LATACH 1917 – 18 
PROJEKTOWAŁ HANS MAYER – 1916 
REMONT 1997 – 98 
W dolnym rogu cmentarza, obok bramki wejściowej znajdują się 3 mogiły obramowane betonową podmurówką, z trzema żeliwnymi krzyżami i tabliczkami imiennymi. Pozostałe mogiły ułożone są rzędami. Posiadają nagrobki w postaci podobnych metalowych krzyży na betonowym cokole, lub betonowych stel. Są dwa rodzaje tych stel: wysokie z żeliwną tablicą z nazwiskami żołnierzy, lub niskie z blaszanymi tabliczkami.
Los cmentarza.
Po II wojnie światowej nie dbano o cmentarze z I wojny i ulegały one naturalnemu niszczeniu, zdarzały się również akty wandalizmu. Cmentarz nr 130 w Grybowie został odremontowany. Różni się jednak od wyglądu pierwotnego. Zarys mogił stał się już nieczytelny, a na wewnętrznej stronie jednego ze słupków bramy wejściowej jest niewielka tabliczka pamiątkowa, wmurowana przez rodzinę żołnierza poległego w bitwie nad rzeką Piawą we Włoszech. Po remoncie cmentarz jest w bardzo dobrym stanie. Wykonano nowe tabliczki blaszane, jednak ich montaż jest niezbyt solidny i kilka z nich odpadło. Podana na zamontowanej pod krzyżem tablicy liczba żołnierzy różni się od liczby podawanej w innych źródłach.

</doc>
<doc id="2440040" url="https://pl.wikipedia.org/wiki?curid=2440040" title="Bronisław Bortnowski">
Bronisław Bortnowski

Bronisław Bortnowski ps. "Bronkowski", "Bronek", "Pietrowski" (ur. 8 kwietnia 1894 w Warszawie, zm. 3 listopada 1937 w Moskwie) – działacz komunistyczny, publicysta. Od lutego 1922- do grudnia 1924 rezydent wywiadu sowieckiego (wspólnej rezydentury INO OGPU i Razwiedupra) w Berlinie. Od kwietnia 1925 do lipca 1929 zastępca Jana Bierzina – szefa Razwiedupra Sztabu Armii Czerwonej i jednocześnie od października 1926 szef Wydziału II Razwiedupra. Zastępca członka prezydium Komitetu Wykonawczego Kominternu (IKKI).
Życiorys.
Pochodził ze zubożałej rodziny szlacheckiej, był synem urzędnika Bronisława. Od 1910 aktywista Związku Młodzieży Socjalistycznej (ZMS), działał w jej kołach propagandowych, rozpowszechniał nielegalną literaturę socjalistyczną. W 1912 ukończył szkołę średnią, podjął pracę jako kreślarz w biurze elektrotechnicznym i wstąpił do SDKPiL. Kolportował literaturę partyjną, wyjeżdżając często do Lublina, Łodzi i na granicę z Austrią. Od jesieni 1913 studiował na politechnice praskiej. Od wiosny 1914 pracował w Biurze Zagranicznym SDKPiL, przerywając studia. Działał m.in. w Zagłębiu Dąbrowskim. Pod koniec sierpnia 1914 aresztowany na zebraniu Zarządu Dzielnicowego SDKPiL w Warszawie i uwięziony, a po kilku miesiącach wywieziony do Saratowa. Zwolniony w listopadzie 1915. W kwietniu 1917 współorganizował grupę SDKPiL w Saratowie oraz Polski Klub Robotniczy. Członek saratowskiej Rady Delegatów Robotniczych, Chłopskich i Żołnierskich (RDRChiŻ), pracownik miejscowej organizacji partyjnej (zaliczono mu staż partyjny od 1912 roku) Socjaldemokratycznej Partii Robotniczej Rosji (bolszewików) (SDPRR(b)) i redakcji gazety partyjnej „Socyał-diemokrat”. Podczas rewolucji październikowej walczył w Czerwonej Gwardii w Saratowie. Od grudnia 1917 w Piotrogrodzie, gdzie był sekretarzem redakcji „Trybuny” (organu SDKPiL w Rosji), potem jako sekretarz w Komisariacie do Spraw Polskich przy Komisariacie Ludowym do Spraw Narodowości. Brał udział w II Konferencji grup SDKPiL w Rosji (kwiecień 1918, Moskwa). W połowie 1918 rozpoczął pracę w Czeka jako sekretarz Feliksa Dzierżyńskiego, następnie śledczy w Wydziale Walki z Kontrrewolucją. Uczestniczył w śledztwie w sprawie zabójstwa szefa piotrogrodzkiej Czeki, Moisieja Urickiego. 30 sierpnia 1918 został ranny w kręgosłup podczas szturmu budynku ambasady brytyjskiej w Piotrogrodzie, leczył się przez dziewięć miesięcy, prawa ręka do końca życia pozostała bezwładna.
W grudniu 1919 został wysłany na Front Zachodni do Smoleńska, gdzie pracował w Wydziale do Spraw Agitacji w Armii Polskiej. Wkrótce został mianowany zastępcą szefa Wydziału Wywiadowczego Sztabu Rewolucyjnej Rady Wojskowej Frontu Zachodniego, a w październiku 1920 szefem Zarządu Wywiadu Frontu Zachodniego. Od grudnia 1921 do końca 1924 w Berlinie jako szef rezydentury wywiadu sowieckiego(wspólna rezydentura INO OGPU i Razwiedupra). Po powrocie zastępca szefa Zarządu Wywiadu Sztabu Armii Czerwonej (Razwiedupr) i jednocześnie od października 1926 szef Wydziału II Razwiedupra. W lipcu 1929 zwolniony z funkcji ze względu na stan zdrowia, początkowo w dyspozycji sztabu Armii Czerwonej, w styczniu 1930 przeniesiony do rezerwy.
Członek komisji zajmującej się współdziałaniem polskich komunistów w ZSRR z KPP.
Od jesieni 1929 z inicjatywy Juliana Leszczyńskiego-Leńskiego pracował w KPP, gdzie reprezentował frakcję „mniejszościowców”. Został przedstawicielem KPP przy Komitecie Wykonawczym (KW) Kominternu (MK). Uczestnik V Zjazdu KPP w sierpniu 1930 w Peterhofie koło Leningradu, na którym został wybrany do Komitetu Centralnego (KC) i Biura Politycznego (BP) KPP.
Od grudnia 1930 uczestniczył w pracach kierownictwa KPP w Berlinie. Wziął udział w VI Zjeździe KPP w październiku 1932 pod Mohylewem, na którym wygłosił referat o zadaniach KPP w walce z „polskim imperializmem” i „uciskiem narodowym”. W 1933 przez kilka miesięcy pracował w Kopenhadze, dokąd przeniesiono siedzibę kierownictwa KPP po objęciu władzy w Niemczech przez NSDAP.
24 listopada 1933 uczestniczył w II Plenum KC KPP, a w grudniu 1933 – w XIII Plenum Komitetu Wykonawczego Międzynarodówki Komunistycznej (Kominternu) (IKKI), na którym został zastępcą członka Prezydium KW MK. Wkrótce został zastępcą członka Komisji Politycznej IKKI. Od grudnia 1934 kierownik Sekretariatu Polsko-Nadbałtyckiego przy IKKI. Członek komisji IKKI przygotowującej VII Kongres Kominternu (lato 1935), na którym został zastępcą członka Prezydium IKKI. Jako przedstawiciel KC KPP brał udział w II Zjeździe KPZB w maju 1935 w Slepiance pod Mińskiem i w IV Zjeździe KPZU w Światoszynie koło Kijowa. Zastępca redaktora organu MK „Kommunisticzeskij Intiernacjonał”.
W okresie „wielkiej czystki” 10 czerwca 1937 został aresztowany przez NKWD i 3 listopada 1937 stracony.
Zrehabilitowany w 1956. Był odznaczony m.in. Orderem Czerwonego Sztandaru (22 lutego 1928) i Odznaką Honorowego Czekisty. Autor wielu artykułów na temat polskiego i międzynarodowego ruchu komunistycznego opublikowanych w „Nowym Przeglądzie” i innych czasopismach komunistycznych.

</doc>
<doc id="2440042" url="https://pl.wikipedia.org/wiki?curid=2440042" title="Feliks Wierzbicki">
Feliks Wierzbicki

Feliks Paweł Wierzbicki, ang. Felix Paul Wierzbicki (ur. 1 stycznia 1815 w Czarniawcach, zm. 26 grudnia 1860 w San Francisco) – polski lekarz, podróżnik, pisarz, autor pierwszego opisu Kalifornii w języku angielskim.
Życiorys.
Urodził się w szlacheckiej rodzinie polskiej zamieszkałej w Czarniawcach na Wołyniu. W młodości chciał studiować medycynę jednak te plany pokrzyżował mu wybuch powstania listopadowego. Z zamiarem wzięcia w nim udziału porzucił szkołę i zaciągnął się do polskiej armii, biorąc udział między innymi w bitwie o Olszynkę Grochowską, w obronie Warszawy i w bitwie pod Ostrołęką. Po upadku powstania regiment, w którym walczył Wierzbicki wycofał się do Galicji i został internowany na trzy lata. Po zwolnieniu z austriackiego więzienia Wierzbicki w wieku dziewiętnastu lat wyemigrował do USA. Tam uzyskał wkrótce tytuł doktora medycyny, a praktykę lekarską otworzył w Providence w Rhode Island. W 1846 roku zaciągnął się do amerykańskiej armii i wyjechał do Kalifornii w ekspedycji Jonathana D. Stevensona, biorąc udział w wojnie amerykańsko-meksykańskiej. Po jej zakończeniu osiadł w San Francisco, pisząc w 1849 roku książkę "California as It Is". Była to pierwsza książka w języku angielskim wydrukowana w Kalifornii. Książka stanowi ważne dzieło ukazujące historię regionu, opisuje m.in. hiszpańskie rezydencje oraz plemiona tubylcze Indian amerykańskich. W polskim tłumaczeniu ukazała się ona pt. "Opis Kalifornii pod względem geograficznym, statystycznym i geologicznym" w 1850 roku.
Doktor Wierzbicki prowadził również działalność naukową, współpracował z czasopismem „"California Journal of Medicine"”, w którym między innymi publikował eseje o historii medycyny. Był jednym z założycieli The Medical Society of San Francisco (Towarzystwa Medycznego w San Francisco).
Upamiętnienie.
25 lutego 1996 roku na cmentarzu San Francisco National Cemetery odbyła się uroczystość odsłonięcia i poświęcenia odnowionego pomnika na grobie Feliksa P. Wierzbickiego.
Poeta Janusz Szuber opisał osobę Feliksa Wierzbickiego w wierszu pt. "Burzliwy żywot ex-sierżanta W.", opublikowanym w tomikach poezji pt. "Pan Dymiącego Zwierciadła" z 1996 oraz "Pianie kogutów" z 2008.

</doc>
<doc id="2440048" url="https://pl.wikipedia.org/wiki?curid=2440048" title="Oliver Zaugg">
Oliver Zaugg

Oliver Zaugg (ur. 9 maja 1981 w Lachen) – szwajcarski kolarz szosowy, zawodnik profesjonalnej grupy IAM Cycling.
Największym sukcesem kolarza jest wygrany wyścig klasyczny Giro di Lombardia w 2011 roku.

</doc>
<doc id="2440068" url="https://pl.wikipedia.org/wiki?curid=2440068" title="Wet">
Wet



</doc>
<doc id="2440084" url="https://pl.wikipedia.org/wiki?curid=2440084" title="Michał Bojczuk">
Michał Bojczuk

Michał Bojczuk, pseud. "Franek" (ur. 20 września 1914 we wsi Zalesie w powiecie kobryńskim, zm. 13 sierpnia 1944 w Żabikowie) – polski działacz komunistyczny.
Syn Mikołaja, członka SDPRR(b) i RKP(b), uczestnika rewolucji październikowej i oficera Armii Czerwonej poległego w walkach z „białymi”. Od 1930 przebywał w Poznaniu, gdzie był uczniem ślusarskim. Wkrótce wstąpił do TUR, a w 1932 do KZMP. Od 1933 był sekretarzem okręgowym KZMP w Poznaniu; był także członkiem okręgowych władz KPP. 7 stycznia 1934 został aresztowany za działalność komunistyczną i 6 kwietnia skazany przez Sąd Okręgowy w Poznaniu na 1,5 roku więzienia. Po wyjściu z więzienia we Wronkach kontynuował działalność komunistyczną wchodząc prawdopodobnie w skład Komitetu Okręgowego (KO) Poznań-Pomorze. 1 września 1936 ponownie aresztowany i w grudniu 1936 osadzony w obozie w Berezie Kartuskiej, gdzie przebywał do 27 kwietnia 1937. Po zwolnieniu nadal działał w KPP do jej rozwiązania w sierpniu 1938. 
Podczas okupacji był robotnikiem w firmie budowlanej w Poznaniu. Utrzymywał kontakt z byłymi działaczami KPP, a 23 lutego 1941 wziął udział w zebraniu działaczy komunistycznych w Luboniu, na którym utworzono konspiracyjną organizację „Komunistyczna Partia Polski”. Został członkiem jego KO i odpowiadał za działalność wśród młodzieży. Po powstaniu PPR rozpoczął działalność w tej partii. W 1943 był współzałożycielem Komitetu Młodzieżowego PPR. Organizował komórki partyjne i brał udział w akcji sabotażowej w poznańskich zakładach pracy. 17 maja 1944 został aresztowany przez gestapo i osadzony w obozie karnym w Żabikowie, gdzie w sierpniu został rozstrzelany w grupie 11 członków kierownictwa poznańskiej PPR.

</doc>
<doc id="2440098" url="https://pl.wikipedia.org/wiki?curid=2440098" title="Cmentarz wojenny nr 89 – Gorlice">
Cmentarz wojenny nr 89 – Gorlice

Cmentarz wojenny nr 89 – Gorlice – był to austriacki cmentarz wojenny z okresu I wojny światowej wybudowany przez Oddział Grobów Wojennych C. i K. Komendantury Wojskowej w Krakowie na terenie jego okręgu III Gorlice.
Znajdował się w Gorlicach w województwie małopolskim przy dzisiejszej ulicy Mikołaja Kopernika. 
Cmentarz zbudowano na planie prostokąta, był ogrodzony wysokim murem z kamiennych ciosów. Pochowano na nim, w dwóch mogiłach zbiorowych, 61 żołnierzy niemieckich. Znane są nazwiska wszystkich tam spoczywających. Polegli w 1915 roku.
Obiekt projektował Hans Mayr.
Cmentarz zlikwidowano w latach 60. XX wieku w związku z budową bloków osiedla mieszkaniowego. Prochy żołnierzy ekshumowano i przeniesiono na cmentarz wojenny nr 91 w Gorlicach.

</doc>
<doc id="2440101" url="https://pl.wikipedia.org/wiki?curid=2440101" title="Rosalie van Breemen">
Rosalie van Breemen

Rosalie van Breemen (ur. 2 sierpnia 1966 w Utrechcie) – holenderska modelka, prezenterka i dziennikarka. Najbardziej znana jest ze związków z francuskim aktorem Alainem Delonem i potentatem branży optycznej Alainem Afflelou'em.
Kariera.
Modelka.
Rosalie dorastała w Utrechcie. Będąc w szkole średniej, wygrała konkurs dla modelek organizowany przez holenderski magazyn "Panorama". Brała udział w Miss International 1984 i zdobyła tytuł Miss University 1986. Studiowała prawo i germanistykę, ale przerwała edukację, by zostać modelką.
Prezenterka.
Jako prezenterka zadebiutowała w wieku 18 lat w programie "Popshop TV" w NCRV. Pracowała także dla RTL 4 i RTL 5. W 2007 była sędziną w "Holland's Next Top Model" przez jeden sezon.
Dziennikarka.
Rosalie pisała dla francuskiego "Paris Match" i holenderskiego "De Telegraaf".
Życie prywatne.
Śluby i rozwody.
W 1987 Rosalie poznała francuskiego aktora Alaina Delona. Wystąpiła w jednym z jego teledysków. Mimo dzielącej ich różnicy wieku, zostali parą. Rosalie zrezygnowała z pracy modelki. Para ma dwoje dzieci: Anouschkę (ur. 1990) i Alaina-Fabiena (1994).
Rozwiedli się w 2001. Rosalie wyszła powtórnie za mąż za francuskiego biznesmena i "Króla Okularów" Alaina Afflelou'a w 2002. W 2008 para się rozwiodła. Później Rosalie napisała książkę o rozwodach.
W czerwcu 2011 w Genewie syn Rosalie van Breemen, Alain Fabien Delon, będąc pod wpływem alkoholu i narkotyków, postrzelił 16-letnią dziewczynę w apartamencie, należącym do jego ojca.
Linki zewnętrzne.
 

</doc>
<doc id="2440108" url="https://pl.wikipedia.org/wiki?curid=2440108" title="Cmentarz wojenny nr 90 – Gorlice">
Cmentarz wojenny nr 90 – Gorlice

Cmentarz wojenny nr 90 – Gorlice – zabytkowy, austriacki cmentarz z I wojny światowej.
Zaprojektowany przez nieznanego architekta jako kwatera wojskowa na kirkucie w Gorlicach. Pochowano na nim 4 żołnierzy austro-węgierskich i 2 rosyjskich wyznania mojżeszowego w 6 grobach pojedynczych. Cmentarz został zdewastowany przez Niemców podczas II wojny światowej i obecnie niemożliwe jest ustalenie położenia kwatery.

</doc>
<doc id="2440115" url="https://pl.wikipedia.org/wiki?curid=2440115" title="Cmentarz wojenny nr 248 – Dąbrowa Tarnowska">
Cmentarz wojenny nr 248 – Dąbrowa Tarnowska

Cmentarz wojenny nr 248 w Dąbrowie Tarnowskiej – zabytkowy cmentarz z I wojny światowej.
Zaprojektowany przez austriackiego architekta Johanna Watzala jako kwatera wojskowa na cmentarzu parafialnym. Pochowano na nim 44 żołnierzy austro-węgierskich, 9 niemieckich i 236 rosyjskich w 119 grobach pojedynczych i 38 zbiorowych. Cmentarz jest w bardzo dobrym stanie.

</doc>
<doc id="2440120" url="https://pl.wikipedia.org/wiki?curid=2440120" title="Ulica Bohaterów Majdanu (Lwów)">
Ulica Bohaterów Majdanu (Lwów)

Ulica Bohaterów Majdanu (w latach 1944-2014 "ulica Hwardyjśka") () − ulica we Lwowie, wiodąca granicą Cmentarza Stryjskiego. Dochodzi do ulicy Stryjskiej przy Parku Stryjskim. Nazwa z początków XX wieku - Kadecka pochodzi od znajdującej się przy niej Szkoły Kadeckiej. W roku 1938 przemianowana na Peowiaków, a w 1944 na Hwardyjśką.
Od 10 kwietnia 2014 roku przemianowana na ulicę Bohaterów Majdanu.

</doc>
<doc id="2440126" url="https://pl.wikipedia.org/wiki?curid=2440126" title="Ulica Kadecka">
Ulica Kadecka



</doc>
<doc id="2440130" url="https://pl.wikipedia.org/wiki?curid=2440130" title="Teodozy Teofil Godebski">
Teodozy Teofil Godebski

Teofil Godebski (imię chrzestne Teodozy) herbu Godziemba OSBM (zm. 12 września 1756) – duchowny greckokatolicki, bazylianin. W 1720 mianowany ordynariuszem pińsko-turowskim. W 1730 przeniesiony do eparchii włodzimiersko-brzeskiej.
Syn Bazylego i Elżbiety z Piaseckich.
W latach 1706–1710 studiował logikę, filozofię i teologię w Kolegium Greckim w Rzymie. Był uczestnikiem synodu zamojskiego w 1720 roku. 

</doc>
<doc id="2440141" url="https://pl.wikipedia.org/wiki?curid=2440141" title="Cmentarz wojenny nr 108 – Biecz">
Cmentarz wojenny nr 108 – Biecz

Cmentarz wojenny nr 108 – Biecz – cmentarz wojenny z okresu I wojny światowej w Bieczu, w województwie małopolskim, w powiecie gorlickim. Jeden z ponad 400 zachodniogalicyjskich cmentarzy wojennych zbudowanych przez Oddział Grobów Wojennych C. i K. Komendantury Wojskowej w Krakowie. W III okręgu gorlickim cmentarzy tych jest 54.
Opis cmentarza.
Cmentarz znajduje się przy ulicy Kazimierza Wielkiego, obok klasztoru oo. franciszkanów-reformatów. Jego projektantem był Hans Mayr. Ogrodzenie tworzy betonowa podmurówka i betonowe słupki, na których osadzono elementy kutej balystrady. Wzdłuż ogrodzenia posadzono kwitnące krzewy, na cmentarzu rosną także drzewa. Wejście przez jednoskrzydłową. kutą furtkę wykonaną z prętów. Niewielki cmentarz posiada kilka tarasów. Na mogiłach żołnierzy rosyjskich prętowe dwuramienne krzyże lotaryńskie osadzone na betonowych cokołach. Pomnik centralny w postaci wysokiego drewnianego, również dwuramiennego krzyża. Na mogile żołnierzy austriackich odlewany żeliwny jednoramienny krzyż z tarczą w środku.Jak wynika z zachowanej dokumentacji stał on na najniższym tarasie cmentarza, obecny, nowy krzyż ustawiono na najwyższym tarasie.
Polegli.
Pochowano tutaj w 6 mogiłach zbiorowych i 20 pojedynczych 42 żołnierzy armii rosyjskiej i 4 żołnierzy armii austro-węgierskiej. Większość Rosjan jest znana z nazwiska, co jest rzadkością na budowanych przez Austriaków cmentarzach z I wojny światowej. Było to możliwe dlatego, gdyż pierwotnie był to utworzony przy szpitalu polowym cmentarz rosyjski. Na założenie tego szpitala Rosjanie zajęli klasztor, a zmarłych w nim żołnierzy chowali obok murów klasztoru. Obecnie na krzyżach cmentarza brak jednak tabliczek imiennych.
Oprócz mogił na kwaterze cmentarnej do cmentarza tego należą jeszcze trzy mogiły na dziedzińcu samego klasztoru. Pochowano w nich m.in. Polaka Mariana Wawro będącego żołnierzem armii austro-węgierskiej (zmarł 7 maja 1915 r.) i brata zakonnego Andrzeja (Andreas) Pyznara.

</doc>
<doc id="2440142" url="https://pl.wikipedia.org/wiki?curid=2440142" title="Sorai Ogyū">
Sorai Ogyū

 – japoński filozof konfucjański okresu Edo.
Życiorys.
Wystąpił z radykalną krytyką neokonfucjanizmu, który jego zdaniem był zaprzeczeniem pierwotnych nauk etycznych i społecznych głoszonych przez Konfucjusza, skupiającym się na bezużytecznych dywagacjach metafizycznych oraz nieustannym pisaniu komentarzy do "Pięcioksięgu". Winą za zafałszowanie pierwotnego, „czystego” konfucjanizmu obarczył Zi Si, zarzucając mu przejęcie transcendentalnych i spirytualistycznych doktryn taoizmu, przez co odwrócił on uwagę od doskonalenia moralności i najważniejszej cnoty – ren. Jednocześnie Ogyū był jednym z pierwszych znaczących uczonych, który uznał realistyczne poglądy Xunzi za wartościowsze od idealizmu Mencjusza. Zrehabilitował także pogardzaną przez konfucjanistów filozofię legizmu, twierdząc że w praktyce politycznej liczy się pragmatyzm, a nie utopijne teorie.
Poza filozofią Sorai Ogyū zajmował się także poezją, ekonomią oraz działalnością urzędniczą, pozostawiając po sobie pokaźny dorobek naukowy i opinię cenionego erudyty. Pomimo odrzucenia i krytyki oficjalnej ideologii neokonfucjańskiej zdołał odnieść sukces dzięki opiece i uznaniu ceniącego jego indywidualizm sioguna Yoshimune.

</doc>
<doc id="2440144" url="https://pl.wikipedia.org/wiki?curid=2440144" title="Ogyū Sorai">
Ogyū Sorai



</doc>
<doc id="2440153" url="https://pl.wikipedia.org/wiki?curid=2440153" title="Steenwijkerland">
Steenwijkerland

Steenwijkerland – gmina w Holandii, w prowincji Overijssel. Powierzchnia 321,69 km² z czego 30,8 km² to woda. Liczba ludności 43.317, stan na 2011 rok. Siedzibą gminy jest Steenwijk.

</doc>
<doc id="2440157" url="https://pl.wikipedia.org/wiki?curid=2440157" title="Doroteusz (arcybiskup Aten)">
Doroteusz (arcybiskup Aten)

Doroteusz, imię świeckie Dorotheos Kottaras (ur. 1888 w Hydrze, zm. 26 lipca 1957 w Sztokholmie) – grecki biskup prawosławny, zwierzchnik Greckiego Kościoła Prawosławnego w latach 1956–1957.
Życiorys.
W 1909 ukończył studia teologiczne i prawnicze na uniwersytecie ateńskim. Naukę kontynuował w Lipsku, gdzie kształcił się w zakresie prawa kościelnego.
Po studiach wstąpił do klasztoru, a 18 września 1910 został wyświęcony na diakona. Przez kolejne dziewięć lat służył w kościele św. Jerzego w Atenach. 19 grudnia 1922 został wyświęcony na księdza przez metropolitę Hydry i Spetses Prokopiusa. W tym samym roku otrzymał sakrę biskupią i został mianowany metropolitą Cytery i Antycytery.
15 stycznia 1935 przeniesiony do diecezji Larisa-Platamon, w której pracował do 29 marca 1956. W tym dniu Sobór Greckiego Kościoła Prawosławnego wybrał go zwierzchnikiem Kościoła, arcybiskupem Aten i całej Grecji. Zmarł na atak serca w szpitalu w Sztokholmie.
Był autorem ponad czterdziestu prac naukowych poświęconych prawu kościelnemu.

</doc>
<doc id="2440163" url="https://pl.wikipedia.org/wiki?curid=2440163" title="Ludwik Czugała">
Ludwik Czugała

Ludwik Czugała (ur. 17 sierpnia 1904 w Sitańcu w powiecie zamojskim, zm. 29 maja 1951 w Dominiczynie w powiecie włodawskim) – nauczyciel, działacz oświatowy, od 1946 do 1950 przewodniczący Wojewódzkiej Rady Narodowej w Lublinie.
Życiorys.
Syn Franciszka. W 1926, po ukończeniu seminarium nauczycielskiego w Szczebrzeszynie został nauczycielem w szkole powszechnej w Czemiernikach w powiecie lubartowskim. Działacz Związku Polskiego Nauczycielstwa Szkół Powszechnych (później ZNP). 1931–1932 uczęszczał na Wyższy Kurs Nauczycielski w Poznaniu. 1937–1938 studiował zaocznie na wydziale pedagogicznym Wolnej Wszechnicy Polskiej, następnie nauczał w szkole powszechnej w kolonii Majdan-Grabina w powiecie Janów Lubelski. Od 1940 członek ZWZ, a 1942 BCh. Organizator BCh w rejonie Ostrowa Lubelskiego, komendant garnizonu BCh w Ostrowie i członek powiatowego kierownictwa BCh Lubartów. Po nawiązaniu łączności z GL i PPR na początku 1944 współorganizował konspiracyjną Wojewódzką Radę Narodową (WRN) w Lublinie; uczestnik jej pierwszego posiedzenia 18 lutego 1944 w Rudce Kijańskiej, na którym został członkiem Prezydium WRN. Od 12 sierpnia 1944 członek PPR i AL; podległy mu garnizon BCh został wówczas włączony w skład AL. Wkrótce został przewodniczącym WRN w Lublinie; był również członkiem Komitetu Wojewódzkiego (KW) PPR. Inicjator utworzenia szkoły pielęgniarek w Chełmie. Brał udział w uruchamianiu UMCS w Lublinie. Inicjator założenia i pierwszy prezes Towarzystwa Przyjaciół UMCS. Od 1947 major rezerwy, od grudnia 1948 członek PZPR. W 1951 był przewodniczącym Komisji Budownictwa WRN. Podczas wyjazdu służbowego został zatrzymany przez po-WiN-owski oddział Edwarda Taraszkiewicza „Żelaznego” i zastrzelony. Był odznaczony m.in. Orderem Krzyża Grunwaldu, Krzyżem Oficerskim Orderu Odrodzenia Polski (22 lipca 1949), Złotym Krzyżem Zasługi (8 sierpnia 1946), Srebrnym Medalem Zasłużonym na Polu Chwały (6 września 1946) i pośmiertnie Krzyżem Komandorskim Orderu Odrodzenia Polski (1951).

</doc>
<doc id="2440164" url="https://pl.wikipedia.org/wiki?curid=2440164" title="Teodor Karol Szydłowski">
Teodor Karol Szydłowski

Teodor Karol Leon Szydłowski herbu Lubicz (ur. 1793 w Warszawie, zm. 8 stycznia 1863 w Patrykozach) – generał brygady powstania listopadowego. Żołnierz armii Księstwa Warszawskiego, adiutant księcia Józefa Poniatowskiego (1813) później oficer i wreszcie generał w wojsku polskim za czasów kongresowego Królestwa Polskiego.
Szef sztabu przybocznego Naczelnego Wodza Skrzyneckiego.
Mianowany do stopnia generała brygady w powstaniu listopadowym.
Życiorys.
Urodził się w 1793 roku w Warszawie jako syn Adama Jakuba, starosty mielnickiego i Wiktorii z d. Kuczyńskiej. W wieku 16 lat wstąpił do armii jako kadet 2 Pułku Piechoty Księstwa Warszawskiego, a następnie trafił do 13 Pułku Huzarów. 1 lutego 1813 został mianowany adiutantem ks. Józefa Poniatowskiego, z którym walczył w bitwie pod Lipskiem. Został wtedy przeszyty kulą na wylot. Jego rana była na tyle poważna, że kazał swojemu kuzynowi, Ludwikowi Kickiemu, go zabić. Ten jednak tego nie uczynił, a Teodora przeniesiono do szpitala w Dreźnie, gdzie doszedł do zdrowia. Pamiętniki z bitwy opisują go jako jednego z dwóch ostatnich adiutantów, którzy byli przy nim w ostatnich chwilach życia.
Do wojska powrócił pod koniec marca 1815 roku i został skierowany do szwadronu instrukcyjnego strzelców konnych w stopniu kapitana, lecz z powodu rany postrzałowej spod Lipska podał się do dymisji. Został odznaczony Krzyżem Złotym Orderu Virtutti Militari. Powrócił do swojego domu w departamencie siedleckim. Po śmierci ojca w 1820 roku odziedziczył Hruszniew (dziś w pow. łosickim) i dobra w Repkach z przyległościami (dziś w pow. sokołowskim), gdzie przeprowadził melioracje gruntów, podnosząc ich wartość. 1 lutego 1827 rodzeństwo Szydłowskich dokonało podziału spadku. Teodor przejął folwark Repki z dworem, a Kupientyn z dworem oraz folwarki: Karskie, Liszki i Sawice przeszły na wyłączną własność młodszego brata Edwarda. 22 lutego dokonano kolejnego podziału: Hruszniew matka zapisała córce Ewie, a tydzień później Teodor dokonał wymiany dóbr w Repkach w zamian za jej nowo odziedziczone dobra. Po podziale pozostał mu spory majątek w Hruszniewie oraz pewne sumy pieniędzy, które zainwestował w zakup (od spadkobierców Antoniego Łopuskiego) dóbr w Patrykozach. Do transakcji doszło 8 kwietnia 1827 w kancelarii rejenta Antoniego Złotkowskiego w Łosicach.
Pod koniec listopada 1830 przybył do Warszawy. Stało się tak za przyczyną ciężkiej choroby jego ciotecznego brata – Walentego Sobolewskiego, wówczas prezesa Rady Administracyjnej. Będąc u kuzyna dowiedział się o wydarzeniach nocy listopadowej i razem z Ludwikiem Kickim, po 15 latach spędzonych poza wojskiem, przystąpił do powstania. Skierowano ich od razu do sztabu Naczelnego Wodza. Teodor adiutanturę pełnił już u boku gen. Józefa Chłopickiego, potem u gen. Michała Gedeona Radziwiłła i w końcu przy gen. Janie Skrzyneckim. W styczniu 1831, z racji swej funkcji, major Szydłowski awansowany został do stopnia podpułkownika. Był jednym z bohaterów zwycięskiej bitwy pod Dębem Wielkim i z bitwy tej, 5 kwietnia w Siennicy, złożył raport Skrzyneckiemu. 9 kwietnia 1831 awansowany na pułkownika, został szefem sztabu Naczelnego Wodza. Po klęsce ostrołęckiej powrócił ze Skrzyneckim do Warszawy, gdzie otrzymał rozkaz o aresztowaniu gen. Jana Krukowieckiego. 15 lipca objął dowództwo nad 2. Brygadą w 1. Dywizji Jazdy, a 28 lipca otrzymał awans na stopień generała brygady. Zdążył wziąć także udział we wrześniowej obronie stolicy. Po kapitulacji stolicy, 12 września 1831 podał się do dymisji i kilka dni później złożył przysięgę wierności carowi Mikołajowi I, dzięki czemu mógł pozostać w kraju.
Po upadku powstania powrócił do Patrykoz, gdzie w 1832 rozpoczął budowę nowego pałacu. Rozciągnął opiekę nad kościołami w Górkach, Kożuchówku i cerkwią unicką w Chłopkowie, wspomagał też bezzwrotnymi pożyczkami swych kuzynów z Werbkowic (dziś powiat hrubieszowski). Pod koniec swego życia był też właścicielem Zagórzan, wsi leżącej wówczas w południowej części guberni radomskiej. Pałac w Patrykozach, wraz z całym założeniem, ukończono ok. 1843 roku.
Wszystkie źródła podają zgodnie, że był typem samotnika, który nie założył własnej rodziny. Pod koniec życia niemal cały swój majątek zapisał testamentem kuzynowi Antoniemu Józefowi Szydłowskiemu z Werbkowic, w tym Patrykozy i Hruszniew. Zmarł w czwartek, 8 stycznia 1863 roku w swym pałacu. Jego ciało spoczęło w kościele w Górkach. Do dziś znajduje się tam, wystawione staraniem Antoniego Szydłowskiego, marmurowe epitafium. Jego śmierć nastąpiła dokładnie dwa tygodnie przed ogłoszeniem Manifestu Tymczasowego Rządu Narodowego, który uznany został za początek powstania styczniowego.

</doc>
<doc id="2440170" url="https://pl.wikipedia.org/wiki?curid=2440170" title="Aaptosyax grypus">
Aaptosyax grypus

Aaptosyax grypus – endemiczny gatunek ryby z rodziny karpiowatych (Cyprinidae), jedyny przedstawiciel rodzaju "Aaptosyax".
Występowanie.
Występuje na Półwyspie Indochińskim. Zamieszkuje rzekę Mekong w Kambodży, Laosie, Tajlandii. Najczęściej spotykany w środkowej części przy ujściu rzeki Mud do Mekongu. 
Cechy morfologiczne.
Duża drapieżna ryba dorastająca do 130 cm długości i masy ciała ok. 30 kg. 
Opis.
Gatunek jest zagrożony wyginięciem ze względu na degradację środowiska, w którym występuje oraz budowy tam na rzekach, co powoduje zawężenie się obszaru jego występowania i żerowania.
Linki zewnętrzne.
Zdjęcie ryby

</doc>
<doc id="2440177" url="https://pl.wikipedia.org/wiki?curid=2440177" title="Aaptosyax">
Aaptosyax



</doc>
<doc id="2440190" url="https://pl.wikipedia.org/wiki?curid=2440190" title="Cypselurus">
Cypselurus

Cypselurus – rodzaj morskich ryb z rodziny ptaszorowatych (Exocoetidae).
Klasyfikacja.
Gatunki zaliczane do tego rodzaju:

</doc>
<doc id="2440192" url="https://pl.wikipedia.org/wiki?curid=2440192" title="Cesarze bizantyjscy">
Cesarze bizantyjscy



</doc>
<doc id="2440196" url="https://pl.wikipedia.org/wiki?curid=2440196" title="Katedra św. Anny w Leeds">
Katedra św. Anny w Leeds

Katedra w Leeds (ang. Leeds Cathedral) – katedra rzymskokatolicka w Leeds. Główna świątynia diecezji Leeds. Mieści się przy Cookridge Street.
Budowa świątyni rozpoczęła się w 1901 i zakończyła w 1904, konsekrowana w 1904. Projektantem świątyni był John Henry Eastwood. Reprezentuje styl neogotycki. Posiada jedną wieżę. Została odrestaurowana w 2006. Katedra znajduje się na liście zabytków Wielkiej Brytanii.

</doc>
<doc id="2440198" url="https://pl.wikipedia.org/wiki?curid=2440198" title="Lodenau (stacja kolejowa)">
Lodenau (stacja kolejowa)

Lodenau – zlikwidowana stacja kolejowa w Lodenau, w kraju związkowym Saksonia, w powiecie Görlitz na terenie Łużyc Górnych.

</doc>
<doc id="2440199" url="https://pl.wikipedia.org/wiki?curid=2440199" title="Antonin Młodowski">
Antonin Młodowski

Antonin Młodowski herbu Korczak (ur. w 1724 roku na Wołyniu – zm. 12 lipca 1778 roku w Kupieczowie), duchowny greckokatolicki, bazylianin. Koadiutor pińsko-turowski od 30 października 1758 r., konsekrowany na biskupa 24 lipca 1761 r., 1 września 1764 r. mianowany koadiutorem włodzimiersko-brzeskim, od 28 sierpnia 1768 r. administrator eparchii włodzimiersko-brzeskiej. Od lutego 1778 r. pełnoprawny ordynariusz (po śmierci biskupa Filipa Wołodkowicza).
Syn Stanisława i Barbary Nestorowicz.
W latach 1740-1743 studiował logikę w Kolegium Greckim w Rzymie.
Pochowany w katedrze we Włodzimierzu.

</doc>
<doc id="2440202" url="https://pl.wikipedia.org/wiki?curid=2440202" title="Żwirki i Wigury (Gliwice)">
Żwirki i Wigury (Gliwice)

Żwirki i Wigury – osiedle Gliwic istniejące w latach 2011–2015. Patronami osiedla byli Franciszek Żwirko i Stanisław Wigura.
Historia.
Osiedle jako jednostka pomocnicza gminy powstała w 2011 roku, przez wydzielenie z dzielnicy Trynek obszaru dawnego osiedla Franciszka Zubrzyckiego. Po przywróceniu swojego pierwotnego statusu zostało ono nazwane osiedlem Żwirki i Wigury, aby uniknąć odniesień do wcześniejszego patrona, działacza komunistycznego.
Nazwa „osiedle Franciszka Zubrzyckiego” funkcjonowała od 1972 roku w odniesieniu do planowanego wówczas osiedla mieszkaniowego. W 1991 utworzono osiedle Trynek-Zubrzyckiego. W latach 2003–2011 dawne osiedle Zubrzyckiego wchodziło pod względem formalnym w skład Trynku (dzielnicy o statusie osiedla), a nadana w latach siedemdziesiątych nazwa „Zubrzyckiego” miała charakter jedynie zwyczajowy.
Franciszek Zubrzycki – dawny patron osiedla (do 30 marca 2018 roku patron jednej z ulic) – jest wymieniony, jako działacz komunistyczny okresu stalinowskiego, w dokumencie IPN dotyczącym "nazw ulic, placów oraz patronów i imion instytucji publicznych, będących formą okazywania czci i szacunku dla ideologii nazistowskiej i komunistycznej".
9 czerwca 2015 roku weszła w życie uchwała Rady Miasta nr VI/119/2015, zmieniająca uchwałę w sprawie nadania statutu osiedlu Trynek. Uchwała ta łączy osiedla Trynek oraz Żwirki i Wigury, uchylając równocześnie uchwałę w sprawie utworzenia osiedla Żwirki i Wigury oraz nadania mu statutu. Uchwałę tę Rada Miasta Gliwice podjęła 14 maja 2015, po przeprowadzeniu konsultacji z mieszkańcami.

</doc>
<doc id="2440212" url="https://pl.wikipedia.org/wiki?curid=2440212" title="Razan Hayashi">
Razan Hayashi

, właśc. – japoński filozof neokonfucjański.
Życiorys.
Był uczniem Seiki Fujiwary. Podobnie jak on porzucił praktykowanie buddyzmu zen. Razan nosił wówczas buddyjskie imię Dōshun (道春). Zarzucał tej religii destrukcyjny wpływ na relacje między ludźmi. Twierdził również, że klasztory buddyjskie przyczyniają się do marnotrawienia środków finansowych. 
Hayashi popierał naukę chińskiego neokonfucjanisty Zhu Xi. Odegrał główną rolę w ugruntowaniu pozycji "shushi-gaku" (nauka, doktryny Zhu Xi) jako oficjalnej ideologii okresu Edo.
Przedstawił również pierwszą koncepcję harmonizacji shintō i neokonfucjanizmu. Twierdził, że zachodzi związek pomiędzy shintō – pełniącym funkcję w kształtowaniu ładu społecznego – a Drogą Cesarską, czyli kultem cesarza. Głosił bowiem obecność absolutu ("kami") w sercu człowieka. Jednak to neokonfucjanizm był, według niego, fundamentem władzy i organizacji społeczeństwa.
Został pierwszym urzędowym "jusha" (uczonym konfucjańskim) i od 1606 roku prowadził szkołę w Edo, gdzie propagował wśród samurajów nową filozofię. Otrzymał także funkcję oficjalnego doradcy sioguna. Służył czterem pierwszym przywódcom rodu Tokugawa. Poprzez eksponowanie powinności poddanego wobec pana i syna wobec ojca akcentował istotność lojalności wobec państwa, tym samym wspierał podbudową ideologiczną rządy rodu Tokugawa. Podejmował starania mające na celu złączenie idei konfucjańskich z kulturą i tradycją swojej ojczyzny.

</doc>
<doc id="2440218" url="https://pl.wikipedia.org/wiki?curid=2440218" title="Ulica Jagiellońska we Lwowie">
Ulica Jagiellońska we Lwowie



</doc>
<doc id="2440222" url="https://pl.wikipedia.org/wiki?curid=2440222" title="Championnat National MTN (2009)">
Championnat National MTN (2009)

Sezon 2009 był 44. edycją najwyższej piłkarskiej klasy rozgrywkowej w Kongo. W rozgrywkach brało udział 18 zespołów, grając systemem kołowym. Tytułu nie obroniła drużyna CARA Brazzaville. Nowym mistrzem Kongo został zespół Diables Noirs Brazzaville.

</doc>
<doc id="2440224" url="https://pl.wikipedia.org/wiki?curid=2440224" title="Eduard Sochor">
Eduard Sochor

Eduard Sochor (ur. 21 września 1862, Vlčí u Chlumčan – zm. 6 czerwca 1947, Řevnice) – czeski inżynier architekt.
Studiował na Politechnice w Pradze. Studia kontynuował w Berlinie, a następnie na Akademii Sztuk Pięknych w Wiedniu, koncentrując się przede wszystkim na architekturze średniowiecznej. W 1889 wyjechał do Paryża, gdzie pracował jako konserwator. Poświęcił się głównie projektowaniu kościołów w stylach historycznych lub ich restaurowaniu. Do jego dzieł należą m.in. przebudowa kaplicy św. Jana Sarkandra w Ołomuńcu w stylu neobarokowym (1909-1912) i budowa późnosecesyjnego kościoła św. Anny na Žižkovie w Pradze (1911).

</doc>
<doc id="2440234" url="https://pl.wikipedia.org/wiki?curid=2440234" title="Sokō Yamaga">
Sokō Yamaga

 – japoński filozof konfucjański okresu Edo.
Życiorys.
Był uczniem ortodoksyjnej szkoły Razana Hayashiego, propagującej neokonfucjanizm według wykładni Zhu Xi. Studiował także techniki strategii wojennej w szkole Kagemoriego Obaty i w latach 1652-1660 był instruktorem wojskowym w służbie "daimyō" hanu Akō, Nagatomo Asano. Po zakończeniu służby poświęcił się pisarstwu, stopniowo coraz bardziej oddalając się od tradycji filozoficznej, w której wyrósł.
W 1665 roku opublikował przełomową pracę "Seikyō-yōroku" (聖教要録), w której uznał doktrynę Zhu Xi i jego następców za bezsensowne teoretyzowanie i wezwał do zwrotu ku pierwotnemu konfucjanizmowi z czasów dynastii Han. Zapoczątkował w ten sposób nową szkołę "kogakuha", odrzucającą neokonfucjanizm jako zamazanie oryginalnej myśli Konfucjusza. Ze względu na głoszone teorie znalazł się w niełasce i skazany na wygnanie musiał szukać azylu w hanie Akō. Tam rozwinął działalność pisarską oraz głosił wykłady dla samurajów. Świadectwem wielkiego wpływu Yamagi jest fakt, iż 47 rōninów z Akō powoływało się na jego nauki.
W 1675 roku zezwolono Yamadze na otwarcie w Edo szkoły, w której nauczał swojej filozofii oraz strategii. Był zwolennikiem unowocześnienia armii m.in. poprzez szerokie zastosowanie artylerii, a także nawoływał do zarzucenia ślepego czerpania wzorców z Chin. Jego prace na temat pozycji samuraja w społeczeństwie odegrały istotną rolę w kształtowaniu się kodeksu bushidō. Kontynuatorzy doktryn Yamagi tacy jak Shōin Yoshida przygotowali grunt intelektualny pod restaurację Meiji.

</doc>
<doc id="2440239" url="https://pl.wikipedia.org/wiki?curid=2440239" title="Dzwonić Northside 777">
Dzwonić Northside 777

Dzwonić Northside 777 (org. "Call Northside 777") – film kryminalny Henry’ego Hathawaya z 1947 roku. Jego bohaterem jest dziennikarz Mc Neal, próbujący rozwikłać zagadkę popełnionej przed laty zbrodni, w której doszło jego zdaniem do skazania niewłaściwego człowieka.
Film należy do tzw. dokumentów policyjnych. Oparty jest na prawdziwym dochodzeniu, jakie dziennikarz "Chicago Times" James P. McGuire przeprowadził w sprawie skazanego za zabójstwo policjanta Josepha Majczeka. Ponieważ do wydania wyroku wystarczyły zeznania jednego świadka, po 12 latach od jego wydania matka skazanego, nie wierząc w jego winę, zaoferowała wysoką nagrodę temu, kto odnajdzie faktycznego sprawcę. Dziennikarzowi faktycznie się to udało. Hathaway zekranizował całość dość wiernie, zmieniając jednak nazwiska bohaterów. Film wystylizował też na film dokumentalny, nakręcił go też w autentycznych sceneriach.

</doc>
<doc id="2440241" url="https://pl.wikipedia.org/wiki?curid=2440241" title="Hayashi Razan">
Hayashi Razan



</doc>
<doc id="2440242" url="https://pl.wikipedia.org/wiki?curid=2440242" title="Yamaga Sokō">
Yamaga Sokō



</doc>
<doc id="2440244" url="https://pl.wikipedia.org/wiki?curid=2440244" title="Ulica Hnatiuka we Lwowie">
Ulica Hnatiuka we Lwowie

Ulica akademika Hnatiuka, dawniej ulica Jagiellońska – jedna z ulic Lwowa, odchodząca pod skosem na od Wałów Hetmańskich w stronę placu Smólki (obecnie plac Generała Hryhorenki). Nazwa ulicy upamiętnia ukraińskiego etnografa, akademika Wołodymyra Hnatiuka.
W domu pod nr. 13 urodził się Ludwig von Mises.

</doc>
<doc id="2440251" url="https://pl.wikipedia.org/wiki?curid=2440251" title="Biblia Kobiety">
Biblia Kobiety

Biblia Kobiety – dwutomowa książka napisana przez Elizabeth Cady Stanton i 26 innych kobiet, opublikowana w 1895 i 1898 roku, by przeciwstawić się stanowisku fundamentalizmu religijnego, zgodnie z którym kobieta jest podległa mężczyźnie. Publikacja wywołała zarówno duże zainteresowanie, jak i kontrowersje.
Wiele feministek pracujących ze Stanton sprzeciwiało się publikacji Biblii Kobiety - uważały, że może to przeszkodzić w ich walce o prawa wyborcze. "Biblia Kobiety" stała się jednak bestsellerem. Susan B. Anthony chciała uspokoić nastroje wśród innych sufrażystek z National American Woman Suffrage Association, ale te wystąpiły z formalną krytyką książki i starały się zdystansować swój ruch od szerszej działalności Stanton, której elementem były ataki na tradycyjnie pojmowaną religię. Negatywny odbiór dzieła, powszechny również w środowisku bliskich Stanton sufrażystek, sprawił, że Stanton straciła wpływy w ruchu sufrażystek.
Kontekst społeczno - polityczny.
Na początku XIX wieku rzeczniczki i rzecznicy praw kobiet zaczęli gromadzić kontrargumenty wobec argumentów bazujących na tradycyjnych interpretacjach Biblii. Lucretia Mott stawiała czoło adwersarzom, którzy cytując Biblię chcieli pokazać jej gdzie jest jej miejsce, poprzez cytowanie innych ustępów Biblii lub podważanie tradycyjnych interpretacji tych fragmentów. W 1848 roku Mott napisała "Dyskurs kobiety" podejmujący temat Adama i Ewy oraz aktywności różnych kobiet, których postaci pojawiają się w Biblii i argumentowała, że Biblia wspiera prawo kobiet do otwartego mówienia o ich wierzeniach.
Niezależnie od Mott Lucy Stone stwierdziła, że interpretacje Biblii oparte na męskiej dominacji muszą być fałszywe - nauczyła się greki i hebrajskiego, zyskać wgląd we wcześniejsze przekłady Biblii, które, jak sądziła, były bardziej przyjazne równości kobiet.
W Nowym Jorku, z pomocą Mott, Elizabeth Cady Stanton w 1848 r. pomogła przygotować Deklarację Praw i Przywilejów i zawarła w niej dwie rezolucje, sprzeciwiające się męskiej uzurpacji religijnej, dotyczącej pozycji w kościele i wobec Boga. Do lat 50. XIX wieku Mott była już ekspertką w debatowaniu z mężczyznami, którzy odwoływali się do Biblii, by sprzeciwić się emancypacji kobiet. Podczas Narodowej Konwencji Praw Kobiet w 1852 i 1854 roku prowadziła polemiki z mężczyznami, którzy przybyli wyposażeniu w Biblię. Wielebny Henry Grew powiedział publiczności zgromadzonej na konwencji w 1854 roku, że Biblia dowodzi, iż mężczyźni są naturalnie lepsi od kobiet. Jego twierdzenia zostały punkt po punkcie odparte najpierw przez Hannah Tracy Cutler, a potem przez Mott, która rozpoczęła swą wypowiedź słowami: "To nie jest chrześcijaństwo, to jest księżownictwo poniżające kobietę do stanu, w jakim widzimy ją obecnie. Kościół i państwo zjednoczyły się i możemy bardzo wyraźnie to zobaczyć.

</doc>
<doc id="2440252" url="https://pl.wikipedia.org/wiki?curid=2440252" title="Hany Atiyo">
Hany Atiyo

Hany Atiya Ramadan (ur. 8 listopada 1983 roku) – egipski bokser wagi półciężkiej, były zawodowy mistrz Afryki.
Kariera zawodowa.
20 lutego 2009 Hany Atiyo stoczył swój pierwszy pojedynek w boksie zawodowym. W 2 rundzie przez techniczny nokaut pokonał Sayeda Ablaziza.
24 sierpnia 2011 Egipcjanin w swej dziesiątej zawodowej walce zmierzył się z rodakiem Mahmoudem Suleimanem o tytuł zawodowego Mistrza Egiptu wagi półciężkiej. Po 12-rundowym pojedynku zwyciężył Atiyo zwyciężył na punkty.
14 października 2011 Hany Atiyo pokonał w 5 rundzie przez techniczny nokaut reprezentanta Burkina Faso Boniface'a Kabore'a, zdobywając tytuł Mistrza Afryki.
26 listopada Hany Atiyo miał zmierzyć się z Polakiem Aleksem Kuziemskim o tytuł Mistrza Świata kategorii półciężkiej, federacji WBF, jednak z powodu kontuzji musiał wycofać się z pojedynku, a w jego miejsce anonsowany został Doudou Ngumbu.
27 stycznia Atiyo obronił tytuł zawodowego Mistrza Egiptu, pokonując po 12 rundach jednogłośnie na punkty, Mazura Ali.
6 kwietnia 2012 Hany Atiyo przegrał w 11 rundzie przez techniczny nokaut z Joeyem Vegasem, tracąc tym samym tytuł zawodowego Mistrza Afryki. Była to pierwsza porażka w karierze Egipcjanina.
25 lipca 2012 powrócił na ring. Zmierzył się z Egipcjaninem Ramadanem Mahmoudem, którego zastopował w 5 starciu, uzyskując w chwili przerwania walki przewagę punktową (40-36, 40-36, 40-36).
30 marca 2013 r. zmierzył się z Adelem Faragalym. Atiyo zwyciężył przez techniczny nokaut w 2. rundzie, zdobywając mistrzostwo Egiptu w wadze półciężkiej.

</doc>
<doc id="2440253" url="https://pl.wikipedia.org/wiki?curid=2440253" title="Granat właściwy">
Granat właściwy

Granat właściwy, granatowiec właściwy ("Punica granatum" L.) – gatunek rośliny należący do rodziny krwawnicowatych ("Lythraceae"). Rodzimy obszar jego występowania obejmuje część obszarów Azji Zachodniej, Kaukazu i Półwyspu Indyjskiego (państwa: Afganistan, Iran, Irak, Turcja, Dagestan, Tadżykistan, Turkiestan, Indie), ale rozprzestrzenia się poza tymi regionami. Jest uprawiany w wielu krajach świata. W Polsce ma status gatunku przejściowo dziczejącego (efemerofita) z powodu znalezienia pojedynczej siewki w Warszawie.
Uprawa.
Historia.
Na Bliskim Wschodzie granaty uprawiane były od kilku tysięcy lat. Najstarsze wzmianki o nich znajdują się zapisane pismem klinowym na glinianych tabliczkach znalezionych w Mezopotamii i datowanych na połowę trzeciego tysiąclecia p.n.e. Później uprawa rozprzestrzeniona została przez Fenicjan. W ruinach Jerycha odkryto drewniane naczynie, któremu nadano kształt owocu granatowca, oraz resztki jego owoców. W Gezer i jaskiniach nad Morzem Martwym odkryto zasuszone owoce pochodzące z okresu 1650 lat p.n.e. W Starożytnym Egipcie granat naturalnie nie występuje, ale został sprowadzony i był uprawiany już około 1550 r. p.n.e. Znany był Żydom, podczas podróży z Egiptu do Kanaanu narzekali oni bowiem, że na pustyni nie ma „"drzew figowych ani winorośli, ani drzewa granatowego, a nawet nie ma wody do picia"” (Lb 20,5). Później uprawa granatowca rozprzestrzeniła się na trasie jedwabnego szlaku. Stał się bardzo popularny w Korei i Japonii, gdzie zaczęto go uprawiać jako bonsai. Wyhodowano tam wiele jego nowych kultywarów.
Wymagania.
Granaty uprawia się w klimacie suchym i gorącym. W czasie zimy może wytrzymać mrozy do –11 °C. Nie wymaga gleby urodzajnej, rośnie dziko nawet w rozpadlinach skalnych zawierających niewielkie ilości ziemi. Granat toleruje gleby umiarkowanie zasadowe, z pH dochodzącym do 7,5, ale woli glebę lekko kwaśną (pH 5,5-6,5).

</doc>
<doc id="2440256" url="https://pl.wikipedia.org/wiki?curid=2440256" title="Kunio Yanagita">
Kunio Yanagita

 (ur. 31 lipca 1875 - 8 sierpnia 1962) – japoński etnolog i badacz folkloru. Podczas podróży po Japonii zbierał i zapisywał różne podania i legendy. Miał duży wpływ na rozwinięcie się dziedziny badań nad duchami i potworami pochodzącymi z folkloru japońskiego.
W 1940 roku otrzymał Nagrodę Asahi. Był siostrzeńcem gubernatora generalnego Tajwanu gen. Sadayoshiego Andō.

</doc>
<doc id="2440259" url="https://pl.wikipedia.org/wiki?curid=2440259" title="Katedra św. Eugeniusza w Londonderry">
Katedra św. Eugeniusza w Londonderry

Katedra św. Eugeniusza w Londonderry (ang. St Eugene's Cathedral) – katedra rzymskokatolicka w Londonderry. Główna świątynia diecezji Derry. Mieści się przy Lonemore Road.
Budowa świątyni rozpoczęła się w 1849 i zakończyła w 1873, konsekrowana w 1873. Projektantem świątyni był J. J. McCarthy. Reprezentuje styl neogotycki. Posiada jedną wieżę, której budowa trwała w latach 1900-1903. 

</doc>
<doc id="2440261" url="https://pl.wikipedia.org/wiki?curid=2440261" title="Lotnisko w Modlinie">
Lotnisko w Modlinie



</doc>
<doc id="2440268" url="https://pl.wikipedia.org/wiki?curid=2440268" title="Acha z Deiry">
Acha z Deiry



</doc>
<doc id="2440269" url="https://pl.wikipedia.org/wiki?curid=2440269" title="Wojciech Penkalski">
Wojciech Penkalski

Wojciech Adam Penkalski (ur. 17 maja 1974 w Braniewie) – polski przedsiębiorca, doktor nauk społecznych, poseł na Sejm VII kadencji.
Życiorys.
Uczęszczał do technikum, z którego wyrzucono go za złe zachowanie; ostatecznie został absolwentem Liceum Ogólnokształcącego im. Feliksa Nowowiejskiego w Braniewie. Prowadził klub fitness. W przeszłości był karany za pobicie, groźby bezprawne wobec świadka i wymuszenie rozbójnicze, łącznie przez ponad dwa lata odbywał karę pozbawienia wolności (do 2003). Z upływem czasu skazania uległy zatarciu i w rozumieniu polskiego prawa karnego Wojciech Penkalski uznawany jest za osobę niekaraną. Zajął się prowadzeniem własnej działalności gospodarczej. W 2004 założył szkółkę piłkarską i lokalny klub piłkarski. W 2008 powołał i został prezesem Fundacji Olimp.
W 2009 ukończył studia licencjackie z zakresu administracji w Elbląskiej Uczelni Humanistyczno-Ekonomicznej. W 2013 obronił dwie prace magisterskie: z zakresu gospodarki przestrzennej na tej samej uczelni oraz z bezpieczeństwa wewnętrznego na Uniwersytecie Przyrodniczo-Humanistycznym w Siedlcach. W 2015 uzyskał stopień naukowy doktora nauk społecznych (w dyscyplinie nauki o bezpieczeństwie) na Akademii Obrony Narodowej w Warszawie na podstawie pracy pt. "Rola i miejsce sejmowej Komisji Obrony Narodowej w systemie bezpieczeństwa militarnego Rzeczypospolitej Polskiej po 1990 roku".
Zaangażował się w działalność organizacji tworzonych przez Janusza Palikota. W wyborach parlamentarnych w 2011 uzyskał mandat poselski, kandydując z 1. miejsca na liście Ruchu Palikota w okręgu elbląskim i otrzymując 9255 głosów. W październiku 2013, w wyniku przekształcenia Ruchu Palikota, został działaczem partii Twój Ruch. Objął funkcję przewodniczącego zarządu tego ugrupowania w województwie warmińsko-mazurskim. W wyborach do Parlamentu Europejskiego w 2014 startował z listy komitetu Europa Plus Twój Ruch w okręgu nr 3 (województwa podlaskie i warmińsko-mazurskie) i nie uzyskał mandatu posła, zdobywając 1568 głosów. 26 września tego samego roku wraz z grupą posłów opuścił Twój Ruch. Tydzień później współtworzył koło poselskie Bezpieczeństwo i Gospodarka, które rozwiązano w lutym 2015.
W 2015 został zarejestrowany jako lider elbląskiej listy JOW Bezpartyjnych w kolejnych wyborach do Sejmu, jednak wycofał się ze startu. W styczniu 2018 ogłosił zamiar ubiegania się o stanowisko burmistrza Braniewa. Startując z własnego komitetu, w pierwszej turze głosowania zajął trzecie miejsce wśród czterech kandydatów z wynikiem 26% głosów. Kierowany przez niego komitet wyborczy uzyskał natomiast 1 mandat w radzie powiatu braniewskiego. W 2019 otworzył listę Koalicji Bezpartyjni i Samorządowcy do Sejmu w okręgu elbląskim.
W 2015 odznaczony Złotym Medalem „Za Zasługi dla Pożarnictwa”.
Życie prywatne.
Wojciech Penkalski jest żonaty.
Według opinii lekarskich z lat 1999–2000, w okresie tym zażywał codziennie narkotyki. W 2016 przeszedł ciężką chorobę płuc.

</doc>
<doc id="2440273" url="https://pl.wikipedia.org/wiki?curid=2440273" title="99 Problems">
99 Problems

99 Problems – jest to trzeci i ostatni singiel amerykańskiego rapera Jaya-Z z jego ósmej płyty "The Black Album". Był zarazem jego ostatnim singlem przed „emeryturą”.
Pojawił się na singlu i winylu, ale był wydawany razem z innymi singlami (w zależności od kraju). W USA dotarł do 30. pozycji na Billboard Hot 100 oraz do 12. na UK Singles Chart (gdzie wydano go jako „Dirt Off Your Shoulder/99 Problems”).
Produkcja i przyjęcie.
Utwór wyprodukował Rick Rubin, łącząc w nim połamany bit z rockową gitarą. Refren piosenki został pożyczony z utworu Ice-T z 1993 roku o takim samym tytule. Użyto w nim również sampli z utworów:
Singiel otrzymał bardzo pozytywne opinie krytyków muzycznych. Magazyn Rolling Stone nazwał go 2., a Pitchfork Media – 14. najlepszą piosenką dekady. Nagrodzono go Nagrodą Grammy w kategorii Best Rap Solo Performance na 47. ceremonii Grammy.
Teledysk.
Teledysk do „99 Problems” jest czarno-białym klipem, wyreżyserowanym przez Marka Romanka. Ukazuje różne sceny z Nowego Jorku, m.in.: domniemany pogrzeb Jaya-Z, tancerzy breakdance, modlącego się rabina, malującą się kobietę. Na ceremonii MTV Video Music Awards klip zdobył 4 nagrody z 6 nominacji.
Lista utworów.
99 Problems/My 1st Song.
A-Side
B-Side
99 Problems/Dirt Off Your Shoulder, Vinyl.
A-Side
B-Side

</doc>
<doc id="2440277" url="https://pl.wikipedia.org/wiki?curid=2440277" title="Polana Wilcze Doły">
Polana Wilcze Doły

Wilcze Doły – polana w Paśmie Jaworzyny w Beskidzie Sądeckim. Znajduje się na północnych stokach szczytu Wilcze Doły (786 m) oraz zachodnich stokach Ostrej (834 m). Położona jest na wysokości około 720-782 m n.p.m. Bliżej jej zachodniego końca znajduje się pojedyncze zabudowanie gospodarskie bez prądu elektrycznego. Dawniej mieszkała tutaj i uprawiała ziemię jedna rodzina. Obecnie jest to już gospodarstwo opuszczone. Polana jest już tylko w niektórych miejscach koszona, pozostała jej część stopniowo zarasta lasem.
W dolnej części polany, na wysokości 745 m ma swoje źródła potok Bączanka uchodzący do Kamienicy Nawojowskiej. Z polany położonej tuż przy szlaku turystycznym rozległe widoki na północną stronę: na Kotlinę Sądecką i Nowy Sącz oraz Beskid Niski. Znajduje się na obszarze Popradzkiego Parku Krajobrazowego.

</doc>
<doc id="2440279" url="https://pl.wikipedia.org/wiki?curid=2440279" title="Wilcze Doły">
Wilcze Doły



</doc>
<doc id="2440280" url="https://pl.wikipedia.org/wiki?curid=2440280" title="Chile na Letnich Igrzyskach Olimpijskich 1948">
Chile na Letnich Igrzyskach Olimpijskich 1948

Chile na Letnich Igrzyskach Olimpijskich 1948, reprezentowane było przez 54 sportowców (50 mężczyzn i 4 kobiety). Był to 7. start reprezentacji w historii letnich igrzysk olimpijskich.
Reprezentanci.
Boks.
Mężczyźni
Kolarstwo.
Mężczyźni
Koszykówka.
Mężczyźni
Lekkoatletyka.
Mężczyźni
Kobiety
Pięciobój nowoczesny.
Mężczyźni
Piłka wodna.
Mężczyźni
Skoki do wody.
Mężczyźni
Strzelectwo.
Mężczyźni
Szermierka.
Mężczyźni

</doc>
<doc id="2440288" url="https://pl.wikipedia.org/wiki?curid=2440288" title="Tytus Oates">
Tytus Oates

Titus Oates (ur. 1649, zm. 1705) – angielski duchowny anglikański, przestępca, konspirator, który przyczynił się do obalenia króla Jakuba II Stuarta.
Życiorys.
Wczesne życie.
Wychowany przez brutalnego i nie interesującego się nim ojca, Samuela, Titus miewał napady konwulsji, cierpiał na ślinotok i chroniczny katar. Według pewnych relacji jego wygląd zewnętrzny przedstawiał się tak: miał jedną nogę krótszą od drugiej, "twarz we wszystkich kolorach tęczy, a resztę ciała czarną", "odstające uszy... krótką szyję... wąski podbródek".
W 1667 zapisał się na Uniwersytet w Cambridge. Nigdy go nie ukończył, ale podawał się za jego absolwenta, dzięki czemu pracował w 1673 jako kaznodzieja w plebanii w Kent. Członkowie kongregacji zwolnili go, ponieważ przejawiał gwałtowny temperament. Później stał się wikariuszem swego ojca w Hastings. Również i wtedy go wyrzucono pod zarzutem namawiania dyrektora miejscowej szkoły do popełnienia sodomii z jednym z uczniów. W obawie przed procesem Oates uciekł do Londynu. Tam swoimi oszustwami zdobył posadę kapelana okrętowego na statku "Adventure". W 1676 kolejny raz został zwolniony za homoseksualne skłonności.
W marcu 1677 niestabilny psychicznie ksiądz, ojciec Berry, zgodził się, aby Oates dołączył do Kościoła rzymskokatolickiego. Wkrótce dostał się do Angielskiego Kościoła Jezuitów i przystąpił do zbierania informacji, które później wykorzystał do fabrykowania opowieści mających rzekomo związek ze "spiskiem Papistów". Po kilku miesiącach zmienił tożsamośc: podawał się za "Samsona Lucy", absolwenta uniwersytetu w Salamance, po czym przeniósł się do seminarium w Saint-Omer w północnej Francji. Tamtejsi seminarzyści nie żyli z nim w zgodzie (jeden z nich uderzył go raz rondlem w głowę). 
Spisek papistów.
Wyrzucony z seminarium w 1678 odszukał dawnego znajomego, doktora Israela Tonge'a, protestanckiego kaznodzieję, który uważał, że jezuici spiskują przeciw angielskiemu królowi. Titus Oates stracił zaufanie do katolickich duchownych i zajął się rozgłaszaniem wiadomości, że posiada dowody na istnienie „spisku papistów” (ang. "The Poppish plot"), którego celem było rzekomo zabójstwo protestanckiego króla Karola II i osadzenie na tronie Anglii jego brata katolika, Jakuba, księcia Yorku (późniejszego Jakuba II).
Uzyskawszy w 1678 krótkie posiedzenie u króla, Tonge powiadomił go "spisku papistów". Oatesowi nakazano stawienie się w Izbie Gmin. Za pomocą zręcznych kłamstw wezwany duchowny przekonał jej członków do swych racji, wykorzystując m.in. antykatolickie nastawienie większości parlamentarzystów. Przedstawione przez niego „dowody” doprowadziły do serii aresztowań, głównie niewinnych jezuitów i kilku spośród znanych katolickich lordów. Wielu podejrzanych torturowano w okrutny sposób, ponad 30 z nich stracono (wśród nich znalazł się św. Oliver Plunkett, prymas Irlandii). Parlament uznał Oatesa za patriotę, przyznał mu pensję i gabinet w Whitehallu. 
Upadek.
Pozycja Oatesa zachwiała się, gdy ten posądzał o udział w spisku angielską królową. W trakcie przesłuchań często symulował choroby i udawał omdlenia. Do 1684 wszystkie jego fałszywe oskarżenia zostały obalone. Jakub, książę Yorku, pozwał Oatesa do sądu za zniesławienie go, zażądał 100 000 funtów odszkodowania i wygrał proces. Po koronacji na króla Jakuba II w 1685 duchownego skazano na dożywocie i obowiązek noszenia nakrycia głowy ze specjalną inskrypcją o jego "zbrodniach krzywoprzysięstwa". Raz w roku wymierzano mu chłostę pięciu batów i zakuwano w gąsior. Nigdy nie okazał skruchy z powodu krzywd, jakie wyrządził ofiarom "spisku".
W 1688, gdy Jakub II został obalony, Oates wyszedł z więzienia i otrzymał od Wilhelma III Orańskiego rentę, którą roztrwonił i w rezultacie umarł w bankructwie.

</doc>
<doc id="2440299" url="https://pl.wikipedia.org/wiki?curid=2440299" title="Leukippos (syn Perieresa)">
Leukippos (syn Perieresa)

Leukippos (znaczy „Biały Koń”) – w mitologii greckiej syn Perieresa z Messenii i Gorgofony, mąż Filodike. Miał trzy córki: Fojbe, Hilajrę oraz Arsinoe. Pierwsze dwie porwali Dioskurowie, trzecia była kochanką Apollona i prawdopodobnie matką Asklepiosa. Według Owidiusza, Leukippos był uczestnikiem łowów kalidońskich. Miasto Leuktry zostało tak nazwane na jego cześć.

</doc>
<doc id="2440302" url="https://pl.wikipedia.org/wiki?curid=2440302" title="Fundació Joan Miró">
Fundació Joan Miró

Fundació Joan Miró – muzeum sztuki współczesnej poświęcone Joanowi Miró, zlokalizowane na wzgórzu Montjuïc w Barcelonie.
Idea założenia fundacji narodziła się u Joana Miro w 1968; pomysł ten zrealizował wraz z przyjacielem Joanem Prats. Według zamysłu nowy obiekt miał przede wszystkim zachęcać młodych artystów do eksperymentowania ze sztuką współczesną. Budynek zaprojektował Josep Lluís Sert z uwzględnieniem przestrzeni dla publiczności i ekspozycji wystawowych. Architekt zawarł w budynku dziedzińce i tarasy tworzące naturalne przejście dla zwiedzających poszczególne części obiektu.
Budynek fundacji otwarto 10 czerwca 1975 r. Pierwszym prezesem instytucji został Joaquim Gomis Serdañons, zaś Miró został jednym z członków pierwszego zarządu. Twierdzono, że nowa fundacja reprezentuje nową wizję muzeum i nowe odniesienie barcelończyków wobec ich dziedzictwa kulturowego.
W 1986 roku rozbudowano obiekt o audytorium i bibliotekę z 10 tys. woluminów.
Nagroda Joan Miró.
Od 2007 roku fundacja przyznaje nagrodę im. Joana Miró. Przyznawana jest co dwa lata artyście współczesnemu, którego twórczość charakteryzuje się taką samą wolnością, innowacyjnością i zaangażowaniem, jakie charakteryzowały sztukę Miró. Nagroda przyznawana jest co dwa lata. Laureaci otrzymują 70 000 euro, dyplom oraz statuetkę zaprojektowaną przez Andrégo Ricarda. Wyboru nagrodzonego dokonuje międzynarodowe gremium złożone z przedstawiciela fundacji oraz co najmniej 3 innych ekspertów od sztuki współczesnej (np. krytyków czy dyrektorów muzeum). Wśród jurorów byli dotychczas m.in. Vicent Todolí (z Tate Modern), Alfred Pacquement (z Centre Georges Pompidou) czy Iwona Blazwick (z Whitechapel Gallery w Londynie).
Dotychczasowymi laureatami byli:
Kolekcja.
Kolekcja muzeum składa się obecnie z ponad 14 tys. dzieł sztuki Miro: 217 obrazów, 178 rzeźb, 9 tkanin, 4 ceramiki oraz z prawie kompletnego zbioru prac graficznych i ponad 8 tys. rysunków. Wiele z tych dzieł sztuki zostało podarowanych przez samego Miro.
Zgodnie z założeniem Miro w budynku Fundacji mieści się przestrzeń o nazwie "Espai 13", którą przeznaczono dla promowania prac młodych eksperymentalnych artystów, chociaż znajdują się tam także prace Petera Greenawaya, Eduarda Chillidy, René Magritte, Marka Rothko, Antoniego Tàpiesa i Antoniego Saury. Kolekcja zawiera także pracę "4 skrzydła" Alexandra Caldera i "Fontannę rtęci", w której płynna rtęć, ze względu na swoje trujące właściwości, została oddzielona od widzów specjalną szybą ochronną.
Zwiedzającym muzeum udostępniono linki do QRpedii (mobilna wersja Wikipedii bazująca na kodzie QR), dzięki którym można uzyskać informacje o poszczególnych eksponatach np. na urządzeniach mobilnych.

</doc>
<doc id="2440303" url="https://pl.wikipedia.org/wiki?curid=2440303" title="Ostryżyca amerykańska">
Ostryżyca amerykańska

Ostryżyca amerykańska ("Crassostrea virginica") – gatunek osiadłego małża nitkoskrzelnego z rodziny ostrygowatych (Ostreidae), wraz z ostrygą jadalną i ostryżycą japońską zaliczany do najcenniejszych mięczaków jadalnych. W tłumaczeniu z języka angielskiego określana jest nazwami "ostryga atlantycka" lub "ostryga wirginijska". Jej muszla osiąga przeciętnie 8–18 cm, maksymalnie do 25 cm.
Występuje w północno-zachodniej części Oceanu Atlantyckiego, wzdłuż wybrzeży Ameryki Północnej po Zatokę Meksykańską. Przed 1939 sprowadzono ją na Wyspy Brytyjskie. Spotykana jest też w Morzu Adriatyckim. Jest hodowana i poławiana na dużą skalę, przede wszystkim w Atlantyku. W 1999 roku złowiono 132 207 t tego gatunku. Największy udział w połowach miały Stany Zjednoczone i Meksyk. W wyniku przełowienia i zanieczyszczenia wód liczebność populacji tej ostryżycy spada.

</doc>
<doc id="2440305" url="https://pl.wikipedia.org/wiki?curid=2440305" title="Crassostrea virginica">
Crassostrea virginica



</doc>
<doc id="2440306" url="https://pl.wikipedia.org/wiki?curid=2440306" title="Dajr ad-Dubban">
Dajr ad-Dubban

Dajr ad-Dubban (arab. دير الدبان) – nieistniejąca już arabska wieś, która była położona w Dystrykcie Hebronu w Mandacie Palestyny. Wieś została wyludniona i zniszczona podczas I wojny izraelsko-arabskiej, po ataku Sił Obronnych Izraela w dniu 24 października 1948.
Położenie.
Dajr ad-Dubban leżała w górzystej okolicy na pograniczu Szefeli z Judeą, w odległości 26 kilometrów na północny zachód od miasta Hebron. Według danych z 1945 do wsi należały ziemie o powierzchni 7 784 ha. We wsi mieszkało wówczas 730 osób.
Historia.
W 1596 Dajr ad-Dubban była dużą wsią o populacji liczącej 396 osoby. Mieszkańcy utrzymywali się z upraw pszenicy, jęczmienia, oliwek i owoców, oraz hodowli kóz i produkcji miodu.
W okresie panowania Brytyjczyków Dajr ad-Dubban była średniej wielkości wsią.
Podczas I wojny izraelsko-arabskiej w maju 1948 wieś zajęły wojska egipskie. We wsi stacjonowały siły arabskich ochotników z Arabskiej Armii Wyzwoleńczej i egipskiego Bractwa Muzułmańskiego. W końcowej fazie operacji Jo’aw w nocy z 23 na 24 października wieś zajęli Izraelczycy. Przed przybyciem izraelskich żołnierzy większość mieszkańców uciekła. Ci, którzy pozostali, zostali zmuszeni do opuszczenia wioski, a następnie wyburzono wszystkie jej domy.
Miejsce obecnie.
Na gruntach należących do Dajr ad-Dubban powstał w 1955 moszaw Luzit.
Palestyński historyk Walid Chalidi, tak opisał pozostałości wioski Dajr ad-Dubban: „Łatwo rozpoznawalne są stare drogi wioski. Istnieją również pozostałości kamiennych tarasów i jaskinie”.

</doc>
<doc id="2440309" url="https://pl.wikipedia.org/wiki?curid=2440309" title="Plac Smólki">
Plac Smólki



</doc>
<doc id="2440316" url="https://pl.wikipedia.org/wiki?curid=2440316" title="Światowy Dzień Informacji na temat Rozwoju">
Światowy Dzień Informacji na temat Rozwoju

Światowy Dzień Informacji na temat Rozwoju (ang. "World Development Information Day") - święto obchodzone corocznie 24 października, w Dzień Narodów Zjednoczonych, ustanowione rezolucją 3038 (XXVII) przez Zgromadzenie Ogólne ONZ w 1972 roku.
Data nie jest przypadkowa. 
Dzień ten rozpoczyna również Tydzień Rozbrojenia (do 30 października) w rocznicę powstania Narodów Zjednoczonych (rezolucja S-10/2 z 1978 roku).
Celem obchodów Dnia jest zwrócenie uwagi społeczeństwa świata i opinii publicznej na problemy rozwoju społeczno-gospodarczego i potrzebę zacieśnienia międzynarodowej współpracy na rzecz ich pokonywania.
W ramach edukacji i rozwoju Zgromadzenie ogłosiło lata 2005-2014 Dekadą Edukacji na temat Zrównoważonego Rozwoju pod patronatem UNESCO (rezolucja 57/254 z 20 grudnia 2002). Obchody powinny wykazywać związek z istniejącymi już programami edukacyjnymi, takimi jak Dakarski Ramowy Program Działań oraz Dekada Alfabetyzacji (2003-2012).
Informacji na temat rozwoju dostarcza również trwająca Dekada Odbudowy i Zrównoważonego Rozwoju Zagrożonych Regionów (2006-2016), ustanowiona w trzecią dekadę po katastrofie w elektrowni atomowej w Czarnobylu (rezolucja 62/9 z 20 listopada 2007)

</doc>
<doc id="2440317" url="https://pl.wikipedia.org/wiki?curid=2440317" title="Język amorycki">
Język amorycki

Język amorycki – język semicki (północnosemicki w klasyfikacji E. Lipińskiego), obejmujący grupę dialektów używanych przez Amorytów w drugiej połowie III tysiąclecia i w pierwszej połowie II tysiąclecia p.n.e. na terenach północnej Syrii i północnej Mezopotamii. Dialekty te są blisko ze sobą spokrewnione, choć nie ma dowodów, iż wywodziły się one z jednolitego języka.
Nazwa "amorycki" pochodzi z języka akadyjskiego, w którym kraje położone na zachód od Eufratu określano mianem "Amurru"; nazwę tę przeniesiono później na ludność koczowniczą i półosiadłą, która pojawiła się około roku 2300 p.n.e. w Syrii, Palestynie i Mezopotamii.
Język ten poświadczony jest w licznych imionach własnych (wraz z charakterystycznymi formami gramatycznymi), zapisanych w tekstach klinowych, a ponadto w zapożyczeniach używanych przez pisarzy starobabilońskich oraz jako pewne szczególne cechy językowe obecne w tekstach starobabilońskich (zwłaszcza w tekstach z Mari). Amoryckie imiona własne pojawiają się także w niektórych tekstach egipskich okresu Średniego Państwa (XIX–XVIII w. p.n.e.), tzw. tekstach złorzeczących.
W klasyfikacji E. Lipińskiego najbliższe amoryckiemu są języki paleosyryjski (eblaicki) oraz ugarycki. Język amorycki został poświadczony przez zabytki z Ebli, Ur, Mari, Ugarit i Emar. Ponieważ Amoryci byli ludem półkoczowniczym, nie stworzyli sposobu zapisu własnego języka. Po zdobyciu dominacji w regionie przejęli pismo i język akadyjski.

</doc>
<doc id="2440320" url="https://pl.wikipedia.org/wiki?curid=2440320" title="Enryō Inoue">
Enryō Inoue

 (ur. 18 marca 1858 - zm. 6 czerwca 1919) – japoński filozof, pedagog i nacjonalista, jeden z najbardziej wpływowych buddystów z okresu Meiji. Próbował na nowo zdefiniować religię buddyjską przy pomocy filozofii europejskiej. Zajmował się również metafizyką oraz zjawiskami nadprzyrodzonymi, przez co znany był jako dr Duch lub dr Yōkai. Zmarł 6 czerwca 1919 podczas prowadzenia wykładów w Dalian w Chinach.
Jego najsłynniejszym dziełem jest "Yōkaigaku kōgi" (Wykłady na temat rzeczy niesamowitych).

</doc>
<doc id="2440328" url="https://pl.wikipedia.org/wiki?curid=2440328" title="Port lotniczy Swansea">
Port lotniczy Swansea

Swansea Airport (IATA: SWS, ICAO: EGFH) – port lotniczy znajdujący się 9,3 kilometra na południowy zachód od Swansea, w Walii (Wielka Brytania). 

</doc>
<doc id="2440334" url="https://pl.wikipedia.org/wiki?curid=2440334" title="Ekken Kaibara">
Ekken Kaibara

 – japoński filozof neokonfucjański, botanik.
Życiorys.
Pochodził z Kiusiu ("Kyūshū"), spędził jednak życie na licznych podróżach po kraju. Poza filozofią zajmował się m.in. przyrodoznawstwem i ziołolecznictwem. Pozostawił po sobie ponad 100 traktatów na różnorakie tematy, pisanych prostym, potocznym językiem. Do najbardziej znanych dzieł należy "Wielka nauka dla kobiet" ("Onna-daigaku"), będąca przez długi czas podstawowym podręcznikiem dla dobrze urodzonych niewiast. Niektórzy badacze kwestionują jednak autorstwo tego pisma.
Zwolennik nauk Zhu Xi (1130–1200) nie trzymał się ich jednak dogmatycznie. Intensywnie działał na rzecz przystosowania konfucjanizmu do warunków japońskich. W pracy "Poważne wątpliwości" ("Taigi-roku") skrytykował niektóre, zbyt oderwane od sfery praktycznej, poglądy swego duchowego nauczyciela. Odrzucał dualizm zasady ("li") oraz siły materialnej ("qi"), a także zasady niebiańskiej i ludzkich oczekiwań czy dążeń. W jego miejsce proponował ścisłą zależność między ładem Kosmosu a ładem społecznym.

</doc>
<doc id="2440335" url="https://pl.wikipedia.org/wiki?curid=2440335" title="Cezary Olejniczak">
Cezary Olejniczak

Cezary Roman Olejniczak (ur. 12 października 1972 w Łowiczu) – polski rolnik, samorządowiec i polityk, poseł na Sejm VII kadencji.
Życiorys.
W 1999 ukończył studia w Szkole Głównej Handlowej w Warszawie na kierunku Międzynarodowe Stosunki Gospodarcze i Polityczne. Pracował w Agencji Rynku Rolnego, w latach 2002–2007 na stanowisku dyrektora. Następnie zaczął prowadzić prywatne gospodarstwo rolne.
Wstąpił do Sojuszu Lewicy Demokratycznej, wszedł w skład władz regionalnych tego ugrupowania. W latach 1998–2002 był radnym gminy Bielawy. W 2010 został wybrany do sejmiku łódzkiego IV kadencji. W 2011 kandydował w wyborach parlamentarnych z ostatniego miejsca na liście komitetu wyborczego SLD w okręgu sieradzkim i uzyskał mandat poselski. Oddano na niego 7082 głosy.
W 2014 tygodnik „Polityka” na podstawie rankingu przeprowadzonego wśród polskich dziennikarzy parlamentarnych wymienił go wśród 10 najlepszych posłów, podkreślając dużą aktywność na polu wielu komisji i podkomisji oraz zaangażowanie w sprawy rolnictwa. W wyborach w 2015 Cezary Olejniczak nie uzyskał poselskiej reelekcji. W wyborach samorządowych w 2018 bezskutecznie kandydował do sejmiku łódzkiego. W wyborach w 2019 ponownie był kandydatem SLD do Sejmu.
Życie prywatne.
Jest żonaty, ma dwóch synów. Jest starszym bratem Wojciecha Olejniczaka.

</doc>
<doc id="2440337" url="https://pl.wikipedia.org/wiki?curid=2440337" title="Plac Generała Hryhorenki we Lwowie">
Plac Generała Hryhorenki we Lwowie

Plac generała Hryhorenki, dawniej plac Jezuicki, Plac Smolki - plac we Lwowie u zbiegu przedwojennych (II Rzeczpospolita) ulic: Jagiellońskiej, Mickiewicza, Kościuszki, Kołłątaja i Podlewskiego.
Na miejscu zniszczonego w okresie Ukraińskiej SRR pomnika Franciszka Smolki stoi obecnie figura św. Jerzego.

</doc>
<doc id="2440341" url="https://pl.wikipedia.org/wiki?curid=2440341" title="Kaibara Ekken">
Kaibara Ekken



</doc>
<doc id="2440343" url="https://pl.wikipedia.org/wiki?curid=2440343" title="Chile na Letnich Igrzyskach Olimpijskich 1960">
Chile na Letnich Igrzyskach Olimpijskich 1960

Chile na Letnich Igrzyskach Olimpijskich 1960, reprezentowane było przez 9 sportowców (8 mężczyzn i 1 kobieta). Był to 10. start reprezentacji w historii letnich igrzysk olimpijskich.
Reprezentanci.
Boks.
Mężczyźni
Lekkoatletyka.
Mężczyźni
Kobiety
Strzelectwo.
Mężczyźni

</doc>
<doc id="2440349" url="https://pl.wikipedia.org/wiki?curid=2440349" title="Wina niemieckie">
Wina niemieckie

Wina niemieckie stanowiły w 2007 roku 4% światowej produkcji wina, co stawia Niemcy na siódmym miejscu w klasyfikacji. Kraj wyprodukował wtedy 10,5 mln hl wina, z czego wyeksportowano 3,4 mln hl. Pod względem wielkości upraw winorośli Niemcy ( ha) były wtedy piętnastym krajem na świecie i 1,3% udziału, przy czym powierzchnia upraw uwzględnia uprawy winogron deserowych. 
Specjalnością kraju są wina białe (63,2% upraw stanowią szczepy białe), szczepy czerwone przeważają tylko w regionach Ahr i Wirtembergia. Znaczącą część produkcji stanowią wina musujące, określane jako "Sekt", których produkcja stanowi dwukrotność produkcji szampana.
Odmiany winogron.
Najczęściej uprawiane w Niemczech odmiany winogron (stan na 2007 r.)
Kategorie win.
Niemieckie prawo winiarskie dzieli niemieckie wina na 4 kategorie: 
W przypadku kategorii Qualitätswein mit Prädikat, "wyróżniki" ("Prädikat"), uszeregowane według poziomu cukru są następujące:
Dla oznaczenia smaku używa się (przy czym określeń słodkie, a zwłaszcza półsłodkie używa się rzadko):
Etykieta.
Obowiązkowo na etykietach niemieckich win muszą znaleźć się następujące informacje:
Informacje takie jak: obszar pochodzenia, nazwy dwóch głównych odmian winorośli, rocznik produkcji, informacja, czy wino było butelkowane przez producenta, nazwa winnicy i opis smaku (wytrawne, słodkie etc.) należą do informacji nieobowiązkowych.

</doc>
<doc id="2440351" url="https://pl.wikipedia.org/wiki?curid=2440351" title="Port lotniczy Shoreham">
Port lotniczy Shoreham

Shoreham Airport (IATA: ESH, ICAO: EGKA) – lotnisko położone w Lancing w hrabstwie West Sussex, Wielka Brytania.

</doc>
<doc id="2440357" url="https://pl.wikipedia.org/wiki?curid=2440357" title="George Bridgetower">
George Bridgetower

George Augustus Polgreen Bridgetower (ur. 11 października 1778 w Białej Książęcej (ob. Biała Podlaska), zm. 29 lutego 1860 w Londynie) – brytyjski wirtuoz skrzypiec i kompozytor karaibsko-niemieckiego pochodzenia.
Życiorys.
Ojciec Bridgetowera, John Frederick Bridgetower, najprawdopodobniej pochodził z Karaibów, być może z Barbadosu; matka natomiast pochodziła ze Szwabii. Oboje byli służącymi. Przyszły skrzypek urodził się w 1778 w Białej Książęcej, gdzie jego ojciec pracował wtedy jako służący u księcia Hieronima Wincentego Radziwiłła. W roku 1779 ojciec przeszedł na służbę u księcia Esterházyego, patrona Josepha Haydna, od którego kilkuletni George pobierał lekcje.
George już w dzieciństwie wykazywał talent muzyczny; w 1789 r. dał udane koncerty w Paryżu, Londynie, Bath i Bristolu. W 1791 zainteresował się nim brytyjski następca tronu znany wkrótce jako Jerzy IV Hanowerski, który zaczął nadzorować jego dalszą edukację muzyczną. Od 1795 mieszkał na stałe w Londynie, kształcąc się pod kierunkiem François-Hippolyte Barthélémona (dyrektora Covent Garden Theatre), Ivana Jarnovicia i Thomasa Attwooda (organisty w katedrze św. Pawła oraz profesora Królewskiej Akademii Muzycznej).
Do końca XVIII wieku wziął udział w około 50 koncertach w teatrach londyńskich, takich jak Covent Garden, Drury Lane czy Haymarket, był też zatrudniony przez przyszłego króla w jego orkiestrach w Brighton i Londynie.
W 1802 pozwolono Bridgetowerowi wyjechać do Drezna w odwiedziny do matki i brata. Rok później wystąpił w Wiedniu razem z Ludwigiem van Beethovenem. Wywarł wielkie wrażenie na austriackim kompozytorze, który zadedykował mu Sonatę skrzypcową nr 9 A-dur (op. 47). Po raz pierwszy została ona publicznie wykonana 24 maja 1803 r. w wiedeńskim teatrze Augarten – Beethoven grał na fortepianie, a Bridgetower na skrzypcach. Wkrótce jednak doszło do konfliktu między muzykami, w wyniku czego Beethoven zadedykował swoje dzieło Rodolphe’owi Kreutzerowi (dziś sonata jest znana właśnie jako „Kreutzerowska”). Najbardziej znana wersja mówi o tym, że Bridgetower obraził kobiety, które okazały się przyjaciółkami Beethovena.
Po tym epizodzie Bridgetower powrócił do Londynu, gdzie kontynuował karierę muzyczną, a także zaczął nauczać. 4 października 1807 r. został wybrany do Królewskiego Stowarzyszenia Muzyków, był też członkiem Trinity Hall, uzyskując tam w czerwcu 1811 tytuł Bachelor of Music. Występował z orkiestrą Królewskiego Towarzystwa Filharmonicznego. W 1816 r. ożenił się z Mary Leech Leeke. Później dużo podróżował, zwłaszcza do Włoch, gdzie mieszkała jego córka.
Zmarł w 1860 r. w Peckham w południowej części Londynu, pozostawiając po sobie 1000 funtów, które zapisał siostrze zmarłej żony. Jego szczątki spoczywają na cmentarzu w Kensal Green. Dom, w którym mieszkał do śmierci został wyburzony w roku 1970.
Własne kompozycje Bridgetowera obejmują "Diatonica amonica" na fortepian, opublikowane w 1812 w Londynie, oraz "Henry: A voice" na głos średni i fortepian. Listę jego dzieł można znaleźć w "Black Music Research Journal", Vol. 10, Nr 2, Fall 1990, w artykule Dominique-René de Lerma.
Postaci Bridgetowera poświęcony był krótkometrażowy film "A Mullato Song" z 1996. Grali go Everton Nelson jako dorosłego i Cole Mejas jako dziecko. Pojawia się też w "Wiecznej miłości" z 1994 r. W 2009 r. Rita Dove, laureatka nagrody Pulitzera, wydała książkę "Sonata Mulattica".

</doc>
<doc id="2440362" url="https://pl.wikipedia.org/wiki?curid=2440362" title="Tatry (czasopismo)">
Tatry (czasopismo)

Tatry – kwartalnik wydawany przez Wydawnictwa Tatrzańskiego Parku Narodowego, adresowany do miłośników Tatr i ich przyrody.
„Tatry” wydawane są przez Tatrzański Park Narodowy od 1991 r., początkowo nieregularnie, zaś od 2004 r. jako kwartalnik w cyklu zgodnym z rytmem przyrody: zima, wiosna, lato, jesień. Pismo oferuje czytelnikom zróżnicowaną tematykę, od artykułów dotyczących geologii i klimatu, poprzez teksty przedstawiające tatrzańską florę i faunę, po tematy które wiążą się z obecnością człowieka w górach, a więc historię, etnografię, turystykę, sport, różne dziedziny twórczości artystycznej, a nawet filozofię.
Objętość czasopisma wynosiła początkowo 24-28 stron czarno-białych, z barwną czterostronicową wkładką, spiętych barwną okładką. Jako regularny kwartalnik liczyło ono początkowo 110 stron, następnie objętość wzrosła do 126, potem do 142 stron, a aktualnie (2021 r.) wynosi 202 strony w pełnym kolorze, spięte takąż okładką z cienkiego kartonu. Przez dłuższy czas czasopismo zawierało także wyodrębnione streszczenie w języku słowackim na ośmiu dodatkowych stronach o osobnej numeracji. Od czasu do czasu pojawiają się w numerze jedna lub dwie rozkładane wkładki podwójnej wielkości. Format czasopisma, początkowo zbliżony do A4, wynosi obecnie 27,3 x 21 cm. Nakład wahał się od 4 tys. do 6,7 tys. egzemplarzy, aktualnie (2021 r.) wynosi 4,6 tys. egzemplarzy. Kwartalnik jest dostępny w prenumeracie, sprzedaży detalicznej (salony Empik) a także w formie e-wydania (elektronicznej). Cena detaliczna pojedynczego numeru zmieniała się od 9,90 zł w 2004 r. do 17 zł w roku 2021.
Pierwszym redaktorem naczelnym czasopisma był Wiesław Siarzewski. Od numeru siódmego do 69. redaktorem naczelnym był Marek Grocholski. Obecnie (2021 r.) funkcję tę pełni Agnieszka Szymaszek, a w redakcji oprócz niej pracują jeszcze Agnieszka Gąsienica-Giewont, Grzegorz Kapla i Paulina Kołodziejska. Oprawę graficzną czasopisma w rzeczywistym cyklu kwartalnika od początku realizuje lookStudio.
Od początku wydawania „Tatr” jako regularnego kwartalnika materiały publikowane dzielone są na stałe (z drobnymi zmianami) działy tematyczne. Aktualnie są to działy: "Rozmaitości" (m.in. Aktualności, Kronika Straży parku, Raptularz przewodnicki), "Z drugiej strony Tatr" (wydarzenia na Słowacji), "Wypadki górskie" (kroniki TOPR i słowackiej HZS za miniony kwartał), "Szkoła górska", "Taternictwo", "Okiem Turysty", "Przyroda", "Temat numeru" (5-10 artykułów poświęconych przewodniemu tematowi numeru), "Inne góry", "Historia", "Etnologia", "Malarstwo", "Lektury" (omówienia i recenzje literatury górskiej, głównie tatrzańskiej i wspinaczkowej), "Moim zdaniem" (krótkie szkice i eseje). „Tematy numeru” są bardzo zróżnicowane. Były nimi m.in. "Złoty jubileusz TPN" (2004), "Podziemia Tatr" (2005), "Mit górala" (2010), "Duże drapieżniki" (2012), "Ptaki wysokich gór" oraz "Góry, wolność i niepodległość" (2018), "Tożsamość. Podhalanie. Kim byli kiedyś, kim są dzisiaj" (2021).

</doc>
<doc id="2440365" url="https://pl.wikipedia.org/wiki?curid=2440365" title="Antun Bogetić">
Antun Bogetić

Antun Bogetić (ur. 24 kwietnia 1922 w Premanturze, zm. 19 kwietnia 2017 w Puli) – chorwacki duchowny katolicki, biskup Poreču i Puli w latach 1984–1997.
Życiorys.
Święcenia kapłańskie otrzymał 29 czerwca 1946.
Episkopat.
27 stycznia 1984 papież Jan Paweł II mianował go biskupem ordynariuszem diecezji Poreč i Pula. Sakry biskupiej udzielił mu kard. Franjo Kuharić.
18 listopada 1997 papież przyjął jego rezygnację z urzędu złożoną ze względu na wiek.

</doc>
<doc id="2440368" url="https://pl.wikipedia.org/wiki?curid=2440368" title="George Augustus Polgreen Bridgetower">
George Augustus Polgreen Bridgetower



</doc>
<doc id="2440383" url="https://pl.wikipedia.org/wiki?curid=2440383" title="Wilcze Doły (Beskid Sądecki)">
Wilcze Doły (Beskid Sądecki)

Wilcze Doły (786 m) – szczyt w bocznym grzbiecie Pasma Jaworzyny w Beskidzie Sądeckim. Grzbiet ten odbiega od głównego grzbietu Pasma Jaworzyny po wschodniej stronie Makowicy, początkowo w północnym kierunku, na Ostrej (834 m) zakręca w zachodnim i poprzez Wilcze Doły, Nad Garbem (781 m) i Majdan (490 m) opada aż do Nowego Sącza. 
Wilcze Doły to niewybitny szczyt. Sam wierzchołek i większość jego stoków są zalesione, ale na północnych, podwierzchołkowych stokach znajduje się Polana Wilcze Doły, z której rozciąga się szeroki widok na Kotlinę Sądecką i Beskid Niski. W południowo-zachodnim kierunku spływa spod Wilczych Dołów Potok Życzanowski, z przeciwległych stoków potok Bączanka w północno-zachodnim kierunku. Wilcze Doły znajdują się na obszarze Popradzkiego Parku Krajobrazowego.

</doc>
<doc id="2440388" url="https://pl.wikipedia.org/wiki?curid=2440388" title="Zestyk">
Zestyk

Zestyk – w elektrotechnice dowolne połączenie torów prądowych w urządzeniach elektrycznych. Część zestyku należącą do jednego odcinka toru prądowego nazywamy stykiem.
Jest to konstrukcyjny zespół (przy użytkowaniu nierozdzielnym) styków wchodzących z sobą w styczność lub przerywających tę styczność. Najprostszy zestyk zawiera jeden styk ruchomy i jeden styk nieruchomy (stały). Zestaw styków tworzy zestyk złożony. 
Podział zestyków.
Ze względu na sposób pracy, kształt powierzchni kontaktu i sposób wykonania zestyki można podzielić według następujących kryteriów: 

</doc>
<doc id="2440397" url="https://pl.wikipedia.org/wiki?curid=2440397" title="Tadeusz Ćwik">
Tadeusz Ćwik

Tadeusz Ćwik pseud. "Burza", "Czesław", "Władysław Stopczyk", "Teofil", "Wicher" (ur. 27 stycznia 1899 w Krakowie, zm. 30 lipca 1968 w Warszawie) – polski działacz socjalistyczny, komunistyczny i związkowy, członek KPP, sekretarz generalny PPS-Lewicy, członek Komitetu Centralnego (KC) PZPR, członek Polskiego Komitetu Obrońców Pokoju w 1949 roku.
Życiorys.
Syn członka PPSD i działacza związku zawodowego kolejarzy, Karola. Od 1915 członek Koła Młodzieży PPSD. W 1917 wstąpił do Polskiego Korpusu Posiłkowego, uczestnik buntu Korpusu w nocy z 15 na 16 lutego 1918. Pod koniec 1918 wystąpił z PPSD i wstąpił do KPRP/KPP. Zorganizował skład literatury komunistycznej w hotelu "Monopol", w którym wówczas pracował. W 1920 został skierowany do pracy w wojsku, jako członek nielegalnej Rady Żołnierskiej prowadził propagandę przeciw wojnie polsko-sowieckiej na terenie Krakowa. Za działalność komunistyczną był wielokrotnie aresztowany i więziony, w więzieniach w Będzinie, Mysłowicach i Wronkach był członkiem zarządu komuny więźniów politycznych. 1925–1926 był wiceprzewodniczącym Podhalańskiej Rady Związków Zawodowych w Zakopanem. Działał w Towarzystwie Oświatowym im. Adama Mickiewicza, organizując kursy marksistowskie. W 1926 został skierowany przez KC KPP do pracy związkowej w Zagłębiu Dąbrowskim, gdzie został sekretarzem zawierciańskiego oddziału Związku Zawodowego Robotników i Robotnic Przemysłu Włókienniczego w Polsce, a następnie Rady Związków Zawodowych (RZZ) w Zawierciu.
Latem 1926 zorganizował kilka zwycięskich strajków, m.in. strajk włókniarzy. Od końca 1928 działał w Związku Zawodowym Robotników Przemysłu Chemicznego i Pokrewnych w RP; 1928–1930 był skarbnikiem Zarządu Głównego (ZG) związku. 4 lipca 1929 został członkiem Tymczasowego Komitetu Wykonawczego PPS-Lewicy, a na I Krajowym Zjeździe PPS-Lewicy w lipcu 1929 w Warszawie został wybrany sekretarzem generalnym tej partii. Od sierpnia 1933 sekretarz Centralnego Wydziału Zawodowego KC KPP. Pod koniec 1933 wyjechał do Moskwy, gdzie ukończył Międzynarodową Szkołę Leninowską. Brał udział w VII Kongresie Kominternu latem 1935 w Moskwie. Po rozwiązaniu Centralnego Wydziału Zawodowego był instruktorem KC KPP do spraw ruchu zawodowego. Od wiosny 1936 był robotnikiem budowlanym w TOR na Kole. Działał w Centralnym Związku Zawodowym Robotników Przemysłu Budowlanego, Drzewnego, Ceramicznego i Pokrewnych Zawodów w Polsce.
Pod koniec 1936 na polecenie Sekretariatu Krajowego KC KPP wyjechał do Hiszpanii, gdzie został komisarzem do spraw ochotników polskich i słowiańskich w bazie Brygad Międzynarodowych w Albacete, a następnie komisarzem politycznym XIII Brygady im. Jarosława Dąbrowskiego, komisarzem 45. Dywizji Międzynarodowej i zastępcą komisarza 21. Korpusu Armii. Walczył m.in. pod Madrytem, Saragossą, Teruelem, gdzie został ranny, i pod Leridą. W drugiej połowie 1938 skierowano go do Francji, gdzie organizował pomoc dla Republiki Hiszpańskiej, a po zakończeniu wojny prowadził akcję na rzecz uczestników wojny internowanych we Francji. Utrzymywał kontakt z powstałą w Paryżu tzw. grupą inicjatywną PPR. Współorganizował Komitet Frontu Narodowego.
W 1941 zgłosił się do Armii Polskiej we Francji, z którą następnie przedostał się do Wielkiej Brytanii, gdzie wstąpił do PPS. Aresztowany pod zarzutem szerzenia wrogiej propagandy przeciwko korpusowi oficerskiemu, został uniewinniony, jednak zwolniony z wojska. Wówczas został kierownikiem Wydziału Opieki Nad Inwalidami. Członek lewego skrzydła londyńskiej PPS, sekretarz Reprezentacji Zagranicznej Polskich Związków Zawodowych. Działał również w Centralnej Sekcji Morskiej Związku Zawodowego Transportowców w Londynie, z której uczynił bazę pomocy byłym żołnierzom Brygad Międzynarodowych. W 1944 zorganizował Związek Kombatantów, który w lipcu 1944 poparł Polski Komitet Wyzwolenia Narodowego, a następnie Tymczasowy Rząd Jedności Narodowej. Po utworzeniu ambasady RP w Londynie został jej II sekretarzem.
Jesienią 1945 wrócił do kraju i został dyrektorem Departamentu Ogólnego w Ministerstwie Pracy i Opieki Społecznej, a następnie prezesem Głównego Urzędu Inwalidzkiego. Wstąpił do "odrodzonej" PPS. Od 4 listopada 1945 członek jej Rady Naczelnej (RN), a od 4 grudnia 1946 Centralnego Komitetu Wykonawczego (CKW). 1945–1947 był członkiem Prezydium i wiceprzewodniczącym ZG Związku Zawodowego Pracowników Państwowych. W 1948 został sekretarzem generalnym Komisji Centralnej Związków Zawodowych (KCZZ), a w 1949 wiceprzewodniczącym Centralnej Rady Związków Zawodowych (CRZZ).
W 1947 został posłem na sejm z okręgu Pruszków. Zwolennik połączenia z PPR-em; na Kongresie Zjednoczeniowym w grudniu 1948 został członkiem KC PZPR. W 1949 roku był delegatem Krajowej Rady Obrońców Pokoju na Kongres Obrońców Pokoju w Paryżu. Członek Komitetu Wykonawczego Światowej Federacji Związków Zawodowych (ŚFZZ) i Światowej Rady Pokoju. 1953 usunięto go z PZPR i pozbawiono wszystkich stanowisk, w 1956 przywrócono mu członkostwo w PZPR. 1957–1961 redaktor naczelny "Przeglądu Związkowego". Na IV Kongresie Związków Zawodowych w kwietniu 1958 został członkiem Plenum CRZZ.
Przeszedł na rentę dla zasłużonych, pracując nadal społecznie – był m.in. zastępcą sekretarza Rady Naczelnej ZBoWiD, wiceprzewodniczącym Krajowej Komisji Dąbrowszczaków, sekretarzem Polskiego Komitetu Solidarności z Ludem Hiszpanii, prezesem Rady Turystyki i członkiem Prezydium Komisji Historii Ruchu Zawodowego CRZZ. 
Odznaczenia.
Odznaczony m.in. 
Został pochowany w Alei Zasłużonych na Cmentarzu Komunalnym na Powązkach (kwatera A28-tuje-22).

</doc>
<doc id="2440400" url="https://pl.wikipedia.org/wiki?curid=2440400" title="Anglo-Saxon Chronicle">
Anglo-Saxon Chronicle



</doc>
<doc id="2440408" url="https://pl.wikipedia.org/wiki?curid=2440408" title="Waldemar Hohenzollern (1868–1879)">
Waldemar Hohenzollern (1868–1879)

Joachim Friedrich Ernst Waldemar (ur. 10 lutego 1868 w Kronprinzenpalais w Berlinie, zm. 27 marca 1879 w Poczdamie) – książę Prus z dynastii Hohenzollernów.
Urodził się jako czwarty syn (szóste spośród ośmiorga dzieci) pruskiego następcy tronu Fryderyka (przyszłego króla Prus i cesarza Niemiec Fryderyka III) i jego żony księżnej Wiktorii. Po śmierci ojca 15 czerwca 1888 kolejnym królem Prus i cesarzem Niemiec został starszy brat Waldemara Wilhelm II.
Książę Waldemar został pochowany w Kościele Pokoju w Poczdamie.

</doc>
<doc id="2440415" url="https://pl.wikipedia.org/wiki?curid=2440415" title="Plac Strzelecki">
Plac Strzelecki



</doc>
<doc id="2440419" url="https://pl.wikipedia.org/wiki?curid=2440419" title="Giuseppe Cavallotto">
Giuseppe Cavallotto

Giuseppe Cavallotto (ur. 13 lutego 1940 w Noche dì Vinchio) – włoski duchowny katolicki, biskup Cuneo i Fossano w latach 2005-2015.
Życiorys.
Święcenia kapłańskie otrzymał 29 czerwca 1964 i został inkardynowany do diecezji Asti. Po święceniach objął urząd rektora niższego seminarium. W 1969 został krajowym asystentem Akcji Katolickiej. W 1979 został wykładowcą Papieskiego Uniwersytetu Urbaniana w Rzymie. W 1995 objął funkcję dziekana wydziału misjologicznego na tymże uniwersytecie, zaś w 2004 został rektorem uczelni.
24 sierpnia 2005 papież Benedykt XVI mianował go ordynariuszem dwóch diecezji złączonych w unii "in persona episcopi": Cuneo i Fossano. Sakry biskupiej udzielił mu kardynał Severino Poletto.
9 października 2015 przeszedł na emeryturę, a jego następcą ogłoszono prałata Piero Delbosco.

</doc>
<doc id="2440429" url="https://pl.wikipedia.org/wiki?curid=2440429" title="Plac Daniela Halickiego weLwowie">
Plac Daniela Halickiego weLwowie

Plac Daniela Halickiego, dawniej Holzplatz, potem Plac Strzelecki – plac powstały na terenie dawnego Zamku Niskiego we Lwowie. Mieszczą się przy nim m.in. Teatr Lalkowy oraz budynek Straży Ogniowej.

</doc>
<doc id="2440431" url="https://pl.wikipedia.org/wiki?curid=2440431" title="Kościół św. Mateusza Apostoła i Ewangelisty i św. Wawrzyńca Męczennika w Pabianicach">
Kościół św. Mateusza Apostoła i Ewangelisty i św. Wawrzyńca Męczennika w Pabianicach

Kościół św. Mateusza Apostoła i Ewangelisty oraz św. Wawrzyńca Męczennika – najstarszy kościół w Pabianicach (Stary Rynek 22), obiekt zabytkowy; jedna z najstarszych świątyń rzymskokatolickich w archidiecezji łódzkiej i kościół parafialny parafii pod tym samym wezwaniem.
Architektura.
Kościół jest trójnawową świątynią o typie bazylikowym, w kształcie krzyża łacińskiego, orientowaną, zakończoną absydą. Wieża w dolnych partiach jest na planie czworoboku, w wyższych – ośmioboku, a w przejściu od czworoboku do ośmioboku znajdują się przybudówki; nakryta jest spiczastym hełmem. Kościół zbudowany z cegły na zaprawie wapiennej (elewację zrewitalizowano w latach 2010–2011). Detale wykonane są z piaskowca, z wapiennymi tynkami na wieży, szczytach i gzymsach. Budowla łączy w sobie cechy kilku stylów architektonicznych: romańskim akcentem jest absyda, gotyckim – wieża oraz przypory, zaś renesansowe są m.in. attyki i ramiona transeptu. Autorem projektu jest Ambroży Włoch z Płocka.
Wnętrze kościoła.
Wystrój wnętrza pochodzi z epoki baroku. Nawę główną oddzielono od naw bocznych kolumnami i filarami na przemian. Chór wsparto kolumnami. Sklepienie jest kolebkowe.
Późnorenesansowy ołtarz główny pochodzi z II połowy XVII w. ze szkoły krakowskiej. W centrum znajduje się obraz Chrystusa Ukrzyżo­wanego na tle panoramy Jerozolimy. Po jego bokach stoją rzeźby patronów kościoła: św. Mateusza i św. Wawrzyńca. Nad nim obraz Wniebowzięcia Matki Bożej. Wśród mebli ołtarzowych są XVIII-wieczne fotele w stylu baroku gdańskiego.
W le­wym transepcie znajduje się ołtarz Matki Bożej ze srebrną sukienką z XVII w., ozdobiony srebrnymi wotami z XVII i XVIII w i nowszymi oraz relikwiarzami w kształcie piramid, a także ołtarz św. Józefa.
W prawym transepcie znajduje się ołtarz Trójcy Przenajświętszej (o kształcie zbliżonym do ołtarza Matki Bożej) z dwoma relikwiarzami oraz ołtarz św. Anny.
Pod chórem znajdują się: po lewej ołtarz Bractwa Matki Boskiej Pocieszenia z XVIII wieku i po prawej stronie ołtarz św. Antoniego.
Ambonę w stylu renesansowym otaczają stojące postaci czterech ewangelistów, zaś na szczycie umieszczono figurę Chrystusa trzymającego w dłoni kulę ziemską.
Ołtarz Najświętszego Serca Jezusowego umieszczony na wprost ambony zawiera dwumetrowej wielko­ści figurę Chrystusa Ukrzyżowanego na tle opuszczonej kolczugi-dywanu z blaszek miedzianych. Przebite nogi oraz załamane ręce tworzą kontury krzyża. Pozłacany wieniec cier­ni otacza central­ny fragment tego krzyża. Pochylona głowa zwraca oczy na wysu­niętą klatkę piersiową. Dłonie ukazują złote serce – "gore­jące ognisko miłości". Figu­ra została wykonana w drzewie lipowym ciemno bejcowanym ze złocenia­mi na pamiątkę Tysiąc­lecia Chrztu Polski w roku 1966.
Portret ks. Mateusza Miklińskiego, pro­boszcza pabianickiego w latach 1680–1700, zasłużonego admi­nistratora kościoła, któremu kościół zaw­dzięcza swój wewnętrz­ny wystrój, wykonany na płycie marmurowej, znajduje się przed ołtarzem głównym, po stronie lewej.
Nagrobek Anny Sułowskiej zmarłej w 1613 roku córki Krzysztofa Sułowskiego, dzierżawcy dóbr pabianickich, znajduje się na ścianie tuż obok ołtarza św. Trójcy. Przedstawia postać dziewczęcą z głową wspartą na lewej ręce, a w prawej trzymającą modlitewnik. Wykonany jest z czerwonego marmuru, takiego samego jak pomniki w katedrze wawelskiej, zaś ozdoby dookoła są z piaskowca. Parafraza "Trenów" Jana Kochanowskiego wyraża tu ból rodziców po stracie dziecka.
Tablica Judyty żony Władysława Hermana umieszczona jest po prawej stronie ołtarza Matki Bożej Zwycięskiej. Tablica ufundowana w 1588 roku wyraża wdzięczność za narodziny syna książęcej pary – Bolesława zwanego później Krzywoustym (tablica tej samej treści znajduje się w katedrze wawelskiej).
Piwnice grobowe w których spoczywa­ją proboszczowie tutejszej parafii – od wybudowania kościoła aż do roku 1811 – wyłożone są marmurem.
W zakrystii jest umieszczona oszklona duża gablota, w której wystawiono zabytkowe ornaty i naczynia liturgiczne.
Kruchta przy wejściu głównym (od strony zachodniej) oddzielona jest od wnętrza świątyni półkolistym portalem zamykanym kratą z 1897 roku. Nad łukiem portalu znajdują się dwa putta z rybimi ogonami trzymające herb Aaron z koronami i z literami P.C.C.C. ("Pabianice Civitas Capituli Cracoviensis" czyli "Pabianice Miasto Kapituły Krakowskiej").
Kościół na zewnątrz.
Nad wejściem głównym znajduje się herb Aaron przypominający, że Pabianice należały do kapituły krakowskiej. Łaciński napis ""sequere me" oznacza "pójdź za mną". Na drzwiach wejściowych wykutych jest kilka scen: 400-lecie kościoła św. Mateusza, millennium z Prymasem Tysiąclecia, jasnogórskie śluby narodu polskiego, św. Maksymilian, Polacy beatyfikowani przez Jana Pawła II oraz Jan Paweł II pielgrzymujący do Polski. Autorami całości projektu są Zb. Jachorski i A. Czelej.
Na ścianie północnej znajduje się dawne wejście do kościoła, którego portal został odrestaurowany. Nad nim umieszczono łacińską inskrypcję: "BEATI Q. HABITAT IN DOMO TVA DNE", czyli „Błogosławieni, którzy przebywają w domu Twoim Panie”. Pod nim znajduje się herb przypominający herb kapituły krakowskiej – mur z otwartą bramą i trzema wieżami. Wokół niego widoczne są litery P.C.C.C ("Pabianice Civitas Capituli Cracoviensis") czyli „"Pabianice Miasto Kapituły Krakowskiej"”. Po stronie prawej portalu widoczny jest napis: "I + N + R + I + A + D + 1585" ("Iesus Nasarenus Rex Iudeorum Anno Domini 1585", czyli „"Jezus Nazareńczyk Król Żydowski Roku Pańskiego 1585"”). Pod datą umieszczony jest znak motyki i krzyża. Po lewej stronie portalu znajduje się informacja, że pracę tą wykonał własnym rękami Jakub Fusski, murarz krakowski.
Na najstarszym z dzwonów z 1776 roku widnieje napis: "Custodi nos Domine et populum Tuum ut pupillam oculi" czyli "Strzeż nas Panie i ludu Twego jak źrenicy oka"".
Przy kościele, po stronie południowo-zachodniej, stoi pomnik św. Maksymiliana Kolbego autorstwa Krystyny Fałdygi-Solskiej, ufundowany przez ks. infułata Lucjana Jaroszkę w roku 1991 jako pierwszy pomnik św. Maksymiliana w Polsce.
Obok znajduje się figura Matki Bożej z roku 1899 ufundowana przez Kacpra i Barbarę Garzyńskich będący dziękczynieniem za uratowanie od epidemii cholery.
Po stronie północno-wschodniej umieszczono kolumnę z XIX wieczną figurą św. Floriana, wotum wdzięczności za ocalenie kościoła od kolejnego pożaru.

</doc>
<doc id="2440433" url="https://pl.wikipedia.org/wiki?curid=2440433" title="Jinsai Itō">
Jinsai Itō

 – japoński filozof konfucjański okresu Edo.
Był reprezentantem szkoły kogakuha, odrzucającej doktrynę neokonfucjanizmu jako fałszywą i postulującej powrót do „pierwotnej” nauki Konfucjusza. W przeciwieństwie do innych cenionych filozofów nie był samurajem, lecz mieszczaninem. Swoje poglądy wykładał w szkole Kogidō w Kioto, znajdując wielu słuchaczy. Podkreślał znaczenie "Dialogów konfucjańskich" twierdząc że "mogą służyć za wzorzec i drogowskaz w nauczaniu Drogi we wszystkich epokach". Nie pozostawił po sobie zbyt wielu pism i większość jego poglądów znana jest z prac jego syna, Tōgaia Itō (1670-1736).

</doc>
<doc id="2440437" url="https://pl.wikipedia.org/wiki?curid=2440437" title="Itō Jinsai">
Itō Jinsai



</doc>
<doc id="2440447" url="https://pl.wikipedia.org/wiki?curid=2440447" title="Wilhelm Ząbroń">
Wilhelm Ząbroń

Wilhelm Ząbroń (ur. 9 września 1915, zm. 30 maja 1990) – lekarz wojskowy, oficer Marynarki Wojennej okresu II wojny światowej, kawaler Orderu Virtuti Militari.
Życiorys.
Wilhelm Ząbroń ukończył Szkołę Podchorążych Sanitarnych w Centrum Wyszkolenia Sanitarnego. Na przełomie lat 1939 i 1940 służył, w stopniu podporucznika lekarza w Camp de Coëtquidan, podczas kampanii francuskiej był lekarzem 7 pułku piechoty. Ewakuowany do Wielkiej Brytanii został przydzielony do dyspozycji dowódcy okrętu-bazy „Gdynia”. 1 marca 1941 roku wszedł w skład załogi niszczyciela „Garland”, trzy miesiące później został formalnie przeniesiony do PMW, 3 maja 1942 roku awansowany do stopnia porucznika lekarza. Podczas walk w obronie konwoju PQ-16 wyróżnił się bohaterską postawą, co przyniosło mu odznaczenie Krzyżem Srebrnym Orderu Virtuti Militari nr 9606.
Do stycznia 1943 roku służył na „Garlandzie”, następnie został przydzielony do Szkoły Podchorążych Marynarki Wojennej, gdzie wykładał higienę okrętową. 3 maja 1945 roku został awansowany do stopnia kapitana marynarki lekarza. Zwolniony ze służby w 1946 roku, pozostał w Wielkiej Brytanii, gdzie prowadził praktykę lekarską i gdzie zmarł.
Poza Orderem Virtuti Militari był dwukrotnie odznaczony Medalem Morskim.

</doc>
<doc id="2440458" url="https://pl.wikipedia.org/wiki?curid=2440458" title="Ksawery Mikucki">
Ksawery Mikucki

Ksawery Mikucki (ur. 31 maja 1868 w Krakowie, zm. 6 lipca 1926) – farmaceuta, działacz zawodowy i samorządowy, długoletni właściciel apteki „Pod Koroną” przy krakowskim Rynku Głównym.
Życiorys.
W latach 1889–1891 Ksawery Mikucki odbył studia farmaceutyczne na Uniwersytecie Jagiellońskim, ukończył je 21 lipca 1891, uzyskując tytuł magistra farmacji. Dwa lata później zakupił od Józefa Sasa-Bilińskiego aptekę w Dobczycach i był jej właścicielem i kierownikiem do 1896. Wtedy kupił (nieistniejącą już) aptekę „Pod Koroną” przy Rynku Głównym 22 w Krakowie, z którą pozostawał związany do swej śmierci.
W 1897 był gospodarzem sekcji farmaceutycznej IX Zjazdu Lekarzy i Przyrodników Polskich w Krakowie. W 1902, jako zastępca seniora Gremium Aptekarzy Galicji Zachodniej brał udział w rozmowach i zawarciu porozumienia ze strajkującymi pracownikami aptek. Podpisał dokumenty kończące strajk ze strony właścicieli aptek. W 1907 został mianowany "rzeczywistym obywatelskim sędzią przemysłowym", z nadaniem tytułu radcy dworu cesarskiego. Od 1910 był członkiem Najwyższej Rady Zdrowia w Wiedniu. Uczestniczył w pracach komitetu organizacyjnego XI Zjazdu Lekarzy i Przyrodników Polskich w Krakowie w 1911, w tym samym roku był delegatem Gremium Aptekarzy Galicji Zachodniej na Walne Zgromadzenie Austriackiego Towarzystwa Farmaceutycznego.
W okresie międzywojennym pełnił funkcje prezesa krakowskiego Oddziału Polskiego Powszechnego Towarzystwa Farmaceutycznego oraz prezesa Gremium Aptekarzy Małopolski Zachodniej. Był członkiem Rady Nadzorczej Polskiej Spółki Akcyjnej Pharma, radnym Krakowa i sędzią handlowym przy Izbie Handlowej w Krakowie. Zmarł 6 lipca 1926. Został pochowany na Cmentarzu Rakowickim w Krakowie.
Ksawery był żonaty z Julią z Komarnickich, z którą miał trzech synów:
W czasie I wojny światowej Mieczysław służył w 10. kompanii 6 Pułku Piechoty Legionów Polskich, natomiast starsi bracia walczyli w szeregach cesarskiej i królewskiej Armii. Obaj byli podporucznikami rezerwy Pułku Artylerii Polowej Nr 104 i obaj zostali odznaczeni Brązowym Medalem Zasługi Wojskowej z mieczami na wstążce Krzyża Zasługi Wojskowej oraz Krzyżem Wojskowym Karola (Stefan otrzymał ponadto Srebrny Medal Waleczności 2 klasy).

</doc>
<doc id="2440473" url="https://pl.wikipedia.org/wiki?curid=2440473" title="Grzegorz Matusiak">
Grzegorz Matusiak

Grzegorz Matusiak (ur. 24 lutego 1961 w Jaworznie) – polski samorządowiec, inżynier, przewodniczący rady miejskiej w Jastrzębiu-Zdroju w latach 2010–2011, poseł na Sejm VII, VIII i IX kadencji.
Życiorys.
Z wykształcenia inżynier automatyk, ukończył studia na Akademii Górniczo-Hutniczej w Krakowie. Został pracownikiem Kopalni Węgla Kamiennego Zofiówka. W 1989 wstąpił do NSZZ „Solidarność”. Przez kilkanaście lat przewodniczył zarządowi osiedla Zofiówka.
Działał w Porozumieniu Polskich Chrześcijańskich Demokratów, następnie przystąpił do Prawa i Sprawiedliwości. W 2005 bezskutecznie ubiegał się o mandat poselski. W wyborach samorządowych w 2006 i w 2010 był wybierany do rady miejskiej w Jastrzębiu-Zdroju. W 2010 kandydował jednocześnie bez powodzenia na urząd prezydenta tego miasta, przegrywając w pierwszej turze. Objął następnie funkcję przewodniczącego rady miejskiej VI kadencji. W 2011 wystartował w wyborach parlamentarnych (również jako przedstawiciel PiS). Uzyskał mandat poselski, otrzymując 6889 głosów w okręgu rybnickim. W 2015 z powodzeniem ubiegał się o poselską reelekcję (dostał 17 227 głosów).
27 listopada 2018 został wybrany na członka zarządu Polskiego Związku Hokeja na Lodzie. W wyborach parlamentarnych w 2019 kandydował kolejny raz z listy PiS w okręgu nr 30, otrzymując 11 195 głosów i uzyskując mandat posła IX kadencji.
Życie prywatne.
Był żonaty z Barbarą (zm. 2020); ma syna. Ma brata bliźniaka Andrzeja.

</doc>
<doc id="2440476" url="https://pl.wikipedia.org/wiki?curid=2440476" title="Burtyn">
Burtyn

Burtyń – wieś w rejonie połońskim, w obwodzie chmielnickim, na Wołyniu. Parafia katolicka należąca do dekanatu Połonne. Miejscowość założona w początku XIX wieku na terenie obszernych lasów należących do dóbr Połonne. Do czasów Rewolucji październikowej zamieszkana głównie przez drobną szlachtę czynszową wyznania rzymskokatolickiego. Mieszkańcy posługiwali się specyficzną lokalną gwarą języka polskiego. W okresie międzywojennym w granicach Związku Sowieckiego. Ludność polska poważnie ucierpiała podczas wielkiego głodu w 1933 oraz tzw. Operacji polskiej NKWD w 1937. 

</doc>
<doc id="2440493" url="https://pl.wikipedia.org/wiki?curid=2440493" title="Kryptonim Nektar">
Kryptonim Nektar

Kryptonim Nektar – polska komedia kryminalna z 1963 roku w reżyserii Leona Jeannota. Zdjęcia plenerowe do filmu powstały w Warszawie i we Wrocławiu.
Opis fabuły.
Grupa oszustów produkuje i sprzedaje napój pod nazwą "Pola Manola". Czyni to prostą i tanią metodą rozcieńczania z wodą dostępnych na rynku podobnych napojów. Spore zyski jakie osiąga z procederu lokuje w złocie, kamieniach szlachetnych i walucie. Poszukując pewnej skrytki dla przechowywania tych kosztowności, oszuści wpadają na pomysł ukrycia ich w rekwizytorni wytwórni filmowej, jako rekwizyty. Dzięki dostarczonym zdjęciom i odpowiednim kontaktom są w stanie sporządzić konkretne egzemplarze biżuterii wykorzystywanej w filmach. Następnie przy pomocy przekupionego pracownika wytwórni podmieniają je na rekwizyty. Jednak milicja od pewnego czasu jest na tropie oszustów, interesuje się też nimi pewien redaktor "Echa Warszawy" – Jacek, który wpada na ich ślad poszukując producenta ohydnego w smaku napoju. W porozumieniu z milicją podąża on do wytwórni. Tam poznaje i zakochuje się w pięknej aktorce Agnieszce. Ponieważ oszustów zaczyna również śledzić ich były kompan – "Dziekan", którego ci onegdaj "wykiwali" w interesach, szajka postanawia odzyskać precjoza i uciekać. W tym momencie banda zostaje aresztowana przez milicję, która przy pomocy swojego agenta ulokowanego w wytwórni od dawna rozpracowywała ich grupę. Agentem tym okazuje się być miłość Jacka – aktorka Agnieszka – w rzeczywistości porucznik MO. 
Główne role.
i inni.

</doc>
<doc id="2440494" url="https://pl.wikipedia.org/wiki?curid=2440494" title="Rafael Palmero">
Rafael Palmero

Rafael Palmero Ramos (ur. 27 lipca 1936 w Morales de Rey, zm. 8 marca 2021 w Alicante) – hiszpański duchowny katolicki, biskup Orihuela-Alicante w latach 2006–2012.
Życiorys.
Prezbiterat.
Święcenia kapłańskie otrzymał 13 września 1959 i został inkardynowany do diecezji Astorgi. Po święceniach został wykładowcą miejscowego seminarium, zaś w 1963 został delegatem biskupim ds. Caritas. W latach 1968-1972 był sekretarzem arcybiskupa Barcelony. W 1972 wyjechał do Toledo. W tym samym roku został inkardynowany do tamtejszej archidiecezji i objął urząd jej wikariusza generalnego oraz wykładowcy toledańskiego seminarium.
Episkopat.
24 listopada 1987 papież Jan Paweł II mianował go biskupem pomocniczym archidiecezji Toledo, ze stolicą tytularną "Petina". Sakry biskupiej udzielił mu 24 stycznia 1988 ówczesny arcybiskup Toledo – kard. Marcelo González Martín.
9 stycznia 1996 został mianowany biskupem ordynariuszem diecezji Palencia (urząd objął 19 lutego 1996). 26 listopada 2005 Benedykt XVI mianował go biskupem Orihuela-Alicante. Ingres odbył się 21 stycznia 2006.
27 lipca 2012 przeszedł na emeryturę, a jego następcą został bp Jesús Murgui Soriano.

</doc>
<doc id="2440511" url="https://pl.wikipedia.org/wiki?curid=2440511" title="Dokument policyjny">
Dokument policyjny

Dokument policyjny – odmiana filmu "noir" o fabule opartej na autentycznych wydarzeniach, nakręcona w technice półdokumentalnej.
Dokumenty policyjne powstawały zazwyczaj w plenerach, poza atelier, często w miejscach, w których rozegrały się autentyczne wydarzenia. Zawierały elementy zaczerpnięte z kroniki filmowej, m.in. narrację prowadzoną spoza kadru i specyficzny podkład muzyczny, co nadawało im pozór dokumentu.
Pionierem tego typu filmów był producent Louis de Rochemont, który na prośbę szefa produkcji 20th Century Fox Darryla Zanucka poszukiwał metody na tworzenie stosunkowo tanich filmów fabularnych. Pierwszym dokumentem policyjnym był film Henry’ego Hathawaya "Dom przy 92 ulicy" z 1945 roku. W tym nurcie mieści się też film "Dzwonić Northside 777" tego samego reżysera oraz m.in. "Nagie miasto" Jules’a Dassina oraz "Detektyw ze stacji Union Station" Rudolpha Maté.

</doc>
<doc id="2440532" url="https://pl.wikipedia.org/wiki?curid=2440532" title="Laďka Něrgešová">
Laďka Něrgešová

Ladislava Něrgešová, znana jako Laďka (ur. 2 lutego 1976 w Pradze) – czeska aktorka i prezenterka. 
Ukończyła szkołę średnią w Brnie i aktorską wyższą szkołę zawodową w Pradze. Następnie występowała w Horáckém teatrze w Igławie, gdzie zagrała w licznych przedstawieniach m.in. w "Idiocie" na podstawie powieści Dostojewskiego i w operze "Cyrulik sewilski". W 2000 roku wróciła do Pragi, gdzie prowadziła audycje w radiu "City". Największą popularność zdobyła jako prowadząca "Česko hledá SuperStar", gdzie jej partnerem był Ondřej Brzobohatý. Od 2007 roku grała w serialu "Velmi křehké vztahy", wcielając się w postać Dagmar Lacinovej. W telewizji Prima prowadziła reality show BAR, program "Farmář hledá ženu", a także "VIP zprávy". Zagrała rolę Ingrid w filmie "Román pro ženy".

</doc>
<doc id="2440533" url="https://pl.wikipedia.org/wiki?curid=2440533" title="Hydraulika siłowa">
Hydraulika siłowa



</doc>
<doc id="2440535" url="https://pl.wikipedia.org/wiki?curid=2440535" title="Alfonso Milián Sorribas">
Alfonso Milián Sorribas

Alfonso Milián Sorribas (ur. 15 stycznia 1939 w La Cuba, zm. 26 listopada 2020 w Saragossie) – hiszpański duchowny katolicki, biskup Barbastro-Monzón w latach 2004–2014.
Życiorys.
Święcenia kapłańskie otrzymał 25 marca 1962 i został inkardynowany do archidiecezji Saragossa. Pełnił funkcje m.in. członka Rady Kapłańskiej (1978–1990), wikariusza biskupiego dla Wikariatu IV (1982–1990), delegata ds. powołań (1992–1998) i apostolatu świeckich (1992–1996), a także wikariusza biskupiego dla Wikariatu II (1998–2004).
Episkopat.
9 listopada 2000 papież Jan Paweł II mianował go biskupem pomocniczym archidiecezji Saragossa, ze stolicą tytularną "Diana". Sakry biskupiej udzielił mu 3 grudnia 2000 ówczesny arcybiskup Saragossy, Elías Yanes Álvarez.
11 listopada 2004 został mianowany biskupem ordynariuszem diecezji Barbastro-Monzón. Ingres do katedry w Barbastro odbył 19 grudnia 2004.
27 grudnia 2014 papież przyjął jego rezygnację z pełnionego urzędu, złożoną ze względu na wiek.
Zmarł 26 listopada 2020 w Saragossie.

</doc>
<doc id="2440536" url="https://pl.wikipedia.org/wiki?curid=2440536" title="Emo (Irlandia)">
Emo (Irlandia)

Emo (irl. Ioma) – wieś w hrabstwie Laois w Irlandii. Położona jest niedaleko Portlaoise przy drodze R422 tuż przy autostradzie M7 na linii Dublin–Limerick. Liczba ludności: 245 (2011).
Zabytki.
Neogotycki katolicki kościół, w którym znajduje się marmurowy sarkofag hrabiny Portarlington Aline, z jej podobizną dłuta austriackiego rzeźbiarza Josepha Edgara Boehma (1834–1890).
Neoklasycystyczny dwór w Emo (ang. Emo Court) – wiejska rezydencja (ang. "country house, mansion") zbudowana dla Johna Dawsona (1744–1798), pierwszego earla (hrabiego) Portarlington w roku 1790 przez Jamesa Gandona, architekta znanego w Irlandii z projektów takich dublińskich budynków jak Four Courts, Custom House czy King's Inns.
Nazwy pochodzące od wsi Emo.
W Ontario w Kanadzie irlandzcy emigranci pochodzący z tej okolicy założyli miasto o tej samej nazwie Emo.
Od nazwy wsi pochodzi również nazwa Emo Oil Company z siedzibą w Portlaoise, która jest dystrybutorem paliw na terenie Wielkiej Brytanii i Irlandii Północnej.

</doc>
<doc id="2440543" url="https://pl.wikipedia.org/wiki?curid=2440543" title="Konrad Kurc">
Konrad Kurc

Konrad Kurc "ps. Joland" (ur. 15 marca 1896 w Niemirowie (Podole), zm. 3 sierpnia 1944 w Pruszkowie) – polski działacz patriotyczny, uczestnik walk w I wojnie światowej, wojnie polsko-bolszewickiej 1920, pracownik pruszkowskiej elektrowni - rozstrzelany za udział w zrywie powstańczym w sierpniu 1944.
Życiorys.
Urodził się w rodzinie plenipotenta dóbr Potockich – Teodora Kurca. Po ukończeniu gimnazjum w Kijowie rozpoczął naukę na Wydziale Rolniczym tamtejszej politechniki. Naukę przerwał wybuch I wojny światowej, czynnie włączył się do walk i brał m.in. udział w wysadzeniu bolszewickiego składu amunicji. W październiku 1919 przedostał się do Warszawy, gdzie wcześniej schronienie znalazła jego matka i siostry. Ochotniczo zgłosił się do walki w wojnie polsko-bolszewickiej w 1920, przydzielono go do 1 pułku zapasowego szwoleżerów. Walczył pod dowództwem gen. Gustawa Orlicz-Dreszera, a następnie w oddziale dowodzonym przez gen. Juliusza Rómmla. Po zakończeniu działań wojennych podjął pracę w warszawskiej Kasie Chorych, równocześnie rozpoczął naukę w Szkole Mechanicznej im. H.Wawelberga i S.Rotwalda. Następnie uczęszczał na kursy buchalterii i języków obcych. Zdobyte wykształcenie pozwoliło mu podjąć w 1931 pracę kierownika biura finansowo-personalnego w pruszkowskiej elektrowni. Zatrudnienie w elektrowni zwalniało z obowiązku mobilizacji we wrześniu 1939. Od lipca 1940 Konrad Kurc był jednym z członków Rady Głównej Opiekuńczej w Pruszkowie. W 1941 przystąpił do tworzonego na terenie elektrowni plutonu Wojskowej Służby Ochrony Powstania, będącego częścią kompanii WSOP "„Nenufar”". Gdy w Warszawie wybuchło powstanie pluton opanował elektrownię, niestety nie otrzymawszy pomocy z zewnątrz walczący poddali się. Niemcy przeprowadzili śledztwo podczas którego wytypowali pięciu mężczyzn podejrzanych o przywództwo w niepodległościowym zrywie. Jeden z hitlerowców wskazał Konrada Kurca jako aktywnie uczestniczącego w walkach. Po przeprowadzonym brutalnym przesłuchaniu w dniu 3 sierpnia 1944 Konrad Kurc został rozstrzelany na rampie kolejowej w Pruszkowie. W dowód uznania, za męstwo i wytrwałość (podczas śledztwa Konrad Kurc nikogo nie zdradził) pośmiertnie odznaczono go Krzyżem Walecznych i Krzyżem Powstańczym.

</doc>
<doc id="2440564" url="https://pl.wikipedia.org/wiki?curid=2440564" title="Moc zwarciowa">
Moc zwarciowa

Moc zwarciowa – fikcyjna wielkość informująca o wielkości początkowego prądu zwarciowego. Zdefiniowana jest jako iloczyn początkowego prądu zwarciowego i napięcia znamionowego według następującej zależności:
gdzie:
Fikcyjność tak określonej wielkości wynika z faktu, że wielkości znamionowego napięcia międzyprzewodowego oraz początkowego prądu zwarciowego nie występują nigdy jednocześnie. W trakcie zwarcia, gdy pojawia się prąd zwarciowy, napięcie zwarciowe jest zwykle dużo mniejsze od znamionowego, a w samym miejscu zwarcia bezpośredniego (metalicznego) napięcie to jest równe zero.
Znając moc zwarciową w określonym miejscu w sieci, można – zgodnie z twierdzeniem Thevenina – cały poprzedzający układ zasilania zastąpić jedną siłą elektromotoryczną i jedną szeregową impedancją zwarciową (systemu):
Moc zwarciowa cząstkowa.
Moc zwarciowa cząstkowa danego elementu (np. odcinek linii lub transformatora) nazywamy taką moc zwarciową, jaka występuje w przypadku, gdy zewrze się zaciski wyjściowe tego elementu, a do zacisków wejściowych przyłoży napięcie trójfazowe symetryczne, równe znamionowemu napięciu tego elementu.
Moc zwarciowa cząstkowa odcinka linii wyraża się wzorem:
Moc zwarciowa cząstkowa transformatora wyraża się wzorem:
gdzie:
W przypadku szeregowego połączenia elementów systemu elektroenergetycznego odwrotność wypadkowej mocy zwarciowej jest równa sumie odwrotności mocy cząstkowych elementów, natomiast w przypadku równoległego połączenia elementów moc zwarciowa wypadkowa jest równa sumie ich mocy zwarciowych cząstkowych.

</doc>
<doc id="2440572" url="https://pl.wikipedia.org/wiki?curid=2440572" title="Operacje morskie podczas operacji Joaf">
Operacje morskie podczas operacji Joaf



</doc>
<doc id="2440591" url="https://pl.wikipedia.org/wiki?curid=2440591" title="Buddy Melges">
Buddy Melges

Harry Clemens „Buddy” Melges Jr (ur. 26 stycznia 1930) – amerykański żeglarz sportowy, dwukrotny medalista olimpijski.
Brał udział w dwóch igrzyskach na przestrzeni ośmiu lat (IO 64, IO 72), na obu zdobywał medale. W 1964 sięgnął po brąz w klasie Latający Holender, osiem lat później triumfował w klasie Soling. Podczas obu startów partnerował mu William Bentsen, w 1972 załogę jachtu tworzył również William Allen. Wielokrotnie był złotym medalistą mistrzostw świata, zwyciężał m.in. w Starze.

</doc>
<doc id="2440592" url="https://pl.wikipedia.org/wiki?curid=2440592" title="Złodziejka książek">
Złodziejka książek

Złodziejka książek (ang. "The Book Thief") – powieść australijskiego pisarza Markusa Zusaka z 2005 roku.
Dzieło opowiada o losach nastoletniej Liesel Meminger w przededniu i podczas drugiej wojny światowej. Dziewczynka mieszka, wraz z przybranymi rodzicami, w fikcyjnym Molching na przedmieściach Monachium na terenie III Rzeszy. Narratorem książki jest Śmierć. 
W 5 lat po wydaniu książka znajdowała się na liście najlepiej sprzedających się książek dla dzieci i młodzieży „The New York Timesa”.
Utwór na język polski przetłumaczyła Hanna Baltyn.
W 2013 roku powieść Zusaka została zekranizowana.

</doc>
<doc id="2440594" url="https://pl.wikipedia.org/wiki?curid=2440594" title="Harry Melges">
Harry Melges



</doc>
<doc id="2440611" url="https://pl.wikipedia.org/wiki?curid=2440611" title="Hypodermoza">
Hypodermoza

Hypodermoza – choroba skóry zwierząt występująca na grzbiecie w postaci guzów wywoływana przez larwy gzów z rodziny owadów z rzędu muchówek.
Przyczyną ich powstawania są larwy gza bydlęcego dużego lub gza bydlęcego małego. Larwy są długości ok. 3 cm.
Zakażenie.
Następuje w wyniku kontaktu zwierzęcia z owadem w okresie czerwiec-wrzesień. W tym czasie owady składają jaja na skórze, następnie z tych jaj wylęgają się larwy, które wwiercają się w skórę. Larwy gza dużego przechodzą drogę wzdłuż nerwów obwodowych i umiejscawiają się w kanałach kręgowych. Larwy gza małego natomiast wędrują przez tkankę łączną do jamy piersiowej i brzusznej docierając do okolic kręgosłupa.
Zwalczanie.
Leczenie zwierząt wykonuje się na dwa sposoby:
Profilaktyka.
Opryskiwanie w okresie składania jaj płynem odstraszającym

</doc>
<doc id="2440613" url="https://pl.wikipedia.org/wiki?curid=2440613" title="William Bentsen">
William Bentsen

William Bruce „Bill” Bentsen (ur. 18 lutego 1930, zm. 25 grudnia 2020) – amerykański żeglarz sportowy, dwukrotny medalista olimpijski.
Brał udział w dwóch igrzyskach na przestrzeni ośmiu lat (IO 64, IO 72), na obu zdobywał medale. W 1964 sięgnął po brąz w klasie Latający Holender, osiem lat później triumfował w klasie Soling. Podczas obu startów partnerował mu Buddy Melges, w 1972 załogę jachtu tworzył również William Allen.

</doc>
<doc id="2440625" url="https://pl.wikipedia.org/wiki?curid=2440625" title="William Allen (żeglarz)">
William Allen (żeglarz)

William Charles "Bill" Allen (ur. 20 grudnia 1947) – amerykański żeglarz sportowy. Złoty medalista olimpijski z Monachium.
Zawody w 1972 były jego jedynymi igrzyskami olimpijskimi. Triumfował w klasie Soling. Załogę jachtu tworzyli również Buddy Melges i William Bentsen.

</doc>
<doc id="2440646" url="https://pl.wikipedia.org/wiki?curid=2440646" title="Skręt jelit">
Skręt jelit



</doc>
<doc id="2440652" url="https://pl.wikipedia.org/wiki?curid=2440652" title="Occupy Wall Street">
Occupy Wall Street



</doc>
<doc id="2440668" url="https://pl.wikipedia.org/wiki?curid=2440668" title="Jochaj Ben-Nun">
Jochaj Ben-Nun

Jochaj Ben-Nun (ur. 17 grudnia 1924; zm. 6 czerwca 1994) – izraelski dowódca wojskowy w stopniu generała majora ("alluf"), oficer dyplomowany Sił Obronnych Izraela, szósty dowódca Izraelskiego Korpusu Morskiego (1960-1966).
Życiorys.
Młodość.
Urodził się w Hajfie w rodzinie żydowskich imigrantów. Jego ojciec Benjamin Fishman pochodził z południowej części Imperium Rosyjskiego. Matka z domu Carol, urodziła się już w Petach Tikwie w Palestynie. Rok po urodzeniu się Jochaja, rodzina przeniosła się do Jerozolimy. Zamieszkali w osiedlu Bet ha-Kerem.
Ukończył szkołę średnią Hebrew University Secondary School w Jerozolimie. Wielkie wrażenie wywarły na nim arabskie rozruchy w latach 1936–1939.
Kariera wojskowa.
W 1940 wstąpił do żydowskiej organizacji paramilitarnej Hagana, wstępując rok później do kompanii szturmowych Palmach. Przeszedł trzy lata różnorodnych szkoleń wojskowych, awansując na dowódcę drużyny. Podczas jednego z kursów doznał zapalenia wyrostka robaczkowego i był hospitalizowany. Pod koniec 1944 został zwolniony z Palmach i rozpoczął studia medyczne na Uniwersytecie Hebrajskim w Jerozolimie.
W 1945 został przekonany do powrotu do Palmach i wszedł w skład kompanii morskiej "Palyam". Była to jednostka sił specjalnych przeznaczona do prowadzenia tajnych operacji morskich. Działalność jednostki koncentrowała się na przemycaniu nielegalnych żydowskich imigrantów z Europy do Mandatu Palestyny. Pod koniec 1945 Ben-Nun rozpoczął tworzenie grupy sabotażowej "Palyam", która podjęła działania przeciwko brytyjskim władzom mandatowym zwalczającym żydowską imigrację napływającą do Palestyny. W listopadzie 1946 Ben-Nun przeprowadził operację przeciwko brytyjskim okrętom zacumowanym w porcie Hajfa. Jego zespołowi udało się zatopić HMS "Imperium Rival", który był jednym ze statków deportacyjnych wywożącym zatrzymanych żydowskich imigrantów do obozów dla internowanych na wyspę Cypr. Gdy 29 listopada 1947 ogłoszona została Rezolucja Zgromadzenia Ogólnego ONZ nr 181 w sprawie podziału Palestyny, jednostka sabotażowa Ben-Nuna zakończyła swoje działania przeciwko Brytyjczykom i została rozwiązana.
Podczas wojny domowej w Mandacie Palestyny doszło w dniu 30 grudnia 1947 do masakry żydowskich robotników pracujących w rafinerii w Hajfie. Ben-Nun współtworzył wówczas siły żydowskiej samoobrony w Hajfie. Wykorzystując swoje doświadczenie morskie, wspierał on przemyt uzbrojenia i amunicji dla Hagany. W kwietniu 1948 został przeniesiony do 4 Batalionu Palmach (Brygada Harel) ochraniającego konwoje do Jerozolimy. 23 kwietnia został ranny w głowę i hospitalizowany w Jerozolimie. Gdy w maju 1948 wybuchła I wojna izraelsko-arabska został przeniesiony do nowo tworzonej marynarki wojennej i otrzymał awans na majora ("Rav Seren"). Jego pierwszą misją było dowodzenie statkiem, który miał przewieźć czołgi z portu Szybenik w Jugosławii. Czołgi były zakupione w Czechosłowacji, i w wyniku rozłamu pomiędzy Josipem Tito a Blokiem Wschodnim, nie dotarły do Jugosławii. W rezultacie Ben-Nun utknął w Szybeniku. Po pięciu tygodniach bezczynności popłynął do Neapolu we Włoszech, gdzie nastąpiła awaria jego statku. Hagana powierzyła mu wówczas dowodzenie jachtem "Albatros", którym przewiózł do Izraela 400 karabinów maszynowych "Beretta". Po wielu trudnościach dopłynął do Hajfy w sierpniu 1948.
W owym czasie Gerszon Zak rozpoczął tworzenie grupy sabotażowej sił specjalnych marynarki i wezwał do niej Ben-Nuna. Został jej dowódcą. Jednostka otrzymała włoskie motorówki, które można było uzbroić w 250 kg materiałów wybuchowych i wbić się w duże statki wywołując eksplozję. Załoga motorówki wyskakiwała do morza w odległości około 100 metrów od celu. Do tego typu działań przygotowano cztery motorówki, które przewożono na rufie statku INS "Ma'oz". Dodatkowo w zespole znajdowała się motorówka ratownicza, która miała pobrać z morza sabotażystów. Pierwszą operacją było zatopienie egipskiego okrętu Emir Farouk wieczorem 22 października 1948. Za ten czyn Ben-Nun został odznaczony medalem Bohatera Izraela i medalem za Dzielność.
W styczniu 1950 został dowódca jednostki sił specjalnych Shayetet 13, stacjonującej w Atlit. W 1950 wysłano go na studia do Stanów Zjednoczonych. W 1954 ukończył inżynierię i architekturę na Massachusetts Institute of Technology. W styczniu 1956 został wysłany do Wielkiej Brytanii, by przejąć dowodzenie niszczycielem INS „Jafo”. Na wiosnę przyprowadził okręt do Izraela. Podczas kryzysu sueskiego uczestniczył w przechwyceniu egipskiego niszczyciela „Ibrahim el Awal” (później INS „Haifa”). W październiku 1957 Ben-Nun po raz drugi objął dowództwo nad jednostką Shayetet 13.
W dniu 1 marca 1960 otrzymał awans na pułkownika ("alluf miszne") i nominację na szóstego dowódcę Izraelskiego Korpusu Morskiego. Swoje stanowisko wykorzystał do rozbudowy marynarki i zwiększenia jej siły uderzeniowej. W dniu 2 stycznia 1966 zakończył swoją służbę i odszedł na emeryturę, jednak gdy w 1967 wybuchła wojna sześciodniowa zgłosił się natychmiast na ochotnika. Podobnie postąpił podczas wojny Jom Kipur w 1973.
Kariera cywilna.
Po odejściu z marynarki, Ben-Nun został dyrektorem Israel's Oceanographic and Limnological Research Ltd. (1968–1982). Zmarł w Nowym Jorku i został pochowany w kibucu Ma’agan Micha’el. W Izraelu działa fundacja Yohay Ben-Nun Memorial Fund.

</doc>
<doc id="2440678" url="https://pl.wikipedia.org/wiki?curid=2440678" title="William C. Chase">
William C. Chase

William Curtis Chase (ur. 9 marca 1895, zm. 21 sierpnia 1986) – amerykański generał w pierwszej połowie XX wieku. Wyróżnił się szczególnie podczas działań na obszarze południowo-zachodniego Pacyfiku w czasie II wojny światowej i późniejszej okupacji Japonii.
Po ukończeniu nauki na Brown University Chase wstąpił w 1913 roku do Gwardii Narodowej stanu Rhode Island i pełnił służbę patrolową na granicy z Meksykiem. W styczniu 1917 roku uzyskał stopień podporucznika kawalerii, po czym został wysłany do Europy, gdzie walczył na froncie zachodnim I wojny światowej, a następnie należał do wojsk okupujących Nadrenię. W okresie międzywojennym był słuchaczem w Szkole Wyższej Sztabu Generalnego w Fort Leavenworth, gdzie miał po latach wrócić jako wykładowca.
W marcu 1943 roku Chase został awansowany do stopnia generała-brygadiera i objął dowodzenie 1 Pułku 1 Dywizji Kawalerii. W lutym 1944 roku został wytypowany na dowódcę desantu na Wyspach Admiralicji. Dysponując początkowo niewielkimi siłami zdołał umocnić się na przyczółku, wykorzystując do celów obronnych ukształtowanie terenu. Utrzymał się na pozycji odpierając serie kontrataków dysponujących przewagą liczebną Japończyków.
W lutym 1945 roku dowodzone przez Chase’a oddziały wkroczyły do północnych przedmieść Manili wyzwalając około 5700 osób przetrzymywanych w budynkach Uniwersytetu Świętego Tomasza przekształconego w obóz internowania. Następnie objął dowodzenie 38 Dywizją Piechoty, która toczyła ciężkie walki z Japończykami broniącymi przełęczy Zig-Zag na półwyspie Bataan. 1 sierpnia 1945 roku Chase powrócił do 1 Dywizji Kawalerii, tym razem jako jej dowódca. Pozostał z nią do stycznia 1949 w okupowanej Japonii, po czym wrócił do Stanów Zjednoczonych. Później, w latach 1951-1953 był szefem sztabu 3 Armii stacjonując w Fort McPherson, a następnie był szefem Military Assistance Advisory Group (MAAG) na Tajwanie. Po odejściu z armii w roku 1955 uzyskał stopień magistra historii i wykładał politologię na uniwersytecie w Houston.
W roku 1976 Chase wydał swe wspomnienia wojenne zatytułowane "Front Line General: The Commands of Maj.Gen. Wm.C. Chase".

</doc>
<doc id="2440689" url="https://pl.wikipedia.org/wiki?curid=2440689" title="Kamilia Hayder">
Kamilia Hayder

Kamilia Hayder (ur. 15 listopada 1988) – polska lekkoatletka, sprinterka i biegaczka średniodystansowa.
Kariera.
Brązowa medalistka mistrzostw Polski seniorów w sztafecie 4 x 400 metrów w 2011 i 2014. Wielokrotna medalistka mistrzostw Polski AZS. 

</doc>
<doc id="2440698" url="https://pl.wikipedia.org/wiki?curid=2440698" title="Natalia Labudda">
Natalia Labudda

Natalia Labudda (ur. 21 kwietnia 1990) – polska lekkoatletka, sprinterka i płotkarka.
Kariera sportowa.
Srebrna medalistka mistrzostw Polski w sztafecie 4 x 400 metrów (2011). Medalistka mistrzostw kraju w kategoriach juniorów oraz młodzieżowców.

</doc>
<doc id="2440702" url="https://pl.wikipedia.org/wiki?curid=2440702" title="WIN.COM">
WIN.COM

WIN.COM – specjalny plik wykonywalny służący do uruchamiania systemu Microsoft Windows z poziomu MS-DOS. W systemie Windows 3.1 i jego poprzednikach WIN.COM jest uruchamiany ręcznie z linii poleceń lub jako wpis w pliku AUTOEXEC.BAT. W Windows 95 i następcach program jest automatycznie ładowany przez IO.SYS po przetworzeniu poleceń z pliku AUTOEXEC.BAT. Plik WIN.COM występuje również w niektórych systemach z rodziny Windows NT w folderze SYSTEM32, w celu utrzymania kompatybilności z niektórymi programami.
Sposób użycia.
WIN.COM posiada specjalne parametry umożliwiające przeprowadzenie diagnostyki oraz naprawy systemu. Szeroki opis tych parametrów dostępny jest na stronie Microsoftu.
Problemy.
Uszkodzenie lub usunięcie pliku WIN.COM powodowało poważne problemy dla użytkowników Windows 95 i Windows 98 – w istocie uniemożliwiało uruchomienie systemu; pierwsze wirusy atakowały także plik WIN.COM.
Strona internetowa Microsoftu posiadała informacje na temat błędów związanych z WIN.COM.

</doc>
<doc id="2440736" url="https://pl.wikipedia.org/wiki?curid=2440736" title="Merab Gabunia">
Merab Gabunia

Merab Gabunia (gruz. მერაბ გაბუნია; ur. 25 grudnia 1985 w Kutaisi) – gruziński rugbysta występujący na pozycji zawodnika drugiej lub trzeciej linii młyna (, , ); reprezentant Polski.
Przebieg kariery.
Gabunia pochodzi z Kutaisi, początkowo chciał być piłkarzem, jednak ostatecznie trafił do sekcji rugby. Jego talent doceniono, gdy trafił do reprezentacji Gruzji do lat 21. Uczestniczył również w Pucharze Świata dla tej kategorii wiekowej w 2006 roku. Wystąpił w pięciu meczach swojej drużyny, która zajęła ostatnie, dwunaste miejsce.
Po mistrzostwach wyjechał do Francji, gdzie jednak nie zdołał przebić się do składu swojej drużyny; zaliczył także epizod w Afryce. Ostatecznie jeszcze w 2006 roku trafił do Polski, do drużyny AZS Warszawa, z którą to zdobył mistrzostwo w sezonie 2007/2008. Sam Gabunia został wybrany najlepszym zawodnikiem roku 2008. Po mistrzowskim sezonie Gruzin przeniósł się do Budowlanych Łódź, z którymi powtórzył sukces z poprzedniego sezonu jeszcze dwukrotnie: w roku 2009 i 2010. W latach 2009 oraz 2011 wraz z Budowlanymi zdobył Puchar Polski.
Zgodnie z przepisami IRB, pomimo braku polskiego obywatelstwa Gabunia może występować w reprezentacji Polski (osoby takie albo powinny mieć obywatela danego kraju wśród wstępnych do drugiego stopnia, albo przez co najmniej 3 lata zamieszkiwać stale na terytorium danego państwa). Gabunia przebywa w Polsce od 2006 roku, a więc spełnia drugą przesłankę. Gruzin zadebiutował w nieoficjalnym sparingu z drużyną Arki Gdynia (23 stycznia 2011 r.), natomiast jego pierwszy mecz międzypaństwowy to spotkanie z reprezentacją Belgii 12 marca 2011 r. Pierwsze punkty zdobył 15 października tego samego roku w meczu z Czechami.
Niezależnie od gry w polskiej kadrze, Gabunia przez kilka lat starał się o polskie obywatelstwo, które otrzymał jednak dopiero w 2013 roku.
Statystyki.
"Stan na 1 czerwca 2013 r. Wynik reprezentacji Polski zawsze podany w pierwszej kolejności."
Inne.
Gabunia był twarzą kampanii reklamowej firmy Rossmann.
Jest właścicielem łódzkiej sieci piekarni Wypieki Gruzińskie

</doc>
<doc id="2440762" url="https://pl.wikipedia.org/wiki?curid=2440762" title="UNISON (związek zawodowy)">
UNISON (związek zawodowy)

UNISON – związek zawodowy działający w Wielkiej Brytanii
Powstał w 1993 rok z połączenia ówczesnych trzech mniejszych organizacji związkowych:
Obecnie jego członkami mogą być wyłącznie pracownicy sektora publicznego, m.in.: państwowej i prywatnej służby zdrowia oraz usług medycznych, policji, straży pożarnej, administracji samorządów lokalnych i rządowych, dostawców energii elektrycznej, wody i gazu ziemnego, zakładów oczyszczania miasta, komunikacji publicznej, itp.
Związek zrzesza obecnie 1,3 miliona członków i jest największym związkiem zawodowym na Wyspach Brytyjskich. Główna siedziba związku znajduje się w Londynie, w pobliżu dworca kolejowego Londyn-Euston. Funkcję Sekretarza Generalnego związku pełni od 2001 r. Dave Prentis
Związek jest stowarzyszony z brytyjską Partią Pracy (Labour Party) i wspiera jej poglądy polityczno-ideologiczne oraz uczestniczy w jej kampaniach politycznych.
Związek akcentuje swoje poparcie dla wszelkich grup mniejszościowych, szczególnie pracowników o zagranicznym rodowodzie. UNISON popiera proces islamizacji Wielkiej Brytanii, m.in. jego szkocki oddział poparł zakaz spożywania czegokolwiek oraz picia napojów podczas trwania islamskiego ramadanu w obiektach szkockiej, publicznej służby zdrowia w obecności muzułmanów (zakaz np. picia herbaty przy biurku, jeśli mogłaby to zobaczyć muzułmanka zatrudniona w pobliżu). Związek otacza szczególną ochroną czarnoskórych związkowców i organizuje kampanie anty-rasistowskie. UNISON ma również najsilniej zorganizowaną w Wielkiej Brytanii grupę związkowców, rekrutujących się spośród osób należących do mniejszości seksualnych. 
Związek jest stowarzyszony z Ogólnopolskim Porozumieniem Związków Zawodowych. W latach 2008-2012 współpracę pomiędzy OPZZ a UNISON koordynował Adam Rogalewski. Pełnił on jednocześnie na terenie Wielkiej Brytanii funkcję koordynatora UNISON dla pracowników pochodzących z Polski, których liczbę w UNISON ocenia się na 100 000 osób.

</doc>
<doc id="2440877" url="https://pl.wikipedia.org/wiki?curid=2440877" title="Afanasij Cagoł">
Afanasij Cagoł

Afanasij Sawwicz Cagoł (Cagołow), ros. Афанасий Саввич Цагол (Цаголов) (ur. ?, zm. w 1962 w Nowym Jorku) – radziecki naukowiec i wykładowca akademicki, członek Prezydium Komitetu Wyzwolenia Narodów Rosji pod koniec II wojny światowej, emigracyjny działacz antysowiecki
Był z pochodzenia Osetyńcem. W okresie międzywojennym był profesorem ekonomii politycznej jednej z uczelni wyższych w Moskwie. Specjalizował się w dziedzinie stosunków finansowo-kredytowych w ramach państwowej bankowości. Wykładał w różnych uczelniach. Był członkiem Sekcji Ogólnoekonomicznej Instytutu Ekonomii i Akademii Nauk Społecznych przy CK Rosyjskej Partii Komunistycznej (bolszewików). Napisał wraz z Enochem J. Briegelem trzy książki: "Tieorija kriedita" (1933), "Kriedit i banki sowriemiennogo kapitalizma" (1936) i "Kapitalisticzeskij kriedit" (1939). Podczas okupacji hitlerowskiej podjął kolaborację z Niemcami. Pod koniec 1944 r. został członkiem Prezydium Komitetu Wyzwolenia Narodów Rosji (KONR) jako przedstawiciel Rady Narodowej Narodów Kaukazu. Opowiadał się za jednością różnych narodów w ramach niepodzielnej Rosji. Po zakończeniu wojny uniknął deportacji do ZSRR. Zamieszkał w zachodnich Niemczech. Wstąpił do Związku Walki o Wyzwolenie Narodów Rosji (SBONR). Po pewnym czasie wyemigrował do USA. Publikował artykuły z zakresu ekonomii w emigracyjnej prasie rosyjskiej pod pseudonimem „profesor Bogdanow”.

</doc>
<doc id="2440927" url="https://pl.wikipedia.org/wiki?curid=2440927" title="Michaił Szatow">
Michaił Szatow

Michaił Wasiljewicz Szatow, ros. Михаил Васильевич Шатов (ur. 5 lipca 1920 r. we wsi Naryszkino w guberni riazańskiej, zm. 22 października 1980 r. w Nowym Jorku) - radziecki wojskowy, oficer Rosyjskiej Narodowej Armii Ludowej, a następnie dowódca pododdziału ochronnego głównodowodzącego Sił Zbrojnych Komitetu Wyzwolenia Narodów Rosji podczas II wojny światowej, emigracyjny działacz, wydawca i publicysta antysowiecki, bibliograf.
Życiorys.
Urodził się jako Piotr W. Kasztanow. Ukończył instytut, a następnie szkołę wojskową. Służył we flocie wojennej Armii Czerwonej. Był prawdopodobnie oficerem artyleryjskim na okręcie wojennym. Po ataku wojsk niemieckich na ZSRR 22 czerwca 1941 r., służył w wojskach pogranicznych. Na pocz. 1942 r. dostał się do niewoli niemieckiej. Przebywał krótko w obozie jenieckim. Wstąpił do nowo formowanej Rosyjskiej Narodowej Armii Ludowej (RNNA). Uczestniczył w walkach z partyzantami, będąc kilkakrotnie ranny. Od 1943 r. służył na Zachodzie. Pod koniec 1944 r. przeszedł do nowo formowanych Sił Zbrojnych Komitetu Wyzwolenia Narodów Rosji. Otrzymał stopień kapitana. Objął dowództwo pododdziału ochronnego gen. Andrieja A. Własowa, zaś w styczniu 1945 r. został dowódcą ochrony sztabu Sił Zbrojnych KONR. Awansował do stopnia majora. Krótko przed zakończeniem wojny wstąpił do sekcji młodzieżowej Komitetu Wyzwolenia Narodów Rosji (KONR). Po zakończeniu wojny uniknął deportacji do ZSRR. Ukrywał się we francuskiej strefie okupacyjnej Niemiec pod fałszywym nazwiskiem Michaił W. Szatow. Działał przeciwko repatriacji byłych "własowców" do Związku Radzieckiego. Wstąpił do Związku Walki o Wyzwolenie Narodów Rosji (SBONR) i Związku Bojowników Ruchu Wyzwoleńczego (SWOD). Od 1948 r. współwydawał organ prasowy SBONR pt. "Prizyw". W 1950 r. wyjechał do USA. Pracował jako malarz, kamieniarz, a następnie taksówkarz. W 1955 r. znalazł pracę w bibliotece University Columbia w Nowym Jorku. W 1956 r. założył unikalne "Archiwum ROA". Publikował liczne artykuły w emigracyjnej prasie rosyjskiej dotyczące historii Rosyjskiej Armii Wyzwoleńczej (ROA). W 1967 r. ukończył studia biblioteczno-bibliograficzne na University Columbia. Napisał szereg prac bibliograficznych. Próbował stworzyć Rosyjski Zagraniczny Dom Książki, ale musiał zrezygnować z powodu braku finansów. W 1972 r. był jednym z założycieli Kongresu Rosyjskich Amerykanów, wchodząc w skład jego kierownictwa. Był też członkiem Rosyjskiej Grupy Akademickiej w USA.
Linki zewnętrzne.
Biografia Michaiła W. Szatowa (jęz. rosyjski)

</doc>
<doc id="2440931" url="https://pl.wikipedia.org/wiki?curid=2440931" title="Gerszon Zak">
Gerszon Zak

Gerszon Zak (hebr. גרשון ז'ק, właśc. Gerszon Żak ur. 1913; zm. 1989) – izraelski dowódca wojskowy w stopniu kapitana ("Seren"), oficer Sił Obronnych Izraela, pierwszy dowódca Izraelskiego Korpusu Morskiego (1948-1949).
Młodość.
Urodził się na Ukrainie, będącej wówczas w Imperium Rosyjskim.
Wyemigrował do Palestyny i pracował jako nauczyciel w Tel Awiwie.
Kariera wojskowa.
W 1931 wstąpił do żydowskiej organizacji paramilitarnej Hagana.
W dniu 17 marca 1948 przyszły premier Dawid Ben Gurion (wówczas przywódca Hagany) wydał rozkaz utworzenia żydowskich sił morskich. Gerszon Zak od samego początku zaangażował się w ich organizację. Został pierwszym dowódcą Izraelskiego Korpusu Morskiego. Do jego zadań należało zarządzanie działaniami zmierzającymi do nabycia zagranicznych statków, budowa baz wojskowych i zaciąg rekrutów. Wśród rekrutów byli dawni rybacy, pracownicy stoczni, mieszkańcy wybrzeża oraz weterani Royal Navy. W tym samym roku przejęto dziesięć statków, które wcześniej przewoziły nielegalnych żydowskich imigrantów do Palestyny. Od ponad roku stały one zakotwiczone w porcie. Po przeprowadzeniu napraw zdołano przywrócić sprawność techniczną pierwszych czterech okrętów: INS "Eilat", INS "Ma'oz", INS "Hagana", INS "Noga" i INS "Wedgwood". W kwietniu 1949 Zak zrezygnował i odszedł z armii do cywila.
Kariera cywilna.
Po odejściu z marynarki, Zak współtworzył wioskę młodzieżową HaKfar HaJarok, w której pracował jako nauczyciel.

</doc>
<doc id="2440957" url="https://pl.wikipedia.org/wiki?curid=2440957" title="Fundacio Joan Miro">
Fundacio Joan Miro



</doc>
<doc id="2440961" url="https://pl.wikipedia.org/wiki?curid=2440961" title="Fundacja Joana Miró">
Fundacja Joana Miró



</doc>
<doc id="2441055" url="https://pl.wikipedia.org/wiki?curid=2441055" title="Chile na Letnich Igrzyskach Olimpijskich 1964">
Chile na Letnich Igrzyskach Olimpijskich 1964

Chile na Letnich Igrzyskach Olimpijskich 1964, reprezentowane było przez 14 sportowców (tylko mężczyźni). Był to 11. start reprezentacji w historii letnich igrzysk olimpijskich.

</doc>
<doc id="2441066" url="https://pl.wikipedia.org/wiki?curid=2441066" title="Chile na Letnich Igrzyskach Olimpijskich 1988">
Chile na Letnich Igrzyskach Olimpijskich 1988

Chile na Letnich Igrzyskach Olimpijskich 1988 reprezentowało 17 zawodników, 16 mężczyzn i 1 kobieta. Był to 16. start reprezentacji Chile w historii letnich igrzysk olimpijskich.

</doc>
<doc id="2441074" url="https://pl.wikipedia.org/wiki?curid=2441074" title="Sejm 1611">
Sejm 1611

Sejm 1611 – sejm zwyczajny I Rzeczypospolitej zwołany 12 czerwca 1611 roku do Warszawy.
Sejmiki przedsejmowe w województwach odbyły się w sierpniu i wrześniu 1611 roku. Marszałkiem sejmu obrano Jana Swoszowskiego pisarza lwowskiego. Obrady sejmu trwały od 26 września do 9 listopada 1611 roku.
Sejm zwołany dla rozpatrzenia spraw związanych z wojną polsko-rosyjską po odzyskaniu przez wojska Rzeczypospolitej Smoleńska z rąk moskiewskich.
Król Zygmunt III Waza zamierzał przeprowadzić na sejmie uchwałę o poborze oraz przekonać sejmujących do kontynuowania wojny, rozpoczętej bez pozwolenia poprzedniego sejmu. Sejm uchwalił podatki, niewystarczające na całkowite sfinansowanie wysiłku zbrojnego. Część z przyznanych kwot król odebrał jako zwrot poniesionych przez niego kosztów w trakcie oblężenia Smoleńska. Część oddano żołnierzom, którzy powrócili z wojny. Polska załoga Kremla moskiewskiego nie otrzymała pomocy finansowej. Podatkiem obciążono cła, zaś poborem chłopstwo i ubogą szlachtę niemającą poddanych.
W sprawie kontynuowania wojny uchwalono "Poparcie wojny Moskiewskiej" równocześnie ponawiając dotychczasowy zakaz rozpoczynania wojny bez zgody sejmu: "postanawiamy, że żadnymi wojski sąsiadom "belle ofensiva inferre" [wojny zaczepnej prowadzić] nie mamy, "sine consensu et scitu omnium ordinum" [bez zgody i uchwały wszech stanów]".
16 października na sejm przybyło poselstwo moskiewskie, prosząc o jak najszybsze przysłanie królewicza Władysława.
29 października hetman polny koronny Stanisław Żółkiewski odbył wjazd tryumfalny przez Krakowskie Przedmieście na Zamek Królewski, wiodąc ze sobą uwięzionych: cara rosyjskiego Wasyla IV Szujskiego, jego braci Dymitra i Iwana, Michaiła Szeina, patriarchę Filareta Romanowa.
Żółkiewski przedstawił ich Senatowi, podnosząc w swej przemowie zmienność szczęścia. Przed Zygmuntem III na tronie car Wasyl IV dotknął ziemi prawą ręką i ją ucałował, wódz wojsk moskiewskich Dymitr Szujski bił czołem o ziemię, a Iwan Szujski uczynił to trzykrotnie.

</doc>
<doc id="2441075" url="https://pl.wikipedia.org/wiki?curid=2441075" title="René Nsi Akoué">
René Nsi Akoué

René Nsi Akoué (ur. 9 października 1975) – gaboński piłkarz grający na pozycji obrońcy.
Kariera klubowa.
W swojej karierze piłkarskiej Akoué grał między innymi w klubach FC 105 Libreville, Missile FC i Sogéa Libreville. Z FC 105 czterokrotnie był mistrzem kraju (1997, 1998, 1999, 2001).
Kariera reprezentacyjna.
W reprezentacji Gabonu Akoué zadebiutował w 1996 roku. W 2000 roku został powołany do kadry na Puchar Narodów Afryki 2000. Na nim rozegrał trzy mecze: z Republiką Południowej Afryki (1:3), z Algierią (1:3) i Demokratyczną Republiką Konga (0:0). W kadrze narodowej rozegrał 49 meczów i strzelił 3 gole.

</doc>
<doc id="2441077" url="https://pl.wikipedia.org/wiki?curid=2441077" title="Rene Nsi Akoue">
Rene Nsi Akoue



</doc>
<doc id="2441096" url="https://pl.wikipedia.org/wiki?curid=2441096" title="Michel Souamas">
Michel Souamas

Michel Souamas (ur. 26 lutego 1975) – piłkarz gaboński grający na pozycji bramkarza.
Kariera klubowa.
W swojej karierze piłkarskiej Souamas grał między innymi w klubach PétroSport, US Bitam, TP Akwembe i FC 105 Libreville. Z US Bitam wywalczył w 2003 roku dublet - mistrzostwo i Puchar Gabonu. Z FC 105 był mistrzem kraju w 2007 roku.
Kariera reprezentacyjna.
W reprezentacji Gabonu Souamas zadebiutował w 1997 roku. W 2000 roku został powołany do kadry na Puchar Narodów Afryki 2000. Na nim był trzecim bramkarzem i nie rozegrał żadnego spotkania.

</doc>
<doc id="2441104" url="https://pl.wikipedia.org/wiki?curid=2441104" title="Operacja Badr (1973)">
Operacja Badr (1973)

Operacja Badr (ar. عملية بدر; "Amalijjat Badr") lub Plan Badr (خطة بدر; "Hitat Badr") – kryptonim egipskiej operacji wojskowej, w wyniku której wojska tego kraju miały 6 października 1973 roku przekroczyć Kanał Sueski i zdobyć izraelskie fortyfikacje na linii Bar Lev, co w połączeniu z syryjską ofensywą na Wzgórza Golan rozpoczęło wojnę Jom Kipur.
Operację Badr poprzedziły ćwiczenia wojskowe rozpoczęte w 1968 roku, planowanie operacyjne trwające od 1971 roku oraz działania dezinformacyjne. W początkowej fazie ataku, nazwanej "Przekroczenie" (العبور; al-'obur) wojska inżynieryjne użyły armatek wodnych do szybkiego utworzenia przejść w wale z piasku usypanym wzdłuż wschodniego brzegu kanału, umożliwiając przedostanie się wojskom pancernym na drugą jego stronę. Egipska piechota dokonała zaś szturmu na izraelskie fortyfikacje, na co to drugie państwo odpowiedziało kontratakiem wojsk pancernych i piechoty.
Atak zaskoczył wojska izraelskie i 7 października przeprawa była skończona, a wschodni brzeg kanału – okupowany przez pięć egipskich dywizji piechoty, które później kontynuowały swój marsz, by zająć kluczowe pozycje na przyczółkach, tworząc front o długości 160 km. Izraelskie rezerwy pancerne przybyły na front i rozpoczęły kontratak naprzeciw egipskiego miasta Ismailia, jednak został on skutecznie odparty przez siły egipskie, które następnie kontynuowały marsz, tak że z końcem 8 października Egipt okupował pas terytorium po wschodniej stronie Kanału Sueskiego sięgający 15 km w głąb terytorium nieprzyjaciela.
Oprócz przekroczenia Kanału Sueskiego Egipt skutecznie zablokował izraelskie porty na Morzu Czerwonym i Śródziemnym.
Preludium.
Po zakończeniu wojny sześciodniowej pod kontrolą Izraela znajdował się cały półwysep Synaj z wyjątkiem miasta Port F’uad. Był on ważny dla tego państwa z punktu widzenia strategicznego, dlatego Izrael ignorował rezolucję 242 Rady Bezpieczeństwa ONZ nawołującą do wycofania wojsk ze wszystkich okupowanych terytoriów w zamian za uznanie niepodległości Izraela przez państwa arabskie. Doprowadziło to do zaprzestania negocjacji między władzami tych państw. Celem premiera izraelskiego Goldy Meir było utrzymanie "status quo" ufając sile militarnej swego kraju, która miała pozwolić na utrzymanie pokoju z państwami arabskimi na własnych zasadach.
W wojnie z 1963 roku Egipt stracił większość lotnictwa wojskowego oraz duże ilości wyposażenia, co poważnie naruszyło siły militarne tego kraju. Krótko po wojnie Egipt z pomocą Związku Radzieckiego podjął odbudowę swych sił zbrojnych, w wyniku czego do końca września 1968 roku były one zdolne do podjęcia próby wyparcia wojsk izraelskich ze wschodniego brzegu Kanału Sueskiego. W czerwcu 1968 roku egipski ostrzał artyleryjski pozycji izraelskich w tym rejonie półwyspu Synaj rozpoczął wojnę na wyczerpanie, jednak na te działania Izrael odpowiedział nalotami oraz akcjami powietrznodesantowymi. Egipt nie mogąc zapewnić sobie panowania w powietrzu był zmuszony, korzystając z pomocy radzieckiej, wzmocnić obronę przeciwlotniczą, by chronić ważne cele położone w głębi państwa. Na tyle zwiększyło to straty izraelskie, że w sierpniu 1970 doszło do zawieszenia broni, które trwało do 1973 roku. W roku 1970 zmarł też prezydent Egiptu Gamal Abdel Naser i zastąpił go Anwar as-Sadat.
Strategia Egiptu.
Prezydent Anwar as-Sadat był przekonany, że przyczyną ekonomicznych, politycznych i militarnych problemów Egiptu była porażka w wojnie sześciodniowej. Wierzył więc, że sposobem na ich rozwiązanie jest odzyskanie półwyspu Synaj i by to osiągnąć rozpoczął w 1971 roku skoordynowane działania polityczne i militarne. W lutym zaproponował Izraelowi, by ten stopniowo wycofywał swe wojska z półwyspu Synaj, co byłoby realizacją rezolucji 242 oraz pozwalałoby na otwarcie Kanału Sueskiego. W zamian za to Egipt miał podpisać traktat pokojowy z Izraelem oraz nawiązać stosunki dyplomatyczne ze Stanami Zjednoczonymi. Władze izraelskie twardo obstawały przy pozostaniu półwyspu Synaj pod kontrolą własnych sił militarnych, co uzasadniał strategicznym znaczeniem tego terytorium dla obronności własnego państwa. W związku z tym rozmowy zakończyły się fiaskiem.
Równocześnie Anwar as-Sadat starał się poprawić możliwości egipskich sił zbrojnych i w marcu udał się w pierwszą z czterech podróży do Związku Radzieckiego celem pozyskania od tego państwa broni i amunicji, by uzupełnić ubytki w magazynach powstałe w czasie wojny na wyczerpanie. Publicznie ogłosił także, że ma zamiar pójść na wojnę, a rok 1971 nazwał rokiem decyzji. Związek Radziecki nie dostarczył jednak zamówionych produktów, a słowa Sadata zostały wzięte za przejaw buńczucznej retoryki arabskiej. Arabscy przywódcy doszli w 1972 roku do porozumienia co do tego, że problematycznej sytuacji nie da się rozwiązać na drodze dyplomatycznej. W połowie 1973 roku Amerykanie zaprzestali prowadzenia mediacji.
W latach 70. Związek Radziecki i Stany Zjednoczone kierowały się polityką détente, przez co Arabowie obawiali się, że w razie wojny z Izraelem są skazani na porażkę. As-Sadat nie wierząc w możliwość pokojowego rozwiązania spornej kwestii skupił się na przeprowadzeniu akcji militarnej. Nowy konflikt zbrojny mógł zaburzyć politykę détente i skłonić supermocarstwa do interwencji.
Wielu egipskich dowódców chciało wojny z Izraelem, by w ten sposób odzyskać choćby jakąś znaczną część półwyspu Synaj. Ten pogląd podzielał minister wojny Muhammad Ahmad Sadik, jednak w styczniu 1972 roku przyznał on, że Siły Zbrojne Egiptu w ciągu najbliższych 5–10 lat nie będą przygotowane do takiej wojny. Egipskie źródła podawały, że w czasie przekraczania Kanału Sueskiego liczba ofiar może wynieść 17 000 ludzi podczas gdy źródła sowieckie mówiły o 35 000. Sadik podkreślił, że nieuniknione straty przyćmią ewentualne zyski z prowadzenia ograniczonej ofensywy, której następstwem miało być przejęcie kontroli nad całym lub częścią półwyspu Synaj.
Ze względów politycznych Anwar as-Sadat nie przyjął do wiadomości argumentów swego ministra wojny. Opinia publiczna była bardzo niezadowolona z tego, że relacje z Izraelem nie są unormowane: określano je mianem „ani wojna, ani pokój” i żądała podjęcia przez rząd jakichś działań. Egipska gospodarka przeżywała trudności, nie mogąc korzystać z Kanału Sueskiego oraz synajskich pól naftowych, a także z powodu przeciągającej się wojny. Wojna była desperacką opcją, a ograniczona ofensywa jedyną na ówczesne warunki możliwością.
Na sesji posiedzenia Ligi Arabskiej, która miała miejsce od 27 do 30 stycznia 1973, Egipt w przedstawionym raporcie podkreślił, że ze względu na to, że Izrael posiada przewagę w powietrzu, ataku na ten kraj powinny dokonać równocześnie Egipt, Syria i Jordania. Gdyby siły lotnicze Egiptu i Syrii zostały wsparte 16 szwadronami innych państw arabskich, osiągnęłyby w ten sposób przewagę w powietrzu. Równoczesny atak państw arabskich doprowadziłby do spadku efektywności Izraelskich Sił Powietrznych, zmuszając jednocześnie armię lądową tego kraju do walki na dwa fronty.
W styczniu także prezydent Syrii Hafiz al-Asad wyraził wolę uczestniczenia w wojnie wraz z Egiptem. Oba państwa zgodziły się. Między 21 a 23 sierpnia 1973 miało miejsce tajne wspólne posiedzenie najwyższych dowódców egipskich i syryjskich.
Przebieg operacji.
6 października – Przekroczenie.
Operacja Badr rozpoczęła się 6 października 1973 roku o godzinie 14.00. Izraelczycy przewidywali, że atak nastąpi cztery godziny później, więc oprócz kilku batalionów dyslokowanych w fortach wysuniętych najdalej na północ tylko część wojsk przeznaczonych do obsadzenia umocnień na linii Bar Lewa była na pozycjach bojowych. Szesnaście fortyfikacji było całkowicie obsadzonych, a załoga dwóch była niepełna.
Operacja rozpoczęła się nalotem przeprowadzonym przez ponad 200 samolotów arabskich MiG-21, MiG-17 i Su-7. Jego celem były trzy bazy lotnicze, przeciwlotnicze systemy rakietowe MIM-23 Hawk, trzy centra dowodzenia oraz pozycje artylerii izraelskiej i centra radarowe. Odbyło się to w połączeniu z ostrzałem artyleryjskim fortyfikacji na linii Bar Lev, skupisk izraelskich sił pancernych oraz pozycji artylerii. Egipcjanie używali 2000 sztuk artylerii: dział, haubic, moździerzy, dział bezodrzutowych B-10 i B-11. 152 mm haubicoarmaty wz. 1937 oraz 130 mm armaty polowe wz. 1954 została skierowana przeciw izraelskim stanowiskom artyleryjskim. Było to jedno z najdłuższych przygotowań ogniowych w historii, gdyż trwało 53 minuty, a w samej tylko pierwszej minucie wystrzelono ok. 10 500 pocisków.
W tym czasie oddziały przeznaczone do walki z siłami pancernymi uzbrojone w granatniki RPG-7 i RPG-43 oraz wyrzutnie pocisków 9M14 Malutka przekroczyły Kanał Sueski.
Rezultat.
Operacja Badr rozpoczęła wojnę Jom Kipur i była pierwszym od lat większym arabskim zwycięstwem nad siłami izraelskimi.
Odpierając 8 października kontratak sił wielkości dywizji i zajmując przyczółki na wschodnim brzegu Kanału Sueskiego, wysunięte na odległość dochodzącą do 15 km, egipskie wojska zrealizowały cele operacji. Na początku wojny sekretarz stanu USA Henry Kissinger był przekonany, że lepiej uzbrojona armia izraelska odniesie zwycięstwo w ciągu kilku dni, dlatego starał się opóźnić uchwalenie przez Radę Bezpieczeństwa ONZ rezolucji nawołującej do zawieszenia broni. Był zaskoczony, gdy dowiedział się o rozmiarach strat wojsk Izraela na spotkaniu z ambasadorem tego kraju Simchą Dinicem i poprosił: „Wytłumacz mi, jak mogliście przez Egipcjan stracić 400 czołgów?”

</doc>
<doc id="2441155" url="https://pl.wikipedia.org/wiki?curid=2441155" title="Wehingen">
Wehingen

Niemcy:
Zobacz też:

</doc>
<doc id="2441184" url="https://pl.wikipedia.org/wiki?curid=2441184" title="Ostra (Pasmo Jaworzyny)">
Ostra (Pasmo Jaworzyny)

Ostra (834 m) – szczyt w bocznym grzbiecie Pasma Jaworzyny w Beskidzie Sądeckim. Grzbiet ten odbiega od głównego grzbietu Pasma Jaworzyny po wschodniej stronie Makowicy, początkowo w północnym kierunku, na Ostrej zakręca w zachodnim i poprzez Wilcze Doły (786 m), Nad Garbem (781 m) i Majdan (490 m) opada aż do Nowego Sącza. W północno-zachodnim, północnym i północno-wschodnim kierunku odchodzą od Ostrej trzy grzbiety oddzielające potok Homerka i trzy doliny potoku Bączanka (dopływ Homerki). Z przeciwległych stoków w południowo-zachodnim kierunku spływa Potok Życzanowski.
Ostra jest obecnie niemal całkowicie zalesiona. Z dawnych dużych polan istnieje jeszcze na jej południowo-wschodnich stokach Polana Barnowska. Polana na północno-wschodnim grzbiecie zarasta lasem. Na południowych stokach, przy szlaku turystycznym istnieje jeszcze niewielka polanka z pomnikiem partyzantów. Przed II wojną światową był tutaj budynek gajówki, który służył za schronienie partyzantom AK z oddziału Juliana Zubka (pseudonim „Tatar”). Żywności partyzantom dostarczał dwór Stadnickich z Nawojowej. Niemcy jednak spalili gajówkę, pozostały ruiny piwnicy. Na miejscu gajówki stoi pomnik upamiętniający partyzantów z oddziału „Tatara”.
Przez Ostrą prowadzi zielony szlak turystyczny. Omija on jednak jej wierzchołek, trawersując południowymi jej stokami nad doliną Życzanowskiego Potoku.

</doc>
<doc id="2441203" url="https://pl.wikipedia.org/wiki?curid=2441203" title="Banzan Kumazawa">
Banzan Kumazawa

 – japoński uczony konfucjański okresu Edo.
Życiorys.
Był synem rōnina, uczestnika buntu na półwyspie Shimabara. W 1634 roku wstąpił na służbę u daimyō Mitsumasy Ikedy, szybko jednak z niej zrezygnował i osiedlił się w Kiriharze w prowincji Ōmi, gdzie zdobywał wykształcenie. Pod wpływem swego nauczyciela Tōju Nakae zwrócił się ku neokonfucjanistycznej szkole Wang Yangminga, krytykując czerpiącą z Zhu Xi ortodoksyjną szkołę Razana Hayashiego.
W 1645 roku wrócił na służbę do Ikedy, zostając jego zarządcą. Rozwinął działalność jako uznany filozof, w 1651 roku podczas wizyty w Edo wygłaszając wykład dla sioguna. Jednocześnie sprawdził się jako administrator, w nadzorowanych przez siebie dobrach przeprowadzając liczne reformy. Głosząc pogląd, że nowe czasy wymagają nowych rozwiązań, wspierał rozwój leśnictwa i robót nadbrzeżnych, a także prowadził szkolenia urzędnicze dla rōninów.
Nowatorskie reformy Kumazawy spowodowały sprzeciw konserwatywnej arystokracji i w końcu został w 1658 roku przepędzony z dóbr Ikedy. Udał się do Kioto, gdzie wygłaszał cieszące się dużym zainteresowaniem wykłady. Również z tego miasta został wygnany po tym, jak władze lokalne uznały, iż jego sprzeczne z oficjalną ideologią Razana Hayashiego teorie stanowią naruszenie ładu społecznego. Przez pewien czas ukrywał się w górach, po czym znalazł azyl w hanie Akashi u boku Nobuyuki Matsudairy, brata sioguna. Nadal prowadził działalność naukową, nie powstrzymując się od głoszenia krytyki władz. Ostatecznie został w 1687 roku aresztowany i zmarł w więzieniu w hanie Koga w prowincji Shimōsa.

</doc>
<doc id="2441204" url="https://pl.wikipedia.org/wiki?curid=2441204" title="Kumazawa Banzan">
Kumazawa Banzan



</doc>
<doc id="2441222" url="https://pl.wikipedia.org/wiki?curid=2441222" title="Lew (Czeriepanow)">
Lew (Czeriepanow)

Lew, imię świeckie Leonid Wsiewołodowicz Czeriepanow (ur. 5 sierpnia 1888 w Polewskim Zawodzie, zm. 8 grudnia 1937) – rosyjski biskup prawosławny.
Życiorys.
Był synem kapłana prawosławnego. W 1909, po ukończeniu seminarium duchownego w Permie, przyjął święcenia kapłańskie jako mężczyzna żonaty. Przez pięć lat służył w różnych parafiach eparchii permskiej i solikamskiej. Następnie od 1914 do 1915 był kapelanem żeńskiego monasteru w Niżnie-Tagilskim Zawodzie. Po rewolucji październikowej bezskutecznie usiłował uchronić wspólnotę przed likwidacją. Przed 1923 jego żona zmarła; w wymienionym roku złożył wieczyste śluby mnisze w związku z uzyskaną 19 grudnia 1922 nominacją na biskupa niżnotagilskiego, wikariusza eparchii jekaterynburskiej. Jego chirotonia biskupia miała miejsce 26 stycznia 1923 w Ufie; jako główny konsekrator wziął w niej udział biskup ufimski Andrzej. W eparchii jekaterynburskiej zwalczał wpływy Żywej Cerkwi.
Aresztowany w czerwcu 1923, został następnie skazany na trzyletnią zsyłkę do Chiwy (w drugiej instancji wyrok złagodzono do dwóch lat). Przebywał na zesłaniu w Kazachstanie i Turkmenistanie. W 1927 zabroniono mu ponadto zamieszkiwania w Moskwie, Leningradzie, Charkowie, Kijowie, Odessie, Rostowie nad Donem i na Uralu. W tym samym roku mianowany biskupem ałmackim i turkiestańskim. Był pierwszym prawosławnym hierarchą skierowanym do Ałma-Aty od czasu zabójstwa biskupa Pimena (Biełolikowa). Jego zadaniem było zwalczenie w Kazachstanie i Turkiestanie wpływów Żywej Cerkwi.
Aresztowany latem 1929 i skazany na trzy lata łagrów za sprzeciwianie się zamknięciu cerkwi św. Aleksego i wygłoszenie kazania uznanego za kontrrewolucyjne. Do 1933 przebywał w łagrze w Syktywkarze. Po zwolnieniu został biskupem stawropolskim. Urząd pełnił do kolejnego aresztowania w 1934; został skazany na pięć lat łagrów za „działalność kontrrewolucyjną”. Przebywał w więzieniach w obwodzie amurskim, następnie w obozie w dawnym Monasterze Sołowieckim. W listopadzie 1937 skazany na śmierć przez rozstrzelanie. Stracony w grudniu tego samego roku w więzieniu na Sołowkach.

</doc>
<doc id="2441247" url="https://pl.wikipedia.org/wiki?curid=2441247" title="Patri Friedman">
Patri Friedman

Patri Friedman (ur. 29 lipca 1976 w Blacksburg) – amerykański aktywista i teoretyk ekonomii politycznej.
Wykształcenie.
Friedman dorastał w King of Prussia w stanie Pensylwania, gdzie w 1994 ukończył Upper Merion Area High School, do której uczęszczał pod nazwiskiem Patri Forwalter-Friedman. W 1998 skończył Harvey Mudd College, i zajmował się pisaniem kodu dla Google. Gra także w pokera, i czterokrotnie wygrał nagrody pieniężne w World Series of Poker. Jest członkiem Humanity+.
Seasteading Institute.
Friedman to Executive Director w Seasteading Institute, założonym 15 kwietnia 2008 dzięki pół-milion-dolarowej inwestycji współzałożyciela PayPal, Petera Thiela. Misja instytutu to „ustanowienie stałych, niezależnych wspólnot oceanicznych, w celu umożliwienia eksperymentów i innowacji w różnorodnych systemach społecznych, politycznych i prawnych” („"to establish permanent, autonomous ocean communities to enable experimentation and innovation with diverse social, political, and legal systems"”). Początkowo był to projekt robiony w wolnym czasie – raz w tygodniu, kiedy pracował na pełnym etacie dla Google jako inżynier – ale Friedman zwolnił się z Google 29 lipca 2008, aby poświęcić się bardziej seasteadingowi. Wraz z partnerem Wayne Gramlich oraz Andrew Hauserem opublikował 150-stronicową książkę opisującą projekt. Spodziewali się zwodować pierwszy prototyp pływającej wyspy w Zatoce San Francisco w 2010, ale na październikowym spotkaniu instytutu w 2010 ogłoszono przesunięcie tych planów na 2014.
Rodzina.
Patri Friedman jest wnukiem laureata Nagrody Nobla w dziedzinie ekonomii, Miltona Friedmana i ekonomistki Rose Friedman, i synem ekonomisty i fizyka Davida D. Friedmana. Jest rozwiedziony i ma dwoje dzieci.

</doc>
<doc id="2441251" url="https://pl.wikipedia.org/wiki?curid=2441251" title="Teoktyst (Popow)">
Teoktyst (Popow)

Teoktyst, imię świeckie Fiodor Apollonowicz Popow (ur. 6 lutego 1826, zm. 2 grudnia 1894) – rosyjski biskup prawosławny.
Był synem kapłana służącego w eparchii charkowskiej. Ukończył seminarium duchowne w Charkowie, zaś w 1851 ukończył Kijowską Akademię Duchowną. 5 sierpnia tego samego roku złożył wieczyste śluby mnisze, 14 sierpnia został wyświęcony na hierodiakona, zaś 26 września – na hieromnicha. W 1852 uzyskał tytuł magistra nauk teologicznych. Od 1853 był profesorem seminarium duchownego w Kijowie, zaś od 1856 także jego inspektorem. W 1859 mianowany rektorem seminarium duchownego w Tambowie i przełożonym monasteru Trójcy Świętej w Kozłowie. 20 grudnia tego samego roku otrzymał godność archimandryty. Rok później został rektorem seminarium w Kijowie i przełożonym monasteru św. Mikołaja.
25 maja 1869 miała miejsce jego chirotonia biskupia, po której otrzymał tytuł biskupa starorusskiego, wikariusza eparchii nowogrodzkiej. W 1874 przeniesiony na katedrę symbirską i syzrańską. Następnie od 1882 do śmierci w 1894 był biskupem riazańskim i zarajskim (od 1885 arcybiskupem). 

</doc>
<doc id="2441269" url="https://pl.wikipedia.org/wiki?curid=2441269" title="Battenbergowie">
Battenbergowie

Battenbergowie – niemiecki ród morganatyczny wywodzący się z książęcego rodu Hesse-Darmstadt. Pierwsza osoba noszącą to nazwisko była Julia Hauke, której szwagier wielki książę Ludwik III Heski nadał tytuł hrabiny Battenberg w 1851 roku, mężem Julii Hauke był brat wielkiego księcia - Aleksander. Z powodu mieszczańskiego rodowodu małżeństwo to musiało przyjąć status morganatycznego, a książę Aleksander i jego małżonka przyjęli tytuł książąt Battenbergów w 1858 roku. Większość członków rodziny, zamieszkujących w Wielkiej Brytanii, wyrzekło się swoich niemieckich tytułów w 1917 roku, ze względu na wzrost nastrojów antyniemieckich wśród brytyjskiej opinii publicznej podczas I wojny światowej, i zmienili nazwisko na „Mountbatten”, co jest angielskim synonimem Battenberg.
Początki rodu.
Książę Aleksander (1823–1888) był trzecim synem wielkiego księcia Ludwika II Heskiego i Wilhelminy von Baden, jednak faktycznym ojcem był prawdopodobnie wielki szambelan księcia, baron August von Senarclens de Grancy, kochanek jego matki. Małżonka Aleksandra, Julia Hauke (1825–1895), była córką polskiego hrabiego Maurycego Haukego. Małżeństwo Aleksandra i Julii miało charakter morganatyczny i doszło do niego bez zgody rodziców, z tej racji jej szwagier, wielki książę Ludwik III Heski nadał jej tytuł hrabiny Battenberg (), tytuł, który przysługiwał także jej potomkom (dawny ród hrabiów z Battenbergu wyginął w XIV wieku). W 1858 roku tytuł został podniesiony do stanu książęcego.
Dzieci z tego związku nosiły tytuł książąt () i tytuły Ich Wysokości ().

</doc>
<doc id="2441275" url="https://pl.wikipedia.org/wiki?curid=2441275" title="Jennifer Stoute">
Jennifer Stoute

Jennifer "Jenny" Elaine Stoute (ur. 16 kwietnia 1965 w Bradford) – brytyjska lekkoatletka specjalizująca się w biegach sprinterskich, brązowa medalistka olimpijska z Barcelony (1992) w biegu sztafetowym 4 x 400 metrów. Żona Johna Regisa, brytyjskiego sprintera.
Rekordy życiowe.
W 2000 ustanowiła nieoficjalny rekord świata weteranów (powyżej 35. roku życia) w biegu na 300 metrów – 37,59.
Rekordzistka kraju w biegach sztafetowych.

</doc>
<doc id="2441289" url="https://pl.wikipedia.org/wiki?curid=2441289" title="Karol Arnošt Muka">
Karol Arnošt Muka



</doc>
<doc id="2441304" url="https://pl.wikipedia.org/wiki?curid=2441304" title="Gaoke Xi Lu">
Gaoke Xi Lu

Gaoke Xi Lu () – stacja metra w Szanghaju, na linii 6 i 7. Zlokalizowana jest pomiędzy stacjami Linyi Xincun, Dongming Lu, Yuntai Lu i Yanggao Nan Lu. Została otwarta 29 grudnia 2007.

</doc>
<doc id="2441311" url="https://pl.wikipedia.org/wiki?curid=2441311" title="Dongming Lu">
Dongming Lu

Dongming Lu () – stacja metra w Szanghaju, na linii 6. Zlokalizowana jest pomiędzy stacjami Gaoke Xi Lu i Gaoqing Lu. Została otwarta 29 grudnia 2007.

</doc>
<doc id="2441314" url="https://pl.wikipedia.org/wiki?curid=2441314" title="Zorza wielkiej zmiany">
Zorza wielkiej zmiany

Zorza wielkiej zmiany (tyt. oryg. Agimet e stinës së madhe) – albański serial telewizyjny z roku 1981 w reżyserii Alberta Mingi. 
Opis fabuły.
Akcja filmu rozgrywa się w pierwszych latach po zakończeniu II wojny światowej. Przedstawiciele klas posiadających, wydziedziczeni w nowym systemie organizują oddział partyzancki, walczący przeciwko władzom komunistycznym. Na jego czele staje były dowódca partyzancki - Latif Bora.
Zdjęcia do filmu kręcono w Korczy, Beracie i Wlorze.

</doc>
<doc id="2441328" url="https://pl.wikipedia.org/wiki?curid=2441328" title="Kazimierz Babian">
Kazimierz Babian

Kazimierz Babian, (ur. we wsi Porostach, zm. 28 kwietnia 1965 w ZSRR) – Polak, generał brygady Wojska Polskiego, generał major służb kwatermistrzowskich Armii Czerwonej.
Życiorys.
Urodził się w guberni wileńskiej w polskiej rodzinie. Skończył dwie klasy szkoły techniczno-drogowej, następnie był uczniem ślusarskim i ślusarzem w Północno-Zachodniej Kolei Żelaznej w Tallinie. W maju 1915 powołany do rosyjskiej armii, skończył szkołę podoficerską w 158. Zapasowym pułku piechoty jako plutonowy. 21 kwietnia 1918 został młodszym dowódcą Armii Czerwonej – dowódcą plutonu piechoty. Wstąpił do Rosyjskiej Komunistycznej Partii (bolszewików) i walczył w wojnie domowej w Rosji na Froncie Północno-Zachodnim. W 1927 skończył Szkołę Dowódców Piechoty jako dowódca kompanii, a potem dowódca batalionu i komendant pułkowej szkoły młodszych oficerów. W latach 30. był m.in. kwatermistrzem 17 Samodzielnej Dywizji. 19 lipca 1938 został aresztowany przez NKWD, wyrokiem z 25 lutego 1939 uwolniony od zarzutów; zrehabilitowany 26 lipca 1999 przez prokuraturę obwodu omskiego.
Walczył czasie agresji Niemiec na ZSRR, m.in. w obronie Moskwy jako członek sztabu na przełomie lat 1941/1942. Dowódca WHS 18 korpusu strzeleckiego Armii Czerwonej. We wrześniu 1943 skierowany został z Armii Czerwonej do nowo formowanego 1 Korpusu Polskich Sił Zbrojnych w ZSRR, tam od 1944 na stanowisku Głównego Kwatermistrza. 3 listopada 1944 Krajowa Rada Narodowa mianowano go generałem brygady WP. Po sformowaniu 1 Armii WP przeszedł na stanowisko Głównego Kwatermistrza tej jednostki. Następnie pełnił funkcję zastępcy dowódcy Korpusu Bezpieczeństwa Wewnętrznego do spraw gospodarczych. W 1946 roku powrócił do ZSRR.

</doc>
<doc id="2441337" url="https://pl.wikipedia.org/wiki?curid=2441337" title="Gare de Cuers-Pierrefeu">
Gare de Cuers-Pierrefeu

Gare de Cuers-Pierrefeu – stacja kolejowa w Cuers, w departamencie Var, w regionie Prowansja-Alpy-Lazurowe Wybrzeże, we Francji. Znajduje się na linii Marsylia-Ventimiglia.
Jest to przystanek kolejowy Société nationale des chemins de fer français (SNCF), obsługiwany przez pociągi regionale TER Provence-Alpes-Côte d'Azur.

</doc>
<doc id="2441339" url="https://pl.wikipedia.org/wiki?curid=2441339" title="Reakcja ninhydrynowa">
Reakcja ninhydrynowa

 
Reakcja ninhydrynowa – reakcja charakterystyczna pozwalająca wykrywać wolne grupy aminowe. Pozwala zarówno jakościowo, jak i ilościowo oznaczać aminokwasy.
Przebieg reakcji.
Aminy pierwszorzędowe w reakcji z ninhydryną wytwarzają zasadę Schiffa (iminę), która następnie w wieloetapowej reakcji rozpada się, zazwyczaj z wytworzeniem 2-amino-3-hydroksy-1"H"-inden-1-onu (aminokwasy w tym procesie tracą grupę aminową i ulegają dekarboksylacji do aldehydów krótszych o jeden atom węgla). Powstała pochodna aminoindenu reaguje z kolejną cząsteczką ninhydryny, tworząc kolejną zasadę Schiffa, tzw. purpurę Ruhemanna o barwie fioletowoniebieskiej.
Zastosowanie.
Reakcja jest charakterystyczna dla wszystkich aminokwasów oprócz:
Dla rozpadu zasady Schiffa z pierwszego etapu konieczna jest obecność atomu wodoru na węglu α. Z tej przyczyny aminy pierwszorzędowe zawierające grupę aminową przyłączoną do trzeciorzędowego atomu węgla (np. "tert"-butyloamina, (CH3)3C-NH2) nie są wykrywane w tej reakcji. Natomiast w reakcji ninhydryny z aminami drugorzędowymi powstają sole iminiowe o zabarwieniu żółto-pomarańczowym.

</doc>
<doc id="2441342" url="https://pl.wikipedia.org/wiki?curid=2441342" title="Saarhoelzbach">
Saarhoelzbach



</doc>
<doc id="2441349" url="https://pl.wikipedia.org/wiki?curid=2441349" title="Port lotniczy Aurangabad">
Port lotniczy Aurangabad

Port lotniczy Aurangabad (IATA: IXU, ICAO: VAAU) – port lotniczy położony w Aurangabad, w stanie Maharasztra, w Indiach.

</doc>
<doc id="2441356" url="https://pl.wikipedia.org/wiki?curid=2441356" title="Pejuçara">
Pejuçara

Pejuçara – miasto i gmina w Brazylii, w stanie Rio Grande do Sul. Znajduje się w mezoregionie Noroeste Rio-Grandense i mikroregionie Ijuí.

</doc>
<doc id="2441359" url="https://pl.wikipedia.org/wiki?curid=2441359" title="Santo Augusto">
Santo Augusto

Santo Augusto – miasto i gmina w Brazylii, w stanie Rio Grande do Sul. Znajduje się w mezoregionie Noroeste Rio-Grandense i mikroregionie Ijuí.

</doc>
<doc id="2441362" url="https://pl.wikipedia.org/wiki?curid=2441362" title="Lowell North">
Lowell North

Lowell Orton North (ur. 2 grudnia 1929 w Springfield, zm. 2 czerwca 2019 w San Diego) – amerykański żeglarz sportowy, dwukrotny medalista olimpijski.
Brał udział w dwóch igrzyskach (IO 64, IO 68), na obu zdobywał medale. W 1964 sięgnął po brąz w klasie Dragon, cztery lata później triumfował w klasie Star. W 1968 partnerował mu Peter Barrett. Wielokrotnie był medalistą mistrzostw świata, zwyciężał w Starze w 1957, 1959, 1960 i 1973. Jest twórcą firmy North Sails.

</doc>
<doc id="2441363" url="https://pl.wikipedia.org/wiki?curid=2441363" title="Saarhölzbach">
Saarhölzbach

Niemcy:

</doc>
<doc id="2441364" url="https://pl.wikipedia.org/wiki?curid=2441364" title="São Valério do Sul">
São Valério do Sul

São Valério do Sul – miasto i gmina w Brazylii, w stanie Rio Grande do Sul. Znajduje się w mezoregionie Noroeste Rio-Grandense i mikroregionie Ijuí.

</doc>
<doc id="2441372" url="https://pl.wikipedia.org/wiki?curid=2441372" title="Alecrim">
Alecrim

Alecrim – miasto i gmina w Brazylii, w stanie Rio Grande do Sul. Znajduje się w mezoregionie Noroeste Rio-Grandense i mikroregionie Santa Rosa. 

</doc>
<doc id="2441375" url="https://pl.wikipedia.org/wiki?curid=2441375" title="Tuensdorf">
Tuensdorf



</doc>
<doc id="2441378" url="https://pl.wikipedia.org/wiki?curid=2441378" title="Cândido Godói">
Cândido Godói

Cândido Godói – miasto i gmina w Brazylii, w stanie Rio Grande do Sul. Znajduje się w mezoregionie Noroeste Rio-Grandense i mikroregionie Santa Rosa.

</doc>
<doc id="2441380" url="https://pl.wikipedia.org/wiki?curid=2441380" title="Wielkomorszcz gruszkonośny">
Wielkomorszcz gruszkonośny

Wielkomorszcz gruszkonośny, morzypławiec gruszkonośny ("Macrocystis pyrifera") - wielki glon morski z gromady brunatnic. Plecha składa się z bardzo długiej części łodygokształtnej (kauloidu), złożonej z wyrastających z niej na całej prawie długości "liści" części liściokształtnej (fylloidu), oraz złożonej z korzeniopodobnych chwytników części chwytnikowej (stopki, ryzoidu), którą wielkomorszcz przytwierdza się do podłoża. "Ogonki liściowe" mają gruszkowate zgrubienia (stąd nazwa gatunkowa), będące w rzeczywistości pęcherzami pławnymi, umożliwiającymi plechom zachowanie pozycji pionowej lub unoszenie się na powierzchni wody. Wielkomorszcz gruszkonośny to jeden z gatunków tworzących lasy wodorostów. Na Nowej Zelandii jest jednym z glonów najczęściej używanych jako nawóz.

</doc>
<doc id="2441381" url="https://pl.wikipedia.org/wiki?curid=2441381" title="Independência (Rio Grande do Sul)">
Independência (Rio Grande do Sul)

Independência – miasto i gmina w Brazylii, w stanie Rio Grande do Sul. Znajduje się w mezoregionie Noroeste Rio-Grandense i mikroregionie Santa Rosa.

</doc>
<doc id="2441384" url="https://pl.wikipedia.org/wiki?curid=2441384" title="Peter Barrett">
Peter Barrett

Peter Jones Barrett (ur. 20 lutego 1935, zm. 17 grudnia 2000) – amerykański żeglarz sportowy, dwukrotny medalista olimpijski.
Brał udział w trzech igrzyskach (IO 60, IO 64, IO 68), na dwóch zdobywał medale. W 1964 sięgnął po brąz w klasie Finn, cztery lata później triumfował w klasie Star. W 1968 partnerował mu Lowell North. Wielokrotnie był medalistą mistrzostw świata, zwyciężał w Starze w 1973.

</doc>
<doc id="2441385" url="https://pl.wikipedia.org/wiki?curid=2441385" title="Novo Machado">
Novo Machado

Novo Machado – miasto i gmina w Brazylii, w stanie Rio Grande do Sul. Znajduje się w mezoregionie Noroeste Rio-Grandense i mikroregionie Santa Rosa.

</doc>
<doc id="2441388" url="https://pl.wikipedia.org/wiki?curid=2441388" title="Porto Lucena">
Porto Lucena

Porto Lucena – miasto i gmina w Brazylii, w stanie Rio Grande do Sul. Znajduje się w mezoregionie Noroeste Rio-Grandense i mikroregionie Santa Rosa.

</doc>
<doc id="2441393" url="https://pl.wikipedia.org/wiki?curid=2441393" title="Aromatyczna substytucja nukleofilowa">
Aromatyczna substytucja nukleofilowa

Aromatyczna substytucja nukleofilowa – reakcja substytucji w chemii organicznej, w której nukleofil zastępuje grupę odchodzącą od pierścienia aromatycznego. 
Typy reakcji.
W zależności od rodzaju związku aromatycznego, bądź nukleofila wyróżnia się 6 zasadniczych mechanizmów tej reakcji:

</doc>
<doc id="2441394" url="https://pl.wikipedia.org/wiki?curid=2441394" title="Porto Mauá">
Porto Mauá

Porto Mauá – miasto i gmina w Brazylii, w stanie Rio Grande do Sul. Znajduje się w mezoregionie Noroeste Rio-Grandense i mikroregionie Santa Rosa.

</doc>
<doc id="2441400" url="https://pl.wikipedia.org/wiki?curid=2441400" title="Porto Vera Cruz">
Porto Vera Cruz

Porto Vera Cruz – miasto i gmina w Brazylii, w stanie Rio Grande do Sul. Znajduje się w mezoregionie Noroeste Rio-Grandense i mikroregionie Santa Rosa.

</doc>
<doc id="2441401" url="https://pl.wikipedia.org/wiki?curid=2441401" title="Warsonofiusz (biskup twerski)">
Warsonofiusz (biskup twerski)



</doc>
<doc id="2441431" url="https://pl.wikipedia.org/wiki?curid=2441431" title="Lestes">
Lestes

Lestes – rodzaj owadów uskrzydlonych należących do rzędu ważek i rodziny pałątkowatych (Lestidae).
Podział systematyczny.
Obecnie do rodzaju "Lestes" zaliczane są następujące gatunki:

</doc>
<doc id="2441438" url="https://pl.wikipedia.org/wiki?curid=2441438" title="Wojciech Dragan">
Wojciech Dragan

Wojciech Łukasz Dragan (ur. 7 czerwca 1976) – polski psycholog, biolog, adiunkt Katedry Psychologii Różnic Indywidualnych Wydziału Psychologii Uniwersytetu Warszawskiego, doktor habilitowany nauk społecznych, w latach 2008–2016 prodziekan do spraw studenckich Wydziału Psychologii UW.
Życiorys.
W 2001 ukończył studia psychologiczne na Uniwersytecie Warszawskim.
W swojej pracy naukowej skupia się na genetycznych uwarunkowaniach zachowań w normie i patologii, zjawisku interakcji genotypu i czynników środowiskowych w kształtowaniu zachowania oraz biologicznym podłożu temperamentu. Jest współautorem kilkunastu artykułów opublikowanych w czasopismach polskich i zagranicznych (m.in. „Neuropsychobiology”, „Personality and Individual Differences”) oraz współautorem monografii „Genetyka zachowania w psychologii i psychiatrii”, uhonorowanej Nagrodą Rektora UW. Współpracuje m.in. z Uniwersytetem Stanu Waszyngton i Life &amp; Brain Center Uniwersytetu w Bonn. Jest członkiem International Behavioural and Neural Genetics Society.
Laureat nagrody im. Andrzeja Malewskiego w 2010, stypendysta Ministra Nauki i Szkolnictwa Wyższego, laureat X edycji programu stypendialnego „Polityki” „Zostańcie z nami”. Stypendysta Programu Fulbrighta.

</doc>
<doc id="2441445" url="https://pl.wikipedia.org/wiki?curid=2441445" title="Stanisław Danielak">
Stanisław Danielak

Stanisław Danielak (ur. 7 kwietnia 1906 w Łagiewnikach, zm. prawdopodobnie w 1944 w Gross-Rosen) – działacz komunistyczny.
Życiorys.
Brat Franciszka i Jana, także działaczy komunistycznych. Od 1924 pracował dorywczo w Poznaniu, od 1925/1926 członek KPP, a od 1927 – PPS-Lewicy. Był kolporterem Komitetu Okręgowego (KO) KPP. Aktywnie uczestniczył w agitacji wyborczej do Rady Miejskiej w Poznaniu w 1929, czym zwrócił uwagę policji. Wszedł w skład komitetu organizacyjnego obchodów 12 rocznicy rewolucji październikowej, organizował spotkania z uczestnikami "delegacji robotniczych" do ZSRR. 30 października 1929 wraz z innymi członkami komitetu organizacyjnego został prewencyjnie aresztowany. W 1930 przed wyborami do Sejmu był członkiem Komitetu Wyborczego Jedności Robotniczo-Chłopskiej, uczestnicząc w kampanii wyborczej, za co 1 września 1930 został ponownie aresztowany i 20 lutego 1931 skazany przez poznański Sąd Okręgowy (SO) na rok twierdzy. Później jeszcze dwukrotnie otrzymywał niższe kary więzienia, a w 1938 został osadzony w obozie w Berezie Kartuskiej, gdzie przebywał do wybuchu wojny we wrześniu 1939. Na początku 1940 został wysłany na roboty przymusowe do Prus Wschodnich, a po powrocie do Poznania działał w konspiracyjnej "Komunistycznej Partii Polski", założonej w lutym 1941. Od 1942 działacz PPR. 1 czerwca 1944 został aresztowany przez gestapo i osadzony wraz z innymi działaczami poznańskiej PPR w obozie karnym w Żabikowie, a po dwóch miesiącach przewieziony do obozu koncentracyjnego Gross-Rosen, skąd już nie powrócił.

</doc>
<doc id="2441446" url="https://pl.wikipedia.org/wiki?curid=2441446" title="Porta Fidei">
Porta Fidei

Porta Fidei ("Podwoje wiary") – motu proprio papieża Benedykta XVI wydane 11 października 2011 (upublicznione 17 października) ogłaszające w Kościele katolickim Rok Wiary na okres od 11 października 2012 do 24 listopada 2013.

</doc>
<doc id="2441462" url="https://pl.wikipedia.org/wiki?curid=2441462" title="Jan Danielak">
Jan Danielak

Jan Danielak pseud. "Wicher", "Elegant", "Ryszewski" (ur. 3 października 1908 w Łagiewnikach, zm. we wrześniu 1939 pod Bydgoszczą) – działacz komunistyczny.
Brat działaczy komunistycznych Franciszka i Stanisława. Od 1924 pracował w Poznaniu wraz z bratem Stanisławem. Ok. 1927 wstąpił do PPS-Lewicy, a wkrótce do KPP. Organizował komórki KPP w Poznaniu i kolportował druki komunistyczne w dzielnicy Poznań-Jeżyce. Aresztowany w kwietniu 1932 i 7 listopada 1932 skazany przez Sąd Okręgowy (SO) w Poznaniu na 2 lata więzienia z zaliczeniem aresztu śledczego. Karę odbywał we Wronkach i Płocku. Po zwolnieniu kontynuował działalność komunistyczną; w podpoznańskich Czapurach zorganizował powielarnię ulotek rozwożonych po województwie poznańskim. Uczestniczył w agitacji na wsi, organizując na polecenie Komitetu Okręgowego (KO) KPP koła Związku Młodzieży Wiejskiej "Wici". Wyposażony w fałszywe dokumenty na nazwisko Ryszewski, wyjechał do Bydgoszczy, by organizować tam pracę KPP. W kwietniu 1936 aresztowany i 5 czerwca 1936 skazany przez bydgoski SO na 3 lata i 9 miesięcy więzienia; wyrok odbywał w więzieniu w Koronowie, gdzie w tym samym czasie przebywał jego brat Franciszek. Po wydostaniu się z więzienia podczas działań wojennych we wrześniu 1939 udał się w kierunku Bydgoszczy, jednak został zatrzymany przez niemiecki oddział i rozstrzelany.

</doc>
<doc id="2441463" url="https://pl.wikipedia.org/wiki?curid=2441463" title="Perl (ujednoznacznienie)">
Perl (ujednoznacznienie)

Niemcy:
Osoby:
Inne:
Zobacz też:

</doc>
<doc id="2441467" url="https://pl.wikipedia.org/wiki?curid=2441467" title="Guy-Roger Nzeng">
Guy-Roger Nzeng

Guy-Roger Nzeng (ur. 30 maja 1970) – gaboński piłkarz grający na pozycji obrońcy.
Kariera klubowa.
Karierę piłkarską Nzeng rozpoczynał w klubie PétroSport. Następnie w 1996 roku został zawodnikiem południowoafrykańskiego Orlando Pirates z Johannesburga. Grał w nim w sezonie 1996/1997, a następnie od 1997 do 1999 roku występował w greckim Paniliakosie. W sezonie 1999/2000 ponownie grał w Orlando Pirates, a w 2000 roku odszedł do AmaZulu FC z Durbanu. W 2002 roku ponownie zmienił klub i po raz kolejny został piłkarzem Orlando Pirates. W 2003 roku wywalczył z nim mistrzostwo RPA.
W 2004 roku Nzeng wrócił do Gabonu i grał w nim kolejno w klubach: TP Akwembe, FC 105 Libreville, US Oyem i ASC Mounana. W 2009 roku zakończył karierę piłkarską.
Kariera reprezentacyjna.
W reprezentacji Gabonu Nzeng zadebiutował w 1992 roku. W 1996 roku rozegrał 3 mecze w Pucharze Narodów Afryki 1996: z Liberią (1:2 i gol), z Demokratyczną Republiką Konga (2:0) i ćwierćfinale z Tunezją (1:1, k. 1:4).
W 2000 roku Nzeng został powołany do kadry na Puchar Narodów Afryki 2000. Tam wystąpił dwukrotnie: z Republiką Południowej Afryki (1:3) i z Algierią (1:3).

</doc>
<doc id="2441469" url="https://pl.wikipedia.org/wiki?curid=2441469" title="Juan José Omella Omella">
Juan José Omella Omella

Juan José Omella Omella (ur. 21 kwietnia 1946 w Cretas) – hiszpański duchowny katolicki, arcybiskup Barcelony od 2015, kardynał prezbiter od 2017.
Życiorys.
Prezbiterat.
Święcenia kapłańskie otrzymał 20 września 1970. Przez wiele lat pracował duszpastersko na terenie archidiecezji, był także wikariuszem biskupim dla Saragossy i okolic.
Episkopat.
15 lipca 1996 papież Jan Paweł II mianował go biskupem pomocniczym archidiecezji Saragossa, ze stolicą tytularną "Sasabe". Sakry biskupiej udzielił mu 22 września 1996 ówczesny arcybiskup Saragossy Elías Yanes Álvarez.
29 października 1999 został mianowany biskupem ordynariuszem diecezji Barbastro-Monzón (urząd objął 12 grudnia 1999). 8 kwietnia 2004 został biskupem diecezji Calahorra y La Calzada-Logroño, zaś 29 maja 2004 kanonicznie objął rządy.
6 listopada 2015 papież Franciszek mianował go arcybiskupem metropolitą Barcelony w miejsce przechodzącego na emeryturę kardynała Lluísa Martíneza Sistacha. Ingres odbył się 26 grudnia 2015. 
Ten sam papież 28 czerwca 2017 kreował go kardynałem prezbiterem, nadając mu kościół tytularny Santa Croce in Gerusalemme. 3 marca 2020 wybrany przewodniczącym Konferencji Episkopatu Hiszpanii. 

</doc>
<doc id="2441473" url="https://pl.wikipedia.org/wiki?curid=2441473" title="Koty za płoty">
Koty za płoty

Koty za płoty – jedyny longplay zespołu Tropicale Thaitii Granda Banda.
Album został wydany pierwotnie na płycie analogowej w roku 1973, nakładem wytwórni Pronit. Doczekał się reedycji na CD, który to materiał z tej płyty stanowi też większość nagrań umieszczonych na składance z serii "Niepokonani".
Lista utworów.
źródło:.
Twórcy.
źródło:.
oraz

</doc>
<doc id="2441491" url="https://pl.wikipedia.org/wiki?curid=2441491" title="Antonio Fontán">
Antonio Fontán

Antonio Fontán Pérez (ur. 15 października 1923 w Sewilli, zm. 14 stycznia 2010 w Madrycie) – hiszpański dziennikarz, nauczyciel akademicki i polityk, parlamentarzysta i minister, w latach 1977–1979 przewodniczący Senatu.
Życiorys.
Kształcił się na studiach humanistycznych na Uniwersytecie w Sewilli, specjalizując się w filologii klasycznej; doktoryzował się w 1948. Pracował jako nauczyciel akademicki w katedrze filologii łacińskiej na Uniwersytecie w Grenadzie. Był też profesorem na Uniwersytecie Nawarry, na którym pełnił funkcję dziekana wydziały filozofii i literatury. Na tej samej uczelni kierował również instytutem dziennikarstwa, którego był organizatorem. Obejmował także stanowiska profesora filozofii klasycznej na Uniwersytecie Autonomicznym w Madrycie oraz na Uniwersytecie Complutense w Madrycie.
Był założycielem magazynu „La Actualidad Española”, którym kierował w latach 1952–1956. Był też redaktorem czasopisma „Nuestro Tiempo”. W latach 1966–1971 pełnił funkcję dyrektora gazety „Madrid”, promującej idee demokratyczne, którą zamkniętą z powodów politycznych. Należał do rady hrabiego Juana de Borbón.
W okresie przemian politycznych po śmierci Francisca Franco współtworzył stowarzyszenie polityczne Libra. Dołączył potem do Unii Demokratycznego Centrum. W 1977 został wybrany w skład nowo powołanego Senatu, w którym zasiadał do 1979. W okresie tym pełnił funkcję przewodniczącego tej izby. W latach 1979–1980 był ministrem administracji terytorialnej w rządzie Adolfa Suáreza. W kadencji 1979–1982 wykonywał mandat posła do Kongresu Deputowanych.
Opublikował kilkanaście książek poświęconych filologii klasycznej i współczesnym zagadnieniom politycznym. Po odejściu z polityki m.in. redagował czasopismo „Nueva Revista de Política, Cultura y Arte”.
W 2008 król Jan Karol I nadał mu tytuł markiza Guadalcanalu. Był honorowym członkiem Międzynarodowego Instytutu Prasy, który w 2000 umieścił go na liście „50 Bohaterów wolności prasy”.

</doc>
<doc id="2441498" url="https://pl.wikipedia.org/wiki?curid=2441498" title="Onion movie">
Onion movie



</doc>
<doc id="2441504" url="https://pl.wikipedia.org/wiki?curid=2441504" title="Théodore Zué Nguéma">
Théodore Zué Nguéma

Théodore Zué Nguéma (ur. 9 listopada 1973 w Libreville, zm. 5 maja 2022) – gaboński piłkarz grający na pozycji pomocnika.
Kariera klubowa.
Karierę piłkarską Zué Nguéma rozpoczynał w klubie Delta Téléstar ze stolicy kraju Libreville. W 1991 roku zadebiutował w nim w pierwszej lidze gabońskiej. W Delcie Téléstar grał do 1995 roku, a w latach 1996-1997 był zawodnikiem klubu Mbilinga FC. W 1996 roku wywalczył z nim mistrzostwo kraju, a w 1997 roku zdobył Puchar Gabonu.
W 1997 roku Zué Nguéma został zawodnikiem francuskiego trzecioligowego Angers SCO. W 1998 roku spadł z nim do czwartej ligi. W sezonie 1998/1999 występował w Tunezji, w Espérance Zarzis, a w latach 1999-2001 był zawodnikiem portugalskiego SC Braga.
W 2002 roku Zué Nguéma wrócił do Gabonu. Przez dwa sezony występował w FC 105 Libreville, a następnie w 2004 roku został piłkarzem Delty Téléstar. Grał w niej do końca swojej kariery, czyli do 2007 roku. W 2006 roku zdobył z Deltą Puchar Gabonu.
Kariera reprezentacyjna.
W reprezentacji Gabonu Zué Nguéma zadebiutował w 1995 roku. W 2000 roku został powołany do kadry na Puchar Narodów Afryki 2000. Tam wystąpił trzykrotnie: z Republiką Południowej Afryki (1:3), z Algierią (1:3) i z Demokratyczną Republiką Konga (0:0).

</doc>
<doc id="2441506" url="https://pl.wikipedia.org/wiki?curid=2441506" title="Theodore Zue Nguema">
Theodore Zue Nguema



</doc>
<doc id="2441519" url="https://pl.wikipedia.org/wiki?curid=2441519" title="Fake">
Fake

FAKE – manga shōnen-ai napisana i ilustrowana przez Sanami Matō. Historia skupia się na romansie między Randy'm "Ryo" Macleanem i Dee Laytnerem, dwóch nowojorskich detektywach z fikcyjnego 27 posterunku. Na podstawie piątego rozdziału (II tom) mangi powstał jeden odcinek OVA. 12 maja 2007 roku miała miejsce premiera sequela "FAKE Second Season" w nowym japońskim magazynie Comique Hug.

</doc>
<doc id="2441524" url="https://pl.wikipedia.org/wiki?curid=2441524" title="François Amégasse">
François Amégasse

François Amégasse (ur. 10 października 1965) – gaboński piłkarz grający na pozycji obrońcy.
Kariera klubowa.
W swojej karierze piłkarskiej Amégasse był zawodnikiem między innymi takich klubów jak: AS Sogara, Mbilinga FC i PétroSport.
Kariera reprezentacyjna.
W reprezentacji Gabonu Amégasse zadebiutował w 1984 roku. W 1994 roku wystąpił w dwóch meczach Pucharu Narodów Afryki 1994: z Nigerią (0:3) i z Egiptem (0:4).
W 1996 roku Amégasse został powołany do kadry na Puchar Narodów Afryki 1996. Na tym turnieju rozegrał trzy spotkania: z Liberią (1:2), z Demokratyczną Republiką Konga (0:2) i ćwierćfinale z Tunezją (1:1, k. 1:4).
W 2000 roku Amégasse był w kadrze Gabonu na Puchar Narodów Afryki 2000. Tam wystąpił dwukrotnie: z Republiką Południowej Afryki (1:3) i z Algierią (1:3).

</doc>
<doc id="2441525" url="https://pl.wikipedia.org/wiki?curid=2441525" title="Francois Amegasse">
Francois Amegasse



</doc>
<doc id="2441526" url="https://pl.wikipedia.org/wiki?curid=2441526" title="Jersey Joe Walcott">
Jersey Joe Walcott

Jersey Joe Walcott, właśc. Arnold Raymond Cream (ur. 31 stycznia 1914, zm. 25 lutego 1994) − amerykański zawodowy bokser, mistrz świata wagi ciężkiej (1951−1952), sędzia ringowy.
Bokserska kariera.
Urodził się w rodzinie imigrantów z Barbadosu jako Arnold Raymond Cream, jednak powszechnie znany był pod pseudonimem Jersey Joe Walcott, który przyjął na cześć swojego idola z czasów dzieciństwa, barbadoskiego mistrza świata w wadze półśredniej, Joego Walcotta. 
Zawodowy debiut zanotował w 1930 roku. Do końca 1946 roku stoczył 54 walki, z bilansem 41 zwycięstw − 11 porażek − 2 remisów. Mimo że był uznawany za świetnego boksera o doskonałych umiejętnościach defensywnych, jego kariera z powodu czarnego koloru skóry rozwijała się bardzo powoli. Do światowej czołówki wagi ciężkiej wszedł dopiero w wieku 31 lat. 
Walki z Louisem.
W 1947 roku nastąpił przełom w jego karierze. 33-letni Walcott pokonał wtedy dwóch czołowych pretendentów − Elmera Raya (76-12-5) i dwukrotnie Joego Maxima (46-12-2). Dzięki temu zapewnił sobie prawo walki o mistrzostwo świata wagi ciężkiej z niepokonanym od ponad 10 lat czempionem, Joem Louisem (56-1-0). Zorganizowano ją 5 grudnia 1947 roku w Madison Square Garden. 
Mimo że Louis był zdecydowanym faworytem, Walcott nie ustępował mu, co więcej doprowadził do jego dwóch nokdaunów (w 1. i 4. rundzie). Po 15. rundach boju dwóch sędziów przyznało zwycięstwo mistrzowi, a jeden pretendentowi. Werdykt ten został uznany za wielce kontrowersyjny, według większości obserwatorów lepszy był bowiem Walcott. 
Zarządzono więc rewanż, który odbył się 25 czerwca 1948 roku na nowojorskim Yankee Stadium. Ponownie Walcott był stroną przeważającą i prowadził na punkty (w 3. rundzie Louis znów leżał na deskach). W 11. rundzie popełnił jednak taktyczny błąd, wdając się w wymianę ciosów z mocno uderzającym Louisem. W rezultacie został znokautowany serią ciosów sierpowych.
Walki z Charlesem.
W marcu 1949 roku Louis ogłosił zakończenie kariery. 22 czerwca tego samego roku organizacja National Boxing Association zestawiła w walce o wakujący tytuł Walcotta z Ezzardem Charlesem (60-5-1). Charles wygrał pewnie na punkty, jednak nie był uniwersalnie uznawany za nowego mistrza świata, dopóki we wrześniu 1950 roku nie pokonał powracającego do boksu Louisa.
Tymczasem Walcott wygrał 5 walk z rzędu, w tym przez nokaut z Haroldem Johnsonem (28-1-0), przyszłym mistrzem świata w wadze półciężkiej, oraz niespodziewanie przegrał z Rexem Laynem. Mimo to 7 marca 1951 roku zmierzył się w Detroit o mistrzostwo świata w rewanżu z Charlesem. Ponownie uległ mu na punkty, ale tym razem jeszcze wyraźniej niż dwa lata wcześniej. 18 lipca doszło w Pittsburghu do trzeciej walki między nimi. Walcott, w swoim 5. już podejściu do tytułu, znokautował Charlesa w 7. rundzie (walka została uznana przez „The Ring” za pojedynek roku). Tym samym w wieku 37 lat został najstarszym mistrzem świata wagi ciężkiej w historii (rekord pobity dopiero w 1994 roku przez George’a Foremana). 
Charlesowi przysługiwało prawo rewanżu, więc 5 czerwca 1952 rozegrano na Stadionie Miejskim w Filadelfii czwartą i ostatnią walkę między nimi. Po 15 bardzo wyrównanych rundach Walcott obronił tytuł przez jednogłośną decyzję. 
Walki z Marciano.
23 września 1952 roku, w drugiej obronie mistrzostwa (również w Filadelfii) stanął naprzeciw niepokonanego "punchera", Rocky’ego Marciano (42-0-0). Walcott kontrolował walkę od samego jej początku (w 1. rundzie nokdaun pretendenta), wychodząc do 13. rundy z bezpieczną przewagą punktową. W tym momencie Marciano mógł wygrać jedynie poprzez nokaut, zaatakował więc i trafił Walcotta potężnym prawym sierpowym w szczękę. Mistrz stracił przytomność, powoli osuwając się na deski i został wyliczony przez sędziego (walka była według „The Ring” pojedynkiem roku). 
15 maja 1953 roku próbował odzyskać tytuł, jednak został ponownie znokautowany przez Marciano − tym razem już w 1. rundzie. Była to ostatnia walka w karierze Walcotta.
Późniejsza działalność.
Pozostał związany z pięściarstwem, m.in. jako sędzia, a potem członek Komisji Sportowej Stanu New Jersey (1975-1984). W 1965 roku był sędzią ringowym w rewanżowej walce o mistrzostwo świata w wadze ciężkiej pomiędzy Muhammadem Alim a Sonnym Listonem, która przeszła do historii boksu ze względu na związane z nią kontrowersje.
W I połowie lat 70. piastował również stanowisko szeryfa Hrabstwa Camden.
W 1990 roku został włączony do Międzynarodowej Galerii Sław Boksu.

</doc>
<doc id="2441536" url="https://pl.wikipedia.org/wiki?curid=2441536" title="Soví potok">
Soví potok

Soví potok – górski potok w Czechach, we wschodnich Karkonoszach, prawy dopływ Male Úpy o długości ok. 1 km.
Źródła znajdują się na południe od Przełęczy Sowiej, na wysokości ok. 1130 m n.p.m. Soví potok oddziela Czarny Grzbiet od Kowarskiego Grzbietu. Płynie na południe krętą, wąską doliną, po czym łączy się z Dobytčí potokem i razem wpadają do Male Úpy.
Soví potok cały czas płynie na obszarze czeskiego Karkonoskiego Parku Narodowego (czes. "Krkonošský národní park, KRNAP").
W górnym biegu potok przecina szlak turystyczny żółty, prowadzący z przysiółka Pomezní Boudy do schroniska Jelenka.

</doc>
<doc id="2441538" url="https://pl.wikipedia.org/wiki?curid=2441538" title="Wzgórze przy ulicy Wilczej">
Wzgórze przy ulicy Wilczej

Wzgórze przy ulicy Wilczej we Wrocławiu – położone w rejonie osiedli Wilczy Kąt i Rakowiec usypisko powstałe w latach pięćdziesiątych i sześćdziesiątych XX wieku. Położone jest w południowo-wschodniej części miasta. Na północ od wzgórza przepływa rzeka Oława, za którą leży Las Rakowiecki i osiedle Siedlec. Na wschodzie leży niewielkie osiedle – Wilczy Kąt, a dalej ogrody działkowe i Park Wschodni. Na południu położone są tereny byłych zakładów Pollena (obecnie Cussons) przy ulicy Krakowskiej. Natomiast na zachodzie rozciągają się nadrzeczne łąki przy rozlewisku rzeki (dawne kąpielisko Na Niskich Łąkach). Aleja przebiegająca pomiędzy wzgórzem a korytem rzeki nosi nazwę Aleja Młoda, natomiast dojazd do wzgórza jest możliwy od ulic Krakowskiej poprzez ulicę Wilczą.
Powstanie tego wzniesienia, podobnie jak wielu innych we Wrocławiu, wiąże się z odgruzowywaniem miasta po zniszczeniach wojennych. Szacuje się, że od około 60% do miejscami nawet 100% zabudowy miejskiej zostało zniszczonych podczas walk o twierdzę Wrocław pod koniec II wojny światowej w 1945 roku. Po wojnie znaczna część gruzu i elementów budynków trafiła na wysypiska gruzu. Wzgórze przy ulicy Wilczej stało się jednym z takich wysypisk. Początkowo wysypisko gruzu powstawało na obszarze objętym ramionami rzeki, jako dwa usypiska (powstałe w latach 1952–1965). Później materiał zgromadzony w jednym z nich został wykorzystany do zasypania w latach 1978–1981 południowego ramienia rzeki (około 400 m długości, 80 szerokości), a teren pozyskany w ten sposób częściowo wykorzystany został przez zakłady Pollena. Natomiast wzgórze które pozostało, obrośnięte jest zielenią, w tym drzewami (topole, olchy, wierzby i nieliczne drzewa owocowe). Podczas budowy wzgórza doszło do kilku wypadków, podczas których ciągniki z przyczepami, oraz później także ciężarówki, zsunęły się ze stoków i uległy zniszczeniu. Odnajdywano także niewybuchy i pojedyncze szczątki ludzkie.
Obszar w obrębie którego położone jest wzgórze, stanowi część dużego klina przyrodniczego wchodzącego głęboko w obszar miasta, w ramach korytarza ekologicznego doliny Odry. Jest on naturalną kontynuacją nadodrzańskich lasów i łąk ciągnących się w kierunku Wrocławia od Kotowic i Siechnic. Dalej natomiast tereny zielone rozciągają się w mieście wzdłuż wideł Odry i Oławy. Obejmują przede wszystkim tereny wodonośne, Park Wschodni, Las Rakowiecki, Wzgórze przy ulicy Wilczej, dawne kąpielisko Na Niskich Łąkach, Park na Niskich Łąkach, tereny MPWiK, terasy Odry i inne. 

</doc>
<doc id="2441548" url="https://pl.wikipedia.org/wiki?curid=2441548" title="Dobytčí potok">
Dobytčí potok

Dobytčí potok – górski potok w Czechach, we wschodnich Karkonoszach, prawy dopływ Male Úpy o długości ok. 1,5 km.
Źródła, w postaci kilku drobnych potoczków, znajdują się na południowo-wschodnich zboczach Czarnej Kopy i na południe od schroniska Jelenka, na wysokości ok. 1250 m n.p.m. Dobytčí potok płynie wąską, głęboko wciętą doliną na południowy wschód, po czym łączy się z Soví potokem i razem wpadają do Male Úpy.
Dobytčí potok cały czas płynie na obszarze czeskiego Karkonoskiego Parku Narodowego (czes. "Krkonošský národní park, KRNAP").

</doc>
<doc id="2441556" url="https://pl.wikipedia.org/wiki?curid=2441556" title="Dieudonné Londo">
Dieudonné Londo

Yobo Eugene Dieudonné Londo (ur. 6 czerwca 1976 w Libreville) – gaboński piłkarz grający na pozycji pomocnika.
Kariera klubowa.
Karierę piłkarską Londo rozpoczął w klubie FC 105 Libreville. W 1995 roku zadebiutował w jego barwach w pierwszej lidze gabońskiej. W 1996 roku zdobył z nim Puchar Gabonu, a w 1997 roku wywalczył mistrzostwo kraju. Następnie w 1997 roku odszedł do marokańskiej Raji Casablanca. Z Rają dwukrotnie był mistrzem Maroka (1998, 1999). Wygrał też Ligę Mistrzów w 1999 roku. W 1999 roku wrócił do FC 105 i został z nim mistrzem Gabonu.
W 2000 roku Londo został piłkarzem belgijskiego klubu RAEC Mons. W 2002 roku awansował z nim z drugiej do pierwszej ligi. Z kolei w 2005 roku spadł z nim do drugiej ligi Belgii. Latem 2005 odszedł do APO Akratitos z Grecji. Natomiast w sezonie 2006/2007 grał w cypryjskim Digenis Morfou.
W 2007 roku Londo został zawodnikiem amatorskiego francuskiego klubu SC Feignies. W 2008 roku wrócił do Belgii. Grał tam w URS Centre, a następnie w KVC Willebroek-Meerhof. Potem występował w rodzimych AC Bongoville i CF Mounana.
Kariera reprezentacyjna.
W reprezentacji Gabonu Londo zadebiutował w 1995 roku. W 2000 roku został powołany do kadry na Puchar Narodów Afryki 2000. Tam wystąpił dwukrotnie: z Republiką Południowej Afryki (1:3) i z Demokratyczną Republiką Konga (0:0).

</doc>
<doc id="2441558" url="https://pl.wikipedia.org/wiki?curid=2441558" title="Dieudonne Londo">
Dieudonne Londo



</doc>
<doc id="2441582" url="https://pl.wikipedia.org/wiki?curid=2441582" title="Audi Coupé quattro">
Audi Coupé quattro



</doc>
<doc id="2441587" url="https://pl.wikipedia.org/wiki?curid=2441587" title="Thierry Mouyouma">
Thierry Mouyouma

Thierry Dieudonné Mouyouma (ur. 27 września 1975) – gaboński piłkarz grający na pozycji obrońcy.
Kariera klubowa.
Karierę piłkarską Mouyouma rozpoczął w klubie AS Mangasport. W 1993 roku zadebiutował w jego barwach w pierwszej lidze gabońskiej. W 1994 roku odszedł do FC 105 Libreville. W 1996 roku zdobył z nim Puchar Gabonu, a w 1997 roku wywalczył mistrzostwo kraju.
W 1998 roku Mouyouma przeszedł do tunezyjskiego Étoile Sportive du Sahel, w którym grał w sezonie 1998/1999. W sezonie 1999/2000 najpierw grał w CO Medenine, a następnie we Francji, w Stade de Reims. W 2000 roku grał też w Kamerunie, w Canonie Jaunde.
W 2001 roku Mouyouma trafił do Portugalii, gdzie najpierw grał w Leixões SC, a następnie w FC Felgueiras. W latach 2003-2006 występował w Republice Południowej Afryki, w Wits University oraz Ajaksie Kapsztad. W 2006 roku był piłkarzem FC 105 Libreville. Karierę kończył w 2007 roku w Bahrajnie, w Al-Busaiteen.
Kariera reprezentacyjna.
W reprezentacji Gabonu Mouyouma zadebiutował w 1995 roku. W 2000 roku został powołany do kadry na Puchar Narodów Afryki 2000. Tam wystąpił trzykrotnie: z Republiką Południowej Afryki (1:3), z Algierią (1:3) i z Demokratyczną Republiką Konga (0:0).

</doc>
<doc id="2441590" url="https://pl.wikipedia.org/wiki?curid=2441590" title="Manuel Sánchez Monge">
Manuel Sánchez Monge

Manuel Sánchez Monge (ur. 18 kwietnia 1947 w Fuentes de Nava) – hiszpański duchowny katolicki, biskup Santander od 2015.
Życiorys.
Prezbiterat.
Święcenia kapłańskie otrzymał 9 sierpnia 1970 i został inkardynowany do diecezji Palencia. Był m.in. rektorem diecezjalnych seminariów, diecezjalnym delegatem ds. duszpasterstwa rodzin oraz prowikariuszem i wikariuszem generalnym diecezji.
Episkopat.
6 czerwca 2005 papież Benedykt XVI mianował go biskupem ordynariuszem diecezji Mondoñedo-Ferrol. Sakry biskupiej udzielił mu 23 lipca 2005 ówczesny nuncjusz apostolski w Hiszpanii - arcybiskup Manuel Monteiro de Castro.
6 maja 2015 papież Franciszek mianował go biskupem diecezji Santander. Ingres odbył się 30 maja 2015.

</doc>
<doc id="2441593" url="https://pl.wikipedia.org/wiki?curid=2441593" title="Religie w Polsce">
Religie w Polsce



</doc>
<doc id="2441595" url="https://pl.wikipedia.org/wiki?curid=2441595" title="15 minut sławy">
15 minut sławy

15 minut sławy (ang. "15 minutes of fame") – termin określający krótkotrwałą, ulotną uwagę szeroko pojętych mediów. Wyrażenie zostało sformułowane przez amerykańskiego artystę Andy'ego Warhola, który w 1968 powiedział: "W przyszłości każdy będzie sławny przez 15 minut". Termin powszechnie jest stosowany w przemyśle rozrywkowym oraz innych rejonach kultury popularnej np. w odniesieniu do uczestników programów telewizyjnych typu reality show, a także osobowości YouTube.
Polski odpowiednik.
W języku polskim, szczególnie publicystycznym, używa się analogicznego związku frazeologicznego: „mieć swoje pięć minut”.

</doc>
<doc id="2441596" url="https://pl.wikipedia.org/wiki?curid=2441596" title="Nowy Toriał">
Nowy Toriał



</doc>
<doc id="2441607" url="https://pl.wikipedia.org/wiki?curid=2441607" title="Audi Coupé (B2)">
Audi Coupé (B2)



</doc>
<doc id="2441609" url="https://pl.wikipedia.org/wiki?curid=2441609" title="Audi Coupé">
Audi Coupé

Audi Coupé – rodzina sportowych samochodów osobowych produkowanych przez niemiecką firmę Audi w latach 1980-1996. Charakteryzowała się nadwoziem typu coupé. Do napędu używano benzynowych silników R4, R5 oraz V6. Moc przenoszona była na oś przednią, powstały także wersje z napędem Quattro. Samochód od strony technicznej spokrewniony był z modelem 80.
Audi Coupé (Typ 85 / B2) (1980-1988).
Audi Coupé (B2, "Typ" 85) – sportowy samochód osobowy produkowany przez niemiecką firmę Audi w latach 1980-1988. Dostępny jako 2-drzwiowe coupé. Do napędu używano silników R4 oraz R5. Moc przenoszona była na oś przednią bądź obie osie poprzez 5-biegową manualną skrzynię biegów lub 3 stopniową automatyczną przekładnię hydrauliczną (tylko napęd na oś przednią).
Historia.
Coupé ("Typ 85") zostało po raz pierwszy zaprezentowane podczas salonu samochodowego w Paryżu w 1980 roku jako model bliźniaczo podobny do oryginalnego Quattro, lecz pozbawiony poszerzonych błotników. Auto było wyposażone w wolnossący silnik R5 o pojemności 1,9 l zasilany gaźnikiem oraz jednostki 2.0, 2.1, 2.2, 2.3 wyposażone w układ wtryskowy. Wszystkie wersje posiadały napęd na przednią oś.
Niektóre słabsze wersję Coupé zostały wyposażone w 1,8-litrowy silnik R4 zasilany gaźnikiem jak i poprzez układ wtryskowy. Przez pierwszy rok była także dostępna wersja z silnikiem 1.6 o nazwie kodowej "YN" o mocy 75 KM (55 kW).
Coupé było oferowane jako wersja po prostu oznaczona "Coupé" czy "GL" (tylko silniki R4), "Coupé GT" albo "Coupé Quattro". Od roku 1986 aż do końca produkcji w 1988 roku, "Coupé GT" produkowano także z silnikiem R4 1.8 o oznaczeniu "PV/DZ" o mocy 110-112 KM (81-82 kW), znanego najlepiej z Golfa GTi.
W ostatnim roku modelowym została zaprezentowana nowa jednostka napędowa R5 o pojemności 2309 cm³ o mocy 136 KM (100 kW) przy 5600 obr./min o oznaczeniu "NG". Silnik ten został wprowadzony do oferty w 1987 roku dla ostatniej serii Audi Coupé przeznaczonej na rynek amerykański, posiadając moc 130 KM (97 kW) przy 5700 obr./min, zastępując tym samym wersję 2.2, która była dostępna aż do roku modelowego 1985.
Audi Coupé oryginalnie zostało wprowadzonej na rynek amerykański w późnym roku modelowym 1981 wyposażone w silnik R5 o mocy 100 KM (75 kW) o pojemności 2144 cm³, który był także stosowany w Audi 5000 (Audi 100).
Facelifting.
Zaktualizowane Coupé, zaprezentowane na jesieni 1984 roku zostało wyposażone w nowe, lekko pochylone reflektory oraz osłonę chłodnicy, nowy przedni zderzak ze zintegrowanymi kierunkowskazami i halogenami, plastikowe osłony progów oraz duży tylny spojler pochodzący z Audi Quattro. Zmiany te zaowocowały zmniejszeniem współczynnika oporu powietrza do wartości Cx = 0,36. Zaprezentowano także nową deskę rozdzielczą oraz zaktualizowano wnętrze pojazdu. Wraz z rokiem modelowym 1987 wersja "GT" oraz podstawowa "Coupé" podobnie jak wszystkie inne wersje przednionapędowe (FWD) została ujednolicona pod nazwą "Coupé GT".
Od roku modelowego 1986, Coupé (podobnie jak wszystkie Audi) były dostępne z większa gamą silników wyposażonych w układ kontroli spalin z katalizatorem. Dodatkowo wszystkie modele oparte na platformie B2 (Audi 80/90/Coupé) otrzymały układ wydechowy ze stali nierdzewnej (przynajmniej modele przeznaczone na rynek Europejski).
Coupé GT.
Coupé GT stanowiło poszerzenie oferty firmy Audi o auto dwudrzwiowe posiadające bardziej sportowy profil. Do tej wersji poza wzmocnionymi silnikami R4 o pojemności 1.8 L dodano również silniki pięciocylindrowe o pojemnościach: 1.9, 2.0 oraz 2.2 L. Poza silnikami obie wersje różniły się także elementami wyposażenia. Przykładowo GT posiadało sportowe przednie i tylne fotele, przedni spoiler, aluminiowe felgi 13", obrotomierz, itp. Wersja GT posiadała także m.in. wysoki spoiler na tylnej klapie taki jak w Audi Quattro, specjalny wzór tapicerki czy tablicę rozdzielczą taką jak w Audi 90.
Łącznie wyprodukowano 174.687 sztuk modelu Coupé GT..
Coupé quattro.
Również we wrześniu 1984 roku, Audi zaprezentowało wersję quattro ("Typ 85") – Audi Coupé ze stałym napędem na wszystkie cztery koła. Model ten, został wyprodukowane w mniejszej serii niż oryginalne turbodoładowane Audi Quattro. Chociaż najczęstszą jednostką napędową w tym modelu stanowił silnik o pojemności 2.2 L (również jednostka 2.3 wprowadzona w 1987 na rynek USA)
Coupé i quattro Coupé wydawały się niemal identyczne z zewnątrz, z wyjątkiem kilku drobnych aspektów dotyczących specyfikacji quattro. Zamiast napisu "Coupé GT" na bocznych tylnych szybach widniał napis "quattro", tak jak w oryginalnym Audi Quattro. Podobny zabieg przeprowadzono z tyłu auta. Wersja ta posiadała także tylną szybę z Quattro wraz z elementami grzejnymi układającymi się w napis quattro (szczególnie widoczny podczas porannego rozmrażania szyb). Dodatkowo na atrapie chłodnicy został umieszczony odpowiedni znaczek. Wnętrze pojazdu pozostało niezmienione poza tym iż w konsoli centralnej umieszczono przycisk do blokady mechanizmu różnicowego a w miejsce trzech analogowych wskaźników umieszczono LED-owy wyświetlacz.
Mechanicznie, pojazd stanowił połączenie komponentów używanych już w Coupé GT oraz Audi 80 quattro. Stały napęd na wszystkie cztery koła pochodził wprost z Audi Quattro. Główną różnicą było zastosowanie przedniego zawieszania z Coupé GT, przednich tarcz hamulcowych o mniejszej średnicy (256 mm) czy zastosowanie skrzyni biegów o mniejszych przełożeniach. Inne były także sprężyny i amortyzatory. Samochód w takiej wersji bardzo przypominał Audi 90 quattro czy Audi 4000Q (USA). Na wyposażeniu były felgi "6.0Jx14" stalowe bądź ze stopu aluminium. Opcjonalnie były także dostępne felgi "7.0Jx15" firmy Ronal, które były niemal identyczne z tymi jakie posiadało Quattro. Coupé quattro, 90 quattro i 4000 quattro otrzymały również nowy kolektor wylotowy.
Produkcja Coupé quattro trwała od końca 1984 do 1988 roku. W tym czasie wytworzono 8000 egzemplarzy.
&gt; Podstawowe dane techniczne Audi Coupe B2/85 z lat 1980-1984:
&gt; Podstawowe dane techniczne Audi Coupe B2/85 z lat 1984-1987:
Audi Coupé (Typ 8B) (1988-1991).
Audi Coupé zostało zaprezentowane w 1987, krótko po prezentacji nowego Audi 80 i było produkowane do 1991. Podobnie jak model B2 również odróżniało się od modelu podstawowego. Posiadało szerokie przednie reflektory oraz zintegrowane w zderzaku kierunkowskazy i światła przeciwmgielne, z tyłu z kolei podobnie jak w przypadku modelu B2 tylne lampy zachodziły na klapę bagażnika.
Audi Coupe (Typ 8B / B4) (1991-1996).
Audi Coupé (Typ 8B) powstało na zmodernizowanej platformie Audi Coupé B3, która została zaprezentowana przy okazji prezentacji poprzednika. Auto posiada zupełnie inną maskę silnika, zderzaki i błotniki. Pomimo znacznego podobieństwa wyglądem z modelem Coupé B3, konstrukcja samochodu uległa sporym zmianom. Wprawdzie zmiany w przednim zawieszeniu oraz hamulcach są kosmetyczne, jednak tył samochodu został całkowicie przekonstruowany. Tylne podłużnice sięgają aż do pasa tylnego, co zdecydowanie wzmocniło tył samochodu, lecz przede wszystkim dało możliwość umieszczenia zbiornika paliwa pod bagażnikiem.

</doc>
<doc id="2441611" url="https://pl.wikipedia.org/wiki?curid=2441611" title="Wyższa Szkoła Biznesu w Gorzowie Wielkopolskim">
Wyższa Szkoła Biznesu w Gorzowie Wielkopolskim

Wyższa Szkoła Biznesu w Gorzowie Wielkopolskim (ang. "Higher School of Business in Gorzów Wielkopolski") – polska niepubliczna wyższa szkoła zawodowa zarejestrowana 13 sierpnia 1997 (zgoda MEN pod pozycją 128). WSB jest najstarszą niepubliczną uczelnią w województwie lubuskim.
Historia.
W 1997 roku uczelnia rozpoczynała działalność z ofertą studiów licencjackich na kierunku zarządzanie i marketing (obecnie zarządzanie). W 2003 roku WSB uzyskała uprawnienia do prowadzenia studiów licencjackich na kierunku socjologia, natomiast w 2009 roku – na kierunku gospodarka przestrzenna.
WSB w 2011 roku powołała wewnętrzną Radę Biznesu zrzeszającą znaczących pracodawców z regionu, instytucje okołobiznesowe oraz samorządowe. Jednym z zadań Rady Biznesu jest współpraca z uczelnią w zakresie dostosowywania programów nauczania do potrzeb lokalnego rynku pracy. 
Od marca 2015 roku siedzibą WSB jest budynek przy ul. Franciszka Walczaka 25.
Kształcenie.
Wyższa Szkoła Biznesu prowadzi 3-letnie studia pierwszego stopnia (licencjackie) na kierunku zarządzanie. Prowadzone są także studia podyplomowe.

</doc>
<doc id="2441634" url="https://pl.wikipedia.org/wiki?curid=2441634" title="Profil hipsometryczny">
Profil hipsometryczny

Profil hipsometryczny (z gr. "hýpsos – wysokość") to pionowy przekrój lądu przedstawiający rozkład wysokości. Tworzony jest w oparciu o zebranie danych wysokościowych z poziomic przecinających linię zakreśloną na mapie. Dopiero wtedy można wykonać wykres przedstawiający rzeźbę terenu wzdłuż danej linii. Składa się on z osi pionowej przedstawiającej wartości wysokości bezwzględnych oraz poziomej, która ilustruje położenie danego punktu (odległość od początku układu, tj. miejsca, gdzie ma swój początek linia na mapie). Profil hipsometryczny pomaga w uzyskaniu informacji o rzeźbie danego terenu. 
W oparciu o profil hipsometryczny rysuje się krzywą hipsograficzną, czyli wykres zależności pomiędzy poszczególnymi wysokościami a powierzchnią, którą te wysokości zajmują. Na osi pionowej przedstawione są wartości wysokości bezwzględnych, zaś na poziomej proporcje zajmowanej powierzchni. 

</doc>
<doc id="2441640" url="https://pl.wikipedia.org/wiki?curid=2441640" title="Ataköy Athletics Arena">
Ataköy Athletics Arena



</doc>
<doc id="2441643" url="https://pl.wikipedia.org/wiki?curid=2441643" title="Slavomir Miklovš">
Slavomir Miklovš

Slavomir Miklovš (ur. 16 maja 1934 w Đurđevie, zm. 21 lipca 2011 w Nowym Sadzie) – chorwacki duchowny katolicki rytu bizantyjskiego. Biskup Križevci, głowa Chorwackiego Kościoła greckokatolickiego w latach 1983–2009.
Życiorys.
7 lipca 1964 otrzymał święcenia kapłańskie.
Episkopat.
22 stycznia 1983 został mianowany przez Jana Pawła II biskupem Križevci. Sakry biskupiej udzielił mu abp Myrosław Marusyn.
25 maja 2009 przeszedł na emeryturę. Jego następcą został bp Nikola Kekić. Zmarł 21 lipca 2011.

</doc>
<doc id="2441646" url="https://pl.wikipedia.org/wiki?curid=2441646" title="Freedom Cup">
Freedom Cup

Freedom Cup – trofeum sportowe w rugby union przyznawane zwycięzcy meczów pomiędzy zespołami Nowej Zelandii i RPA w trakcie trwania The Rugby Championship. Zostało ustanowione w 2004 roku przez SARU jako sportowy wkład w obchody dziesięciolecia pierwszych po epoce apartheidu demokratycznych wyborów w Republice Południowej Afryki.
Początkowo walka o to trofeum miała się rozgrywać co dwa lata w formie jednego meczu rozgrywanego na przemian w Południowej Afryce i Nowej Zelandii, podobnie do Mandela Challenge Plate rozgrywanego pomiędzy RPA i Australią. Pierwszym zdobywcą została drużyna "Springboks," pokonując 14 sierpnia 2004 roku na Ellis Park "All Blacks" 40-26. Od 2006 roku natomiast trofeum zdobywa się, wygrywając serię meczów, która w zależności od systemu gier w danej edycji Pucharu Trzech Narodów obejmowała dwa lub trzy pojedynki, zaś w The Rugby Championship dwa. Remisowy wynik serii meczów oznacza, że trofeum pozostaje u dotychczasowego posiadacza.
W roku 2006 Nowozelandczycy zapewnili sobie po raz pierwszy to trofeum po wygraniu meczów w Wellington i Pretorii. Trzeci mecz, rozegrany w Rustenburgu zakończył się natomiast skandalem, kiedy po wygranej RPA prowadzący ceremonię Joost van der Westhuizen wręczył puchar kapitanowi "Springboks" Johnowi Smitowi.
"All Blacks" rok później utrzymali trofeum, wygrywając oba mecze – w Durbanie i Christchurch.
Zwycięzcy.
Liczba zwycięstw:

</doc>
<doc id="2441647" url="https://pl.wikipedia.org/wiki?curid=2441647" title="Issedonowie">
Issedonowie

Issedonowie – koczowniczy lud protosarmacki zamieszkujący obszary środkowego Kazachstanu, graniczące od zachodu z ziemiami Scytów, a od wschodu z Argipejami i Arimaspami.
Lokalizacja kraju Issedonów.
Radzieccy archeolodzy błędnie identyfikowali Issedonów z ludem Wusun, zamieszkującymi Siedmiorzecze na wschód od Bałchasza. Z czasem lud ten przemieścił się na wschód Azji Środkowej. Ta teza nie znalazła potwierdzenia w opisie współczesnego Issedonom Herodota.
Issedonowie mieszkali na płaskowyżu środkowego Kazachstanu i Pogórzu Kazachskim. Granice ich kraju zakreślał od południowego zachodu rejon dzisiejszego miasta Żezkazgan i ciągnął się na północny wschód aż do Irtysza, do obszarów położonych na północ od Semeja. Issedonowie są niekiedy identyfikowani z grupą Proto-Asi-Iasi-Aorsów, która na przełomie V i IV wieku p.n.e. przybyła do kraju Sauromatów.
Issedonowie u Herodota.
Według relacji Herodota kolebką Issedonów były tereny położone na wschodzie doliny Irtysza – na wschód i południowy wschód od Semipałatyńska. Protoissedonowie pod koniec drugiego tysiąclecia p.n.e. zostali zmuszeni do opuszczenia tych obszarów przez nacierających od wschodu Arimaspów. W trakcie wędrówki napotkali przodków tzw. „innych Scytów”, należących do kultury andronowskiej.
Historyk przekazuje, że kobiety Issedonów miały równe prawa z mężczyznami. Może to być przeżytkiem matriarchatu. Nadmienia także, że uprawiali rytualny kanibalizm.
Badania archeologiczne.
Badania archeologiczne na terenie środkowego Kazachstanu wykazały obecność kurhanów datowanych na okres od VI wieku p.n.e. do przełomu V i VI wieku n.e. Wziąwszy pod uwagę ich wielkość i konstrukcję, wyodrębniono pięć grup. Najwcześniejsze kurhany ulokowane są na północy kraju. Mają prostą konstrukcję, można powiedzieć, że są to nasypy ziemne. W innych częściach zamieszkanego przez Issedonów obszaru dominują kopce z kamieni, zgrupowane w cmentarze. Największym pod tym względem jest odkryty w Supra-Oba cmentarz z piętnastoma kurhanami. W środku groby były wyłożone kamiennymi płytami. Wąskie jamy miały kształt owalu i przykrywane były płytami. Z wyposażenia grobów z powodu ich ograbienia zachowało się niewiele: brązowe wędzidła, wykończone ozdobami w kształcie strzemion, groty strzał, lustra, złote kolczyki i różne ozdobne blaszki. Niewielka liczba naczyń glinianych wykazywała podobieństwo do ceramiki kultury andronowskiej i karasusksiej. Okazalsze kurhany przeznaczone dla arystokracji, nazywane „kurhanami z wąsami”, usypywane były z kamieni. Ku nim biegły po elipsie zakończone małym kopcem niskie ściany o długości od 20 do 50 m, okalając obszar do 150 m szerokości. Tego typu pochówki zanikły w IV wieku p.n.e. W nowszych czasach konstrukcje były podobne do mniejszych kurhanów, prawdopodobnie podobne było również wyposażenie, choć nie odkryto jeszcze nieograbionego pochówku.
W paśmie Gór Karkaralińskich odkryto pozostałości po kopalniach miedzi. Badania wykazały, że prace w nich trwały od połowy drugiego tysiąclecia p.n.e., a wydobycie ustało w okresie sako-scytyjskim, to znaczy w połowie V wieku p.n.e.

</doc>
<doc id="2441652" url="https://pl.wikipedia.org/wiki?curid=2441652" title="Giovanni Spazzio">
Giovanni Spazzio

Giovanni Spazzio (ur. ?, zm. w sierpniu 1726 w Wilanowie) – architekt, budowniczy. 
Pochodzący prawdopodobnie ze słynnej włoskiej rodzinny artystycznej z Lanzo d'lntelvi, znany ze swej działalności w Polsce.
Jako architekt projektował oraz przeprowadzał przebudowy wielu obiektów sakralnych i świeckich. 
Zaprojektował kościół parafialny w Sieniawie, a w 1718 roku przeprowadził konserwację kościoła Kapucynów we Lwowie, również nadzorował remont kościoła Kamedułów w Rytwianach. 
Zatrudniony w 1715 roku przez Elżbietę Sieniawską był głównym projektantem i kierownikiem, budowy wilanowskiego placu w latach 1721-1726. Ponadto przeprowadził nowatorski jak na owe czasy zabieg wzmacniania fundamentów w wilanowskim pałacu, kierował przebudową galerii, przebudową wnętrz oraz skrzydeł pałacu. Zaprojektował Pomarańczarnię. Był projektantem wielu elementów architektury.
Kierował przebudową całego pałacu w Łubnicach trwającą do 1730 roku, oraz przebudową pałaców w Oleszycach i Pałacu Zamoyskich w Wysocku.
Jako architekt pozostawił po sobie bogatą spuściznę na ziemiach polskich.
Dzieci - córka

</doc>
<doc id="2441656" url="https://pl.wikipedia.org/wiki?curid=2441656" title="Nad Garbem">
Nad Garbem

Nad Garbem (781 m) – szczyt w bocznym grzbiecie Pasma Jaworzyny w Beskidzie Sądeckim. Grzbiet ten odbiega od głównego grzbietu Pasma Jaworzyny po wschodniej stronie Makowicy, początkowo w północnym kierunku, na Ostrej (834 m) zakręca w zachodnim i poprzez Wilcze Doły (786 m), Nad Garbem (781 m) i Majdan (490 m) opada aż do Nowego Sącza. Spod wzniesienia Nad Garbem spływa kilka potoków uchodzących do Popradu lub Kamienicy Nawojowskiej. Jest to szczyt zupełnie niewybitny i zalesiony, ale na jego stokach jest wiele wciąż użytkowanych polan należących do osiedli Malniki i Garby. Jedna z nich znajduje się na południowych stokach tuż pod grzbietem łączącym wzniesienie Nad Garbem z Wilczymi Dolami. Jest nadal koszona. Zielony szlak turystyczny omija wierzchołek Nad Garbem i prowadzi obrzeżem tej polany.
Nazwa Nad Garbem pochodzi od osiedla Garby położonego na polanie poniżej szczytu.

</doc>
<doc id="2441669" url="https://pl.wikipedia.org/wiki?curid=2441669" title="Krospowidon">
Krospowidon



</doc>
<doc id="2441670" url="https://pl.wikipedia.org/wiki?curid=2441670" title="Fodiator">
Fodiator

Fodiator – rodzaj morskich ryb z rodziny ptaszorowatych (Exocoetidae).
Klasyfikacja.
Gatunki zaliczane do tego rodzaju :

</doc>
<doc id="2441671" url="https://pl.wikipedia.org/wiki?curid=2441671" title="Antoniazzo Romano">
Antoniazzo Romano

Antoniazzo Romano (ur. ok. 1430, zm. ok. 1510) - włoski artysta, malarz z okresu wczesnego renesansu.
Znane dzieła:

</doc>
<doc id="2441675" url="https://pl.wikipedia.org/wiki?curid=2441675" title="Melania Kierczyńska">
Melania Kierczyńska

Melania Kierczyńska, właśc. Melania Cukier (ur. 12 października 1888 w Warszawie, zm. 4 lipca 1962 tamże) – działaczka komunistyczna, polonistka, krytyk literacki, tłumaczka.
Życiorys.
Urodziła się w rodzinie żydowskiej, jako córka Szymona, właściciela sklepu. Uczennica IV Gimnazjum w Warszawie, podczas strajku powszechnego w 1905 porzuciła naukę, następnie uczestniczyła w kursach pedagogicznych, po czym wstąpiła na wydział matematyczno-przyrodniczy Towarzystwa Kursów Naukowych. Od 1906 była członkiem SDKPiL, kolporterką i agitatorką, przyjaźniła się m.in. z Zofią Muszkat, późniejszą żoną Feliksa Dzierżyńskiego. Od 1908 przebywała w Szwajcarii, w Bernie i Zurychu studiowała chemię i filozofię. Była współpracownicą zuryskiej sekcji SDKPiL. W 1909 wróciła do Warszawy, gdzie została aresztowana i do 1910 była więziona. Od 1914 była nauczycielką języka polskiego w chełmskim gimnazjum, następnie w Tomaszowie Mazowieckim.
Od grudnia 1918 była członkiem KPRP/KPP. W latach 1922–1927 nauczała języka i literatury niemieckiej w warszawskim gimnazjum, a 1926–1927 języka i literatury polskiej 3 Seminarium Ochroniarskim Towarzystwa Żydowskich Szkół Średnich. W latach 1928–1931 wykładała metodykę nauczania języka polskiego na Rocznych Kursach Nauczycielskich dla maturzystów prowadzonych przez Gminę Żydowską w Warszawie. Należała do nauczycielskiej komórki KPP; w jej mieszkaniu odbywały się zebrania działaczy partyjnych. Była aktywnym członkiem lewicy nauczycielskiej w Związku Zawodowym Nauczycieli Średnich Szkół Żydowskich i w Zawodowym Zrzeszeniu Nauczycieli Szkół Powszechnych RP. Brała udział w wielu akcjach i kampaniach oświatowych. Uczestniczka prac Uniwersytetu Ludowego przy ul. Oboźnej i działaczka Stowarzyszenia Wolnomyślicieli Polskich, zwłaszcza jego „skrzydła proletariackiego”, i MOPR. W latach 1927–1930 studiowała polonistykę, którą ukończyła z pracą magisterską „Powstanie styczniowe w twórczości Stefana Żeromskiego”. Jednocześnie pisała prace literackie i publicystyczne do czasopism komunistycznych, m.in. „Przekroju”, „Lewara” i „Miesięcznika Literackiego”. Pozbawiona prawa nauczania w szkolnictwie za działalność komunistyczną na początku lat 30., prowadziła lekcje prywatne. W latach 1931–1935 była nauczycielką w Przedsiębiorstwie Handlowym ZSRR. Wspólnie z J. Kociełł przełożyła pracę Engelsa „Anti-Dühring” (1936); wówczas po raz pierwszy użyła swojego literackiego pseudonimu „Kierczyńska”, który w PRL stał się jej nazwiskiem. Prelegentka i dyskutantka w radykalnym Kole Polonistów UW i Kole krytyków-marksistów (zorganizowanym w 1936 przez KPP).
Od października 1939 przebywała w ZSRR, jako nauczycielka języka polskiego w szkole średniej w Białymstoku, a od jesieni 1940 pracowała we Lwowie nad sowieckimi podręcznikami szkolnymi. W styczniu 1940 roku weszła w skład 16 osobowej brygady autorów, powołanej za zgodą Ministerstwa Oświaty Ukraińskiej Socjalistycznej Republiki Radzieckiej dla zredagowania 3-tomowego podręcznika historii literatury polskiej. Współautor i redaktor „Historii literatury polskiej”, redaktor „Dzieł wybranych” Elizy Orzeszkowej, współwydawca „Pism wybranych” Karola Marksa. Po wybuchu wojny niemiecko-sowieckiej w czerwcu 1941 przebywała w Kijowie, następnie w obwodzie kujbyszewskim. Była pracownicą polskiej redakcji Radia ZSRR w Kujbyszewie, przygotowała cykl audycji poświęconych polskiej literaturze. Od października 1943 w Moskwie, gdzie pracowała w Komitecie, a potem w Rozgłośni im. Tadeusza Kościuszki oraz w polskiej redakcji Wydawnictwa Literatury w Językach Obcych jako tłumacz sowieckiej literatury pięknej. Była członkiem ZPP, a następnie PPR.
W październiku 1945 wróciła do Polski i w Warszawie kierowała działem kulturalno-literackim „Trybuny Wolności” – tygodnika PPR. W 1948 wstąpiła do ZLP i Związku Zawodowego Dziennikarzy RP (późniejszego Stowarzyszenia Dziennikarzy Polskich). Była działaczką koła literatów-peperowców. Tłumaczyła sowiecką literaturę piękną, współpracowała z Wydziałem Kultury i Oświaty Komisji Centralnej Związków Zawodowych (KCZZ), redakcją literacką Polskiego Radia i ze Szkołą Partyjną przy KC PZPR. W latach 1949–1952 była członkiem egzekutywy organizacji partyjnej ZLP. Brała udział w V Zjeździe ZLP w czerwcu 1950, na którym została wybrana do Zarządu Głównego. Od 1952 przewodnicząca komisji ds. krytyki literackiej. Była zdecydowanym zwolennikiem socrealizmu. Konsultantka Centralnej Komisji Wydawniczej przy Prezydium Rady Ministrów, a w latach 1951–1955 była członkinią sekcji literatury w Komitecie Nagród Państwowych. Publikowała eseje krytyczno-literackie, m.in. o twórczości Marii Dąbrowskiej, Zofii Nałkowskiej, Jerzego Andrzejewskiego w „Kuźnicy”, „Lewym Torze”, „Nowej Kulturze” i „Nowych Drogach”, a w 1951 wydała zbiór „Spór o realizm”, zamieszczając w niej krytykę z najbardziej dogmatycznej, marksistowsko-leninowskiej pozycji. W 1950 otrzymała nagrodę ZLP w dziedzinie krytyki literackiej, a w 1955 nagrodę państwową II stopnia. W 1957 przeszła na emeryturę.
Została pochowana na Cmentarzu Wojskowym na Powązkach (kwatera C 2-7-14).

</doc>
<doc id="2441683" url="https://pl.wikipedia.org/wiki?curid=2441683" title="Shiva N’Zigou">
Shiva N’Zigou

Shiva-Star N'Zigou (ur. 24 października 1983 w Tchibandze) – gaboński piłkarz grający na pozycji napastnika.
Kariera klubowa.
Karierę piłkarską N'Zigou rozpoczynał w klubach USM Libreville i Orambaka Nom Bakélé. W 1997 roku wyjechał do Francji i podjął treningi w Angers SCO. W 1998 roku został zawodnikiem FC Nantes, a od 1999 roku zaczął grać w rezerwach tego klubu. 4 maja 2002 zadebiutował w pierwszym zespole Nantes w Ligue 1 w wygranym 2:1 domowym meczu z Girondins Bordeaux. Do 2003 roku grał w rezerwach Nantes i sporadycznie w pierwszym zespole. Łącznie w pierwszej drużynie Nantes od 2001 do końca 2004 roku rozegrał 32 mecze i strzelił 3 gole.
Na początku 2005 roku N'Zigou przeszedł do drugoligowego FC Gueugnon. Spędził w nim rundę wiosenną sezonu 2004/2005. Latem 2005 ponownie zmienił klub i przeszedł do innego drugoligowca, Stade de Reims. W 2009 roku spadł z Reims do trzeciej ligi, a w 2010 roku odszedł do belgijskiego trzecioligowego zespołu Excelsior Virton. W 2011 roku rozwiązał z nim kontrakt i stał się wolnym zawodnikiem.
Kariera reprezentacyjna.
W reprezentacji Gabonu N'Zigou zadebiutował w 1999 roku. W 2000 roku został powołany do kadry na Puchar Narodów Afryki 2000. Tam wystąpił trzykrotnie: z Republiką Południowej Afryki (1:3 i gol), z Algierią (1:3) i z Demokratyczną Republiką Konga (0:0).

</doc>
<doc id="2441685" url="https://pl.wikipedia.org/wiki?curid=2441685" title="Olej kostny">
Olej kostny

Olej kostny - bezwonny, nieschnący, trudno jełczejący olej otrzymywany z kości (najczęściej z goleni bydlęcych, lecz nie z kopyt) poprzez gotowanie z wodą, wytapiany parą wodną przy podwyższonym ciśnieniu lub za pomocą ekstrakcji rozpuszczalnikami węglowodorowymi (np. benzenem). Barwa od białej przez żółtą do brązowej, w zależności od stopnia czystości. Za najwyższej jakości olej uważany jest cielęcy, bez domieszki innych olejów. Używany do pielęgnacji, konserwacji i zmiękczania wyrobów skórzanych. W XVIII wieku używany był w celach kosmetycznych i w leczeniu chorób dermatologicznych. Używany też jako smar precyzyjnych mechanizmów a także do produkcji mydła. 
Właściwości.
Tłuszcz zwierząt stałocieplnych ma relatywnie wysoką temperaturę topnienia i w temperaturze pokojowej jest ciałem stałym. Olej kostny w tych warunkach pozostaje cieczą. Jego skład chemiczny podyktowany jest faktem, iż nogi bydła mają niższą temperaturę niż korpus i tłuszcz ten zestalałby się w kończynach, co uniemożliwiłoby mu pełnienie funkcji fizjologicznych. Jego konsystencja sprawia, że łatwo wnika w głąb wyrobów ze skóry.
Celem obniżenia kosztów produkcji czasami wytwarzany ze smalcu, z dodatkiem oleju rzepakowego, sojowego lub innych. Dodatek olejów mineralnych może powodować osłabienie szwów naturalną nicią i zniszczenie skóry.
Zastosowania.
Olej kostny używany jest do konserwacji siodeł, uprzęży, rękawic baseballowych i innych wyrobów skórzanych. Jego zastosowanie może spowodować ściemnienie skóry.

</doc>
<doc id="2441686" url="https://pl.wikipedia.org/wiki?curid=2441686" title="Bitwa w Val-es-Dunes">
Bitwa w Val-es-Dunes



</doc>
<doc id="2441688" url="https://pl.wikipedia.org/wiki?curid=2441688" title="Miejska Biblioteka Publiczna w Trzebini">
Miejska Biblioteka Publiczna w Trzebini

Miejska Biblioteka Publiczna im. Adama Asnyka w Trzebini – samorządowa instytucja kultury. Powstała w 1949 roku. Od roku 1998 nosi imię poety i społecznika Adama Asnyka. Zajmuje się gromadzeniem, opracowaniem, przechowywaniem i udostępnianiem zbiorów bibliotecznych oraz działalnością kulturalną na rzecz mieszkańców miasta i gminy Trzebinia.
Historia.
Lata 1949–1975.
Biblioteka w Trzebini działa od lipca 1948 roku. Oficjalny termin uruchomienia biblioteki wyznaczony był na dzień 16 stycznia 1949 roku (w tym dniu otwarto jednocześnie w całej Polsce 1600 bibliotek gminnych i 15000 punktów bibliotecznych).
Do uruchomienia Biblioteki Publicznej w Trzebini Zarząd Miejski w Trzebini został zobowiązany przez Starostę Powiatowego w Chrzanowie. Trzebińska Książnica została włączona do krajowej sieci bibliotek i wspierana przez Bibliotekę Powiatową w Chrzanowie.
Biblioteka mieściła się w Rynku w budynku nr 11 potem pod numerem -2. W roku 1957 uzyskała pomieszczenie przy ul. Świerczewskiego 1 (obecnie Rynek 23). W roku 1971 otrzymała lokal w budynku tzw. „Szwajgerówki” (obecnie Rynek 18) i zajmowała powierzchnię ok. 40 m².
Lata 1975–1999.
Lata siedemdziesiąte i osiemdziesiąte to głównie czas rozwoju filii i punktów bibliotecznych. Do roku 1974 na terenie gminy działało 7 bibliotek powszechnych, w tym 3 punkty biblioteczne. W latach 1975–1988 poza biblioteką centralną działało 8 placówek filialnych. Kolejne lata to nowe filie, zmiany lokali filii istniejących oraz powiększający się księgozbiór, m.in. dzięki likwidacjom bibliotek zakładowych.
W roku 1994 biblioteka otrzymała lokal w dawnym Klubie Fabrycznym „Hutnik” przy ul. Narutowicza 10 (obecny budynek Biblioteki Centralnej). Remont pomieszczeń trwał do 1998 roku. W 1995 roku do nowego budynku przeniesiono pomieszczenia administracyjne z gabinetem Dyrektora włącznie, Oddział dla Dzieci i Czytelnię Czasopism. W kolejnym roku Wypożyczalnię dla Dorosłych oraz Dział Gromadzenia i Opracowywania Zbiorów. W roku 1998 przeniesiono do nowego budynku Dział Księgowy oraz Magazyn. Rozpoczęła też działalność Czytelnia Ogólna. Oddano do użytku także salę wystawową.
W tym samym roku biblioteka zmieniła nazwę na Miejska Biblioteka Publiczna w Trzebini (z Miejsko-Gminnej Biblioteki Publicznej w Trzebini) oraz przyjęła za patrona Adama Asnyka.
Zbiory.
Biblioteka Centralna dysponuje prawie 200 000 woluminów z różnych dziedzin wiedzy oraz 6000 zbiorów audiowizualnych. Od roku 2005 biblioteka wypożycza zbiory za pomocą systemu bibliotecznego PROLIB umożliwiającego pełną automatyzację zbiorów bibliotecznych.
Działalność kulturalno-oświatowa.
Biblioteka jako instytucja kulturalna prowadzi działalność popularyzatorską, celem której jest zapoznanie użytkowników ze zbiorami oraz różnorodnością usług bibliotecznych. W 2006 roku w holu głównym Biblioteki Centralnej została otwarta galeria „PEGAZ”, gdzie swoje prace –rysunkowe, malarskie, rzeźbiarskie, rękodzielnicze itp. – mogą prezentować lokalni artyści, profesjonalni i amatorzy. Sala audiowizualna, mieszcząca się w Medi@tece, zaprasza na pokazy bajek i filmów oraz spotkania i prelekcje. W bibliotece prowadzone są:
Cyfrowe Archiwum Tradycji Lokalnej.
Od 2011 roku biblioteka jest częścią sieci Cyfrowych Archiwów Tradycji Lokalnej. Pracownicy biblioteki przeszli specjalistyczne szkolenia prowadzone przez Fundację Ośrodka KARTA, a następnie rozpoczęli gromadzenie i publikowanie w Internecie regionalnych źródeł historycznych – świadectw życia codziennego i niecodziennego. Zaktywizowali mieszkańców wsi, miast i miasteczek do przeszukiwania domowych szuflad i archiwów, zbierania i opisywania fotografii i dokumentów, oraz nagrywania relacji świadków historii. Na stronie trzebinia.archiwa.org publikują zdigitalizowane materiały źródłowe zebrane wśród lokalnej społeczności. Do października 2016 udało się udostępnić na stronie 1585 materiałów i praca ta ciągle jest kontynuowana.

</doc>
<doc id="2441702" url="https://pl.wikipedia.org/wiki?curid=2441702" title="Hirundichthys">
Hirundichthys

Hirundichthys – rodzaj ryb z rodziny ptaszorowatych (Exocoetidae).
Klasyfikacja.
Gatunki zaliczane do tego rodzaju:

</doc>
<doc id="2441709" url="https://pl.wikipedia.org/wiki?curid=2441709" title="CzestMAN">
CzestMAN

CzestMAN – miejska sieć komputerowa, utworzona w 1994 roku na mocy porozumienia rektorów czterech szkół wyższych w Częstochowie – Politechniki Częstochowskiej, Akademii im. Jana Długosza (ówczesnej Wyższej Szkoły Pedagogicznej), Akademii Polonijnej (ówczesnej Wyższej Szkoły Języków Obcych i Ekonomii) i Wyższego Seminarium Duchownego.
Sieć jest jednym z głównych ogniw ogólnopolskiej sieci optycznej PIONIER. 
Charakterystyka.
Jednostką wiodącą w zakresie budowy, utrzymania i rozwoju sieci oraz jej operatorem jest Politechnika Częstochowska. Organem doradczym w sprawach funkcjonowania i rozwoju sieci jest Rada Użytkowników MSK CzestMAN. Obecnie w jej skład wchodzą reprezentanci Politechniki Częstochowskiej, Akademii Jana Długosza, Akademii Polonijnej oraz Urzędu Miasta Częstochowy.
Projektowanie sieci rozpoczęto w 1992 roku. Była ona jednym z głównych ogniw tworzących sieć POL-34 oraz koordynatorem projektu celowego pt. ”CLUSTERIX – Krajowy Klaster Linuxowy (National Cluster of Linux Systems)”.
MSK CzestMAN posiada 7 węzłów głównych i 10 pomocniczych, połączonych siecią światłowodową o długości 18 km, umieszczoną w kanalizacji zarówno dzierżawionej jak i własnej. W sieci użytkowane są 3 odcinki radiolinii w paśmie licencjonowanym o łącznej długości 24 km. W warstwie transmisyjnej jest jednolicie stosowany protokół Ethernet na łączach o przepływności 100 Mb/s – 10 Gb/s.

</doc>
<doc id="2441711" url="https://pl.wikipedia.org/wiki?curid=2441711" title="CZESTMAN">
CZESTMAN



</doc>
<doc id="2441713" url="https://pl.wikipedia.org/wiki?curid=2441713" title="Avon (rzeka w Australii Zachodniej)">
Avon (rzeka w Australii Zachodniej)

Avon – najdłuższa i najbardziej zasobna w wodę rzeka południowego zachodu kontynentu australijskiego.
Ok. 70 km przed ujściem jej nazwa zmienia się na "Rzeka Łabędzia", faktycznie będącej estuarium uchodzącym do Oceanu Indyjskiego w mieście Perth.
W porównaniu z rzekami północy Australii Zachodniej wahania stanu wody w Avon są niewielkie. W środkowym biegu rzeka ma szerokość około 70–100 metrów. Obszar dorzecza wynosi 125 000 km², czyli niewiele więcej niż powierzchnia zlewni Odry.
W krajobrazie nad rzeką dominują puszcze eukaliptusowe, lasy i obszary rolnicze. Dolina rzeki Avon to „zagłębie” produkcji ziół głównie lawendy oraz zbóż – rzeka przecina tzw. "australijski pas zbożowy".
Większe miejscowości nad Avon to Northam i York.

</doc>
<doc id="2441719" url="https://pl.wikipedia.org/wiki?curid=2441719" title="Erich Everth">
Erich Everth

Erich Everth (ur. 3 lipca 1878 w Berlinie, zm. 22 czerwca 1934 w Lipsku – niemiecki historyk sztuki, dziennikarz i pierwszy profesor zwyczajny dziennikarstwa w historii Niemiec. Zaliczany do najważniejszych teoretyków prasoznawstwa w Niemczech, obok Otto Emila Grotha i Emila Dovifata.
Życie i dzieło.
Wczesne lata i studia.
Everth urodził się w 1878 roku w rodzinie kupieckiej. Uczęszczał do Joachimsthalsche Gymnasium, a następnie poszedł na studia. Przerwał je jednak w 1906 roku i odbył rok dobrowolnej służby wojskowej. W 1898 roku zapisał się na Friedrich-Wilhelms-Universität w Berlinie, gdzie studiował filozofię i prawo. Kilka semestrów później przeniósł się na filozofię, historię sztuki i psychologię. Jego najważniejszym nauczycielem był Max Dessauer, który zajmował się poszukiwaniem nowej koncepcji systematycznej nauk o sztuce.
Everth uzyskał tytuł doktora na Wydziale Filozoficznym Uniwersytetu w Lipsku w dniu 6 maja 1909 roku u profesorów Augusta Schmarsowa i Johna Volkelta.
Dziennikarstwo.
Everth pełnił następnie funkcję redaktora w gazecie Rheinisch-Westfälischen Zeitung, potem pracował jako berliński przedstawiciel Magdeburgischen Zeitung. Po wybuchu I wojny światowej Everth walczył na Froncie Wschodnim, dopiero po zdobyciu pracy referenta w biurze prasowym sztabu naczelnego dowódcy, miał czas ponownie zająć się publikacjami. W broszurach dodawanych do miesięcznika "Czyn" ("Die Tat"), publikowanego przez jenajskie wydawnictwo Eugen Diederichs Verlag od roku 1915, opublikowano rozprawę Evertha "O duszy żołnierza w boju"("Von der Seele der Soldaten im Felde"). Z perspektywy czasu, Gerhard Menz, twierdzi, że było to "jedyne pismo ówczesnej „literatury wojennej”, które przedstawiało prawdziwą psychikę żołnierzy i właśnie z tego powodu blisko 20.000 egzemplarzy zostało sprzedanych w okopach". Ponadto Hermann Hesse, zaszczycił książkę recenzją, w której pochwalił doskonałą psychologiczną spostrzegawczość Evertha.
Po zakończeniu wojny Everth często zmieniał stanowiska. W 1917 był redaktorem naczelnym Leipziger Volkszeitung, w 1920 przeszedł do berlińskiej "Telegraph Union". Pracował dla gazety Vossischen Zeitung i w 1923 objął kierownictwo neutralnej politycznie sekcji Deutsche Allgemeine Zeitung, oscylującej obok Gustava Stresemanna. Od 1924 r., Everth był wiedeńskim korespondentem liberalnej Berliner Tageblatt, miało to miejsce po upadku wieloetnicznego państwa Austro-Węgier, dzięki czemu Everth stał się świadkiem wydarzeń na jednej z najciekawszych scen politycznych w ówczesnej Europie. Opublikował wiele artykułów, charakteryzujących się bardzo szerokim spektrum zagadnień na temat estetyki, literatury i historii sztuki. Potwierdzają one równocześnie to, co sugeruje też wzajemne umiejscowienie polityczne poszczególnych redakcji, z niezwykłą intelektualną mobilnością mający wtedy 40 lat publicysta dokonał zmiany nastawienia z niewątpliwie monarchicznego nacjonalisty na zwolennika demokratycznych zasad.
Teoria Kształcenia.
Szerokie spektrum zagadnień, jakim operował Everth, można trafnie określić jako "teoria kształcenia". Podczas jego działalności dziennikarskiej w prasie publikowano liczne rozprawy i pomniejsze prace o treściach przede wszystkim estetycznych oraz z zakresu historii sztuki i wiedzy o sztuce. Przedstawiają one wieloaspektowy obraz jego głównych zainteresowań kulturowych i szerokiej wiedzy. Everth był typowym przykładem intelektualnego wędrowca po różnych obszarach wiedzy, którego granice dziedzin naukowych ani nie zatrzymują ani nie ranią.
W 1923 roku, tuż przed puczem monachijskim, Everth ostrzegał w artykule zatytułowanym "Narodowosocjalistyczne cele" o niebezpieczeństwie zbliżającym się z Bawarii. W edytowanej przez Maxa Dessoira "Zeitschrift für Ästhetik und Allgemeine Kunstwissenschaft" ("Magazyn o estetyce i naukach o sztuce") ukazał się w 1925 roku rozległy artykuł pt. "Sztuka narracji". Tekst przedstawiał koniec długiego zainteresowania realistycznymi nowelistami XIX w. Jego wcześniejsze prace to esej o Wilhelmie Raabe oraz szczegółowa monografia Conrada Ferdinanda Meyera.
Pierwszy profesor zwyczajny dziennikarstwa.
1 listopada 1926 roku, 48-letni historyk sztuki, został nominowany przez Karla Büchera na nowo powołaną katedrę dziennikarstwa na Uniwersytecie w Lipsku. Jego uwaga skupiła się przede wszystkim na nadaniu dziennikarstwu fundamentów epistemologicznych i metodologicznych niezbędnych do uznania jako samodzielnej dyscypliny naukowej.
Z jego wykładu inauguracyjnego, "Prasoznastwo i Uniwersytet" ("Zeitungskunde und Universität") – 20.11.1926 r., jasno wynika, że Everth nie pozostawia sobie złudzeń, co do statusu nowo powołanej dyscypliny. Everth trzeźwo doszedł do krytycznej oceny zastanej metodyki i terminologii publicystycznej, powołując się równocześnie na swoje dziennikarskie doświadczenia, oraz naukowe rozeznanie:
"Kto chce naprawdę przemyśleć problemy gazety, musi rozejrzeć się jeszcze po wielu rozmaitych obszarach niż tylko prasie; bez silnego pragnienia, aby zajrzeć za ogrodzenie, nie zajdzie daleko."
Ta perspektywa odróżniała Evertha od jego poprzednika Karla Büchera,
któremu zarzucał zbyt jednostronne, ugruntowane gospodarczo spojrzenie. Everth ogranicza istotę dziennikarstwa do gazet, a w szerszym znaczeniu do drukowanej prasy periodycznej. Nie powinny one być badane w oderwaniu od wpływu społecznego, politycznego, gospodarczego i kulturalnego. Co więcej, zależą od systematycznego przekroju różnych nici powiązań, przy tym prasa "jest czymś więcej, niż zwyczajnym przedsięwzięciem zarobkowym", musi ona "być rozumiana, chociaż częściowo, jako proces umysłowy i struktura intelektualna".
Everth nadał funkcji praktycznej i czysto szkoleniowej wydziału dziennikarstwa drugorzędne znaczenie. W swoim eseju z 1928 roku "Gazeta w służbie społeczeństwa" ("Die Zeitung im Dienst der Öffentlichkeit") wymienił on dużo trudniejsze kwestie: "naukową penetrację dziennikarstwa" i wynikające z tego kształcenie się młodego pokolenia naukowego „pracującego nad dalszym rozwojem dyscypliny”. Było to typowe dla nowo rodzącego się dziennikarstwa, gdzie każdy z głównych przedstawicieli opracowywał swoją własną terminologię i metodologię. Everth definiował w ten sposób "dyscyplinę integracyjną" bez określonej metody, w której mogą być wykorzystane rozległe sposoby działania innych nauk.
Etos pracy, straty wojenne.
Everth zachował charakter estetyczny właściwy badaczowi komunikacji społecznej. Swoją pracę wzorował na przemyśleniach Heinricha Wölfflina, lecz był bardziej dokładny i szczegółowy. Publikacja czasopisma "Istota gazety" ("Das Wesen der Zeitung") służyła mu do przekraczania granic, które w naukach humanistycznych często są znaczne, aby później stać się niemalże zatartymi.
Dzieło swojego życia ukończył na krótko przed śmiercią. W 1931 r. pierwsza część została wydana pod tytułem "Jawność w polityce zagranicznej od Karola V do Napoleona" ("Öffentlichkeit in der Außenpolitik von Karl V. bis Napoleon"). Dzieło to znajduje oddźwięk w "Teorii działania komunikacyjnego" Jürgena Habermasa. Druga część dotyczyła czasów już po panowaniu Napoleona. Niestety rękopis zagubił się w chaosie powojennego Lipska, z którego rodzina musiała na piechotę uciekać do Szlezwiku-Holsztyna. Dzieło zostało uznane za zaginione, pozostaje jedynie mieć nadzieję, że może kiedyś, tak jak inne zaginione w tym czasie dzieła, wypłynie ono z jednego z moskiewskich archiwów.
Walka przeciwko narodowemu socjalizmowi.
W dniu 30 stycznia 1933 roku, kiedy to do władzy doszedł nowy rząd utworzony z narodowych socjalistów i konserwatywnych nacjonalistów, ponad osiemdziesiąt gazet świętowało to zwycięstwo. Entuzjazm dało się wyczuć także w berlińskich lokalnych wydawnictwach, związanych z niemiecko-nacjonalistycznym Hugenberg-Konzern i w ponad tysiącu niemieckich gazet codziennych koncernu Hugenberg.
W tym koncercie śpiewających jedną, wspólną nutę było niewielu, którzy intonowali inną melodię. A jeszcze mniej było tych, którzy wiedzieli, jak takie koncerty się kończą. Do nich właśnie należał Everth:
"Człowiek niewygodnego rodzaju, któremu chodziło przede wszystkim o ochronę wolności prasy przed kneblem narodowo socjalistycznego ujednolicenia – zmartwienie to kosztowało go pracę, honor, a nawet życiodajne siły" (Arnulf Kutsch)
Wycofany wcześniej Everth, zajął wtedy jasne stanowisko i pokazał, że w obliczu zastanych wydarzeń nie pozostanie obojętny..
Zwolnienie z pracy, choroba i koniec.
Wobec Evertha zostały wszczęte dochodzenia polityczne. Krótki czas potem otrzymał pismo z Saksońskiego Ministerstwa Edukacji, w które głosiło, że jego nastawienie "w żadnym wypadku nie godzi się z postulatami, jakie powinien wyznawać nauczyciel akademicki nowego państwa". 23 kwietnia 1933 Everth udał się na przymusowy urlop za rzekomo „antyniemiecką postawę”. Uzasadnienie to musiało być szczególnie dotkliwe dla Evertha, który w istocie był germanofilem. Jako jedyny prasoznawca miał on odwagę krytykować rozporządzenia nadzwyczajne i politykę wobec prasy narodowych-socjalistów. Jego przymusowa emerytura rozpoczęła się 30 września 1933, mimo że liczne dochodzenia niczego nie udowodniły, do tego rodzaju działań nadal dochodziło na podstawie obowiązującego prawa.
W czasie przymusowej emerytury Everth był już poważnie chory na białaczkę, dalszy opór był więc dla niego niemożliwy. Erich Everth zmarł 22 czerwca 1934 w Lipsku.
Upamiętnienie.
Od 2003 r. Leipziger Medienstiftung (lipska fundacja na rzecz mediów) przyznaje stypendium nazwane na cześć Evertha.

</doc>
<doc id="2441722" url="https://pl.wikipedia.org/wiki?curid=2441722" title="Antônio Dumas">
Antônio Dumas

Antônio Dumas Ramalho Esteves (ur. 28 listopada 1955 w Santo André, zm. 30 grudnia 2019) – piłkarz brazylijski, a następnie trener piłkarski.
Kariera piłkarska.
Jako piłkarz Dumas występował w takich klubach jak: EC Bahia, Leônico, Santos FC oraz portugalskie SC Olhanense i GD Chaves.
Kariera trenerska.
W swojej karierze trenerskiej Dumas prowadził takie zespoły jak: Lagartense, Estanciano, Maruinense, Guarany, Itabaiana, Olímpico, Vasco, Frei Paulo, Itabi, ponownie Lagartense, Alagoinhas, Colo-Colo, Gloriense, ponownie Estanciano, ponownie Olímpico i Socorrense. Był też selekcjonerem reprezentacji Gabonu (prowadził ją w Pucharze Narodów Afryki 2000), Wysp Świętego Tomasza i Książęca, Togo i Gwinei Równikowej.

</doc>
<doc id="2441724" url="https://pl.wikipedia.org/wiki?curid=2441724" title="Antonio Dumas">
Antonio Dumas



</doc>
<doc id="2441729" url="https://pl.wikipedia.org/wiki?curid=2441729" title="Nahr al-Barid">
Nahr al-Barid



</doc>
<doc id="2441741" url="https://pl.wikipedia.org/wiki?curid=2441741" title="Wavel">
Wavel



</doc>
<doc id="2441750" url="https://pl.wikipedia.org/wiki?curid=2441750" title="Christian Brice Samba">
Christian Brice Samba



</doc>
<doc id="2441759" url="https://pl.wikipedia.org/wiki?curid=2441759" title="Annicet Bitoumbou">
Annicet Bitoumbou

Annicet Batchi Bitoumbou (ur. 2 lutego 1980) – piłkarz kongijski grający na pozycji obrońcy.
Kariera klubowa.
W swojej karierze piłkarskiej Bitoumbou grał między innymi w klubie Étoile du Congo ze stolicy kraju Brazzaville. W 2000 i 2001 roku wywalczył mistrzostwo Konga. Zdobył też Puchar Konga w latach 2000 i 2002.
Kariera reprezentacyjna.
W reprezentacji Konga Bitoumbou zadebiutował 2 sierpnia 1998 roku w zremisowanym 1:1 meczu kwalifikacji do Pucharu Narodów Afryki 2000 z Czadem. W 2000 roku został powołany do kadry na Puchar Narodów Afryki 2000. Na nim był rezerwowym i nie rozegrał żadnego spotkania. Od 1998 do 2000 wystąpił w kadrze narodowej 10 razy.

</doc>
<doc id="2441768" url="https://pl.wikipedia.org/wiki?curid=2441768" title="August Kwaśnicki">
August Kwaśnicki

August Kwaśnicki (ur. 17 sierpnia 1839 w Toporach, zm. 4 czerwca 1931 w Krakowie) – polski lekarz. 
Życiorys.
Powstaniec styczniowy z 1863. Studia lekarskie odbył w Kijowie. W 1863 osiadł w Turcji gdzie był lekarzem gwardii sułtańskiej w Konstantynopolu,a od 1870 dyrektorem Szpitala Francuskiego w Adrianopolu. W 1874 powrócił do kraju i zamieszkał w Krakowie, należał do Towarzystwa Lekarskiego Krakowskiego, od 1875 był członkiem czynnym i wieloletnim sekretarzem krakowskiego Wydawnictwa Dzieł Lekarskich Polskich. Od 1882 był lekarzem wolnopraktykującym. W latach 1896-1905 był redaktorem naczelnym „Przeglądu Lekarskiego”. Za zasługi dla Towarzystwa i „Przeglądu” w 1902 jego portret autorstwa Jacka Malczewskiego zawieszono w sali posiedzeń. W latach 1915–1926 pełnił funkcję lekarza zdrojowego w Rabce. Był autorem wielu rozpraw z zakresu higieny (m.in. napisał: "Usterki higieniczne w wychowaniu dziewcząt"). Specjalista z zakresu pediatrii. Zajmował się profilaktyką chorób dziecięcych i historią medycyny. W swych publikacjach opisał różne objawy przebiegu chorób: odry i płonicy. Od 1930 członek Polskiej Akademii Umiejętności. Pochowany został na cmentarzu Rakowickim w Krakowie.

</doc>
<doc id="2441769" url="https://pl.wikipedia.org/wiki?curid=2441769" title="Stadion Dinamo">
Stadion Dinamo



</doc>
<doc id="2441779" url="https://pl.wikipedia.org/wiki?curid=2441779" title="Polowania na lisy">
Polowania na lisy

Polowanie na lisy to działalność polegająca na tropieniu, ściganiu i zabijaniu lisów rudych.
Pierwsze polowania na lisy zaczęły się w XV wieku w Wielkiej Brytanii i szybko rozprzestrzeniły się na cały świat.
Kontrowersje budzą polowania na lisy z psami gończymi, które były powszechne w Wielkiej Brytanii. W 2002 roku wprowadzono zakaz polowań tym sposobem w Szkocji, dwa lata później także w Anglii oraz Walii.

</doc>
<doc id="2441781" url="https://pl.wikipedia.org/wiki?curid=2441781" title="Tomasz Smoleń">
Tomasz Smoleń

Tomasz Smoleń (ur. 3 lutego 1983 w Tuchowie) – polski kolarz szosowy, trzykrotny wicemistrz Polski w wyścigu ze startu wspólnego (2009, 2011, 2012). Specjalizuje się w sprinterskich końcówkach etapowych.
Największymi sukcesami zawodnika są: trzykrotne wicemistrzostwo Polski seniorów w wyścigu ze startu wspólnego, zwycięstwo w Memoriale Romana Ręgorowicza w 2009 roku, Memoriale Andrzeja Trochanowskiego w 2012 roku, brązowy medal mistrzostw Polski w jeździe drużynowej na czas w 2012 roku, zwycięstwo w klasyfikacji generalnej Pucharu Bałtyku w 2010 roku i 2. miejsce w Memoriale Stanisława Kirpszy w 2009 roku.

</doc>
<doc id="2441784" url="https://pl.wikipedia.org/wiki?curid=2441784" title="Danichthys">
Danichthys



</doc>
<doc id="2441789" url="https://pl.wikipedia.org/wiki?curid=2441789" title="Toussaint Service">
Toussaint Service

Toussaint Service (ur. 1 listopada 1974) – kongijski piłkarz grający na pozycji pomocnika.
Kariera klubowa.
W swojej karierze piłkarskiej Service grał między innymi w klubie Étoile du Congo.
Kariera reprezentacyjna.
W reprezentacji Konga Service zadebiutował 6 kwietnia 1997 w wygranym 2:0 meczu eliminacji do MŚ 1998 z RPA, rozegranym w Pointe-Noire. W 2000 roku został powołany do kadry na Puchar Narodów Afryki 2000. Na nim wystąpił trzykrotnie: z Marokiem (0:1), z Nigerią (0:0) i z Tunezją (0:1). Od 1997 do 2000 rozegrał w kadrze narodowej 10 meczów.

</doc>
<doc id="2441791" url="https://pl.wikipedia.org/wiki?curid=2441791" title="Polowanie na lisy">
Polowanie na lisy



</doc>
<doc id="2441793" url="https://pl.wikipedia.org/wiki?curid=2441793" title="Marian Ambroziak">
Marian Ambroziak

Marian Jan Ambroziak (ur. 14 sierpnia 1960 w Płocku) – polski wiceadmirał.
Wykształcenie.
Absolwent Wyższej Szkoły Marynarki Wojennej z 1985 roku. Ukończył podyplomowe Studia Dowódczo – Sztabowe w Bracknell (1998) oraz podyplomowe Studia Polityki Obronnej w Akademii Obrony Narodowej (2008).
Służba wojskowa.
Po studiach od 1985 roku pełnił służbę w 9 Flotylli Obrony Wybrzeża w 11 dywizjonie ścigaczy, na stanowiskach od dowódcy działu do zastępcy dowódcy okrętu.
Od 1990 do 1996 dowódca korwety ORP „Kaszub” (od 1990 do 1991 w Kaszubskim dywizjonie okrętów pogranicza).
Od 1996 Sztabie Marynarki Wojennej na stanowiskach starszego oficera, a następnie szefa wydziału w Oddziale Operacyjnym.
W 1999 roku skierowany do USA celem odbioru fregaty – dowodził fregatą rakietową ORP „Gen. K. Pułaski” do 2003 roku.
Od 2003 roku zastępca dowódcy, a następnie dowódca 31 dywizjonu okrętów rakietowych.
Od 2004 do 2007 dowódca dywizjonu okrętów zwalczania okrętów podwodnych.
Od 2007 w Sztabie Marynarki Wojennej na stanowisku Szefa Oddziału – Zastępcy Szefa Zarządu N-3, a od 1 lipca 2008 roku Szef Szkolenia Morskiego – zastępca Szefa Szkolenia Marynarki Wojennej.
Od 1 czerwca 2009 do 10 czerwca 2012 asystent szefa Sztabu Generalnego Wojska Polskiego ds. Marynarki Wojennej.
Od 11 czerwca 2012 dowódca do 30 grudnia 2013 3. Flotylli Okrętów.
Od 30 grudnia 2013 Zastępca Szefa Inspektoratu/Szef Zarządu Morskiego w DG RSZ.
1.11.2014-4.03.2016 Inspektor Marynarki Wojennej.

</doc>
<doc id="2441798" url="https://pl.wikipedia.org/wiki?curid=2441798" title="Modeste Eta">
Modeste Eta

Modeste Eta (ur. 3 lutego 1981) – kongijski piłkarz grający na pozycji napastnika.
Kariera klubowa.
Od początku swojej kariery piłkarskiej Eta był związany z klubem TP Mystère Brazzaville. W 1999 roku zadebiutował w jego barwach w pierwszej lidze kongijskiej i grał w nim do 2012 roku.
Kariera reprezentacyjna.
W reprezentacji Konga Eta zadebiutował 14 listopada 1994 w przegranym 2:4 towarzyskim meczu z Republiką Środkowoafrykańską, rozegranym w Libreville. W 2000 roku został powołany do kadry na Puchar Narodów Afryki 2000. Na nim wystąpił dwukrotnie: z Marokiem (0:1) i z Tunezją (0:1). Od 1999 do 2000 wystąpił w kadrze narodowej 6 razy i strzelił 2 gole.

</doc>
<doc id="2441805" url="https://pl.wikipedia.org/wiki?curid=2441805" title="Juan Venegas">
Juan Venegas



</doc>
<doc id="2441808" url="https://pl.wikipedia.org/wiki?curid=2441808" title="Żanna Kormanowa">
Żanna Kormanowa

Żanna Kormanowa z domu Zelikman (ur. 14 sierpnia 1900 w Łodzi, zm. 3 sierpnia 1988 w Warszawie) – działaczka komunistyczna, publicystka, historyk ruchu robotniczego, dyrektor Departamentu Reformy Szkolnictwa i Wychowania w Ministerstwie Oświaty TRJN 1945–1948, od 1947 pracownik naukowy Instytutu Historii Uniwersytetu Warszawskiego, odpowiedzialna za komunizację polskiego szkolnictwa i nauk historycznych w Polsce w latach 1944–1956.
Życiorys.
Córka Marka Zelikmana, nauczyciela matematyki, i Eugenii z Jaszuńskich, dyrektorki i nauczycielki prywatnego gimnazjum żeńskiego. W 1919 ukończyła liceum w Pabianicach. Od 1922 była nauczycielką w Łodzi. Na przełomie lat 1917/1918 wstąpiła do Koła Młodzieżowego SDKPiL, do którego należał m.in. jej kuzyn Salomon Jaszuński. Od 1924 działała w Związku Zawodowym Nauczycieli Szkół Średnich Żydowskich, publikowała artykuły w lewicowej prasie związkowej i oświatowej. Działaczka ruchu wolnomyślicielskiego. Do 1927 studiowała filozofię na Uniwersytecie Warszawskim uzyskując stopień doktora. 1932–1932 była członkiem komórki nauczycielskiej KPP. 
Po agresji III Rzeszy i ZSRR na Polskę, w październiku 1939 udała się na tereny okupacji sowieckiej. W listopadzie została dyrektorem żeńskiej szkoły średniej w Białymstoku, w maju 1940 kierownikiem placówki metodycznej nauczania historii przy Obwodowym Oddziale Oświaty, a w listopadzie 1940 zastępca dyrektora Instytutu Pedagogicznego w Białymstoku.
Po wybuchu wojny niemiecko-sowieckiej w czerwcu 1941 uciekła do Stalingradu, gdzie uczyła języków obcych, a następnie na Ural, gdzie była starszym inżynierem w dziale informacji naukowej w Instytucie Naukowo-Badawczym Przemysłu Opon, przeniesionym tu z Moskwy. Od maja 1943 pracowała w Komitecie ds. Dzieci Polskich przy Komitecie Oświaty Ludowej RFSRR. Przygotowała projekt programu nauczania historii dla klas III–VII, wydany w lipcu 1944, przedstawiający dzieje Polski w sposób podporządkowany bieżącym celom ówczesnej polityki ZSRR w celu indoktrynacji polskich dzieci i młodzieży w kierunku prosowieckim; program nieustannie podkreślał życzliwy stosunek ZSRR do Polski i „zgubny” charakter wschodniej polityki Polski.
Publikowała w prasie i wydawnictwach ZPP. 1 grudnia 1943 została pracownikiem Instytutu Historii Akademii Nauk ZSRR. Była obok Stanisława Skrzeszewskiego głównym specjalistą w dziedzinie szkolnictwa w ZPP. 10 listopada 1944, po powrocie do kraju, została Naczelnikiem Wydziału Programów i Reformy Szkolnictwa Resortu Oświaty PKWN, a następnie, po przekształceniu PKWN w Rząd Tymczasowy, dyrektorem Departamentu Reformy Szkolnictwa i Wychowania Ministerstwa Oświaty. 1 grudnia 1944 wstąpiła do PPR. Opracowała cykl pogadanek o reformie rolnej i nowe programy nauczania wprowadzone w 1945 do szkół średnich. Członek Wydziału Kobiecego KC PPR i władz Ligi Kobiet. Prowadziła działalność propagandową i publicystyczną.
W lipcu 1947 habilitowała się i jesienią 1947 zaczęła prowadzić na Uniwersytecie Warszawskim wykłady z historii XIX i XX w. i ruchów społecznych. 8 czerwca 1948 otrzymała profesurę nadzwyczajną. Była jednym z głównych realizatorów polityki partii w naukach historycznych, zajmując zdecydowanie ortodoksyjne marksistowskie stanowisko. W 1948 należała do współzałożycieli Marksistowskiego Zrzeszenia Historyków. W maju 1949 otrzymała od Sekretariatu KC PZPR zadanie opracowania nowego podręcznika historii Polski. Od 15 września 1949 była kierownikiem Działu Historycznego w teoretycznym organie PZPR „Nowe Drogi”. 1 marca 1950 została zastępcą kierownika Katedry Historii Polski w Instytucie Kształcenia Kadr Naukowych (IKKN) przy KC PZPR – partyjnej uczelni powołanej dla kształcenia marksistowskich kadr, mających w przyszłości zastąpić „reakcyjnych” profesorów. Zmierzała do przekształcenia nauki polskiej w duchu marksistowskim.
Uczestniczyła w pracach komisji przygotowującej I Kongres Nauki Polskiej stanowiący narzędzie stalinizacji polskiej nauki. Przygotowała referat Podsekcji Historii, którego pierwsza redakcja potępiała wszystko i wszystkich w polskich naukach historycznych i z tego powodu zyskała negatywną ocenę większości członków komisji, m.in. Aleksandra Gieysztora, Witolda Kuli i Tadeusza Manteuffla. Na I Konferencji Metodologicznej Historyków Polskich w Otwocku na przełomie 1951/1952 wygłosiła referat „Zagadnienie partyjności w nauce historycznej”, wskazując na konieczność opowiedzenia się historyków „po stronie walczących mas”. W pierwszej połowie lat 50. opublikowała dwa podręczniki historii Polski, przedstawiające komunistyczne ujęcie dziejów kraju. W listopadzie 1961 została kierownikiem Katedry Historii Ruchów Społecznych na Wydziale Historii UW, a 1962 otrzymała nominację na profesora zwyczajnego (bez wymaganego prawem dorobku naukowego). W 1968 usunięta z Instytutu Historii PAN, a 1970 przeszła na emeryturę. Mimo to nadal prowadziła seminarium doktoranckie na UW oraz w Wyższej Szkole Nauk Społecznych przy KC PZPR. Członek komitetu redakcyjnego "Słownika biograficznego działaczy polskiego ruchu robotniczego".
Do końca życia była przewodniczącą Komitetu Redakcyjnego „Słownika biograficznego działaczy polskiego ruchu robotniczego”. 
Jej mąż, Paweł Korman „Litwin”, „Paweł” (1901–1941), technik kinematograficzny, był w latach 20. jednym z czołowych działaczy ZNMS „Życie” we Lwowie i współredaktorem „Myśli Polskiej”.
Pochowana na cmentarzu Powązki Wojskowe w Warszawie (kwatera B3-3-7).
Uczniowie.
Jej uczniami byli m.in. Benon Dymek, Jerzy Holzer, Józef Jakubowski, Tadeusz Jędruszczak, Krystyna Kawecka-Wójcik, Edward Kołodziej, Maria Korniluk, Eugeniusz Cezary Król, Józef Kuczyński, Jacek Kuroń, Stanisław Lato, Liu-Dzu-Si, Józef Ławnik, Kazimiera Maj, Wiesława Mastalerz, Teresa Monasterska, Krystyna Murzynowska, Walentyna Najdus, Mirosława Papierzyńska-Turek, Andrzej Piber, Władysław Ratyński, Janina Schoenbrenner, Zbigniew Szczygielski, Hanna Turska, Aleksandra Tymieniecka, Anna Żarnowska.

</doc>
<doc id="2441812" url="https://pl.wikipedia.org/wiki?curid=2441812" title="Alen Abramovic">
Alen Abramovic



</doc>
<doc id="2441815" url="https://pl.wikipedia.org/wiki?curid=2441815" title="Mylo Xyloto">
Mylo Xyloto

Mylo Xyloto – piąty album brytyjskiego zespołu rockowego Coldplay. Premiera odbyła się 24 października 2011 roku.

</doc>
<doc id="2441818" url="https://pl.wikipedia.org/wiki?curid=2441818" title="Prognichthys">
Prognichthys

Prognichthys – rodzaj morskich ryb z rodziny ptaszorowatych (Exocoetidae).
Klasyfikacja.
Gatunki zaliczane do tego rodzaju :

</doc>
<doc id="2441826" url="https://pl.wikipedia.org/wiki?curid=2441826" title="Žuč">
Žuč

Žuč (cyr. Жуч) – wieś w Serbii, w okręgu toplickim, w gminie Kuršumlija. W 2011 roku liczyła 170 mieszkańców.

</doc>
<doc id="2441827" url="https://pl.wikipedia.org/wiki?curid=2441827" title="Rares Dumitrescu">
Rares Dumitrescu



</doc>
<doc id="2441828" url="https://pl.wikipedia.org/wiki?curid=2441828" title="Rares Crisan">
Rares Crisan



</doc>
<doc id="2441829" url="https://pl.wikipedia.org/wiki?curid=2441829" title="Rareş-Lucian Niculescu">
Rareş-Lucian Niculescu



</doc>
<doc id="2441835" url="https://pl.wikipedia.org/wiki?curid=2441835" title="Rareș">
Rareș

Osoby o imieniu Rareş:

</doc>
<doc id="2441839" url="https://pl.wikipedia.org/wiki?curid=2441839" title="Rareş">
Rareş



</doc>
<doc id="2441840" url="https://pl.wikipedia.org/wiki?curid=2441840" title="Iliaș Rareș">
Iliaș Rareș



</doc>
<doc id="2441846" url="https://pl.wikipedia.org/wiki?curid=2441846" title="Iliaş Rareş">
Iliaş Rareş



</doc>
<doc id="2441852" url="https://pl.wikipedia.org/wiki?curid=2441852" title="Neft Daşları">
Neft Daşları

Neft Daşları (dosł. "kamienie naftowe") – osiedle w Azerbejdżanie usytuowane na Morzu Kaspijskim, około 34 km od brzegów Półwyspu Apszerońskiego i 100 km od azerskiej stolicy Baku. Zostało wybudowane w celu eksploatacji ropy naftowej z dna morza w 1949 roku na metalowych rusztowaniach. Na jego terenie znajduje się obecnie m.in. meczet i boisko sportowe.
Pierwsze badania geologiczne na dużą skalę tego terenu przeprowadzono w latach 1945-1948. Pierwsza platforma wiertnicza stanęła tu w 1949 roku, stając się zarazem pierwszą na świecie platformę wiertniczą na morzu.
W 1951 roku obiekt wyposażony we wszelką niezbędną infrastrukturę, m.in. połączone platformy wiertnicze, zbiorniki na olej, doki z urządzeniami do przepompowywania ropy na statki, gotowy był do produkcji i rozpoczęła się eksploatacja.
W roku 1960 teren osady wynosił ok. 7 ha, a długość stalowych estakad składających się na niego liczyła powyżej 200 km.
Obecnie Neft Daşları liczy około 5000 mieszkańców, którzy pracują na tygodniowe zmiany. Obejmuje także ponad 300 km dróg wybudowanych na palach.
W ciągu 60 lat eksploatacji miejscowych pól naftowych pozyskano z nich ponad 170 mln ton ropy i 15 mld m³ gazu ziemnego.
Osiedle Neft Daşları pojawia się w jednej ze scen filmu o przygodach Jamesa Bonda - "Świat to za mało" (1999).

</doc>
<doc id="2441860" url="https://pl.wikipedia.org/wiki?curid=2441860" title="Historia kobiet">
Historia kobiet

Historia kobiet – dyscyplina historii zajmująca się rolą, jaką kobiety odgrywały w dziejach ludzkości, oraz metodami naukowymi stosowanymi do studiowania roli i statusu kobiet.
Elementami tej dyscypliny są studia nad historią uzyskiwania i tracenia praw przez kobiety, badania nad historycznym znaczeniem poszczególnych kobiet i wpływu, jaki wydarzenia historyczne wywierały na kobiety. Nieodłącznym składnikiem studiów historii kobiet jest przekonanie, że bardziej tradycyjne ujęcia historii ludzkości umniejszają lub ignorują wkład kobiet w historię oraz wpływ jaki wydarzenia historyczne wywierały na kobiety. W tym kontekście historia kobiet często jest formą rewizjonizmu historycznego, którego celem jest podważanie i poszerzanie tradycyjnie przyjętych historycznych ujęć danych postaci, procesów i wydarzeń.
Główne ośrodki badawcze znajdują się w Stanach Zjednoczonych i Wielkiej Brytanii, gdzie pionierkami historii kobiet były historyczki drugiej fali feminizmu. Jako aktywistki na rzecz praw kobiet, dyskutujące i analizujące dyskryminację kobiet, uznały za priorytet zdobycie wiedzy o życiu ich przodkiń, lecz znalazły bardzo mało publikacji historycznych na ten temat. Według nich historia była pisana głównie przez mężczyzn i opisywała głównie aktywność mężczyzn w sferze publicznej – ich udział w wojnach, polityce, dyplomacji i administracji. Kobiety były zwykle wykluczane, a gdy jednak były wspominane, to zazwyczaj portretowano je w rolach zgodnych ze stereotypami płciowymi: jako córki, matki, żony i kochanki.
Prehistoria.
W społecznościach zbieracko-łowieckich okresu paleolitu zdobywaniem pożywienia zajmowali się zarówno mężczyźni, jak i kobiety; aktywnością kobiecą było co do zasady zbieractwo, choć najprawdopodobniej kobiety (zwłaszcza młode) uczestniczyły również w polowaniach. Dopiero rewolucja neolityczna spowodowała ograniczenie roli kobiet i ugruntowanie się patriarchatu.
Rodzime kultury Ameryki.
W wielu społeczeństwach o organizacji plemiennej, o horyzontalnej, nieznacznie ustratyfikowanej strukturze społecznej często mamy do czynienia z bardzo dobrą pozycją kobiety.
Taki stan stwierdzono wśród Indian Ameryki Północnej. Znane są przypadki plemion, w których wodzami ("sachemami") były kobiety (np. lud Wampanoag – słynnymi ich wodzami były Awashonk i Wetamoo). Wśród Irokezów "sachemem" był mężczyzna, ale władzę polityczną faktycznie miały jedynie kobiety, tworzyły one bowiem tzw. "Radę Kobiet", która podejmowała decyzje i wybierała tegoż wodza (mężczyźni nie mieli prawa głosu). Mężczyzna w wielu plemionach Indian wprowadzał się do domu kobiety, która mogła często uzyskać rozwód po prostu wystawiając jego koc i sprzęt bojowy i myśliwski za drzwi. Taki układ nie był jednak odwróconą formą patriarchatu, lecz systemem egalitarnym, gdyż kobiety nie miały tego rodzaju władzy nad mężczyznami, po prostu podziały przebiegały inaczej, znacznie bardziej egalitarnie. Kultura Apaczów Jicarilla z kolei opierała się na bardzo silnej rywalizacji między płciami. W okresie pionierskiej kolonizacji wschodniego wybrzeża Ameryki Północnej zdarzały się nawet nierzadko przypadki ucieczek kobiet osadników do Indian, którzy je lepiej traktowali.
Rodzime kultury Afryki.
Powyższe nie dotyczy wszystkich społeczeństw plemiennych, np. w Afryce z reguły mamy do czynienia z wyraźną męską dominacją. Jest to także zróżnicowane. Plemiona Masajów dla przykładu opierają się w pewnym stopniu na męskiej dominacji, ale znacznie większą rolę jako wyznacznik pozycji społecznej odgrywa w nich zasada starszeństwa, tak więc starsza kobieta ma pozycję dominującą nad młodym mężczyzną.
Są jednak społeczeństwa plemienne, w których kobiety są bardzo, a nawet całkowicie zdominowane przez mężczyzn – do takich należy algierskie plemię Kabylów. Kwestia ta zależy bowiem od różnorodnych czynników. W tym konkretnym przypadku znaczenie ma wyznawany przez to społeczeństwo islam.
Chiny.
Dziewczyna chińska całą młodość spędzała w kobiecej części ojcowskiego domu, odseparowana od mężczyzn, a gdy osiągnęła odpowiedni wiek, jak najszybciej starano się wydać ją za mąż.
W rodzinie ukształtowanej według konfucjańskich zasad kobieta od dziecka podlegała dyskryminacji, zajmowała nierównoprawną, podrzędną pozycję. Od wczesnych lat matka przygotowywała ją do zamążpójścia, wpajając zasady dobrych manier i posłuszeństwa wobec męża i starszych.
Idealna chińska małżonka nie musiała być szczególnie inteligentna, mądra czy ładna. Ważne, aby była „uprzejma, łagodna, spokojna, czysta i staranna”. Psychika kobiet chińskich była tak ukształtowana, że one same uważały, iż są przeznaczone przede wszystkim do dźwigania ciężarów życia domowego i posłuszeństwa mężczyźnie. Ich mentalność wyrażała się w przysłowiu głoszącym, że „cnotą każdej kobiety jest nie być zbyt inteligentną” (w istocie przez pierwsze tysiąc lat naszej ery znakomita większość nawet wysoko urodzonych dam w Chinach nie posiadała umiejętności czytania i pisania). Zachowanie mężczyzn w pełni utwierdzało ją w tym przeświadczeniu, kształtując typ pokornej, służebnej i odpornej na trudy życia córki, żony i matki.
W Chinach uważano, że powabu dodają kobietom płaskie piersi i bardzo małe stopy. Zwyczaj bandażowania stóp siedmioletnich dziewcząt w celu powstrzymania wzrostu stopy zapoczątkowany został ok. 970 roku n. e. na dworze cesarza Li Houzhu i szybko upowszechnił się we wszystkich warstwach. W wyniku takiego zbiegu zwężały się również łydki, a poszerzały uda. Po osiągnięciu wieku odpowiedniego do zamążpójścia dziewczęta stąpały na zniekształconych palcach, a właściwie na dużym palcu, kołysząc biodrami, co bardzo podobało się mężczyznom. Stopa była uważana za najbardziej wstydliwą część ciała kobiety. W towarzystwie nie wypadało nawet mówić o stopie kobiety, a spoglądanie na nogi kobiet traktowane było jako zachowanie skandaliczne. Rozczarowanie narzeczonego wielkością stopy narzeczonej stanowiło wystarczający powód do anulowania obietnicy małżeństwa. Cesarz Kangxi usiłował wykorzenić ten obyczaj, ale bez powodzenia. Zniknął dopiero wraz z cesarstwem i całym konfucjańskim systemem. Mimo silnych wpływów zachodnich jeszcze w II połowie XX wieku organizowano w Chinach konkursy piękności stopy. Były to równocześnie jarmarki małżeńskie, bowiem liczne piękności liczyły na to, że – ze względu na małą stopę – znajdą dobrych kandydatów na małżonków. Feministki uważają, że ukrytym celem tych praktyk, było też zwiększenie przewagi mężczyzny nad kobietą, której samodzielność w wielu aspektach życia ulegała w ten sposób znacznemu obniżeniu.
Małżonka w domu teścia musiała całkowicie podporządkować się woli teściowej, z całym poświęceniem obsługiwać rodziców męża, wykonywać różne domowe prace na równi ze służącymi. Dopiero po urodzeniu syna jej pozycja w rodzinie ulegała poprawie. Jeżeli w ciągu kilku lat nie urodziła syna, mąż brał z całym rytualnym ceremoniałem drugą żonę lub nałożnicę. Sytuacja drugiej żony była jeszcze gorsza niż pierwszej. Podlegała ona nie tylko władzy teściowej, lecz również pierwszej żony i musiała wykonywać najcięższe kobiece prace. Najbardziej wykorzystywane były nałożnice, pochodzące przeważnie z rodzin biedaków. Traktowano je jako półniewolnice, pozbawione wszelkich praw. Tylko urodzenie syna mogło poprawić ich los.
Rola żony sprowadzała się do funkcji matki i gospodyni. Każda z żon miała sobie przypisane miejsce w damskiej gromadzie i swoje codzienne obowiązki. Wolne chwile spędzała najczęściej przed lustrem, trefiąc włosy i malując twarz. Swego „pana i władcę”, małżonka widywała z zasady tylko przy posiłkach i w łóżku. Rzadko też mąż zaszczycał ją rozmową, i jeśli już to o sprawach domowych. Konfucjusz bardzo surowo odnosił się do kobiet próbujących mieszać się w sprawy męża, nie mówiąc już o sprawach publicznych.
Konfucjusz ustanowił różne zasady moralne dla mężczyzny i kobiety. Kobiecie nakazał czystość i obowiązek jako cnotę oraz podporządkowanie się mężczyźnie, którego przykazania te nie dotyczyły. Konfucjański paternalizm zobowiązywał kobietę do wierności seksualnej mężowi. W praktyce małżonki traktowały takie nakazy dość swobodnie i często wdawały się w pozamałżeńskie afery. Jeśli jednak mąż schwytał żonę z kochankiem, mógł go zabić lub też kochanek dawał okup, a mąż albo darował żonie winę, albo sprzedawał ją do domu publicznego. Czasem wiązano kochanka z wiarołomną żoną i topiono (po osądzeniu ich przez starszyznę wsi).
W dawnych Chinach kreślić i czytać chińskie ideogramy potrafiły wyłącznie te kobiety, co miały na tyle silną wolę i sposobność, żeby samej się nauczyć, oraz eleganckie kurtyzany, które tego typu wiedzę traktowały jak nieodłączną część swojego zawodu. Chińskie kurtyzany chętnie i szybko nabierały umiejętności i obycia, jakie nie dane były żonom. Z kurtyzaną rozmawiano inaczej niż z małżonką, nie pomijając polityki, biznesu, filozofii i literatury. Edukacja w tych dziedzinach dla dobrze urodzonych panien stała się dostępna dopiero niedługo przed rokiem 1000.
Od XX wieku władze Chin dążyły do poprawy położenia kobiet. Udało się wiele zrobić, ale nierówność płci jest tak głęboko wpisana w strukturę chińskiej kultury, że pojawiły się w zamian nowe problemy (zob. też małżeństwo w Chinach).
Na chińskiej wsi dziecko płci męskiej jest o wiele bardziej oczekiwane przez rodziny (ponieważ dziewczynka nie może przejąć dzierżawy ziemi po rodzicach). Odkąd Chiny prowadzą politykę kontroli urodzin i posiadanie większej ilości dzieci jest zakazane, płody płci żeńskiej są częściej poddawane aborcji, zdarzają się nawet zabójstwa noworodków-dziewczynek. Powoduje to nierównowagę demograficzną pomiędzy kobietami a mężczyznami najmłodszych pokoleń Chińczyków, co może za sobą w przyszłości pociągnąć istotne problemy społeczne.
Indie.
Tradycyjne zasady indyjskie wymagały, by kobiety zachowywały się skromnie, żyły w cieniu swoich mężów, wychodząc na widok publiczny owijały się szalem, a twarz osłaniały woalką. Pisma prawodawców wyraźnie określały zależność kobiet od mężczyzn, najpierw od ojca, później od męża i syna. Do męża żona zwracała się „panie”, „władco”, a nawet nazywała go czasem swoim bogiem. W miejscach publicznych szła z nim z tyłu, w pewnej odległości. Swoje oddanie winna mu okazywać w najdrobniejszych rzeczach: przygotowywać posiłki, zadowalać się jedzeniem resztek, które pozostawił mąż i synowie, a przed położeniem się do łóżka ucałować stopy małżonka.
Przekonanie o niższości kobiety utrwalały legendy religijne. Jedna z wersji stworzenia kobiety mówiła, że gdy stwórca Twashtri chciał stworzyć kobietę, spostrzegł, że dla ukształtowania mężczyzny zużył wszystkie materiały, którymi dysponował. By wybawić się z kłopotu musiał wykorzystać resztki i wybrakowane odpadki.
Godnym współczucia był los wdowy. Od najdawniejszych czasów znany był w Indiach zwyczaj palenia na stosie wraz ze zwłokami zmarłego mężczyzny jego żony, w niektórych rejonach praktykowany jeszcze w XIX wieku (zob. sati).
Jeszcze do niedawna prawie jedynymi wykształconymi kobietami w Indiach były prostytutki, podobnie jak greckie hetery w Starożytnej Grecji.
Indie należą do państw, które podjęły bardzo aktywną politykę w kierunku równouprawnienia kobiet, w tym parytetowy system ich reprezentacji we władzach lokalnych, stanowych i ogólnokrajowych, zwiększanie dostępu do edukacji itd. Obserwuje się bardzo pozytywne skutki gospodarcze i społeczne tych posunięć. Choć ze względu na niezwykle patriarchalne tradycje kraju powoduje to też istotne napięcia. Próbowano zmniejszyć liczbę tzw. łowców posagów poprzez ustalenie limitów jakie można wypłacić z tego tytułu, jednak w praktyce przepis nie działa.
Jednym z najwybitniejszych przedstawicieli ekonomii feministycznej jest indyjski ekonomista Amartya Sen, który twierdzi, że najłatwiejszym sposobem, na rozwiązanie problemu przeludnienia jest kształcenie kobiet, a najprostszą drogą wyprowadzającą biedny kraj na ścieżkę długotrwałego, dynamicznego wzrostu jest aktywna polityka równouprawnienia kobiet.
Cywilizacja islamu.
W kulturze arabskiej kobieta jest zdominowana pod względem ekonomicznym i społecznym przez mężczyznę. Nauka Mahometa nieco złagodziła to podejście – choć kobieta nadal pozostała podporządkowana (w małżeństwie żona była zobowiązana do posłuszeństwa wobec męża – w razie braku posłuszeństwa mógł ją zabić) to mąż zobowiązany został do troszczenia się o kobietę. W sferze erotycznej mahometanin był zobowiązany do czułości wobec żony i zważania na jej potrzeby seksualne.
W świecie islamu mamy obecnie do czynienia z dwoma równolegle zachodzącymi, przeciwstawnymi tendencjami.
Z jednej strony państwa takie jak Tunezja i Turcja, które prowadzą aktywną politykę zmierzającą do poprawy położenia kobiet (dostęp do edukacji, pracy, prawo do decydowania o własnym małżeństwie). W tych krajach zachodzi wyraźna poprawa sytuacji.
Z drugiej strony występuje jednak powszechna tendencja do bardzo wyraźnego pogarszania się położenia kobiety w wielu krajach muzułmańskich. Afganistan jest tu jednym z przykładów sztandarowych, sytuacja faktycznie nie poprawiła się tam zauważalnie po upadku reżimu talibów, którzy pozbawili kobiety wszelkich praw publicznych. Iran jest krajem, gdzie spierają się różne prądy: położenie kobiety jest złe (np. nie ma ona prawa wejść na mecz, gdy irańska telewizja transmitowała mecz piłki nożnej między reprezentacjami USA i Iranu, robiła to z kilkuminutowym poślizgiem, by w tej zakładce czasowej usuwać ujęcia widowni, na której siedziały kobiety), ale z drugiej strony w środowiskach intelektualnych jest podejmowana wyraźna krytyka tego stanu rzeczy (np. irańskie kino bardzo odważnie podejmuje ten temat). Dyskryminacja kobiet przybiera natomiast bardzo ostrą postać w muzułmańskich krajach Afryki. Przypadek Safiyi Yakubu Hussani z Nigerii, skazanej za cudzołóstwo na ukamienowanie przez sąd szariacki, jest jednym z przejawów tej tendencji.
Tradycyjny islam przyznawał jednocześnie od wieków niektóre prawa kobietom, których były długo pozbawione w wielu krajach cywilizacji zachodniej – np. prawo do rozwodu w przypadku zdrady męża lub w przypadku jego niewydolności seksualnej.
Kultura grecka.
Społeczeństwo Starożytnej Grecji uchodzi za najbardziej mizoginistyczne spośród społeczeństw tej epoki. W pismach filozofów i w utworach literackich znaleźć możemy wiele wypowiedzi dyskryminujących kobiety, udowodniających ich niższość duchową i moralną w porównaniu z mężczyznami. Opinię wroga kobiet miał Eurypides, który wyraził się, że jeden mężczyzna jest więcej wart niż tysiąc kobiet. Platon uważał kobiety za niezdolne do umiłowania idei, a Arystoteles napisał, że kobieta jest „uszkodzonym, skarlałym samcem”. Z czasem mizoginia filozofów złagodniała i ci sami filozofowie, którzy potępiali kobiety, zaczęli stawać w ich obronie. Sokrates i Platon domagali się równouprawnienia kobiet, a ten ostatni żądał nawet, by nie tolerowano stosunków żonatych mężczyzn z innymi kobietami niż własne żony. Jednak nigdy nie zostało to wprowadzone w życie.
W Starożytnej Grecji od czasów opisanych przez pierwszych poetów i kronikarzy życie rodzinne opierało się na dwóch zasadach: małżeństwie monogamicznym i dominującej w nim roli ojca. Kobieta, która w czasach kultury minojskiej i mykeńskiej i w pierwszych okresach państwowości greckiej miała jeszcze pewne swobody i dzieliła z mężem jego obowiązki, w epoce klasycznej stała się niewolnicą domowego ogniska. Patronowali mu Hestia, najbardziej łagodna z olimpijskich bogiń, dziewica, która odrzuciła zaloty Posejdona i Apolla i nie dała się zgwałcić na wiejskiej zabawie pijanemu Priapowi.
Dziewczęta ateńskie wychowywane były w zamkniętej części mieszkania przeznaczonej dla kobiet – gineceum i tylko udając się na uroczystości religijne mogły wyjść na zewnątrz. Uczyły się od matki, babki i służących jedynie tego, co musiała umieć przyszła pani domu: gotowania, przędzenia, tkania, ewentualnie również podstawowych wiadomości z rachowania, czytania i muzyki.
Większą swobodę miały dziewczęta spartańskie, którym nawet wolno było uczestniczyć we wspólnych ćwiczeniach z chłopcami.
Plutarch twierdził, że prawodawca Likurg zalecał, by przyzwyczajać młode dziewczęta, podobnie jak młodych chłopców, do pokazywania się nago podczas procesji, do tańczenia i śpiewania w czasie ceremonii religijnych, w obecności i na oczach chłopców. Po osiągnięciu dojrzałości fizycznej, co następowało około 12, 13 roku życia, a najpóźniej po ukończeniu 14, 15 lat dziewczęta ateńskie wychodziły za mąż, a wyboru męża dokonywał ojciec.
Solon wprowadził obszerny system praw, które miały ustalić pozycję wszystkich kobiet w ateńskiej społeczności, przy czym prawodawca odwoływał się do tradycji ich podziału na „grzeczne dziewczynki” i całą resztę. Życie pierwszej z tych grup poddawano coraz większym ograniczeniom – Plutarch pisał: "niezamężne dziewczęta muszą być szczególnie strzeżone, kobietom zamężnym przystoi prowadzenie domu i milczenie". Poglądy Solona na kobiety odznaczały się więc klarownością i jednoznacznością: były one albo żonami, albo prostytutkami. Każda kobieta próbująca żyć niezależnie, wszystkie kobiety ubogie, cudzoziemki i niewolnice, które pracowały poza domem, należały do tej drugiej kategorii. W wielu wypadkach to przyporządkowanie miało swoje racje, gdyż kobiety, które nie były modelowymi małżonkami, chcąc zarobić na życie właściwie musiały wybrać prostytucję.
W rezultacie żony i przyszłe żony obywateli ateńskich spędzały niemal całe życie w czymś w rodzaju „aresztu domowego”. Wolno im było wychodzić tylko na pogrzeby lub święta religijne, ewentualnie do teatru (gdzie miały się zachowywać z odpowiednią „skromnością”), w wielu wypadkach nie mogły nawet chodzić na targ – zakupy robili mężczyźni lub niewolnicy. W ateńskim domu kobiety miały przebywać jedynie w pomieszczeniach dla nich przeznaczonych, głęboko z tyłu mieszkania, aby jakiś obcy przez przypadek ich nie zobaczył. Jeśli mężczyzna zapraszał do domu gości, jego żona pod żadnym pozorem nie powinna ich była widzieć, oni także nie mieli jej widzieć, ani słyszeć. Nawet jednak gdyby pozwolono jej na stosunki towarzyskie z wykształconymi mężczyznami z jej klasy, absolutnie nie byłyby w stanie prowadzić z nimi rozmowy. Edukacja ateńskiej małżonki ograniczona była bowiem do gospodarskich umiejętności gotowania, szycia i „prowadzenia domu”. Głębsza wiedza była dla niej zakazana, ponieważ jej posiadanie znamionowało ladacznice.
To fizyczne i intelektualne skrępowanie odpowiadało brakowi jakiegokolwiek znaczenia gospodarczego lub prawnego. Przez całe swoje życie „godna szacunku” kobieta pozostawała pod „opieką” najpierw mężczyzny: najpierw miał nad nią władzę ojciec, potem mąż. Z wyjątkiem posagu, który jej ojciec przekazywał przy okazji zawarcia małżeństwa mężowi, aby ten ją z niego utrzymywał. Ateńska żona nie posiadała nic – ani żadnego majątku, ani prawa dziedziczenia.
Kultura rzymska.
Na pozycję kobiet w kulturze Starożytnego Rzymu znaczny wpływ wywarła ich sytuacja w kulturze etruskiej. Rzymianki były dość wyemancypowane, niezwykle zważano na ich godność, a prawo nakazywało okazywanie im szacunku. Nigdy wcześniej nie było tak wielkiej faktycznej równości między mężczyznami i kobietami.
Kobiety w Rzymie mogły być osobami "sui iuris" (tj. mieć pełną zdolność prawną; byli jej pozbawieni nawet mężczyźni – dopóki mieli ojca), jeśli nie miały ojca ani nie żyły w małżeństwie "cum manu" („pełna” forma małżeństwa rzymskiego, w której żona podlega władzy męża lub ewentualnie teścia). W takim wypadku przydzielano im jednak opiekuna; opieka prawna nad kobietami nazywała się "tutela mulierum". Ów stan prawnego upośledzenia kobiet krytykował jeden z najważniejszych jurystów rzymskich – Gajusz. W praktyce samodzielność kobiet "sui iuris" rosła wraz z rozwojem państwa i prawa rzymskiego, a realna rola opiekuna w ich życiu malała, aż na przełomie III/IV w. n.e. "tutela mulierum" w ogóle wyszła z użycia.
Żona w małżeństwie "sine manu" (tj. podlegająca władzy nie męża, ale własnego ojca bądź dziadka; ewentualnie pozostająca osobą "sui iuris") miała prawo porzucić męża bez wyraźnej przyczyny; jednakże jej zwierzchnik familijny (o ile go miała) również mógł rozwiązać takie małżeństwo nawet bez jej zgody. Generalnie pozycja Rzymianki w małżeństwie była na tle świata antycznego stosunkowo wysoka, przy czym różna w małżeństwie "cum manu" i "sine manu". W tym pierwszym przypadku prawo uznawało ją za córkę swojego męża i siostrę własnych dzieci; postrzegano ją jednak jako panią domu, a nad jej dobrym traktowaniem czuwali cenzorzy oraz krewni samej zainteresowanej. Żonę "cum manu" można było odtrącić, zaś ona sama tego prawa nie miała. Jeśli kobieta nie chciała przejść ze związku "sine manu" do "cum manu" – mogła tego uniknąć. W małżeństwie "sine manu" pozycja męża również była dominująca (to on podejmował decyzje dotyczące dzieci lub całej rodziny), ale nie aż tak jak w małżeństwie "cum manu". Dlatego też ta pod wieloma względami korzystniejsza dla kobiety opcja stawała się coraz bardziej popularna.
Kultura zachodnia.
Europa barbarzyńców.
Wśród „barbarzyńskich” plemion zamieszkujących Europę północną i zachodnią w starożytności i wczesnym średniowieczu, pozycja kobiety była zasadniczo dobra, choć reguły panujące w poszczególnych społeczeństwach różniły się. Ponieważ ich struktura społeczna miała niewielką stratyfikację, ważna była sieć równoległych, horyzontalnych relacji pokrewieństwa. Pokrewieństwo po matce było równie ważne jak po ojcu. Dominującą pozycję mieli w tych społeczeństwach z reguły mężczyźni, kobiety dysponowały jednak silnymi prawami. O tej silnej pozycji świadczą np. takie elementy kultury Celtów jak kuwada.
Średniowiecze.
W średniowieczu pozycja społeczna kobiety uległa gruntownemu pogorszeniu, do czego doprowadziło współdziałanie kilku, nawzajem warunkujących się czynników:
Konsekwencją tego wszystkiego była decydująca utrata prawnej podmiotowości kobiety, o której życiu niemal całkowicie decydowali mężczyźni. Wyjątek stanowiły tylko nieliczne kobiety o bardzo wysokiej pozycji społecznej (np. przypadki regencji matek małoletnich władców). Społeczeństwo średniowieczne stawiało też kobiecie bardzo ostre wymagania w płaszczyźnie moralności seksualnej, za zdradę małżeńską mogła ją czekać w niektórych krajach i okresach nawet kara śmierci, podczas gdy mężczyznom groziły znacznie łagodniejsze kary (np. ogolenie głowy).
W ramach systemu feudalnego (podobnie jak wasal wobec seniora czy poddany wobec pana) wzorowa małżonka musiała: kochać, służyć i doradzać mężczyźnie, któremu ją oddano, i czynić to lojalnie, bez kłamstw. Mąż traktował żonę jak część swoich dóbr. Niektórzy mężowie, którzy jako rycerze, uczestniczyli w wyprawach krzyżowych mieli w zwyczaju zabezpieczać czystość swojej żony poprzez zakucie jej w pas cnoty. Kobiety zawsze były narażone na akty przemocy ze strony mężów. Bicie żon do krwi było swego rodzaju utartym sposobem zachowania.
Chrześcijański zakaz rozwodów utrwalił małżeństwo i dał kobietom poczucie większego bezpieczeństwa. Tym niemniej, niektórzy autorzy krytykują chrześcijaństwo, twierdząc, że w porównaniu z innymi kulturami obniżyło ono pozycję kobiety. Wśród argumentów przedstawia się kwestię nieuznawania kapłaństwa kobiet. Autorzy ci dostrzegają w myśli chrześcijańskiej w ciągu wieków "przekonanie o głębokiej niższości córek Ewy", podejrzliwość względem kobiet i podtrzymywanie negatywnych stereotypów, niesprawiedliwość wobec nich i pogardliwą ocenę ich natury, "starokawalerską" ukrytą formę lęku przed kobietą.
Kościół promował postawę całkowitego wyrzeczenia się przez kobietę swej „diabelskiej” seksualności przez wstępowanie do zakonów, a nawet trwanie przy dziewictwie pomimo zamążpójścia (beatyfikacja Kingi). Jacques Le Goff sugeruje, że do ukrytych przyczyn należała także nierównowaga demograficzna, która powodowała istnienie nadwyżki kobiet w stosunku do mężczyzn, za których można by je wydać.
Stulecia takiej niechęci do kobiet eksplodowały pod koniec epoki w postaci masowych polowań na czarownice.
Paradoksalnie jednym z nielicznych sposobów na jakąś osobistą czy intelektualną niezależność dla ówczesnej kobiety mogło być wstąpienie do klasztoru. Najbardziej znana jest Hildegarda z Bingen, której dzieła poruszały tematykę teologiczną (mistyka), filozoficzną i medyczną. Innymi znanymi mniszkami są Mechtylda z Magdeburga (mistyczka) i Hrotsvitha, poetka łacińska.
Elitarne zjawisko XII-wiecznej "amour courtois" ("miłości dwornej") i otaczania kobiety czcią przez rycerza należy postrzegać jako rodzaj wyrafinowanej stylizacji i wytwornego maskowania tych nierówności, a nie jakąś wyraźną do nich opozycję.
Nowożytność.
Przesunięcia dokonane w społecznym położeniu i postrzeganiu kobiety przez cywilizację zachodu w średniowieczu miały bardzo długotrwałe i szerokie konsekwencje. Do tego stopnia, że nawet europejska medycyna i fizjologia bardzo długo nie potrafiły stworzyć autonomicznych kategorii do opisu anatomii kobiety, do której stosowano pojęcia odnoszące się do mężczyzny. Nawet pochwę opisywano jakby była odwróconym, negatywnym penisem.
Aż do XVIII wieku powszechne było postrzeganie kobiety jako istoty podrzędnej w stosunku do mężczyzny. W wielu społeczeństwach panowało przekonanie, że to ojciec musi sprawować decydującą pieczę nad wychowaniem dzieci, bo matka, jako istota słaba i gorsza, może mieć na nie zły wpływ.
Zarazem jednak kultura najwyższych warstw społecznych uległa w pewnych zakresach okresowej feminizacji (np. rokoko).
Gwałtowne zmiany przyniosła rewolucja francuska. Zaraz po niej rewolucyjne państw, które dążyło do stworzenia lojalności obywatelskiej każdej jednostki bardziej wobec państwa niż wobec jakichkolwiek więzów lokalnych (nie wyłączając rodziny), wprowadziło we Francji całkowite równouprawnienie płci, dając kobietom te same prawa, co mężczyznom. Stan ten trwał jednak zaledwie kilka lat. Jeszcze przed końcem stulecia Francja zdążyła przywrócić ograniczenie praw kobiet.
Po rewolucji francuskiej prawne położenie kobiety pogorszyło się w stosunku do wieku XVIII. Napoleoński kodeks cywilny pozbawiał kobietę prawa do dysponowania majątkiem, nakazywał całkowite posłuszeństwo mężowi, nie pozwalał na rozwód, i ograniczał zdolność kobiet do występowania przed sądem. Jego postanowienia były rozpowszechnione przy udziale wojsk zdobywającego Europę Napoleona Bonaparte i w niektórych krajach obowiązywały do połowy XX wieku. Kobieta nie miała dostępu do wyższego wykształcenia, burżuazja nie pozwalała również swoim kobietom pracować zawodowo. Pracowały natomiast kobiety z klasy robotniczej (za znacznie mniejsze pieniądze niż mężczyźni), a także chłopki, z wyjątkiem górnych warstw tych klas, które chciały demonstrować swoją nieco lepszą pozycję upodabnianiem się pod tym względem do mieszczaństwa, pokazać, że stać ich na to, żeby żona nie pracowała.
Od przełomu XVIII i XIX wieku datuje się nowy sposób postrzegania różnic między kobietą a mężczyzną: nie w kategoriach jej podrzędności wobec mężczyzny, a w kategoriach opozycji w rodzaju twardość/miękkość, rozum/emocje, publiczne/prywatne. Ma to korzenie w systemie opozycji kartezjańskich, ale ten inwariant, ta konkretna koncepcja wywodzi się z romantyzmu. Odtąd panuje przekonanie o tym, że kobietę, w przeciwieństwie do mężczyzny, cechuje opiekuńczość, empatia, intuicja, ofiarność, moralna przewaga nad mężczyzną, którego demoralizuje sfera publiczna i panująca w niej walka. Większość założeń wywodzących się z tej wizji stanowi podstawę nowoczesnej nauki społecznej Kościoła katolickiego dotyczącej płci.
Wielu badaczy jest zdania, że mimo szczerych intencji romantyków, powyższa zmiana jest próbą ideologicznego uzasadnienia pozbawienia kobiet dostępu do sfery publicznej w tej epoce i definitywnego zamknięcia ich w przestrzeni prywatnej.
W tym okresie zaczynają się pierwsze ruchy feministyczne i tworzenie się ich intelektualnych podstaw (od około roku 1840), począwszy od Anglii i USA.
W Anglii, aż do 1884 roku istniała możliwość sprzedania własnej żony.
Wiek XX i XXI.
Od początku XX wieku narastały na sile ruchy sufrażystek domagających się przyznania kobietom większych praw. W 1906 roku kobiety otrzymały prawo głosu w Finlandii, w 1918 w Wielkiej Brytanii (ale dopiero od 30. roku życia), wraz z powstaniem II Rzeczypospolitej, również w 1918 kobiety otrzymały bierne i czynne prawo wyborcze w Polsce, w 1920 w USA, w 1921 Szwecja wprowadziła powszechne prawo wyborcze, znosząc wszelkie cenzusy, w tym płci, dla wszystkich osób pełnoletnich. Od tego czasu kobiety stopniowo otrzymywały prawo wyborcze w innych krajach.
Kolejne fale ruchów feministycznych dążyły do znoszenia innych nierówności i ograniczeń, zwłaszcza w dostępie do edukacji, pracy i w wysokości wynagrodzenia za pracę, jeszcze bowiem w pierwszych dekadach po II wojnie światowej normą, było płacenie kobietom za tę samą pracę nawet o połowę mniej niż mężczyźnie. Ogromną rolę w inicjowaniu tych ruchów odegrała książka Simone de Beauvoir "Druga płeć".
Do dzisiaj, pomimo wprowadzenia w niemal całej Europie i Ameryce Pn. prawnych regulacji, w większości państw nie udało się do końca zwalczyć tych nierówności.
Nawet w powiązanych cywilizacyjnie, społecznie i gospodarczo tzw. rozwiniętych społeczeństwach Zachodu pozycja kobiety jest bardzo zróżnicowana.
W Skandynawii wskaźniki obecności kobiet w życiu publicznym, zawodowym, gospodarczym, kulturalnym i religijnym (np. dostęp do funkcji pastora, w Norwegii od 1930, Danii od 1948, Szwecji od 1958 roku) są najwyższe na świecie. Wynika to stąd, że pozycja kobiety w społeczeństwach skandynawskich jest najlepsza w Europie już od średniowiecza. Gdy kobiety w innych społeczeństwach utraciły w tej epoce niemal wszelką podmiotowość prawną, w Skandynawii nadal miały bardzo silną pozycję. Jan Chryzostom Pasek w swoich pamiętnikach podaje wiele przykładów silnej pozycji kobiety w Danii również kilkaset lat później. W epoce nowoczesnej to właśnie od północnej Europy zaczęło się przyznawanie kobietom praw wyborczych (Finlandia – 1906, Norwegia – 1912, Dania i Islandia – 1915, Szwecja – 1921).
Tymczasem we Francji doczekały się one tego w roku 1944, Włoszech w 1946, w Szwajcarii w 1971, Portugalii w 1974 roku.
W zachodnim kręgu cywilizacyjnym zbliżoną do Skandynawii pozycją społeczną cieszą się jeszcze kobiety w krajach anglosaskich i w Holandii. USA jako jedyne na świecie osiągnęły stan całkowicie takich samych wynagrodzeń dla kobiet i mężczyzn na wysokich stanowiskach menadżerskich i kierowniczych, do czego doprowadziła przede wszystkim lawina pozwów sądowych.
Bibliografia.
Polskojęzyczna:
Pozostała:

</doc>
<doc id="2441865" url="https://pl.wikipedia.org/wiki?curid=2441865" title="Izydor Lotto">
Izydor Lotto

Izydor Lotto (ur. 22 grudnia 1840 w Warszawie, zm. 13 lipca 1936 tamże) – polski skrzypek i kompozytor.
Studiował w Paryżu – grę na skrzypcach u Lamberta Massarta oraz kompozycję u Ambroise Thomasa. Po debiucie w Paryżu w 1852 r. zyskał międzynarodową sławę. W 1862 r. był solistą orkiestry w Weimarze. Od 1872 r. uczył w konserwatorium w Strasburgu. Od roku 1880 zamieszkał w Warszawie, gdzie był profesorem Instytutu Muzycznego, a także koncertmistrzem w orkiestrze opery. Jego twórczość obejmuje m.in. pięć koncertów skrzypcowych i utwory na skrzypce solo.

</doc>
<doc id="2441873" url="https://pl.wikipedia.org/wiki?curid=2441873" title="Sandu">
Sandu

Sandu:

</doc>
<doc id="2441888" url="https://pl.wikipedia.org/wiki?curid=2441888" title="Muzeum Zamkowe w Malborku">
Muzeum Zamkowe w Malborku

Muzeum Zamkowe w Malborku – muzeum o charakterze historyczno-artystycznym oraz placówka kulturalno-naukowa powołana dnia 1 stycznia 1961 roku. Mieści się w historycznym zamku krzyżackim w Malborku, w którym zgromadzono ponad 40 tys. muzealiów, głównie dzieł rzeźby, malarstwa i rzemiosła artystycznego. Oddziałami Muzeum Zamkowego są: Muzeum w Kwidzynie (od 1972) i Zamek w Sztumie (od 2018). W 2017 muzeum zwiedziło 638.963 osób, w tym 153.129 turystów zagranicznych, a w 2019 805.201 osób.
W 2011 muzeum zostało odznaczone Srebrnym Medalem „Zasłużony Kulturze Gloria Artis”.
Historia zamku.
Dzieje zamku związane są ściśle z Zakonem Niemieckim Szpitala Najświętszej Marii Panny, zakonem rycerskim, którego działalność miała związek z opieką nad Ziemią Świętą w okresie wypraw krzyżowych, a także misjami i chrystianizacją ludów pogańskich, w tym Prusów. Dnia 14 września 1309 roku Siegfried von Feuchtwangen wielki mistrz Zakonu przeniósł do Malborka swój ośrodek władzy, Malbork stał się stolicą państwo zakonnego, które w XIV wieku stało się jednym z najpotężniejszych krajów nie tylko południowego wybrzeża Bałtyku, lecz także Europy Środkowej. Podczas I połowy XIV wieku wzniesiono na miejscu niewielkiego domu konwentualnego silnie umocniony Zamek Wysoki będącym swojego rodzaju warownym konwentem z kościołem NMP i kaplicą Św. Anny – miejscem pochówku wielkich mistrzów. W kolejnych latach wzniesiono Zamek Średni, pełniący funkcje mieszkalne i reprezentacyjne oraz Pałac Wielkich Mistrzów. Jeszcze w XIV wieku rozpoczęto budowę Zamku Niskiego – Przedzamcza, mieszczącego obiekty gospodarcze i militarne, stanowiące bogate zaplecze dla rycerzy-zakonników. Od 1457 roku pieczę nad zamkiem przejął polski starosta królewski i podległego mu burgrabia. Przez kolejne stulecia znaczenie zamku malało, po rozwiązaniu konwentu nie pełnił żadnej reprezentacyjnej funkcji. Ze względu na ogromne koszty utrzymania wielkiej warowni i zaniedbania zamku, miały miejsce liczne uszkodzenia architektury, które naprawiano wbrew formom historycznym. W 1772 roku zamek przejęli Prusacy, którzy następnie przekształcili go na koszary i magazyny wojskowe co wiązało się z dalszą destrukcją zabytkowego kompleksu.
Punktem zwrotnym w dziejach zamku było wystąpienie Maxa von Schenkendorfa, który postulował zaprzestanie naruszania zabytkowej substancji. Atmosfera romantyzmu sprzyjała rozwojowi działalności muzealno-konserwatorskiej w rezultacie czego, po upadku kampanii Napoleona powołano w 1816 roku Zarząd Odbudowy Zamku w Malborku ("Schloßbauverwaltung Marienburg"), mający na celu restaurację warowni, która trwała przez całą resztę XIX wieku i początek kolejnego stulecia. Opiekę konserwatorską nad zamkiem sprawowali m.in. Karl Friedrich Schinkel, Alexander Ferdinand von Quast i Konrad Emmanuel Steinbrecht. Ten ostatni dokonał trwającej cztery dekady gruntownej restauracji i regotycyzacji, w ramach której przywrócono mu średniowieczny charakter. w 1872 powołano Komitet do Odbudowy Zamku Wysokiego. Po Steinbrechcie najważniejsze kompetencje przejął Bernhard Schmid.
W okresie międzywojennym odbudowany i zregotycyzowany zamek mieścił muzeum. Zgromadzono tam m.in. militaria z kolekcji Theodora von Blell, numizmatów dra Jaqueta, a także dzieła sztuki gotyckiej. W salach zamkowych eksponowano m.in. dawny ołtarz główny z 1499 z katedry NMP w Hamburgu (zburzonego w XIX wieku), XIV-wieczny Poliptyk Grudziądzki, ołtarz z Tenkit etc. Ponadto urządzono muzeum poświęcone kulturze regionalnej.
Historia muzeum.
Nowym rozdziałem w historii zamku malborskiego było powołanie w tym miejscu placówki muzealnej, mającej na celu przywrócenie dawnej świetności zamku, który pod koniec II wojny światowej uległ poważnym zniszczeniom, a następnie był celem licznych szabrowników. Początkowo zamek malborski był pod opieką Muzeum Wojska Polskiego, następnie Polskiego Towarzystwa Turystyczno-Krajoznawczego. Pod koniec lat 50. powołano Społeczny Komitet Odbudowy Zamku, który planował założenie wewnątrz odbudowanego zamku muzeum.
Muzeum Zamkowe założono 1 stycznia 1961 roku, jako placówka centralna podlegająca bezpośrednio Ministerstwu Kultury i Dziedzictwa Narodowego. W czasie założenia Muzeum zespół zamkowy w Malborku przechodził odbudowę i gruntowną konserwację, która trwa do dnia dzisiejszego. Powołanie muzeum wiązało się z odpowiednim zagospodarowaniem powierzchni pomieszczeń zamkowych, z zachowaniem ocalałych wnętrz z okresu średniowiecza.
Początkowo Muzeum Zamkowe dysponowało skromną ilością zbiorów, których rdzeniem były wydobyte z gruzów detale architektoniczne, działa rzeźby i rzemiosła artystycznego. W ciągu następnych dekad systematycznie wzbogacano zbiory co przyniosło efekt w postaci około 40 tysięcy muzealiów (według najnowszego oszacowania zbiorów), w których oprócz bogatej kolekcji plastyki gotyckiej znalazła się zbrojownia, kolekcja numizmatów czy wyrobów z bursztynu.
Jednocześnie od założenia Muzeum placówka ta stała się ważnym centrum kultury i nauki. Działalność naukową Muzeum prowadzi w zakresie archeologii, historii i historii sztuki. Przedmiotem zainteresowań archeologów są pradzieje terenów wokół delty Wisły, badania historyczne oscylują wokół tematyki zakonu krzyżackiego, dziejów miasta Malborka i zamku. Przedmiotem badań historyków sztuki jest nie tylko bogata kolekcja zamkowych muzealiów, ale również sztuka i kultura dawnych Prus i problematyka konserwatorska. Celem działalności kulturalnej Muzeum Zamkowego jest nie tylko organizowanie wystaw związanych z historią zamku i Krzyżaków, ale także organizacja rozmaitych koncertów, prezentacji, imprez i widowisk plenerowych wykorzystujących gotycką architekturę zamku. Tradycję sięgającą początku lat sześćdziesiątych ubiegłego wieku ma Międzynarodowe Biennale Ekslibrisu Współczesnego. Ważnymi dla dziejów muzeum są lata 2010 (rocznica bitwy grunwaldzkiej) i 2011 (pięćdziesięciolecie muzeum), podczas których zorganizowano szereg dużych wystaw czasowych m.in. „Fundacje Artystyczne Państwa Zakonu Krzyżackiego” i „"Crème de la crème". Najcenniejsze z cennych malborskiego muzeum”.
Zbiory.
Liczące około czterdziestu tysięcy okazów zbiory zostały podzielone na 21 sekcji:
Pracownia archeologiczna gromadzi artefakty pochodzące z wykopalisk prowadzonych w obrębie zamku oraz obszarów dawnej Pomezanii i Pogezanii oraz Warmii. Są to głównie wyroby codziennego użytku, uzbrojenie oraz biżuteria wczesnego średniowiecza, a także starszych epok po neolit. Pracownia archeologiczna prowadzi wykopaliska na obszarze 20 ha na terenie zamku. Planowe poszukiwania sięgają głęboko pod ziemią i są prowadzone w ramach programów badawczych, między innymi w ramach projektu Ekologia krucjat.
Kolekcja Detalu Architektonicznego ma historię sięgającą konserwacji zamku przez Conrada Steinbrechta, dzięki naukowym metodom renowacji zamku ocalały liczne fragmenty pochodzące z dawnego zamku. Podczas odbudowy zamku wydobyto kolejne elementy architektoniczne. Prezentowane są w dormitorium oraz utworzonym na zewnątrz lapidarium. Są to fragmenty filarów, kapitele, wsporniki, konsole, zworniki (m.in. z kościoła zamkowego NMP), a także figury wśród nich posągi apostołów z kościoła zamkowego, niektóre wraz z konsolami. Ponadto wyeksponowano detale pochodzące z późniejszych przebudów zamku. 
Kolekcja Rzeźby obejmuje głównie plastykę gotycką. Kamienne figury apostołów z kościoła zamkowego zestawione są z dziełami snycerstwa XV- i XVI-wiecznego, ale także starszymi wyrobami. Do najcenniejszych należy figura Chrystusa modlącego się w Ogrojcu, przykład stylu pięknego, z ok. 1390, relikwiarz hermowy z 1350 roku, tryptyk z Tenkit z 1504 roku, Grupa Świętej Anny, figura św. Jerzego zabijającego smoka. Ponadto fragmenty neogotyckiego ołtarza głównego z kościoła zamkowego. 
Kolekcja Płyty i Pomniki Nagrobne poświęcona jest plastyce sepulkralnej. Gromadzi 32 płyt i pomników nagrobnych, w tym średniowieczne płyty i kamienie nagrobne z czasów krzyżackich, płyty nagrobne z XVI–XVIII w. z terenów Prus i Gdańska, a także późniejsze, datowane na XVIII- XIX wiek mennonickie stele i epitafia z terenu Żuław. 
Wśród zabytków sepulkralnych znajdują się związane bezpośrednio z zamkiem malborskim cztery płyty nagrobne z XIV i XV w. (z czego trzy z nich to płyty nagrobne wielkich mistrzów krzyżackich), a także sześć późnośredniowiecznych kamieni nagrobnych przywiezionych z Gdańska.
 
Kolekcję Militariów tworzą dzieła płatnerstwa: uzbrojenia ochronnego, zaczepnego. Ponadto elementy rzędów końskich i oporządzenia jeździeckiego. Ponadto zbiory elementów uposażenia strzeleckiego m.in. pociski, prochownice, ładownice, kule i formy do ich odlewania. Ze średniowiecznego uzbrojenia europejskiego, Muzeum Zamkowe prezentuje zespół XIV- i XV-wiecznych mieczy, hełmów etc. Ponadto XIX i XX wieczne rekonstrukcje uzbrojenia krzyżackiego, w tym repliki XV-wiecznych armat i chorągwi zdobytych przez Jagiełłę podczas wojny z Zakonem w latach 1409-11. 
Kolekcja Metali Zabytkowych gromadzi wyroby złotnictwa, ludwisarstwa (dzwony, lufy armatnie), konwisarstwa (m.in. wilkom z 1657, wyrób szprotawski, XVIII-wieczny wazonik ołtarzowy Christopha Grabau), ślusarstwa (m.in. neogotyckie zamki, klucze). Do najcenniejszych dzieł złotnictwa należy późnoromańska "pyxis" z emaliowaną dekoracją roślinną, zespół XVI-XVIII-wiecznych kielichów, XVII-wieczna monstrancja (wyrób królewiecki) i krzyż relikwiarzowy (wyrób gdański). W oparciu o sięgającą czasów krzyżackich tradycję handlu bursztynem, od założenia w muzeum 
Kolekcji Bursztynu gromadzono wyroby z tego minerału od antyku po współczesność. Oprócz dzieł sztuki i przedmiotów codziennego użytku Muzeum Zamkowe posiada kolekcję bursztynów o charakterze czysto przyrodniczym, która liczy ponad 700 okazów, pokazująca walory tego minerału, niektóre bursztyny zawierają inkluzje roślinne i zwierzęce. Liczny zbiór biżuterii tworzą pierścienie, bransolety, liczne kolie i naszyjniki z bursztynowych koralików (najstarsze sięgają czasów Starożytnego Rzymu). Ponadto przedmioty codziennego użytku m.in. naczynia, fajki, szachy. O ekskluzywności tego minerału poświadcza zbiór dzieł sztuki, głównie XVII-wiecznej. Są to głównie wyroby gdańskie z warsztatów Michela Redlina i Christophera Mauchera. Przykładami są figurka Hermesa, z około 1600, relikwiarze, przenośne ołtarze i szkatuły m.in. gdański ołtarzyk domowy z XVII wieku, szkatuły warsztatu Redlina z 1680, czy szkatuła z dekoracją rzeźbiarską wykonana przez Mauchera pod koniec XVII wieku.
Kolekcję Ceramiki tworzą wyroby z porcelany (gł. wyroby z manufaktur w Korcu, Nieborowie i Baranówce), fajansu (wyroby ćmielowskie, gdańskie i delfckie) oraz majoliki (m.in. włoskiej). 
W Kolekcja Kafli są zgromadzone wyroby zduństwa: pojedyncze fragmenty pieców i kafli dawne piece z XVIII-XIX wieku. Spośród tego typu dzieł wyróżniają się nowożytne kafle z wizerunkami Anny Jagiellonki oraz Aleksandra Macedońskim i Semiramidy. Ponadto zespół XVII-wiecznych kafli holenderskich z Delftu. 
W Kolekcji Szkła Artystycznego prezentowane są współczesne wyroby m.in. Zbigniewa Horbowego, Ludwika Kiczury, Ingeborgi Glądały-Kizińskiej etc. 
Lwią część Kolekcji Mebli stanowią kopie gotyckich mebli z okresu historyzmu wykonane na polecenie Conrada Steinbrechta. Ponadto rzeźbione i intarsjowane renesansowe i barokowe skrzynie, komody, sekretarze etc. Z czasów krzyżackich zachowały się jedynie policzki gotyckich stalli z XIV wieku. 
Kolekcja Tkanin prezentuje dwie grupy dzieł sztuki tkackiej, tapiserie oraz pasy kontuszowe od czasów nowożytnych do najnowszych. Spośród tapiserii wyróżniają się gobeliny z XVII wieku, m.in. werdiura krajobrazowa wykonana w Audernade, pochodząca z tej samego ośrodka tkackiego tapiseria „Jakub z rodziną w drodze do Kanaan”, ponadto antwerpski gobelin z przedstawieniem Wesela Samsona. W zbiorach pasów kontuszowych przeważają XVIII-wieczne wyroby ze Słucka. Ponadto liczne współczesne gobeliny i kilimy artystów i artystek gdańskich. 
Zabytki Techniki są najmłodszym działem (2003 r.) w Muzeum Zamkowym, gromadzącym zabytki techniki lub rekonstrukcje. Są to m.in. młyn kaszowy, pozostałości po wiatraku z 1831 r. oraz kamienie żarnowe, w tym najstarszy z X/XI wieku. 
Gabinet Numizmatyczny tworzą kolekcje monet (gł. z czasów Rzeczypospolitej Szlacheckiej), medali oraz kopii i przedmiotów związanych z pieniądzem (notgeldy, ważki dukatowe, sakiewki, portmonetki oraz skarbonki gł. z XIX i XX wieku).
Najstarsze obrazy gromadzone w Kolekcji Malarstwa sięgają XVI w. Znajdują się w niej dzieła malarstwa europejskiego, w tym "Madonna z Dzieciątkiem i szczygłem" nieznanego mistrza włoskiego z XVI wieku, prace nieznanych malarzy francuskich, niemieckich i holenderskich z XVII w. m.in. "Afrodyta i Adonis", "Martwa natura z owocami", "Krajobraz alpejski", "Pokłon Trzech Króli" pędzla Fransa Franckena. Ponadto dzieła malarstwa polskiego m.in. szkic do "Bitwy pod Grunwaldem" Jana Matejki. 
Kolekcja Witraży obejmuje szkła z XIX i XX wieku, m.in. Johanna Baptista Haselbergera (z oszklenia kościoła zamkowego), Franza Lauterbacha (z oszklenia Wielkiego Refektarza), ponadto prace Fritza Burmanna, Władysława Kozioła etc. 
Ikonografia zamku malborskiego jest jednym z tematów przewodnich dzieł graficznych zgromadzonych w Gabinecie Rycin. Są to m.in. XIX-wieczne prace Johanna Carla Schultza, Hugona Ulbricha, akwatinty z XVII/XIX wieku tworzące cykl "Schloss Marienburg in Preussen" i wiele innych. Ponadto ryciny z wizerunkami królów polskich, widokami miast etc. Najstarsze dzieła graficzne w zbiorach muzealnych sięgają XVI w. 
Dział Dokumentacji Historycznej obejmuje dokumenty archiwalne (akta prawne, dokumenty cechowe, dokumenty parafialne), wyroby kartograficzne (mapy Prus, plany Malborka) ponadto dokumentację rysunkową (m.in. prace Conrada Steinbrechta) fotograficzną i zbiór pocztówek. 
Dział Albumów Odbudowy Zamku gromadzi sprawozdania i zdjęcia z zakresu prac nad odbudową i konserwacją zamku po 1945 roku. 
Kolekcja Ekslibrisu nierozerwalnie związany jest z najstarszym na świecie, cyklicznym konkursem na ekslibris znanym jako Międzynarodowe Biennale Ekslibrisu Współczesnego, którego organizatorem i patronem jest Muzeum Zamkowe. Od zorganizowania pierwszej edycji w 1963 roku do zbiorów napłynęło ponad 20 tys. prac tego typu w tym dzieła wielu znanych grafików z całego świata. 
Malboriana tworzą rozmaite wyroby codziennego użytku (m.in. kufle, puchary, zestawy naczyń), dokumenty, pamiątki pochodzące głównie z XIX i XX wieku. Są to wyroby o różnym poziomie artystycznym, ale o wysokich walorach poznawczych; ukazują historię zamku malborskiego jako znaku ikonicznego w świadomości społecznej
Biblioteka.
W obecnej formie biblioteka funkcjonuje od 1961 roku jako jeden z działów Muzeum Zamkowego w Malborku. Stworzona głównie dla potrzeb pracowników Muzeum, udostępnia swój księgozbiór także mieszkańcom Malborka, studentom, naukowcom z kraju i zagranicy. Biblioteka ma charakter naukowy, określony statutem organizacyjnym Muzeum Zamkowego.

</doc>
<doc id="2441903" url="https://pl.wikipedia.org/wiki?curid=2441903" title="Eugeniusz (Bołchowitinow)">
Eugeniusz (Bołchowitinow)

Eugeniusz, imię świeckie: Jewfimij Aleksiejewicz Bołchowitinow, (ur. 18 grudnia 1767, zm. 23 lutego 1837) – rosyjski biskup prawosławny.
Ukończył seminarium duchowne w Woroneżu i jako najlepszy absolwent w swoim roczniku otrzymał stypendium na naukę w Słowiańsko-Grecko-Łacińskiej Akademii w Moskwie. Równocześnie uczęszczał na wykłady Uniwersytetu Moskiewskiego. W 1793, jako mężczyzna żonaty, przyjął w Woroneżu święcenia kapłańskie. Od 1796 był prefektem seminarium duchownego w Woroneżu.
W 1798 zmarła trójka jego dzieci, zaś rok później także żona. Wydarzenia te skłoniły go do złożenia ślubów mniszych. Od 1800 do 1802 był przełożonym monasteru Trójcy Świętej w Zielencu. Następnie przez dwa lata kierował Nadmorską Pustelnią Trójcy Świętej i św. Sergiusza.
17 stycznia 1804 miała miejsce jego chirotonia na biskupa starorusskiego, wikariusza eparchii nowogrodzkiej, petersburskiej, estońskiej i fińskiej. W 1808 przeniesiony na katedrę wołogodzką. Od 1813 do 1816 był biskupem kałuskim. W 1816, w momencie przeniesienia do eparchii pskowskiej, został podniesiony do godności arcybiskupiej. W 1822 został arcybiskupem kijowskim. Jeszcze w tym samym roku otrzymał godność metropolity kijowskiego i halickiego, którą sprawował do śmierci. Pracę duszpasterską łączył z działalnością naukową w dziedzinie teologii.
Sprzeciwiał się sugerowanej przez Mikołaja I reformie seminariów i parafii Rosyjskiego Kościoła Prawosławnego. Równocześnie sugerował przyznanie najbiedniejszym wiejskim placówkom duszpasterskim państwowych subsydiów (do 350 rubli). Negatywnie odnosił się do koncepcji przyznania duchownym stałych pensji w miejsce wynagrodzeń za odprawiane nabożeństwa i obrzędy.
Członek rosyjskich towarzystw naukowych i badawczych. W 1827 obronił pracę doktorską w dziedzinie filozofii. Wolnomularz.

</doc>
<doc id="2441919" url="https://pl.wikipedia.org/wiki?curid=2441919" title="Mieć swoje pięć minut">
Mieć swoje pięć minut



</doc>
<doc id="2441922" url="https://pl.wikipedia.org/wiki?curid=2441922" title="Józef Kowalski (historyk)">
Józef Kowalski (historyk)

Józef Kowalski (właśc. "Salomon Natanson") pseud. "Ernest", "Karol", "Wagner" (ur. 3 października 1904 w Przemyślu, zm. 17 lipca 1986 w Warszawie) – działacz komunistyczny, publicysta, historyk ruchu komunistycznego.
Życiorys.
Syn Adolfa, księgowego. W 1924 ukończył gimnazjum w Przemyślu i wyjechał do Pragi na studia medyczne. Na Uniwersytecie Karola wstąpił do studenckiej grupy komunistycznej. W 1926 wrócił do Przemyśla i rozpoczął działalność w Komunistycznej Partii Zachodniej Ukrainy (KPZU). Brał udział w zakładaniu miejscowej organizacji PPS-Lewicy. Pod koniec 1927 wyjechał do Wilna na studia na Uniwersytecie Stefana Batorego. Od 1928 członek Komitetu Miejskiego (KM) Komunistycznej Partii Zachodniej Białorusi (KPZB), a od 1929 sekretarz Komitetu Obwodowego KPZB w Pińsku. Pełnomocnik KC KPZB ds. „białoruskiego ruchu wyzwoleńczego”, sterowanej przez Kreml irredenty białoruskiej.
W 1928 został na krótko aresztowany, w 1930 aresztowany i zwolniony za kaucją, nie stawił się na rozprawę.
Działał jako instruktor KC KPZB. W maju 1931 został skierowany przez kierownictwo KPZB do ZSRR, pracował w przedstawicielstwie KPZB w Mińsku, był członkiem Centralnej Redakcji i prowadził wykłady z historii ruchu robotniczego w szkole partyjnej KPZB. Współpracował z Białoruską Akademią Naukową. W październiku 1932 wrócił do Polski i został członkiem Tymczasowego Sekretariatu Krajowego KC KPZB. W latach 1933–1934 kierował okręgami KPZB w Białymstoku i Pińsku. Od czerwca do lipca 1934 czasowo był w składzie Sekretariatu Krajowego KC Komunistycznej Partii Polski. Kierownik Wydziału Samorządowego KC KPP. Od lipca 1934 sekretarz Komitetu Warszawskiego KPP, a od stycznia 1935 sekretarz Komitetu Okręgowego (KO) KPP w Zagłębiu Dąbrowskim.
11 kwietnia 1935 został aresztowany i 2 kwietnia 1936 skazany przez wileński Sąd Okręgowy (SO) skazany na 8 lat więzienia z zaliczeniem aresztu śledczego; po amnestii karę zmniejszono do 1/3. Więziony najpierw w Grodnie, potem w Sieradzu.
Po agresji III Rzeszy na Polskę w nocy na 2 września 1939 po opuszczeniu więzienia przez strażników wydostał się na wolność. Brał udział w cywilnej obronie Warszawy, po kapitulacji miasta udał się na teren okupacji sowieckiej – do Grodna, następnie przeniósł się do Mińska. W 1940 przyjęty do WKP(b). Pracownik redakcji wydawanych w języku polskim pism: „Wolna Praca” w Grodnie i „Sztandaru Wolności” w Mińsku. Po wybuchu wojny niemiecko-sowieckiej w czerwcu 1941 zmobilizowany do Armii Czerwonej, służył w Zarządzie Politycznym Frontu Zachodniego. Zwolniony w stopniu kapitana, pracował w Komitecie Wykonawczym (KW) Kominternu w Ufie, potem w Moskwie w latach 1942–1944 zastępca kierownika Rozgłośni Radiowej im. Tadeusza Kościuszki nadającej audycje w języku polskim. Współpracował z pismami ZPP „Nowe Widnokręgi” i „Wolna Polska”, pisząc pod pseudonimem „Józef Kowalski”, który po wojnie stał się jego nazwiskiem. Od jesieni 1944 był zastępcą kierownika redakcji „Polpress”, a w latach 1945–1951 kierownikiem oddziału PAP. Z polecenia KC PPR przewodniczył partyjnej komisji powołanej w celu rewindykacji z ZSRR dokumentów dotyczących polskiego ruchu robotniczego.
Mimo że do 1951 przebywał na stałe w ZSRR i był członkiem WKP(b), jako gość wziął udział w I Zjeździe PPR w grudniu 1945 i Zjeździe Zjednoczeniowym PPR i PPS w grudniu 1948; do PZPR formalnie wstąpił 15 października 1951. W 1949 napisał i opublikował książkę „Rewolucyjna demokracja rosyjska a powstanie styczniowe”. Od sierpnia 1951 do 1968 był zastępcą kierownika Zakładu Historii Partii KC PZPR. W 1958 został docentem i profesorem nadzwyczajnym. W latach 1952–1954 był kierownikiem Katedry Historii PZPR w Instytucie Kształcenia Kadr Naukowych przy KC PZPR. Działał na tych stanowiskach jako rzecznik ortodoksyjnie stalinowskiej interpretacji historii Polski i polskiego ruchu robotniczego. W 1952 wydał książkę „Wielka Październikowa Rewolucja Socjalistyczna”, w której wychwalał rewolucję październikową jako „dźwignię wyzwolenia Polski” i Rosję Sowiecką jako sojusznika „polskich mas pracujących i narodu polskiego” oraz zarzucał „antyludowej i antyradzieckiej polityce burżuazji polskiej” godzenie w niepodległość kraju. Określał ZSRR – „kraj Lenina i Stalina” – jako kraj, który „zniósł wyzysk człowieka przez człowieka” i wskazuje „całej ludzkości drogę do trwałego pokoju, do wyzwolenia, do szczęścia”, na który „masy pracujące Polski Ludowej” spoglądają „z dumą i radością”.
W 1952 brał udział w przygotowaniu I Konferencji Metodologicznej Historyków Polskich w Otwocku (grudzień 1952–styczeń 1953), na której wygłosił referaty „Łączność między walką klasową a narodowo-wyzwoleńczą” i „Reakcyjna historiografia PPS”, stwierdzając w tym drugim, że polityka Piłsudskiego była polityką „wiązania się z imperializmem austriacko-niemieckim”. Wraz z Romanem Werflem ostro atakował profesora Henryka Wereszyckiego. W związku z tym na zjeździe Polskiego Towarzystwa Historycznego w 1956 i na VIII Zjeździe Historyków w 1958 był ostro krytykowany, mimo to pozostał na stanowisku zastępcy kierownika Wydziału Historii Partii. W 1958, po pozytywnym zrecenzowaniu przez Henryka Jabłońskiego książki „Rewolucyjna demokracja rosyjska a powstanie styczniowe”, został docentem. W I części „Zarysu historii polskiego ruchu robotniczego” (1959) stwierdził, że Polska wolna i niepodległa „mogła powstać i rozwijać się jedynie jako Polska robotniczo-chłopska, budująca socjalizm, związana przyjaźnią ze Związkiem Radzieckim i siłami socjalizmu na całym świecie”. W 1966 i 1975 wydał dwa tomy historii KPP: „Trudne lata. Problemy rozwoju gospodarczego 1929–1935” i „Komunistyczna Partia Polski”, stanowiące dalszy ciąg „Zarysu historii...”, w dalszym ciągu propagując hagiograficzny obraz KPP i jednostronne oceny PPS.
Był delegatem na II, III i IV Zjazd PZPR. Od 1959 do 1968 członek Centralnej Komisji Kontroli Partyjnej (CKKP). Odznaczony m.in. Orderem Sztandaru Pracy I klasy.
Został pochowany na Powązkach Wojskowych w Warszawie (kwatera B3-1-10).

</doc>
<doc id="2441926" url="https://pl.wikipedia.org/wiki?curid=2441926" title="Artur Górczyński">
Artur Górczyński

Artur Robert Górczyński (ur. 23 grudnia 1972 w Pińczowie) – polski pracownik socjalny, poseł na Sejm VII kadencji.
Życiorys.
Absolwent Policealnego Studium Pracowników Służb Społecznych w Katowicach, które ukończył w 1997. Odbył też kursy specjalistyczne organizowane przy Państwowej Agencji Rozwiązywania Problemów Alkoholowych w Warszawie. Był pracownikiem socjalnym w Miejskim Ośrodku Pomocy Społecznej w Katowicach.
W czerwcu 2011 został członkiem Ruchu Palikota i przewodniczącym zarządu okręgu tej partii w Bielsku-Białej. W wyborach parlamentarnych w 2011 kandydował z 1. miejsca na liście tego ugrupowania w okręgu wyborczym nr 27 w Bielsku-Białej i uzyskał mandat poselski, otrzymując 9980 głosów. W październiku 2013, w wyniku przekształcenia Ruchu Palikota, został działaczem partii Twój Ruch. Kandydował bez powodzenia w wyborach do Parlamentu Europejskiego w 2014. 26 września tego samego roku wraz z grupą posłów opuścił TR. Tydzień później współtworzył koło poselskie Bezpieczeństwo i Gospodarka, którego był jednym z wiceprzewodniczących. 18 grudnia tego samego roku przeszedł wraz z częścią posłów BiG do klubu Polskiego Stronnictwa Ludowego. W kwietniu 2015 ogłosił przejście do klubu Sojuszu Lewicy Demokratycznej. W wyborach w 2015 nie uzyskał poselskiej reelekcji, startując z listy Zjednoczonej Lewicy (deklarując członkostwo w SLD). 
Zajął się działalnością ekspercką z zakresu rynku gier hazardowych. Został też prezesem Stowarzyszenia „Poker to nie hazard”. W 2020 powrócił do aktywności politycznej, współtworząc partię Nowa Demokracja – TAK. Został jej wiceprzewodniczącym, a także koordynatorem w okręgu wyborczym Bielsko-Biała.
Życie prywatne.
Zamieszkał w Goczałkowicach-Zdroju w powiecie pszczyńskim. Od 2009 żonaty z Aleksandrą, mają syna Maksymiliana.

</doc>
<doc id="2441936" url="https://pl.wikipedia.org/wiki?curid=2441936" title="Henryk Hadasik">
Henryk Hadasik

Henryk Hadasik (ur. 9 marca 1929 w Chorzowie, zm. 1 maja 2002) – polski kolarz szosowy, mistrz Polski w przełajach (1950 i 1953) i szosowym wyścigu górskim (1954).
Był zawodnikiem Ruchu Chorzów. Jego największe sukcesy to mistrzostwo Polski w przełajach (1950 i 1953) i zwycięstwo w górskich mistrzostwach Polski (1954), a także wicemistrzostwo Polski w szosowym wyścigu ze startu wspólnego (1955). Czterokrotnie startował w Wyścigu Pokoju (1951 – 11 m., 1952 – 23 m., 1953 – nie ukończył, 1954 – 36 m.). W 1953 wygrał cztery etapy Tour de Pologne, ale w klasyfikacji końcowej zajął tylko 8. miejsce. W 1955 startować w wyścigu ze startu wspólnego na mistrzostwach świata, zajmując w nim 48 m.

</doc>
<doc id="2441949" url="https://pl.wikipedia.org/wiki?curid=2441949" title="Leccinum aurantiacum">
Leccinum aurantiacum



</doc>
<doc id="2441951" url="https://pl.wikipedia.org/wiki?curid=2441951" title="Celebryt">
Celebryt



</doc>
<doc id="2441966" url="https://pl.wikipedia.org/wiki?curid=2441966" title="Journal of Women’s History">
Journal of Women’s History

Journal of Women's History – amerykańskie pismo naukowe założone w 1989 roku. Jest to pierwsze czasopismo naukowe poświęcone wyłącznie historii kobiet. Magazyn przyjmuje teksty na temat kobiet, gender i feminizmu dotyczące każdego państwa, regionu i okresu historycznego. Pismo jest wydawane raz na kwartał przez Johns Hopkins University Press. Nakład wynosi 684 sztuki, a przeciętna długość wydania to 200 stron.

</doc>
<doc id="2441969" url="https://pl.wikipedia.org/wiki?curid=2441969" title="Zespół Charlina">
Zespół Charlina

Zespół Charlina - nerwoból nosowo-rzęskowy, objawiający się silnymi bólami połowy twarzy z jednoczasowym łzawieniem i przekrwieniem gałki ocznej.

</doc>
<doc id="2441970" url="https://pl.wikipedia.org/wiki?curid=2441970" title="Albert Sidney Johnston">
Albert Sidney Johnston



</doc>
<doc id="2441977" url="https://pl.wikipedia.org/wiki?curid=2441977" title="Mistrzostwa Europy w Kolarstwie Torowym 2011">
Mistrzostwa Europy w Kolarstwie Torowym 2011

Mistrzostwa Europy w Kolarstwie Torowym 2011 odbyły się w holenderskim Apeldoorn w hali Omnisport w dniach 21−23 października 2011.

</doc>
<doc id="2441979" url="https://pl.wikipedia.org/wiki?curid=2441979" title="Dymitr (Murietow)">
Dymitr (Murietow)

Dymitr, imię świeckie: Klimient Iwanowicz Murietow, (ur. 11 lutego 1811 w Łuczinskim, zm. 14 listopada 1883) – rosyjski biskup prawosławny.
Życiorys.
Był synem prawosławnego diakona. Ukończył seminarium duchowne w Riazaniu. W 1831 wstąpił do Kijowskiej Akademii Duchownej, którą ukończył w 1835 jako najlepszy absolwent. W trakcie nauki, 11 września 1834 złożył wieczyste śluby mnisze, 27 października został wyświęcony na hierodiakona, zaś 24 lipca 1835 - na hieromnicha. W 1835 obronił dysertację magisterską i został zatrudniony w Akademii jako wykładowca Pisma Świętego i homiletyki. Dwa lata później otrzymał tytuł profesorski. Od 1838 wykonywał obowiązki inspektora Akademii. W tym samym roku nadano mu godność archimandryty i powierzono zadania przełożonego Monasteru Wydubickiego w Kijowie. Od 1841 przez dziesięć lat był rektorem Kijowskiej Akademii Duchownej.
4 marca 1851 miała miejsce jego chirotonia na biskupa tulskiego i bielowskiego. Od 1857 został biskupem chersońskim; w 1860 otrzymał godność arcybiskupią. Następnie od 1874 do 1876 sprawował godność arcybiskupa jarosławskiego i rostowskiego, od 1876 do 1882 - wołyńskiego, zaś od 1882 do śmierci w 1883 - ponownie chersońskiego.
W 1860 stał na czele komisji synodalnej projektującej reformę rosyjskich seminariów duchownych. Oceniając ich dotychczasową złą kondycję, stwierdził, że problemy w kształceniu wykwalifikowanych kadr duchownych było zaniedbywanie moralnej postawy seminarzystów, nie zaś niedofinansowanie szkół lub niewłaściwy dobór treści kształcenia. Sugerował tworzenie przy seminariach obowiązkowych internatów i wdrożenie uczniów do niemalże monastycznego trybu życia. Uważał również, że niższe szkoły duchowne powinny zostać przekształcone w ośmioletnie szkoły ogólne, po których możliwe byłoby kontynuowanie nauki w placówkach świeckich. Kandydaci zdecydowani na przyjęcie święceń kapłańskich mieliby kształcić się dodatkowo w dwuletnich seminariach (system ten miał zastąpić czteroletnie szkoły duchowne i sześcioletnie seminaria). W seminariach najważniejszymi przedmiotami miały być patrologia oraz studia biblijne. W ostatecznie przeprowadzonej reformie wykorzystano jedynie pojedyncze elementy jego projektu. Zdaniem hierarchy głęboka reforma Kościoła była niezbędna i oczekiwała jej większość duchowieństwa prawosławnego Rosji.
Dla uczczenia jego pamięci w Odessie wzniesiona została cerkiew św. Dymitra z Rostowa.

</doc>
<doc id="2441985" url="https://pl.wikipedia.org/wiki?curid=2441985" title="W krainie pieniądza">
W krainie pieniądza

W krainie pieniądza (ang. "Casino Jack") – kanadyjski film biograficzny z 2010 roku w reżyserii George’a Hickenloopera.
Fabuła.
Stany Zjednoczone. Biznesmen Jack Abramoff (Kevin Spacey) jest jednym z najpotężniejszych lobbystów w kraju. By poszerzyć swoje wpływy, nawiązuje współpracę z Adamem Kidanem (Jon Lovitz). Wkrótce okazuje się, że jest on powiązany z mafią. Wplątuje Jacka w ciemne interesy.
Obsada.
i inni

</doc>
<doc id="2441999" url="https://pl.wikipedia.org/wiki?curid=2441999" title="Leccinum pseudoscabrum">
Leccinum pseudoscabrum



</doc>
<doc id="2442003" url="https://pl.wikipedia.org/wiki?curid=2442003" title="Fannie Bloomfield-Zeisler">
Fannie Bloomfield-Zeisler

Fannie Bloomfield-Zeisler (ur. 16 lipca 1863 w Bielsku, zm. 20 sierpnia 1927 w Chicago) – amerykańska pianistka pochodzenia żydowskiego.
Biografia.
Urodziła się w Bielsku na Śląsku Austriackim (dzisiejsze Bielsko-Biała) jako "Franziska Blumenfeld". Córka Salomona i Berthy z domu Jäger. Gdy miała cztery lata jej rodzina wyemigrowała do Stanów Zjednoczonych, osiedlając się w Chicago. Tam zmienili swoje nazwisko na angielsko brzmiące "Bloomfield", sama Franziska zaś używała odtąd imienia "Fannie".
Już w wieku sześciu lat zainteresowała się grą na fortepianie. Jej pierwszymi nauczycielami byli Carl Wolfsohn (fortepian) i Bernhard Ziehn (fortepian, teoria muzyki, harmonia). W lutym 1875 r., w wieku 11 lat, Bloomfield wystąpiła po raz pierwszy publicznie publicznie. Dwa lata później przebywająca w USA Anna Jesipowa po usłyszeniu jej gry poleciła ją swojemu mistrzowi, Teodorowi Leszetyckiemu. W latach 1878–1883 była jego uczennicą w Wiedniu, po czym powróciła do Chicago, gdzie zaczęła karierę artystyczną.
Pierwszy wielki koncert Bloomfield w Chicago miał miejsce w kwietniu 1884 r. W styczniu następnego roku zadebiutowała z kolei w Nowym Jorku. W 1888 r. ponownie wyjechała do Wiednia, aby kontynuować współpracę z Leszetyckim. Koncertowała w Europie oraz Stanach Zjednoczonych w recitalach i z Chicagowską Orkiestrą Symfoniczną. Rozległy repertuar pianistki obejmował dzieła Chopina, Griega, Mendelssohna, Moszkowskiego, Regera, Rubinsteina, Schuberta, Schumanna, Scharwenki, Sibeliusa, Straussa czy Webera. W latach 1905–1915 jej wykonania utrwalono na rolkach pianolowych Welte-Mignon. Ostatni występ Fannie miał miejsce w lutym 1925 r. w Chicago. Zmarła w tym samym mieście dwa lata później.
W 1885 r. Bloomfield poślubiła, również pochodzącego z Bielska, adwokata Sigmunda Zeislera, po którym przyjęła drugie nazwisko. Miała z nim trzech synów: Leonarda, Paula i Ernesta. Była siostrą językoznawcy i indologa Maurice'a Bloomfielda oraz ciotką Leonarda Bloomfielda, również językoznawcy.

</doc>
<doc id="2442004" url="https://pl.wikipedia.org/wiki?curid=2442004" title="Zebulon York">
Zebulon York

Zebulon York (10 października 1819–5 sierpnia 1900) – oficer armii konfederackiej podczas wojny secesyjnej; jeden z niewielu urodzonych na północy, którzy przystali na służbę Stanów Skonfederowanych.

</doc>
