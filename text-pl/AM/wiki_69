<doc id="2474645" url="https://pl.wikipedia.org/wiki?curid=2474645" title="Geronimo Goeloe">
Geronimo Goeloe

Geronimo Goeloe (ur. 18 listopada 1981 w Willemstad) – lekkoatleta z Antyli Holenderskich, sprinter, olimpijczyk z Aten, od 2010 reprezentujący Arubę.
W roku 2004 startował w biegu na 200 metrów podczas igrzysk w Atenach odpadając w eliminacjach. Rok później, podczas Mistrzostw Ameryki Południowej w Lekkoatletyce, zdobył brązowy medal w biegu na 200 m oraz wraz z partnerami ze sztafety 4 x 100 metrów wywalczył srebro mistrzostw Ameryki Środkowej i Karaibów oraz zajął szóstą lokatę na mistrzostwach świata w Helsinkach. W 2007 bez większych sukcesów startował w uniwersjadzie. W 2008 został przyłapany na stosowaniu nielegalnego dopingu i otrzymał karę dyskwalifikacji od 28 maja 2008 do 27 maja 2010. 
Rekordy życiowe: bieg na 100 metrów – 10,27 (12 kwietnia 2008, El Paso); bieg na 200 metrów – 20,73 (29 maja 2004, Saint George’s). W 2012 ustanowił rekord Aruby w biegu na 100 metrów (10,42).

</doc>
<doc id="2474648" url="https://pl.wikipedia.org/wiki?curid=2474648" title="TRAXX">
TRAXX



</doc>
<doc id="2474649" url="https://pl.wikipedia.org/wiki?curid=2474649" title="UML">
UML



</doc>
<doc id="2474658" url="https://pl.wikipedia.org/wiki?curid=2474658" title="Lauren Potter">
Lauren Potter

Lauren Potter (ur. 10 maja 1990) – amerykańska aktorka. Najbardziej znana z roli Becky Jackson w serialu musicalowym "Glee".
W 2011 roku Barack Obama mianował ją doradcą do spraw osób z zespołem Downa.

</doc>
<doc id="2474659" url="https://pl.wikipedia.org/wiki?curid=2474659" title="Pałac Jakuba Hertza">
Pałac Jakuba Hertza

Pałac Jakuba Hertza – pałac położony przy al. Tadeusza Kościuszki 4 w Łodzi. Budynek został wzniesiony przez Izraela Poznańskiego dla jego córki Anny, oraz jej męża – Jakuba Hertza przy ulicy Spacerowej.
Według doniesień ówczesnej prasy pałac został zaprojektowany przez Juliusza Junga, blisko współpracującego z Izraelem Poznańskim, natomiast zachowana kopia projektu nosi podpis Hilarego Majewskiego. Autorstwo projektu bywa też przypisywane Adolfowi Zeligsonowi. Rezydencja została wzniesiona na działce sąsiadującej z Wielką Synagogą, w której budowę również był zaangażowany Izrael Poznański. Na tej samej działce co pałac, ale od strony ulicy Piotrkowskiej Izrael Poznański wybudował kamienicę.
Pałac został zaprojektowany w stylu neorenesansowym. Front budynku charakteryzowały dwa boczne ryzality, oraz spacerowa loggia zajmująca środkową część pierwszego piętra. Pałac był przykryty wysokim, mansardowym dachem. W południowym ryzalicie znalazła się brama, prowadząca na dziedziniec. Wnętrza pałacu były bogato zdobione, m.in. polichromiami Antoniego Adama Piotrowskiego. W okresie międzywojennym miała miejsce przebudowa, która adaptowała rezydencję do potrzeb nowego właściciela – Izby Przemysłowo–Handlowej. Zmiany polegały przede wszystkim na przekształceniu elewacji frontowej w konwencji modernizmu z elementami klasycyzmu. Autorem projektu przebudowy był Marian Lalewicz. Z kolei zmiany we wnętrzu budynku obejmowały ukształtowanie nowych pomieszczeń i klatki schodowej z wykorzystaniem brunatnego marmuru.
Po II wojnie światowej pałac przekazano łódzkiej Akademii Medycznej. Mieści się w nim rektorat Uniwersytetu Medycznego.

</doc>
<doc id="2474660" url="https://pl.wikipedia.org/wiki?curid=2474660" title="Blackman's Foundation">
Blackman's Foundation

Blackman's Foundation – piąty album studyjny Hugh Mundella, jamajskiego wykonawcy muzyki reggae.
Płyta została wydana w roku 1983 przez amerykańską wytwórnię Shanachie Records. Znalazło się na niej pięć utworów z wydanego trzy lata wcześniej krążka "Time &amp; Place" oraz cztery dotąd niepublikowane, zarejestrowane w tamtym okresie w studiach Harry’ego J i Channel One w Kingston. Produkcją całości zajął się sam wokalista.
W roku 1988 nakładem Shanachie ukazała się reedycja albumu na płycie CD.

</doc>
<doc id="2474661" url="https://pl.wikipedia.org/wiki?curid=2474661" title="Prva liga Jugoslavije (1986/1987)">
Prva liga Jugoslavije (1986/1987)

Prva liga Jugoslavije (1986/1987) była 59. edycją najwyższej piłkarskiej klasy rozgrywkowej w Jugosławii. W rozgrywkach brało udział 18 zespołów, grając systemem kołowym. Tytułu broniła drużyna Partizan Belgrad. Początkowo mistrzostwo zdobył zespół Wardar Skopje, jednak później tytuł przyznano drużynie Partizana Belgrad i tym samym obroniła ona mistrzostwo zdobyte przed rokiem. Tytuł króla strzelców zdobył Radmilo Mihajlović, który w barwach klubu FK Željezničar strzelił 23 gole.
Tabela z uwzględnionymi karami.
W następstwie sprawy o podejrzewane przekupione mecze z poprzedniego sezonu, związek nałożył karę 6 punktów ujemnych dla 12 klubów zamieszanych w sprzedawanie meczów. W efekcie na koniec tego sezonu mistrzem został zespół Wardar Skopje, a nie Partizan Belgrad, który bez nałożonej kary miałby 1 pkt więcej niż drużyna ze stolicy Macedonii. Dzięki temu Wardar Skopje zakwalifikował się do rozgrywek Pucharu Mistrzów.
Tabela po anulowaniu kary.
29 lipca 1987 związek cofa nałożone wcześniej kary na kluby namieszane w aferę korupcyjną. Tytuł mistrza Jugosławii zostaje oddany Partizanowi Belgrad, jednak kwalifikacje europejskie się nie zmieniły, więc Wardar Skopje uczestniczył w rozgrywkach Pucharu Mistrzów, natomiast Partizan Belgrad zagrał w Pucharze UEFA. Również drużyna FK Sarajevo utrzymała się w prvej lidze, natomiast zespół Dinamo Vinkovci spadł do Vtorej ligi.

</doc>
<doc id="2474664" url="https://pl.wikipedia.org/wiki?curid=2474664" title="Słot (zespół muzyczny)">
Słot (zespół muzyczny)

Słot () – rosyjski zespół muzyczny grający m.in. alternatywny metal i nu metal.
Założony 2 lutego 2002 roku. Laureat nagród Russian Alternative Music Prize (RAMP) w kategoriach «Wokal Roku» (w 2005 roku RAMP 2005 – Uljana «IF» Jelina) i «Hit roku» (w 2006 i 2008 roku).
Historia.
Początki.
Po długich poszukiwaniach wokalistki i licznych przesłuchaniach CACHE (Игорь Лобанов „КЭШ”) zaprosił do zespołu Tieonę Dolnikową, występującą w głównych rolach w musicalach «Metro» (Метро) i «Notr-Dam de Pari» (Нотр-Дам де Пари); grupa zrealizowała z nią swoje pierwsze demo. Płyta składała się z pięciu nagrań: «INTRO», «Odni», «Chaos», «Bumierang» i «Kłon». Latem 2002 roku demo przypadkowo dostało się do rąk Ilii Ugławy, menadżera marketingu kompanii Sony BMG Music Entertainment (RUS), dobrze znającego Tieonę, dzięki ich wspólnym występom w muzykalu «Metro». W szybkim czasie Ilja został menadżerem grupy.
Pierwszy koncert grupy miał miejsce w klubie «Toczka» we wrześniu 2002 roku na markowym przedsięwzięciu «TWIST FEST-2». Realizowany w jego ramach konkurs na stronie internetowej realmusic.ru (gdzie przez parę miesięcy publiczność w otwartym głosowaniu wybierała najlepszy z 3000 przedstawionych nagrań) był bardzo pomyślny dla grupy – utwór «Odni» ani razu podczas głosowania nie spadł poniżej 5 miejsca i ostatecznie zwyciężył. Finał konkursu odbył się w klubie «16 tonn». Z pięciu uczestniczących w finale zespołów jury wybrało SLOT.
Szerszej publiczności grupa dała się poznać dzięki rosyjskiemu filmowi «Bumier» (Бумер). Dwa utwory («Kłon» i «Tolko by prikaływało»), umieszczone na ścieżce dźwiękowej do filmu, stały się pierwszymi oficjalnymi nagraniami grupy. W kinach zapowiedź filmu zawierała utwór «Kłon» i napis «Soundtrack – Siergiej Sznurow i jego projekt grupa „SŁOT”».
2003 – 2006.
W październiku 2003 wyszedł pierwszy albumu – «Słot I» (Слот I). Parę miesięcy później Tieona Dolnikowa rozstała się z grupą, która musiała znaleźć nową wokalistkę, w 2003 roku stała się nią Uliana «IF» Jelina. Współpracowała z grupą aż do ukazania się albumu «2 wojny» (2 войны), w którym była nie tylko wykonawcą, ale i autorem kilku utworów (Płastika, Kołybielnaja, 2 Wojny). Jesienią 2005 solistka SŁOT została laureatem nagrody RAMP 2005 w kategorii «Wokal Roku».
Po odejściu Uliany, gitarzysty, perkusisty i managera do grupy zaproszono Michieiczia (basy) i Мr. Dudu (perkusja), nowym dyrektorem został Anton Djaczienko.
2006 – 2007.
W lipcu 2006 roku niezależne studio filmowe HHG nakręciło klip z utworem «Dwie Wojny» (reżyser Daniił Salchow). W 2006 roku grupa znowu została nominowana na nagrodę RAMP (od razu w czterech kategoriach) i została jedyną grupą, która weszła do finałów trzech kategoriach. Dzięki aktywnemu poparciu swoich fanów Słot został zwycięzcą w kategorii «HIT ROKU».
10 grudnia 2006 roku w moskiewskim klubie «Tabuła Rasa» został przeprowadzony pierwszy festiwal SŁOTa, jego zbiór wydano pod tytułem «SŁOT festival v.1».
1 stycznia 2007 roku drugi studyjny album grupy «Dwie Wojny» został uznany za najlepszy album rockowy 2006 według rosyjskiego internetowego wydania NEWSmusic.ru. W głosowaniu wzięło udział 25 tysięcy osób.
W 2007 roku grupa aktywnie występowała oraz przygotowywała się do wypuszczenia trzeciego albumu, jednocześnie odbyła trasę koncertową «Dwie Wojny» przez ponad 40 miast Rosji i WNP. Na początku listopada tego roku wyszedł klip z utworem «Miortwyje Zwiozdy» (Мёртвые Звёзды), który poprzedziły single «Trinity» i «Miortwyje Zwiozdy». Utwór «Miortwyje Zwiozdy» trafił na ścieżkę dźwiękową filmu «Boj s Tieńju 2».
Do wyjścia trzeciego studyjnego albumu SŁOTa doszło 18 listopada 2007 roku. Tego dnia w moskiewskim klubie «Tień» odbyła się prezentacja «Trinity». W Petersburgu album został zaprezentowany 24 listopada w klubie «Orłandina».
W ramach «Trinity-trasy» SŁOT wystąpił w ponad 30 miastach Rosji i krajów WNP. W Moskwie SŁOT zagrał wielki koncert w klubie «Toczka», poświęcony pamięci Kenny’ego, bohatera serialu «Southern Park», a także jednej z ich piosenek. Podczas koncertu można było zobaczyć podskakujących na scenie ludzi przebranych za Kenny’ego. Przed koncertem zostało też zorganizowane Wniebowstąpienie Kenny’ego. Następnie SLOT wystąpił z tym solowym programem w Sankt Petersburgu w klubie «Roks», po czym ruszyła w «Тринити-trasę» po miastach Rosji. Po zakończeniu serii koncertów uczestniczyli w paru pomniejszych koncertach i stworzyli remixy swoich utworów.
W 2007 roku ukazały się instrumentalne wersje utworów: Zdieś i Tiepier’, Chaos, 2 wojny, 7 zwonkow, Odni, Nischożdienije, Bumierang i 2 kapli. Zaczynając od kompozycji «Nischożdienije» grupy «Agata Kristi», przedstawionym w pierwszym albumie grupy w roku 2003, SLOT przedstawił swoje aranżacje klasycznych kawałków rosyjskiego rocka, dzięki czemu doszło do wyjścia covera «Ulica Roz» (Улица Роз – Ulica Róż) grupy «Arija».
2008 – 2009.
Pod koniec roku 2008 grupa wypuściła nowy singiel «Alfa-Ромео + Beta-Джульетта» (Alfa Romieo + Bieta Dżuljetta). W maju 2009 roku wyszedł drugi singiel – «Anime». Utwory z tego singla (Anime, C’est-la-vie (cover grupy «Naiw»)) nie weszły do podstawy płyty czwartego albumu.
Grupę opuścił basista Mix, na jego miejsce w wyniku konkursu przychodzi Nikita „niXOn” Simonow (eks-Seducer’s Embrace, eks.-AnJ).
1 września na pierwszym kanale telewizyjnym grającym muzykę alternatywną A-One doszło do premiery klipu «AngiełOK», nakręconego do utworu z nowego, czwartego albumu.
19 września wyszedł czwarty album grupy – «4ever». Członkowie zespołu zostali wierni swoim tradycjom jak w nazwie albumu, tak i w stylu. Album składa się z dwóch dysków. Na pierwszym jest umieszczony «główny» zestaw utworów: najmocniejszych na rzut oka członków zespołu, a na drugim, nazwanym, „Multimedia” dysku – wszystkie inne prace zespołu, drugi singiel «Anime», wideoklip, fotografie, teksty piosenek i inne.
Od grudnia 2009 rok SLOT wyruszył w trasę promującą album «4ever», gdzie grają dwugodzinne show, w którym zawarte są nowe utworu z albumu, jak i stare kawałki.
2010 – dziś.
W początku lutego 2010 roku wyszedł na ekrany klip «Doska».
A już w marcu wyszedł nowy klip do utworu «Zierkała» (Зеркала – Lustra), nakręcony przez reżysera Swiatosława Podgajewskiego. Według zamysłu reżysera, klip „Zierkała”, powinien wyglądać jak mistyczna historia w duchu filmów „Nuar”. W listopadzie 2010 roku grupa wypuściła klip pod swój nowy utwór „Liego”. Utwór był nagrywany podobnie do ostatniego albumu „4ever”
25 maja 2011 roku SLOT miał zagościć w Polsce, w jednym z warszawskich klubów. Polska miała być drugą pozycją na Europejskiej trasie koncertowej tej grupy, ale ze względów na problemy z menadżerem grupy R.O.D., do koncertu w końcu końców nie doszło.
W marcu 2011 wyszedł klip «Kill me baby one more time». Reżyserem jest Stwiatosław Podgajewski. Utwór porusza tematykę narkomaństwa.
W sierpniu 2011 wyszła długo oczekiwana, pierwsza anglojęzyczna płyta: Break the Code. Nie trzeba było długo czekać, aż niedługo potem jesienią wyszła następna płyta SLOTa – F5. W jej składzie znajduje się także dana w prezencie płyta „Break the Code” oraz klip pod utwór „Sumierki” (Сумерки – Zmierzch) traktujący o wyniszczaniu indywidualności
Wpływ na kulturę popularną.
Muzyka grupy Slot została wykorzystana w rosyjskim modzie do gry Half-Life o nazwie PARANOIA. Mod został wydany 3 grudnia 2007 roku. W czasie rozgrywki można usłyszeć fragmenty instrumentalnych wersji utworów z albumu 2 Войны: Пуля, Террорист, X-Stream, Пластика czy Воронка.
Cyberpacyfka.
W logo zespołu występuje znak [/|\], który powstał ze złożenia wszystkich liter składających się na nazwę zespołu. Został on nazwany cyberpacyfką (ros. киберпацифик) i jest jednym ze znaków rozpoznawczych grupy. Ma on imitować pacyfkę.
Dyskografia.
Albumy:
Wideografia.
DVD

</doc>
<doc id="2474666" url="https://pl.wikipedia.org/wiki?curid=2474666" title="Gladius (anatomia)">
Gladius (anatomia)

Gladius, pióro (łac. "gladius" – miecz; l.mn. "gladii") – anatomiczna struktura występująca u niektórych głowonogów (dziesięciornice, ośmiornice i wampirzyce z rodzaju "Vampyroteuthis") w postaci długiej, chitynowej płytki o zróżnicowanym kształcie i rozmiarach, tworzącej część endoszkieletu. Jest położona wzdłuż ciała mięczaka, zawsze po stronie grzbietowej, pomiędzy płaszczem a trzewiami. Składa się z proostrakum, rachis ("rhachis"), blaszek i skrzydeł bocznych, stożka ("conus") i rostrum. Gladius nazywany jest też "muszlą wewnętrzną", ponieważ jest uważany za wewnętrzną pozostałość pierwotnie zewnętrznej muszli głowonogów.

</doc>
<doc id="2474667" url="https://pl.wikipedia.org/wiki?curid=2474667" title="Sobór Trójcy Świętej w Tbilisi">
Sobór Trójcy Świętej w Tbilisi

Sobór Trójcy Świętej (gruz. თბილისის წმინდა სამების საკათედრო ტაძარი – transkrypcja: "tbilisis cminda samebis sakatedro tadzari") – sobór katedralny Gruzińskiego Kościoła Prawosławnego, siedziba Katolikosa-Patriarchy Gruzji. Jest położony na wzgórzu św. Eliasza w centrum Tbilisi. Największa budowla sakralna Gruzji.
Historia.
Budowę soboru rozpoczęto w 1995 z zamiarem uczczenia 2000-lecia chrześcijaństwa. Później budowę przerwano z powodów ekonomicznych ale w 2000 wznowiono ją. 25 grudnia 2002 w dzień 25-lecia intronizacji patriarchy Gruzji Eliasza II w budującym się soborze odprawiono pierwsze nabożeństwo. Wzięła w nim udział delegacja Patriarchatu Moskiewskiego.
23 listopada 2004, w dzień wspomnienia liturgicznego św. Jerzego (w tradycji prawosławnej) Katolikos-Patriarcha Gruzji Eliasz II dokonał uroczystej konsekracji soboru nadając mu wezwanie Świętej Trójcy. W liturgii wzięły udział delegacje innych Kościołów prawosławnych: konstantynopolitańskiego, aleksandryjskiego, antiocheńskiego, rosyjskiego, serbskiego, rumuńskiego, cypryjskiego, greckiego, polskiego, albańskiego i amerykańskiego. Uczestniczyły też najwyższe władze państwowe Gruzji: prezydent Micheil Saakaszwili, premier Zurab Żwania oraz przewodnicząca parlamentu Nino Burdżanadze oraz były prezydent Eduard Szewardnadze.
Architektura.
Sobór w Tbilisi jest jedną z największych świątyń prawosławnych na świecie. Ma wysokość 68 m (nie licząc krzyża na kopule). Wymiary na osi wschód-zachód – 77 m, a na osi północ-południe 65 m. Powierzchnia świątyni wynosi 5000 m². Wewnątrz soboru znajduje się 11 ołtarzy.

</doc>
<doc id="2474669" url="https://pl.wikipedia.org/wiki?curid=2474669" title="Brendan Christian">
Brendan Christian

Brendan Kyle Akeem Christian (ur. 11 grudnia 1983) – lekkoatleta pochodzący z Antigui i Barbudy specjalizujący się w biegach sprinterskich. Trzykrotny olimpijczyk. 
W roku 2002 na mistrzostwach świata juniorów zdobył srebrny medal w biegu na 200 metrów (na dystansie o połowę krótszym zajął szóstą lokatę). W 2004 reprezentował swój kraj na igrzyskach w Atenach odpadając w ćwierćfinale w biegu na 200 metrów. Na igrzyskach Wspólnoty Narodów w Melbourne (2006) dotarł do półfinału biegu na 200 metrów, a wraz z kolegami zajął piąte miejsce w biegu rozstawnym 4 x 100 metrów. Dwa lata później zdobył złoty medal w biegu na 200 metrów i brązowy w biegu na 100 metrów podczas igrzysk panamerykańskich. W 2008 ponownie wziął udział w igrzyskach olimpijskich docierając do półfinału biegu na 200 metrów. W 2007 i 2009 bez większych sukcesów startował w mistrzostwach świata. W 2012 dotarł do półfinału igrzysk olimpijskich w Londynie na dystansie 200 m.
Rekordy życiowe w biegu na 200 metrów: stadion – 20,12 (8 maja 2008, Fort-de-France); hala – 20,84 (14 marca 2003, Fayetteville). Rezultaty Christiana w biegu na 200 metrów są byłymi rekordami Antigui i Barbudy, biegacz jest także byłym halowym rekordzistą kraju w biegu na 400 metrów (48,06 w 2009). 
Jego ojciec – Donald Christian był kolarzem, olimpijczykiem z 1976 roku.

</doc>
<doc id="2474673" url="https://pl.wikipedia.org/wiki?curid=2474673" title="Fryderyk Zugehoer">
Fryderyk Zugehoer

Fryderyk Zugehoer – porucznik w powstaniu kościuszkowskim, chorąży Gwardii Konnej Koronnej w 1791 roku, od 1797 roku rotmistrz polskiego pułku jazdy wojsk rosyjskich szefostwa gen. Ksawerego Dąbrowskiego.

</doc>
<doc id="2474675" url="https://pl.wikipedia.org/wiki?curid=2474675" title="Nowy stadion we Lwowie">
Nowy stadion we Lwowie



</doc>
<doc id="2474680" url="https://pl.wikipedia.org/wiki?curid=2474680" title="Arena Lwow">
Arena Lwow



</doc>
<doc id="2474682" url="https://pl.wikipedia.org/wiki?curid=2474682" title="Gary Taylor-Fletcher">
Gary Taylor-Fletcher

Gary Taylor-Fletcher (ur. 4 czerwca 1981 w Liverpoolu, Wielka Brytania) – angielski piłkarz, grający na pozycji napastnika. Mierzy 183 cm wzrostu i waży 70 kg.
Kariera.
Karierę piłkarską Taylor-Fletcher zaczął w Northwich Victoria, gdzie w latach 1999-2001 rozegrał 43 spotkania i strzelił 11 goli. Z tego klubu w 2001 roku został wypożyczony do Hull City. W tym samym roku Taylor-Fletcher podpisał kontrakt z Leyton Orient. W ciągu dwóch lat gry w tym klubie piłkarz rozegrał 21 spotkań i zdobył jednego gola. Z tego klubu był wypożyczony do Grays Athletic i Dagenham &amp; Redbridge.
Następnym klubem w karierze Taylora-Fletchera był Lincoln City, do którego trafił w 2003 roku. Przez dwa lata gry w tym klubie Taylor-Fletcher strzelił 30 goli w 90 spotkaniach. W 2005 roku Taylor-Fletcher przeniósł się do Huddersfield Town. Tam był jednym z podstawowych piłkarzy tego zespołu, a w ataku grał m.in. z Pawłem Abbottem i Andy Boothem. W 82 spotkaniach rozegranych w tym klubie Taylor-Fletcher strzelił 21 goli.
Od 2007 roku Taylor-Fletcher jest zawodnikiem Blackpool. W sezonie 2009/2010 awansował z tym klubem do Premier League. W najwyższej klasie rozgrywek w Anglii Taylor-Fletcher rozegrał 22 spotkania i strzelił 5 goli.

</doc>
<doc id="2474683" url="https://pl.wikipedia.org/wiki?curid=2474683" title="Prva liga Jugoslavije (1987/1988)">
Prva liga Jugoslavije (1987/1988)

Prva liga Jugoslavije (1987/1988) była 60. edycją najwyższej piłkarskiej klasy rozgrywkowej w Jugosławii. W rozgrywkach brało udział 18 zespołów, grając systemem kołowym. Tytułu nie obroniła drużyna Partizan Belgrad. Nowym mistrzem Jugosławii został zespół Crvena zvezda Belgrad. Tytuł króla strzelców zdobył Duško Milinković, który w barwach klubu FK Rad strzelił 16 goli.

</doc>
<doc id="2474686" url="https://pl.wikipedia.org/wiki?curid=2474686" title="Hekatoncheires">
Hekatoncheires



</doc>
<doc id="2474687" url="https://pl.wikipedia.org/wiki?curid=2474687" title="Hecatoncheires">
Hecatoncheires



</doc>
<doc id="2474690" url="https://pl.wikipedia.org/wiki?curid=2474690" title="Prva liga Jugoslavije (1988/1989)">
Prva liga Jugoslavije (1988/1989)

Prva liga Jugoslavije (1988/1989) była 61. edycją najwyższej piłkarskiej klasy rozgrywkowej w Jugosławii. W rozgrywkach brało udział 18 zespołów, grając systemem kołowym. Tytułu nie obroniła drużyna Crvena zvezda Belgrad. Nowym mistrzem Jugosławii został zespół FK Vojvodina Nowy Sad. Tytuł króla strzelców zdobył Davor Šuker, który w barwach klubu NK Osijek strzelił 16 goli.
Zasady przyznawania punktów.
Jeśli w meczu padł remis, to o zwycięstwie decydował konkurs rzutów karnych. Punkty przyznawano według poniższego zestawienia:

</doc>
<doc id="2474692" url="https://pl.wikipedia.org/wiki?curid=2474692" title="Progress M-13M">
Progress M-13M

Progress M-13M (ros. Прогресс M-13M) – misja zaopatrzeniowa bezzałogowego rosyjskiego statku Progress M-M na Międzynarodową Stację Kosmiczną (ISS). 
Start nastąpił 30 października 2011 roku o 10:11 UTC z Kompleksu Startowego nr 1 (kosmodrom Bajkonur, Kazachstan) przy użyciu rakiety nośnej Sojuz-U. Był to pierwszy udany start tej rakiety od czasu sierpniowej awarii rakiety wynoszącej statek Progress M-12M. Dokowanie nastąpiło 2 listopada 2011 o 11:41 UTC. Statek dostarczył około 3 tony zaopatrzenia dla ISS. Po wypełnieniu odpadami 23 stycznia 2012 odłączył się od ISS. Następnie orbita statku została podwyższona do ok. 500 km, po czym Progress M-13M umieścił na orbicie mikrosatelitę "Czibis-M". 25 stycznia pojazd wykonał manewr hamujący i został zniszczony wskutek tarcia o atmosferę ziemską. Szczątki spadły w południowym rejonie Oceanu Spokojnego.

</doc>
<doc id="2474695" url="https://pl.wikipedia.org/wiki?curid=2474695" title="Josh Sussman">
Josh Sussman

Josh Sussman (ur. 30 grudnia 1983) – amerykański aktor filmowy i telewizyjny, występował w roli Hugh Normousa w "Czarodziejach z Waverly Place" i w roli Jacoba Bena Israela w "Glee".
Życiorys.
Sussman dorastał w Teaneck. Studiował przez 2 lata w School for Film and Television w Nowym Jorku.

</doc>
<doc id="2474699" url="https://pl.wikipedia.org/wiki?curid=2474699" title="Régis Rey">
Régis Rey

Régis Camille Rey (ur. 8 kwietnia 1929 w Chamonix-Mont-Blanc, zm. 6 kwietnia 2022 w Contamines-Montjoie) – francuski skoczek narciarski, dwukrotny olimpijczyk, uczestnik Zimowych Igrzysk Olimpijskich 1952 i 1956.
Wystartował w dwóch konkursach zimowych igrzysk olimpijskich w skokach narciarskich. W zawodach w ramach igrzysk w 1952 roku w Oslo zajął 38. miejsce po skokach na 90,5 oraz 91 metrów, a Cztery lata później uplasował się na 48. miejscu w konkursie skoków narciarskich.
Skoki narciarskie uprawiał również jego brat, Robert Rey, olimpijczyk z 1960.

</doc>
<doc id="2474700" url="https://pl.wikipedia.org/wiki?curid=2474700" title="Régis Robert Rey">
Régis Robert Rey



</doc>
<doc id="2474701" url="https://pl.wikipedia.org/wiki?curid=2474701" title="Estetyka relacyjna">
Estetyka relacyjna

Estetyka relacyjna - teoria estetyczna zakładająca ocenę dzieła sztuki pod względem relacji międzyludzkich, które ono obrazuje, wytwarza lub podtrzymuje. Takie dzieła sztuki wytwarzane są przez sztukę relacyjną, czyli zespół praktyk estetycznych, które za teoretyczny i praktyczny punkt wyjścia przyjmują raczej stosunki międzyludzkie i ich społeczny kontekst niż autonomiczną i prywatną przestrzeń. Autorem tej koncepcji jest Nicolas Bourriaud, który w latach 90. opublikowawszy zbiór esejów szukających cech wspólnych dla pokolenia artystów wyłaniających się w owej dekadzie, następnie zebrał je w książce pt. "Estetyka relacyjna". Książka ukazała się we Francji w 1998 roku.
Na początku 2012 roku Muzeum Sztuki Współczesnej w Krakowie wydało polskie tłumaczenie "Estetyki relacyjnej".

</doc>
<doc id="2474702" url="https://pl.wikipedia.org/wiki?curid=2474702" title="US Saint-Malo">
US Saint-Malo

US Saint-Malo - francuski klub piłkarski z siedzibą w Saint-Malo. 
Historia.
Union Sportive Saint-Malo został założony w 1902 roku. W 1933 znalazł się wśród założycieli Division 2. W premierowym sezonie klub zajął 11. miejsce w grupie północnej. Przed następnym sezon St. Malo straciło status zawodowy i nie wystartowało w Division 2. 
Po wojnie przez wiele lat klub występował w niższych klasach rozgrywkowych. Najwyżej Saint Malo występowało w Division 3 w latach 1987-1990 i 1992-1993. Obecnie występuje w Championnat de France amateur 2 (IV liga). 

</doc>
<doc id="2474703" url="https://pl.wikipedia.org/wiki?curid=2474703" title="André Monnier">
André Monnier

André Monnier (ur. 26 czerwca 1926) – francuski skoczek narciarski, dwukrotny olimpijczyk, uczestnik ZIO 1952 i 1956.
Wystartował w dwóch konkursach zimowych igrzysk olimpijskich w skokach narciarskich. W zawodach w ramach igrzysk w 1952 w Oslo zajął 36. miejsce po skokach na 90 oraz 92,5 metra. Cztery lata później, uzyskując w pierwszym skoku 82,5 metra, a w drugim - 85 metrów, uplasował się na 46. miejscu w konkursie.

</doc>
<doc id="2474708" url="https://pl.wikipedia.org/wiki?curid=2474708" title="Richard Rabasa">
Richard Rabasa

Richard Rabasa (ur. 5 lipca 1931, zm. 2011) – francuski skoczek narciarski, uczestnik Zimowych Igrzysk Olimpijskich 1956.
Wystartował w konkursie zimowych igrzysk olimpijskich w skokach narciarskich w 1956 roku i zajął w nim 46. miejsce po skokach na 84,5 oraz 83 metry.

</doc>
<doc id="2474712" url="https://pl.wikipedia.org/wiki?curid=2474712" title="Salut 6">
Salut 6

Salut 6 (ros. Салют-6) – radziecka stacja kosmiczna, ósma z wszystkich stacji programu Salut. Została wyniesiona na orbitę 29 września 1977 za pomocą rakiety Proton K z kosmodromu Bajkonur w ZSRR (obecnie Kazachstan). Funkcjonowała przez pięć lat.
Była to pierwsza stacja, którą odwiedzili ludzie spoza USA czy ZSRR, w ramach programu Interkosmos. Byli to głównie obywatele państw członkowskich Układu Warszawskiego, w tym Polski. Stacja Salut 6 była także pierwszym celem statku zaopatrzeniowego Progress. Stację zdjęto z orbity za pomocą bezzałogowego statku Kosmos 1267 w dniu 29 lipca 1982.
Budowa stacji.
W bazie satelitarnej dokonano istotnych modyfikacji w porównaniu z poprzednimi Salutami. Przede wszystkim dodano drugi węzeł cumowniczy. Umieszczono go na drugim końcu kadłuba bazy. Węzeł cumowniczy został domontowany do przedziału przejściowego. Dodatkowy węzeł cumowniczy został w zasadzie przeznaczony do przyjmowania statków typu Progress, ale również mogły do niego cumować statki typu Sojuz i Sojuz-T. Zainstalowanie dodatkowego węzła i przedziału przejściowego na agregatowej stronie bazy, zmusiło do innego zlokalizowania obu silników manewrowych niż w bazach Salut 4 i Salut 5. Musiały być odsunięte na większą odległość od wzdłużnej osi bazy. Zmniejszono przy tym ciąg obu silników z 4000 N do około 3000 N, a także zastosowano jako materiał pędny dimetylohydrazynę i tetratlenek diazotu zamiast nafty i kwasu azotowego. W skład systemu orientacyjnego i korekcyjnego weszły 32 rakietowe dysze (główne i zapasowe) rozmieszczone w części agregatowej bazy. Wzbogacono wyposażenie naukowe i inaczej je rozmieszczono. Wśród wyposażenia znalazła się aparatura Zakładów Zeissa MKF6M, przeznaczona do dokładnych fotografii powierzchni Ziemi. Oprócz tego w bazie znalazły się:
Zainstalowano aparaturę do topienia substancji (piece Spław i Kristałł) przeznaczone do uzyskiwania nietypowych stopów metali. Zasadnicze źródło energii stanowiły fotoogniwa słoneczne. Rozmieszczone na trzech płytach umieszczonych tak jak na Salucie 4 i 5, ale o powierzchni zwiększonej do 60 m². Wytworzony prąd ładował akumulatory niklowo-kadmowe. W systemie regulacji temperatury zastosowano dwa obwody cieczowe. W systemie oczyszczającym atmosferę zamontowano urządzenia do odzyskiwania wody użytkowej z atmosfery bazy. Zmniejszało to wilgotność bazy i korzystnie wpływało na komfort klimatyczny pomieszczeń.

</doc>
<doc id="2474713" url="https://pl.wikipedia.org/wiki?curid=2474713" title="Wołodymyr Jaszczuk">
Wołodymyr Jaszczuk

Wołodymyr Jaszczuk (ukr. "Володимир Іванович Ящук", ur. 1 grudnia 1951, we wsi Nadczyci, Rejon młynowski, Obwód rówieński) – ukraiński lokalny historyk, poeta; ojciec i matka urodzili się na Podlasiu.
Wykształcenie zdobył w szkole w miejscowości Klewań i Instytucie Pedagogicznym w Równem. Od 1973 pracował jako dziennikarz (czasopisma w Dąbrowicy i Radziwiłłowie), w latach 2005-2006 i 2011 redaktor naczelny gazety „Prapor peremohy”, nauczyciel historii lokalnej (specjalista najwyższej kategorii). 
Publikacje w gazetach regionalnych i w internecie, autor książek "Radywyliw. Krajeznawczi materiały" (2004) oraz "Radywyliw u perehukach wikiw" (2014), publikacje na temat historii Wołynia (książki, broszury, gazety), badania polskiego powstania 1863 roku i rola Polaków w historii Wołynia. Autor tomików poetyckich, m.in. "Meża", "Rubaji", "Wełesowa knyha".
Honorowy członek Narodowego Związku Krajoznawców Ukrainy, zdobywca regionalnej nagrody krajoznawczej „Za widrodżennia Wołyni”. członek Narodowego Związku Dziennikarzy Ukrainy.

</doc>
<doc id="2474716" url="https://pl.wikipedia.org/wiki?curid=2474716" title="Claude Jean-Prost">
Claude Jean-Prost

Claude Jean-Prost (ur. 20 listopada 1936, zm. 8 stycznia 2018) – francuski skoczek narciarski, uczestnik Zimowych Igrzysk Olimpijskich 1960.
Wystartował w konkursie skoków narciarskich w ramach zimowych igrzysk olimpijskich w 1960 roku w Squaw Valley i zajął w nim 26. miejsce po skokach na 84,5 oraz 75,5 metra.

</doc>
<doc id="2474717" url="https://pl.wikipedia.org/wiki?curid=2474717" title="Orzesznik pekanowaty">
Orzesznik pekanowaty



</doc>
<doc id="2474720" url="https://pl.wikipedia.org/wiki?curid=2474720" title="Orzesznik pekan">
Orzesznik pekan



</doc>
<doc id="2474727" url="https://pl.wikipedia.org/wiki?curid=2474727" title="Tramwaje w Eu">
Tramwaje w Eu

Tramwaje w Eu − zlikwidowany system komunikacji tramwajowej we francuskim mieście Eu, działający w latach 1902−1934.
Historia.
W lipcu 1898 rozpoczęto projektowanie linii tramwajowej łączącej dworzec kolejowy w Eu z Le Tréport. Budowę linii rozpoczęto w 1900. Otwarcie linii nastąpiło 1 czerwca 1902. Do obsługi linii dysponowano 4 wagonami silnikowymi Westinghouse oraz 4 wagonami doczepnymi. Tramwaje kursowały tylko w porze letniej od czerwca do października. W lipcu 1904 linię wydłużono do Mers-les-Bains. W lipcu 1909 wydłużono linię w Mers-les-Bains. System zlikwidowano pod koniec lata 1934 zastępując go autobusami. 

</doc>
<doc id="2474728" url="https://pl.wikipedia.org/wiki?curid=2474728" title="Théophile-Jules Pelouze">
Théophile-Jules Pelouze

Théophile-Jules Pelouze ur. 26 lutego 1807 w Valognes, zm. 1867 w Paryżu – chemik francuski.
Życiorys.
Jego ojciec, Edmond Pelouze. był chemikiem przemysłowym i autorem podręczników chemii. Syn, spędziwszy kilka lat w aptece La Fère był asystentem m.in. Josepha Gay-Lussaca. W roku 1830 został profesorem chemii w Lille, po powrocie do Paryża został profesorem w École Polytechnique, sprawował również inne funkcje, m.in. szefa katedry chemii w Collège de France. Ze wszystkich funkcji publicznych zrezygnował w roku 1852. W r. 1846 rozpoczął serię eksperymentów z nitrocelulozą i innymi materiałami wybuchowymi. Jego uczeń Ascanio Sobrero wynalazł nitroglicerynę a Alfred Nobel - dynamit. Choć sam Pelouse nie dokonał żadnego istotnego odkrycia, jego prace z zakresu kwasów organicznych były znane w środowisku. Jego krytycy wskazywali na zainteresowanie się wyłącznie chemią doświadczalną a nie teoretyczną. 
Jego nazwisko pojawiło się na liście 72 nazwisk na wieży Eiffla.

</doc>
<doc id="2474733" url="https://pl.wikipedia.org/wiki?curid=2474733" title="Na2SO4">
Na2SO4



</doc>
<doc id="2474736" url="https://pl.wikipedia.org/wiki?curid=2474736" title="Sikait">
Sikait

Sikait (Szmaragdowa Góra) – jedyna znana kopalnia szmaragdów użytkowana przez Cesarstwo Rzymskie. Pozostałości Sikait znajdują się na egipskiej Pustyni Wschodniej. 
Kopalnia składała się z setek bardzo wąskich szybów wydobywczych, w których mogła zmieścić się tylko jedna osoba, o głębokości sięgającej kilkudziesięciu metrów.
Historia.
Najwcześniejsze udokumentowane wzmianki o funkcjonowaniu kopalni to zapiski Strabona (63 p.n.e. - 24 n.e.), natomiast ostatnie to prośba Olimpiodora z 421 r. n.e. o pozwolenie odwiedzenia kopalni, będącej już wówczas pod protektoratem króla koczowniczego plemienia Blemiów.
Odkrycia kopalni dokonał w 1816 r. francuski mineralog Frédéric Cailliaud. Stanął on na czele ekspedycji zorganizowanej przez Muhammada Ali Paszę – wicekróla Egiptu, której celem było zlokalizowanie dawnych kopalń siarki. Antyczne kopalnie siarki odnaleziono, a przy okazji opowieści Beduinów zaprowadziły Cailliauda do ruin starożytnych miast i kopalni szmaragdów. 
Szmaragdy to odmiana berylu, a zielonkawą barwę zawdzięczają domieszce chromu. Występują w różnych rodzajach skał – w Sikait są to głównie warstwy miękkiego łupku mikowego.

</doc>
<doc id="2474737" url="https://pl.wikipedia.org/wiki?curid=2474737" title="FA La Rochelle">
FA La Rochelle

FA La Rochelle - francuski klub piłkarski z siedzibą w La Rochelle. 
Historia.
Football Atlantique Rochelais został założony w 1902 roku jako Entente Sportive Rochelaise. Przez wiele lat klub występował w niższych klasach rozgrywkowych. W 1970 roku klub po raz pierwszy awansował do Division 3. W 1971 roku klub po raz pierwszy w historii awansował do Division 2. Pobyt na zapleczu francuskiej ekstraklasy trwał tylko sezon, gdyż po zajęciu 14. miejsca klub spadł z ligi. Równie krótki był drugi pobyt w Division 2 w sezonie 1974-1975. Potem klub występował głównie w trzeciej i czwartej lidze. 
W 2006 roku został administracyjnie zdegradowany do ligi lokalnej. Klub zmienił przy tym nazwę na Espoir La Rochelle. Rok później klub połączył się z Avenir Maritime Laleu La Pallice tworząc Laleu / La Rochelle FC. W 2010 klub zmienił nazwę na Football Atlantique Rochelais. Obecnie La Rochelle występuje w Division d'honneur (VI liga). 

</doc>
<doc id="2474739" url="https://pl.wikipedia.org/wiki?curid=2474739" title="FA Rochelais">
FA Rochelais



</doc>
<doc id="2474740" url="https://pl.wikipedia.org/wiki?curid=2474740" title="ES La Rochelle">
ES La Rochelle



</doc>
<doc id="2474743" url="https://pl.wikipedia.org/wiki?curid=2474743" title="Tadeusz Kozłowski (generał)">
Tadeusz Kozłowski (generał)

Tadeusz Kozłowski herbu Jastrzębiec – generał major wojsk koronnych, szef Regimentu Konnego im. Królowej w latach 1774-1783, generał adiutant króla, starosta bracławski od 1785 roku, rosyjski tajny radca, senator i marszałek szlachty guberni wołyńskiej w 1804 roku.
Był komisarzem powiatu bracławskiego do ofiary 10. grosza w 1789 roku.
Kawaler Orderu Świętego Stanisława.

</doc>
<doc id="2474745" url="https://pl.wikipedia.org/wiki?curid=2474745" title="Wiktor Moszyński">
Wiktor Moszyński

Wiktor Moszyński – major w powstaniu kościuszkowskim, kapitan z kompanią Gwardii Konnej Koronnej w 1788 roku.

</doc>
<doc id="2474746" url="https://pl.wikipedia.org/wiki?curid=2474746" title="Olivier Sanou">
Olivier Sanou

Olivier Sanou (ur. 2 lipca 1975) – lekkoatleta z Burkina Faso, trójskoczek i skoczek wzwyż, dwukrotny olimpijczyk. 
Czterokrotnie zdobywał medale na Mistrzostwach Afryki - brązowy w skoku wzwyż w 1996, brązowy w trójskoku w 2000, oraz złote w trójskoku w 2002 i 2004. Na Igrzyskach Afrykańskich w 2003 zdobył brąz w trójkoku. Dwukrotnie reprezentował swój kraj na igrzyskach olimpijskich, w Atlancie spalił wszystkie próby w skoku wzwyż, a w Atenach odpadł w 1 rundzie eliminacji w trójskoku z wynikiem 15.67 m. 
Jego brat Idrissa Sanou również jest lekkoatletą (sprinterem) i olimpijczykiem.
Rekordy życiowe w trójskoku: stadion – 16,91 (6 sierpnia 2003, Castres); hala – 16,09 (5 marca 2004, Budapeszt). Rezultaty Sanou do 2017 były rekordami Burkina Faso.

</doc>
<doc id="2474749" url="https://pl.wikipedia.org/wiki?curid=2474749" title="Karol Rypiński">
Karol Rypiński

Karol Rypiński (ur. 5 listopada 1809 w Ażanach, zm. 22 lipca 1892 w Wilnie) (lit. Karolis Ripinskis) – polski malarz-portrecista i grafik.
Studiował na Uniwersytecie Wileńskim u Jana Rustema i Wincentego Smokowskiego. Przyjaźnił się z malarzem Walentym Wańkowiczem. Po ukończeniu studiów zajął się sporządzaniem portretów osób ważnych dla kultury Wileńszczyzny, m.in. Józefa Ignacego Kraszewskiego, Stanisława Moniuszki, Leona Borowskiego, biskupa Andrzeja Benedykta Kłągiewicza, Stanisława Bonifacego Jundziłła i Jędrzeja Śniadeckiego. We współpracy z zakładami litograficznymi Józefa Oziębłowskiego i Macieja Przybylskiego portrety te były rozpowszechniane w znacznych nakładach. Tworzył też obrazy historyczne, jak „Spotkanie Biruty z Kiejstutem”, ilustrował książki, m.in. Michała Balińskiego „Historię miasta Wilna”. Namalował obrazy treści religijnej dla kościołów OO. Bonifratrów i OO. Bernardynów. Karol Rypiński udzielał również lekcji malarstwa i rysunku.
Linki zewnętrzne.
Grafiki K. Rypińskiego w zbiorach Biblioteki Narodowej

</doc>
<doc id="2474750" url="https://pl.wikipedia.org/wiki?curid=2474750" title="Andrzej Wielowiejski">
Andrzej Wielowiejski

Andrzej Wielowiejski herbu Półkozic (ur. w 1746 roku – poległ 4 listopada 1794 na Pradze) – komendant i pułkownik Gwardii Konnej Koronnej w 1793 roku.

</doc>
<doc id="2474751" url="https://pl.wikipedia.org/wiki?curid=2474751" title="Wybory parlamentarne w Timorze Wschodnim w 2001 roku">
Wybory parlamentarne w Timorze Wschodnim w 2001 roku

Wybory parlamentarne w Timorze Wschodnim w 2001 odbyły się 30 sierpnia 2001, w drugą rocznicę referendum niepodległościowego w Timorze Wschodnim. Kandydat był wybierany po jednym z każdego dystryktu, natomiast reszta przechodziła proporcjonalnie. W wyborach zwycięstwo odniósł FRETILIN, który zdobył 55 z 88 mandatów. Frekwencja wyborcza wynosiła 93%. Szefem rządu został Mari Alkatiri.

</doc>
<doc id="2474754" url="https://pl.wikipedia.org/wiki?curid=2474754" title="Michał Kisiel">
Michał Kisiel

Michał Kisiel – rotmistrz z chorągwią 3. Pułku Przedniej Straży Buławy Polnej Koronnej w 1791 roku, konfederat barski, w 1769 roku po upadku Zamku Wawelskiego dostał się do rosyjskiej niewoli, spędził 5 lat na Syberii.

</doc>
<doc id="2474755" url="https://pl.wikipedia.org/wiki?curid=2474755" title="The Pacific Age">
The Pacific Age

The Pacific Age – siódmy album studyjny angielskiego zespołu synthpopowego OMD wyprodukowany przez Stephena Hauge i wydany 29 czerwca 1986 przez Virgin Records.

</doc>
<doc id="2474756" url="https://pl.wikipedia.org/wiki?curid=2474756" title="Zapora Serre-Ponçon">
Zapora Serre-Ponçon

Zapora Serre-Ponçon (fr. "barrage de Serre-Ponçon") – zapora wodna na rzece Durance w południowo-wschodniej Francji, usytuowana ok. 2 km poniżej pierwotnego ujścia do Durance rzeki Ubaye, w regionie Prowansja-Alpy-Lazurowe Wybrzeże.
Głównymi celami budowy zapory była produkcja energii elektrycznej oraz wykorzystanie wód gromadzonych w zbiorniku zaporowym dla celów irygacyjnych, celem uzupełniającym – działania retencyjne w przypadkach zagrożeń powodziowych. Projektantem zapory był inżynier Yvan Wilhelm. Zapora została wybudowana w latach 1955–1959. W wyniku spiętrzenia wód Durance i Ubaye powstało jezioro Serre-Ponçon. Piętrzenie zakończono 18 maja 1961 r.
Jest to zapora ziemna typu ciężkiego z wodoszczelnym rdzeniem i grubym kamiennym narzutem w górnej części stoku od strony wody, chroniącym korpus przed rozmywaniem na skutek falowania wody. Jej długość wynosi 600 m, wysokość 123 m (do dna rzeki 129 m), a szerokość u podstawy 650 m. Stok od strony wody ma nachylenie 20°, od strony przeciwnej 25°. Korona zapory, biegnąca na wysokości 789,5 m, jest szeroka na 9,35 m. Objętość zapory wynosi ok. 14 milionów m³, z czego 2 miliony m³ przypadają na wodoszczelny rdzeń wykonany z gliny. Pod rdzeniem wykonano wysoką na blisko 100 m, sięgającą miejscami do poziomicy 560 m n.p.m. przegrodę, utworzoną przez iniekcję różnych środków wiążących grunt. W szczytowym okresie ok. 3 tys. ludzi pracowało tu po 20 godzin na dobę, przerzucając w ciągu dniówki do 20 tys. m³ materiału. Zapora została zaprojektowana tak, by wytrzymać trzęsienie ziemi o magnitudzie 7 stopni w skali Richtera. Sumaryczna zdolność przepustowa wszystkich przepustów wynosi 3440 m³/s (w czasie powodzi z 1957 r. przepływ w dniu 14 czerwca wyniósł 1700 m³/s). Maksymalny poziom wody w jeziorze wynosi 780 m n.p.m., minimalny – 722 m n.p.m.
Zainstalowana u podnóży zapory hydroelektrownia posiada moc 380 MW i produkuje rocznie ok. 700 GWh energii elektrycznej. Powierzchnia nawadniana dzięki zaporze wynosi co najmniej 100 tys. ha.

</doc>
<doc id="2474758" url="https://pl.wikipedia.org/wiki?curid=2474758" title="Alexis Vastine">
Alexis Vastine

Alexis Vastine (ur. 17 listopada 1986 w Pont-Audemer, zm. 9 marca 2015 w okolicach Villa Castelli w Argentynie) – francuski bokser wagi lekkopółśredniej. 
Kariera amatorska.
W 2009 roku zdobył złoty medal Igrzysk Śródziemnomorskich w Pescara. W 2010 roku w stolicy Rosji został wicemistrzem Europy w wadze lekkopółśredniej.
Igrzyska olimpijskie.
W 2008 roku na letnich igrzyskach olimpijskich w Pekinie zdobył brązowy medal. W półfinale przegrał z reprezentantem Dominikany Manuelem Félixem Díazem.
Śmierć.
Zginął 9 marca 2015 roku w wypadku dwóch helikopterów, gdy śmigłowce zderzyły się w powietrzu podczas filmowania w północno-zachodniej Argentynie. Był częścią grupy francuskich gwiazd sportowych biorących udział w reality show.

</doc>
<doc id="2474761" url="https://pl.wikipedia.org/wiki?curid=2474761" title="Józef Bożydar Podhorodeński">
Józef Bożydar Podhorodeński

Józef Bożydar Podhorodeński – generał inspektor piechoty w 1789 roku. Pułkownik i komendant 3 Pułku Przedniej Straży Buławy Polnej Koronnej w latach 1775–1789, członek Sztabu Generalnego Wojska Koronnego w 1792 roku.
Jego ojciem był kasztelanem czernihowski Józef Ludwik Władysław Podhorodeński, a bratem bp Jan Kanty Podhorodeński
Poseł na sejm 1766 roku z województwa czernihowskiego. Poseł na sejm 1778 roku z województwa czernihowskiego.

</doc>
<doc id="2474763" url="https://pl.wikipedia.org/wiki?curid=2474763" title="Mauro Cejas">
Mauro Cejas

Mauro Emiliano „Pitu” Cejas (ur. 24 sierpnia 1985 w Adrogué) – argentyński piłkarz z obywatelstwem meksykańskim występujący na pozycji ofensywnego pomocnika, obecnie zawodnik Uniónu Santa Fe. Jego brat Sebastián Cejas i dziadek Agustín Cejas również byli piłkarzami.
Kariera klubowa.
Cejas pochodzi z miejscowości Adrogué w aglomeracji stołecznego Buenos Aires i jest wychowankiem lokalnego zespołu Club Atlético Temperley. Do pierwszej drużyny, występującej wówczas w trzeciej lidze argentyńskiej, został włączony jako siedemnastolatek. Początkowo pełnił rolę rezerwowego, jednak po upływie kilku miesięcy został podstawowym piłkarzem ekipy, której barwy reprezentował ogółem przez dwa i pół roku. Mimo iż nie zdołał osiągnąć z Temperley większych sukcesów w Primera B Metropolitana i nie wywalczył z nią awansu do drugiej ligi, to jego udane występy w styczniu 2005 zaowocowały transferem do pierwszoligowego klubu Newell’s Old Boys z siedzibą w Rosario. W jego barwach za kadencji szkoleniowca Arsenio Ribeki zadebiutował w argentyńskiej Primera División, 3 kwietnia 2005 w przegranym 3:4 spotkaniu z Instituto, jednak miejsce w wyjściowym składzie osiągnął dopiero po upływie roku. Premierowego gola w lidze argentyńskiej strzelił 6 maja 2005 w przegranej 2:3 konfrontacji z Gimnasią La Plata, zaś ogółem w Newell’s grał bez poważniejszych osiągnięć przez dwa i pół roku.
Latem 2007 Cejas za sumę dwóch milionów dolarów przeszedł do meksykańskiego zespołu Tecos UAG z miasta Guadalajara. W meksykańskiej Primera División zadebiutował 3 sierpnia 2007 w przegranym 1:4 meczu z Pachucą i od razu został kluczowym zawodnikiem formacji ofensywnej. Pierwszą bramkę w lidze meksykańskiej zdobył 7 września tego samego roku w wygranym 2:1 pojedynku z Jaguares, a po upływie roku został wypożyczony do drużyny CF Monterrey. Tam występował przez sześć miesięcy, pełniąc wyłącznie rolę rezerwowego, po czym w maju 2009 udał się na krótkie, dwumiesięczne wypożyczenie do ówczesnego mistrza Peru – ekipy Universidadu San Martín ze stołecznej Limy. W peruwiańskiej Primera División zadebiutował 14 czerwca 2009 w zremisowanym 1:1 spotkaniu ze Sportem Huancayo, zaś pierwszego gola strzelił 28 czerwca tego samego roku w wygranej 4:1 konfrontacji z Juan Aurich. Bezpośrednio po tym powrócił do Tecos, w którego barwach został czołowym pomocnikiem ligi meksykańskiej i w 2010 roku zajął ze swoim klubem drugie miejsce w rozgrywkach kwalifikacyjnych do Copa Libertadores – InterLidze.
W lipcu 2011 Cejas przeniósł się do zespołu CF Pachuca; w ramach transakcji w odwrotną stronę powędrowali natomiast Braulio Luna i Hérculez Gómez. W barwach tej drużyny występował jako podstawowy zawodnik przez półtora roku, nie odnosząc jednak żadnych sukcesów zarówno na arenie krajowej, jak i międzynarodowej, zaś w październiku 2012 doznał poważnej kontuzji kolana, która wykluczyła go z gry na siedem miesięcy. W późniejszym czasie – wraz ze swoim kolegą klubowym Néstorem Calderónem – za sumę 2,2 miliona dolarów został piłkarzem ekipy Santos Laguna z siedzibą w Torreón, w ramach rozliczenia za transfer Daniela Ludueñi i Christiana Suáreza. W 2013 roku dotarł z nią do finału najbardziej prestiżowych rozgrywek północnoamerykańskiego kontynentu – Ligi Mistrzów CONCACAF, natomiast w jesiennym sezonie Apertura 2014 zdobył puchar Meksyku – Copa MX. Na dłuższą metę nie potrafił sobie jednak wywalczyć miejsca w pierwszej jedenastce – w barwach Santosu Laguna grał trapiony kontuzjami przez dwa lata, będąc przeważnie rezerwowym.
Wiosną 2015 Cejas na zasadzie wypożyczenia został zawodnikiem klubu Monarcas Morelia, z którym w 2015 roku zajął drugie miejsce w krajowym superpucharze – Supercopa MX. Początkowo był podstawowym graczem, jednak po upływie sześciu miesięcy stracił miejsce w składzie, a w styczniu 2016 udał się na wypożyczenie po raz kolejny, tym razem do ekipy Puebla FC. Tam spędził kompletnie nieudany rok – pozostawał wyłącznie głębokim rezerwowym walczącego o utrzymanie zespołu, po czym jako wolny zawodnik powrócił do ojczyzny, podpisując umowę z Uniónem Santa Fe.

</doc>
<doc id="2474766" url="https://pl.wikipedia.org/wiki?curid=2474766" title="(Forever) Live and Die">
(Forever) Live and Die

(Forever) Live and Die – pierwszy singiel z siódmej płyty synthpopowego zespołu OMD "The Pacific Age" wydanej w 1986 roku.

</doc>
<doc id="2474768" url="https://pl.wikipedia.org/wiki?curid=2474768" title="Kajetan Bożydar Podhorodeński">
Kajetan Bożydar Podhorodeński

Kajetan Bożydar Podhorodeński (zm. po 1824 roku) – pułkownik w powstaniu kościuszkowskim, major 3. Pułku Przedniej Straży Buławy Polnej Koronnej w 1791 roku.

</doc>
<doc id="2474770" url="https://pl.wikipedia.org/wiki?curid=2474770" title="Oskar Hoffmann">
Oskar Hoffmann

Oskar Hoffmann (ur. 13 sierpnia 1850 w Świdnicy, zm. 5 listopada 1916 w Poznaniu) – architekt działający na terenie Poznania na przełomie XIX i XX wieku.
Styl.
Hoffmann projektował w stylu secesji, łączył elementy klinkierowej licówki w różnych kolorach z bogatą sztukaterią i wielkopłaszczyznowymi dekoracjami w tynku i sgraffito pokrywającego powierzchnię fasady, a także drewnianych elementów ciesielskich i kowalskiego detalu w balustradach czy zadaszeniach balkonów. Styl Hoffmanna można wyraźnie powiązać z budynkami powstającymi w tym czasie we Wrocławiu, gdzie studiował. Projektując architekt dużą wagę, oprócz fasady budynku, przywiązywał do sieni, klatki schodowej, a nawet podwórza, które przez innych projektantów traktowane były z mniejszą uwagą. Wysoki poziom wykonawstwa i architektonicznego detalu są wizytówką stylu tego architekta.
Działalność architektoniczna.
Studia architektoniczne odbył we Wrocławiu i później w Berlinie. W roku 1855 przeprowadza się do Poznania, a w roku 1900 przenosi się na Jeżyce, podmiejskiej osady włączonej wówczas w granice miasta Poznania. Jedne z pierwszych udokumentowanych poznańskich projektów to dwa domy z własną pracownią przy nowo wytyczonej ulicy Jackowskiego 39 i 41 (dawniej Nollendorfa) powstałe w 1901 roku. Co najmniej od roku 1902 ma własne biuro projektowe Bureau für Architektur und Bauleitung zatrudniające kilka osób.
W 1902 roku projektuje jedną z "pereł poznańskiej secesji" pięciokondygnacyjną kamienicę przy ul. św. Marcin 69 dla kupca Gustawa Haasego i wydawcy Georga Wagnera. Ta stojąca na przedłużeniu ul. Gwarnej kamienica ze swoją monumentalną symetryczną fasadą wykończoną detalami z piaskowca i kutymi elementami balustrad balkonów do dzisiaj wyróżnia się perfekcją wykonania i dużymi walorami artystycznymi. Projekt ten przyniósł architektowi szereg dalszych zamówień.
Kolejnym ważnym był projekt trzykondygnacyjnej kamienicy z poddaszem mieszkalnym dla kupca i radcy miejskiego Oskara Bahlaua przy ul. Zwierzynieckiej 20. Ten kilkurodzinny dom wyróżnia się asymetryczną kompozycją elewacji z bogatym użyciem piaskowca, sztukateriami i zastosowaniem drewna w lukarnach (zwanych kaferkami) doświetlających czwartą kondygnację, elementach podziału wysokiego stromego dachu oraz w konstrukcji wieżyczek wieńczących fasadę.
Wyjątkowy secesyjny detal Hoffmanna znajduje wielu naśladowców i jest chętnie kopiowany przez inne pracownie, co powoduje, że dzisiaj przy braku dokumentacji nie jest możliwe pełne rozpoznanie projektów Hoffmanna. Wydaje się, że liczba realizacji była znacznie większa niż ta udokumentowana, ale zdarzają się też budynki przypominające styl architekta, jednak takim wątpliwym projektem jest powstała w roku 1905 południowa pierzeja Rynku Jeżyckiego dla Wendlanda. Budynek pod numerami 1, 2 i 3, mimo wizualnego podziału na osobne kamienice, powstaje według jego projektu, ale "pewne pomysły i rozwiązania detalu zbliżają ją do dzieł Hoffmanna, razi jednak pewna sztuczność w łączeniu elementów, brak znakomitego warsztatu, jaki cechował autorskie realizacje architekta".
Życie prywatne.
Od 1874 roku żonaty z Luisą Sommerfeld, z którą miał dwie córki. Pod koniec życia mieszkał w kamienicy przy ulicy Gajowej 4.

</doc>
<doc id="2474772" url="https://pl.wikipedia.org/wiki?curid=2474772" title="Jules Jamin">
Jules Jamin

Jules Celestin Jamin ur. 31 maja 1818 w Termes (Ardeny), zm. 12 lutego 1886 w Paryżu – francuski fizyk, wieloletni profesor École Polytechnique. Jego nazwisko pojawiło się na liście 72 nazwisk na Wieży Eiffla.
Życiorys.
Był absolwentem koledżu w Reims. W 1838 otrzymał nagrodę honorową w konkursie naukowym i w tym samym roku został przyjęty do "École normale supérieure" gdzie uzyskał stopień naukowy z matematyki, fizyki i nauk przyrodniczych. W 1841 objął katedrę w koledżu w Caen, gdzie rozpoczął badania nad odbiciem światła na powierzchni metali, za który otrzymał w 1847 tytuł doktora. W 1852 został mianowany profesorem fizyki na École Polytechnique, którą to funkcję sprawował do r. 1881. W 1868 został członkiem Francuskiej Akademii Nauk.
Jego prace naukowe dotyczyły optyki, magnetyzmu, elektryczności, wilgotności powietrza i zjawiska kapilarnego. Odkrył zjawisko eliptycznej polaryzacji światła przy odbiciu od szkła potwierdzając przewidywania Cauchy'ego.

</doc>
<doc id="2474773" url="https://pl.wikipedia.org/wiki?curid=2474773" title="Antoni Zagórski">
Antoni Zagórski

Antoni Zagórski – podpułkownik w powstaniu kościuszkowskim, major 3. Pułku Przedniej Straży Buławy Polnej Koronnej w 1790 roku, uczestnik wojny polsko-rosyjskiej 1792 roku.

</doc>
<doc id="2474774" url="https://pl.wikipedia.org/wiki?curid=2474774" title="Vampyroteuthis infernalis">
Vampyroteuthis infernalis



</doc>
<doc id="2474778" url="https://pl.wikipedia.org/wiki?curid=2474778" title="We Love You (singel)">
We Love You (singel)

We Love You – drugi singiel z siódmej płyty synthpopowego zespołu OMD "The Pacific Age" wydanej w 1986 roku.

</doc>
<doc id="2474779" url="https://pl.wikipedia.org/wiki?curid=2474779" title="Warlords">
Warlords

Warlords – komputerowa strategiczna gra turowa stworzona przez Stevena Fawknera, wyprodukowana przez Strategic Studies Group i wydana w 1989 przez Electronic Arts na DOS oraz Amigę. Jest to pierwsza gra z serii "Warlords". "Warlords" jest uważany za klasyczną grę gatunku, doczekał się 3 kontynuacji, a także osobnej serii RTS-ów o nazwie Warlords Battlecry.
Rozgrywka.
W grze dostępnych jest osiem różnych klanów, walczących między sobą o kontrole nad krainą Illuria. Są to; Sirians, Storm Giants, Grey Dwarves, Orcs of Kor, Elvallie, Horse Lords, Selentines i Lord Bane. Każdy z klanów może być kontrolowany przez gracza lub komputer. Rozgrywka polega na przemieszczaniu jednostek po mapie i zdobywaniu miast. Każde z miast przynosi określony dochód w złocie i można w nim produkować jednostki takie jak: piechota, łucznicy, konnica oraz stwory fantastyczne (w tym latające). Produkcja każdej jednostki trwa określoną liczbę tur i jest możliwa jeśli gracz ma złoto, same jednostki różnią się od siebie siłą i odległością, którą mogą przebyć w trakcie ruchu. Ten sam typ jednostki produkowany w różnych miastach może różnić się statystykami. Istotnymi jednostkami w grze są bohaterowie, którzy mogą eksplorować ruiny, świątynie oraz biblioteki. Znajdować się w nich mogą sprzymierzone jednostki oraz artefakty. Celem gry jest podbicie krainy Illuria przez przejęcie lub zrównanie z ziemią przynajmniej dwóch trzecich miast – gra ma tylko jedną mapę, na której toczy się rozgrywka.

</doc>
<doc id="2474783" url="https://pl.wikipedia.org/wiki?curid=2474783" title="Złotułki">
Złotułki

Złotułki lub Trześniowy Groń (1001 m) – szczyt w Paśmie Radziejowej w Beskidzie Sądeckim. Nazwę Złotułki podaje mapa Geoportalu (również z literowym błędem jako Zolotulki), w przewodniku „"Beskid Sądecki"” Bogdana Mościckiego szczyt ten opisany jest jako Trześniowy Groń. Znajduje się w bocznym grzbiecie Pasma Radziejowej, który od Wielkiego Rogacza (1182 m) poprzez Międzyradziejówki (1035 m) opada do Złotułek. Tutaj grzbiet ten rozgałęzia się na dwie odnogi; jedna poprzez Niemcową opada do Kordowca, druga do Kamiennego Gronia. Pomiędzy nimi znajduje się dolina Młodowskiego Potoku. Dolina ta zaczyna się jednak sporo niżej pod Złotułkami, tak, że w terenie trudno rozróżnić miejsce, gdzie rozdzielają się te dwa grzbiety. Północne stoki Złotułek opadają do zalesionej doliny potoku Podskalny (dopływ Małej Roztoki), południowe do również zalesionej doliny potoku Rogacz (dopływ Czercza). Sam szczyt Złotułek jest bardzo niepozorny i mało wybitny. Znajduje się na dużej polanie Kramarka, a 200 m po jego północnej stronie jest skrzyżowanie szlaków turystycznych.
Na niektórych mapach (np. na mapie turystycznej „Beskid Sądecki” szczyt Złotułki jest błędnie podpisany jako Niemcowa. Tymczasem Niemcowa to inny i niższy szczyt (963 m), znajdujący się 650 m dalej na północ. Oprócz polany Kramarka na stokach Złotułek jest jeszcze druga polana – Trześniowy Groń znajdująca się na grzbiecie łączącym Złotułki z Kamiennym Groniem. Jest na niej schronisko turystyczne o błędnej nazwie Chatka pod Niemcową”. 

</doc>
<doc id="2474784" url="https://pl.wikipedia.org/wiki?curid=2474784" title="Tadeusz Zysk">
Tadeusz Zysk

Tadeusz Zysk (ur. 28 czerwca 1953 w Porębie-Kocębach) – polski wydawca, psycholog społeczny i socjolog.
Życiorys.
Ukończył technikum chemiczne w Bydgoszczy oraz socjologię i psychologię na Uniwersytecie im. Adama Mickiewicza w Poznaniu. W latach 1982–1990 był pracownikiem Instytutu Psychologii Polskiej Akademii Nauk w Poznaniu. W 1984 obronił pracę doktorską z socjologii (jego promotorem był Stefan Nowak). W 1990 z Tomaszem Szponderem założył Dom Wydawniczy „Rebis”.
Jesienią 1993 założył wydawnictwo Zysk i S-ka. W 2014 został uznany przez tygodnik „Wprost” za 28. pod względem wpływów osobę w Polsce.
W wyborach w 2015 i wyborach w 2019 bezskutecznie kandydował do Sejmu w okręgu 39 z listy Prawa i Sprawiedliwości. W wyborach samorządowych w 2018, także z ramienia PiS, kandydował na urząd prezydenta Poznania, zajmując 2. miejsce z wynikiem 48 374 głosy (21,31%).
Został członkiem zarządu Akademickiego Klubu Obywatelskiego im. Prezydenta Lecha Kaczyńskiego w Poznaniu.

</doc>
<doc id="2474785" url="https://pl.wikipedia.org/wiki?curid=2474785" title="Shame (singel OMD)">
Shame (singel OMD)

Shame – trzeci singiel z siódmej płyty synthpopowego zespołu OMD "The Pacific Age" wydanej w 1986. Pierwszy singiel zespołu wydany na CD.

</doc>
<doc id="2474789" url="https://pl.wikipedia.org/wiki?curid=2474789" title="Jerzy Raszko">
Jerzy Raszko

Jerzy Raszko – pułkownik w powstaniu kościuszkowskim, uczestnik konfederacji barskiej, podpułkownik 4. Pułku Koronnego Przedniej Straży w 1793 roku, trzykrotnie ranny pod Mścibowem w wojnie polsko-rosyjskiej 1792 roku.

</doc>
<doc id="2474790" url="https://pl.wikipedia.org/wiki?curid=2474790" title="Honda RA106">
Honda RA106

Honda RA106 – bolid teamu Honda na sezon 2006, zaprojektowany i wybudowany przez Hondę. Został zaprezentowany 25 stycznia 2006 w hiszpańskiej Barcelonie.

</doc>
<doc id="2474792" url="https://pl.wikipedia.org/wiki?curid=2474792" title="Ignacy Zborowski (oficer)">
Ignacy Zborowski (oficer)

Ignacy Zborowski – major w powstaniu kościuszkowskim, rotmistrz sztabowy 4. Pułku Koronnego Przedniej Straży w 1792 roku, uczestnik wojny polsko-rosyjskiej 1792 roku.

</doc>
<doc id="2474793" url="https://pl.wikipedia.org/wiki?curid=2474793" title="Riot Act Tour">
Riot Act Tour

Riot Act Tour – dziewiąta trasa koncertowa grupy muzycznej Pearl Jam, w jej trakcie odbyły się siedemdziesiąt trzy koncerty. Trasa promowała siódmy album studyjny grupy – Riot Act.

</doc>
<doc id="2474794" url="https://pl.wikipedia.org/wiki?curid=2474794" title="Szeryf z Firecreek">
Szeryf z Firecreek

Szeryf z Firecreek (ang. "Firecreek") – amerykański western z 1968 roku, w reżyserii Vincenta McEveety'ego.
Treść.
Pięciu jeźdźców – najemnych rewolwerowców, przybywa do prowincjonalnego miasteczka Firecreek na Dzikim Zachodzie. Miejscowy szeryf to mężczyzna w podeszłym wieku; jego żona spodziewa się dziecka. Mieszkańcami miasteczka są głównie kobiety i starsi mężczyźni. Przybysze spędzają czas pijąc alkohol i awanturując się. Młody stajenny przypadkowo zabija jednego z nich, stając w obronie napastowanej kobiety. Zostaje aresztowany przez szeryfa, który zmuszony jest chwilowo opuścić Firecreek wskutek komplikacji z porodem żony. Podczas jego nieobecności przybysze dopuszczają się samosądu, wieszając stajennego i zamierzają opuścić miasteczko. Powracający Johnny Cobb staje do samotnej walki z nimi, by uniemożliwić uniknięcie kary. Choć unieszkodliwia trzech z nich, sam jednak zostaje raniony. W ostatniej chwili z pomocą przychodzi mu samotna wdowa, zabijając ostatniego z bandytów.
O filmie.
Konstrukcja fabuły zbliżona jest do tej z filmu "W samo południe" (1952), ponieważ i tu szeryf, pozbawiony pomocy mieszkańców miasteczka, zmuszony jest stoczyć walkę z bandą banitów. James Stewart gra postać przypadkowego i mimowolnego bohatera, któremu sumienie nie pozwala na tolerowanie zła czynionego przez obcych.
Zdjęcia nakręcono w Sedonie (Arizona) oraz na North Ranch w Thousand Oaks (Kalifornia).

</doc>
<doc id="2474795" url="https://pl.wikipedia.org/wiki?curid=2474795" title="Kacper Cieszkowski">
Kacper Cieszkowski

Kacper Cieszkowski herbu Dołęga – uczestnik powstania kościuszkowskiego, major 5. Pułku Koronnego Przedniej Straży w 1793 roku.

</doc>
<doc id="2474796" url="https://pl.wikipedia.org/wiki?curid=2474796" title="Jęzornik ryjówkowaty">
Jęzornik ryjówkowaty

Jęzornik ryjówkowaty ("Glossophaga soricina") – gatunek ssaka z podrodziny jęzorników (Glossophaginae) w obrębie rodziny liścionosowatych (Phyllostomidae).
Taksonomia.
Gatunek po raz pierwszy zgodnie z zasadami nazewnictwa binominalnego nazwał w 1766 roku niemiecki przyrodnik Peter Simon Pallas nadając mu nazwę "Vespertilio soricinus". Holotyp pochodził z Surinamu.
Niektórzy autorzy proponowali wyróżnienie podgatunku "valens" do rangi gatunku lecz nie zaproponowano oceny systematycznej. Autorzy "Illustrated Checklist of the Mammals of the World" rozpoznają pięć podgatunków. Podstawowe dane taksonomiczne podgatunków (oprócz nominatywnego) przedstawia poniższa tabelka:
Zasięg występowania.
Jęzornik ryjówkowaty występuje w Ameryce zamieszkując w zależności od podgatunku:
Morfologia.
Długość ciała (bez ogona) 45–59 mm, długość ogona 5–12 mm, długość ucha 9–15 mm, długość tylnej stopy 7–11 mm, długość przedramienia 32–38 mm; masa ciała 7–12 g. 
Ekologia.
Tryb życia.
Jęzornik ryjówkowaty Występuje w suchych lasach. Może, podobnie jak kolibry, zawisnąć w powietrzu przez jakiś czas, by językiem wydobyć z kwiatu nektar i pyłek. Ziarenka pyłku przyczepiają się do włosków na jego ciele.
Rozmnażanie.
W lecie samice tworzą specjalne kolonie rozrodcze. Na stałe powracają dopiero po urodzeniu młodych (zazwyczaj 1 lub 2).

</doc>
<doc id="2474798" url="https://pl.wikipedia.org/wiki?curid=2474798" title="Eugène Flachat">
Eugène Flachat

Eugène Flachat (ur. 1802 w Nîmes, zm. 16 czerwca 1873 w Arcachon) – francuski inżynier kolejnictwa.
Pracował nad pierwszą francuską linia kolejową Paryż – Le Pecq a następnie nad linią Paryż – Rouen. Jego nazwisko pojawiło się na liście 72 nazwisk na wieży Eiffla.
Był szefem spółki "Compagnie du Chemin de fer de Paris à Saint-Germain". Wraz z bratem skonstruował w 1836 pierwszy dworzec paryski. W roku 1851 przeprojektował paryski dworzec Gare Saint-Lazare.

</doc>
<doc id="2474843" url="https://pl.wikipedia.org/wiki?curid=2474843" title="Festiwal Courmayeur Noir in">
Festiwal Courmayeur Noir in

Festiwal Courmayeur Noir in (wł.: "Courmayeur Noir in festival") – festiwal filmowy odbywający się w Courmayeur we Włoszech od 1991 roku.

</doc>
<doc id="2474904" url="https://pl.wikipedia.org/wiki?curid=2474904" title="Tiuzaszu">
Tiuzaszu



</doc>
<doc id="2474905" url="https://pl.wikipedia.org/wiki?curid=2474905" title="Maciej Ptaszyński">
Maciej Ptaszyński

Maciej Ptaszyński – major w powstaniu kościuszkowskim, rotmistrz z chorągwią 5. Pułku Koronnego Przedniej Straży w 1793 roku.

</doc>
<doc id="2474907" url="https://pl.wikipedia.org/wiki?curid=2474907" title="Widmowiec wielki">
Widmowiec wielki

Widmowiec wielki ("Vampyrum spectrum") – gatunek ssaka z podrodziny liścionosów (Phyllostominae) w obrębie rodziny liścionosowatych (Phyllostomidae).
Taksonomia.
Gatunek po raz pierwszy zgodnie z zasadami nazewnictwa binominalnego nazwał w 1758 roku szwedzki przyrodnik Karol Linneusz nadając mu nazwę "Vespertilio spectrum". Holotyp pochodził z Surinamu (w oryginalnym opisie Linneusz wskazał ). Jedyny przedstawiciel rodzaju widmowiec ("Vampyrum") który nazwał w francusko-amerykański przyrodnik Constantine Samuel Rafinesque. 
W 1917 roku amerykański zoolog Edward Alphonso Goldman zaproponował podgatunek "nelsoni", ale jego rozróżnienie zostało zakwestionowane w kilku badaniach. Autorzy "Illustrated Checklist of the Mammals of the World" uznają ten gatunek za monotypowy. 
Zasięg występowania.
Widmowiec wielki występuje w południowym Meksyku (od południowej części stanu Veracruz, przez stany Oaxaca, Chiapas i południową część półwyspu Jukatan) na południe przez Amerykę Środkową do Kolumbii, Wenezueli, Trynidadu, Gujany, Ekwadoru, wschodniego Peru, północnej Boliwii, brazylijskiego dorzecza rzeki Amazonka i południowo-środkowej Brazylii aż do południowy Pantanal w Mato Grosso do Sul. Jedna obserwacja z Jamajki może być błędna, bo widmowiec wielki nie należy do fauny nietoperzy tej wyspy.
Morfologia.
Długość ciała 125–158 mm, ogona brak, długość ucha 39–49 mm, długość tylnej stopy 32–38 mm, długość przedramienia 98–110 mm; rozpiętość skrzydeł 70–100 cm; masa ciała 126–190 g. Wzór zębowy: I formula_1 C formula_2 P formula_3 M formula_4 = 34. Kariotyp wynosi 2n = 30 i FN = 56; chromosom X jest submetacentryczny, natomiast chromosom Y jest akrocentryczny.
Ekologia.
Tryb życia.
Widmowiec wielki uważany był dawniej za krwiopijcę, jak mniejsze nietoperze z podrodziny wampirów, ze względu na wielkość groźnego dla ludzi. W rzeczywistości jest to drapieżnik, który poluje na gryzonie, ptaki i inne nietoperze. Potrafi bardzo zręcznie biegać na czterech kończynach. Poluje, czatując np. na mysz, po czym zadaje jej jeden śmiertelny cios w głowę, miażdżąc ją, lub skręca kark ofiary.
Rozmnażanie.
Okres godowy tych nietoperzy przypada na czerwiec. Samice są bardzo troskliwymi matkami, ponieważ nieustannie liżą swoje młode i pod koniec okresu ssania karmią swoje młode przeżutymi kawałkami mięsa myszy.

</doc>
<doc id="2474908" url="https://pl.wikipedia.org/wiki?curid=2474908" title="Antoni Sobecki">
Antoni Sobecki

Antoni Sobecki – pułkownik w powstaniu kościuszkowskim, major z chorągwią 5. Pułku Koronnego Przedniej Straży w 1791 roku.

</doc>
<doc id="2474909" url="https://pl.wikipedia.org/wiki?curid=2474909" title="Międzynarodowy Festiwal Filmowy w Salonikach">
Międzynarodowy Festiwal Filmowy w Salonikach

Międzynarodowy Festiwal Filmowy w Salonikach (gr.: "Διεθνές Φεστιβάλ Κινηματογράφου Θεσσαλονίκης") – festiwal filmowy odbywający się w Salonikach w Grecji od 1960 roku.

</doc>
<doc id="2474910" url="https://pl.wikipedia.org/wiki?curid=2474910" title="Son-Kul">
Son-Kul



</doc>
<doc id="2474912" url="https://pl.wikipedia.org/wiki?curid=2474912" title="Joachim Szanowski">
Joachim Szanowski

Joachim Szanowski – podpułkownik w powstaniu kościuszkowskim, rotmistrz z chorągwią 5. Pułku Koronnego Przedniej Straży w 1789 roku.

</doc>
<doc id="2474913" url="https://pl.wikipedia.org/wiki?curid=2474913" title="Ofiarowanie Najświętszej Maryi Panny">
Ofiarowanie Najświętszej Maryi Panny

Ofiarowanie Najświętszej Maryi Panny − święto obchodzone 21 listopada w Kościołach tradycji katolickiej i 21 listopada (według kalendarza juliańskiego) / 4 grudnia (według kalendarza gregoriańskiego) prawosławnej, w której nosi ono nazwę święta Wprowadzenia Bogurodzicy (Matki Bożej) do Świątyni.
Według tradycji wywodzącej się z apokryfów, m.in. z Protoewangelii Jakuba, Maryja będąc małą dziewczynką została przedstawiona w Świątyni jerozolimskiej i przy niej się wychowała jako dziewica aż do osiągnięcia wieku zamążpójścia, czyli dwanaście i pół roku. W opowiadaniu Ewangelii Łukasza o Zwiastowaniu, Maria odpowiedziała Aniołowi w czasie teraźniejszym "nie znam męża", a nie w aoryście (czas przeszły), co może oznaczać jej wcześniej podjętą decyzję o pozostaniu w dziewictwie także w wieku dorosłym – podobnie jak wyraża się w czasie teraźniejszym np. abstynencję od alkoholu: "ja nie piję".
Według włoskiego mariologa o. G. Roschiniego, wydarzenie to jest:
Francuski biblista Frédéric Manns, specjalista w zakresie starożytnej literatury hebrajskiej, w swym opracowaniu naukowym dotyczącym modlitwy starożytnego Izraela stwierdza, iż w świątyni przebywały dziewczynki przed osiągnięciem dojrzałości, które tkały m.in. zasłonę przybytku, oddzielającą Miejsce Święte od Najświętszego, wspominaną w ewangeliach kanonicznych, opisujących scenę śmierci Chrystusa na krzyżu. Wiek dziecięcy podyktowany był obowiązkiem zachowania czystości rytualnej. O zwyczaju tym wspominają: "Tosefta Szekalim" oraz "Apokalipsa Barucha". Wiadomo, iż w świątyni, m.in. do przygotowywania szat kapłańskich, jak to nakazywało prawo żydowskie, używano bisioru. Jeśli Całun z Manoppello jest rzeczywiście bisiorem i rzeczywiście był użyty podczas pogrzebu Chrystusa, możliwe, iż przyniósł je na pogrzeb Jezusa ktoś związany ze świątynią, ktoś znany osobie Maryi z czasów, gdy przebywała w Jerozolimie jako dziecko.
Wydarzenie ofiarowania Marii opisała też Maria z Agredy, mistyczka hiszpańska z XVII w. w rozdz. 17 ks. II książki "Mistyczne Miasto Boże".
W Jerozolimie od III w. czczone jest miejsce narodzin Maryi Panny. Dzisiaj pokazywane jest ono w podziemiach bazyliki św. Anny w dzielnicy muzułmańskiej. Tradycja ta pozostaje w bezsprzecznym związku z apokryficznym opisem ofiarowania i przebywania Maryi w świątyni, która lokalizowana jest w pobliżu.
W ikonografii scena ofiarowania Najświętszej Maryi Panny najczęściej ukazuje Maryję jako kilkuletnią dziewczynkę idącą po schodach do świątyni, by tam ofiarować się Bogu.
Święto to obchodzono na Wschodzie już w VII wieku w rocznicę poświęcenia kościoła Matki Bożej Nowej (gr. Nea) w Jerozolimie, którą wzniesiono z polecenia cesarza Justyniana. W XIV wieku święto zostało przyjęte przez Kościół Zachodni.
W Kościele katolickim wspomnienie ofiarowania NMP jest szczególnym świętem sióstr klauzurowych. Mówił o tym Jan Paweł II:

</doc>
<doc id="2474914" url="https://pl.wikipedia.org/wiki?curid=2474914" title="Ronny Fredrik Ansnes">
Ronny Fredrik Ansnes

Ronny Fredrik Ansnes (ur. 28 czerwca 1989, zm. 15 lipca 2018) – norweski biegacz narciarski, reprezentant kraju, zawodnik klubu Klæbu IL.
W Pucharze Świata zadebiutował w sezonie 2010/2011. Wystartował tylko w jednych zawodach – 19 lutego 2011 roku w norweskim Drammen zajął 13. miejsce w biegu na 15 km techniką klasyczną. Z dorobkiem 20 punktów zajął 119. miejsce w klasyfikacji generalnej. Kolejny występ w Pucharze Świata zaliczył 20 listopada 2011 roku w Sjusjøen, gdzie wspólnie z Johnem Kristianem Dahlem, Mortenem Eilifsenem i Sjurem Røthe zajął trzecie miejsce w sztafecie. Startuje głównie w zawodach Pucharu Kontynentalnego i Pucharu FIS, odnosząc przy tym jedno zwycięstwo – 12 lutego 2011 roku w Beitostølen.
W 2010 roku zdobył brązowy medal mistrzostw kraju w sztafecie.
Osiągnięcia.
Puchar Świata.
Miejsca na podium w zawodach.
Ansnes jak dotąd nie stawał na podium indywidualnych zawodów Pucharu Świata.

</doc>
<doc id="2474915" url="https://pl.wikipedia.org/wiki?curid=2474915" title="Namiotnik żółtouszny">
Namiotnik żółtouszny

Namiotnik żółtouszny ("Uroderma bilobatum") – gatunek ssaka z podrodziny owocnikowców (Stenodermatinae) w obrębie rodziny liścionosowatych (Phyllostomidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1866 roku niemiecki zoolog Wilhelm Peters nadając mu nazwę "Uroderma bilobatum". Holotyp pochodził z São Paulo, Brazylii; jednak badania przeprowadzone w 2017 wykazały, że holotyp odłowiono najprawdopodobniej we wschodniej Brazylii, być może w stanie Bahia. 
Obecna koncepcja taksonomiczna jest bardziej ograniczona przez uznanie "U. convexum" i "U. davisi" za ważne gatunki. Podgatunki różnią się głównie wielkością, a rewizja taksonomiczna przy użyciu technik molekularnych może zmienić ich status. Autorzy "Illustrated Checklist of the Mammals of the World" rozpoznają trzy podgatunki. Podstawowe dane taksonomiczne podgatunków (oprócz nominatywnego) przedstawia poniższa tabelka:
Zasięg występowania.
Namiotnik żółtouszny zamieszkuje lasy i plantacje Ameryki Południowej zamieszkując w zależności od podgatunku:
Morfologia.
Długość ciała 55–71 mm, ogon niewidoczny, długość ucha 12–21 mm, długość tylnej stopy 9–16 mm, długość przedramienia 39,3–44,6 mm; masa ciała 13,7–22 g. Wzór zębowy: I formula_1 C formula_2 P formula_1 M formula_4 = 32. Kariotyp wynosi 2n = 42 i FN = 50, z pięcioma parami submetacentrycznych i 15 parami akrocentrycznych autosomów. Chromosom X jest subtelocentryczny, a chromosom Y jest submetacentryczny.
Ekologia.
Tryb życia.
Namiotnik żółtouszny jest nadzwyczaj aktywny podczas dnia w stosunku do innych gatunków nietoperzy. Wynalazł prostą, ale skuteczną metodę zapewnienia sobie schronienia przez palącym słońcem: wygryza mianowicie półkolisty szereg dziur w wachlarzowym liściu palmy, co powoduje załamanie zewnętrznej części liścia, dzięki czemu powstaje schronienie bardzo podobne do namiotu. Nietoperze te opuszczają ową kryjówką w poszukiwaniu dojrzałych owoców. W jednym „namiocie” może przebywać od 20 do 80 osobników. 
Rozmnażanie.
Ciężarne samice budują specjalne „izby położnicze”, w których pomiędzy lutym a kwietniem na świat wydają młode. Pozostają w tych kryjówkach do czasu, aż młode nauczą się latać. W tym czasie samce żyją samotnie bądź w niewielkich grupkach, łącząc się ponownie we wspólne zgrupowanie dopiero po przestaniu ssania przez młode mleka.

</doc>
<doc id="2474916" url="https://pl.wikipedia.org/wiki?curid=2474916" title="Ignacy Berens">
Ignacy Berens

Ignacy Berens (ur. ok. 1755 roku) – major w powstaniu kościuszkowskim, regimentskwatermistrz z rangą rotmistrza Pułku Nadwornego Króla w 1790 roku.

</doc>
<doc id="2474917" url="https://pl.wikipedia.org/wiki?curid=2474917" title="Międzynarodowy Festiwal Filmowy w San Sebastián">
Międzynarodowy Festiwal Filmowy w San Sebastián

Międzynarodowy Festiwal Filmowy w San Sebastián (hiszp. "Festival Internacional de Cine de San Sebastián", bask. "Donostia Zinemaldia") – festiwal filmowy odbywający się w San Sebastián w Hiszpanii od 1953. Główną nagrodą sekcji konkursowej przyznawaną przez jury dla najlepszego filmu imprezy jest Złota Muszla.
Nagrody.
Nagrody aktualne.
Nagrody możliwe do zdobycia na Festiwalu to:
Nagrody dla Polski.
Lista nagród zdobytych przez artystów polskich:

</doc>
<doc id="2474918" url="https://pl.wikipedia.org/wiki?curid=2474918" title="Otto Rosenfeld">
Otto Rosenfeld

Otto Rosenfeld (ur. 4 maja 1892, zm. 7 lipca 1918) – as lotnictwa niemieckiego Luftstreitkräfte z 12 potwierdzonymi zwycięstwami w I wojnie światowej.
Otto Rosenfeld w 1917 roku służył w FA(A) 263. Po przejściu szkolenia w Jastaschule na wiosnę 1917 roku 10 maja został przydzielony do Jagdstaffel 12. Pierwsze zwycięstwo w nowej jednostce odniósł 11 maja, w okolicach Tilloy zestrzelił samolot F.E.2b. 12 czerwca 1917 roku został ranny, do służby powrócił w lipcu i został skierowany do Jagdstaffel 41. Pierwsze zwycięstwo w nowej jednostce odniósł 11 listopada. 29 grudnia 1917 roku w czasie ataku na balon obesrwacyjny pilotowany przez Rosenfelda samolot został zestrzelony, a pilot dostał się do niewoli. W kwietniu 1918 roku Rosenfeld uciekł z francuskiego więzienia i powrócił do jednostki. Do 7 lipca odniósł kolejnych pięć zwycięstw powietrznych. Po odniesieniu ostatniego nad samolotem Nieuport 28 Rosenfeld został zestrzelony najprawdopodobniej przez Sumner Sewalla z 95th Aero Squadron. 

</doc>
<doc id="2474919" url="https://pl.wikipedia.org/wiki?curid=2474919" title="Louis Didier Jousselin">
Louis Didier Jousselin

Louis Didier Jousselin ur. 1 kwietnia 1776 w Blois, zm. 3 grudnia 1858 w Vienne-en-Val – francuski inżynier kolejnictwa i polityk.
Był jednym z pierwszych absolwentów École Polytechnique. Pracował nad Kanałem Północnym w Maastricht. W latach 1813–1814 brał udział w obronie Hamburga. W ciągu 120 dni zbudował drewniany most o długości 6 km, czym umożliwił wejście do miasta oddziałów rosyjskich.
Jego nazwisko pojawiło się na liście 72 nazwisk na wieży Eiffla.

</doc>
<doc id="2474923" url="https://pl.wikipedia.org/wiki?curid=2474923" title="Augustyn Karłowski">
Augustyn Karłowski

Augustyn Karłowski herbu Prawdzic (ur. ok. 1765 roku) – major Pułku Nadwornego Króla w 1791 roku, uczestniczył w powstaniu kościuszkowskim.

</doc>
<doc id="2474924" url="https://pl.wikipedia.org/wiki?curid=2474924" title="Antoni Nowomiejski">
Antoni Nowomiejski

Antoni Nowomiejski (ur. ok. 1752 roku) – podpułkownik w powstaniu kościuszkowskim, porucznik Pułku Nadwornego Króla w latach 1775-1789.

</doc>
<doc id="2474925" url="https://pl.wikipedia.org/wiki?curid=2474925" title="Międzynarodowy Festiwal Filmów Dokumentalnych, Krótkometrażowych oraz Animacji w Sankt Petersburgu">
Międzynarodowy Festiwal Filmów Dokumentalnych, Krótkometrażowych oraz Animacji w Sankt Petersburgu

Międzynarodowy Festiwal Filmów Dokumentalnych, Krótkometrażowych oraz Animacji „Przesłanie do człowieka” w Sankt Petersburgu () – coroczny, międzynarodowy konkurs filmów dokumentalnych, krótkometrażowych filmów fabularnych i animowanych oraz filmów eksperymentalnych, który odbywa się w Petersburgu w Rosji od 1989 roku. Powstał w wyniku przekształcenia sekcji dokumentalnej Międzynarodowego Festiwalu Filmowego w Moskwie (MFFM) w odrębny Leningradzki Międzynarodowy Festiwal Filmów Dokumentalnych. Uważa się, że odziedziczył po MMFF kategorię „A”. Został akredytowany przez Międzynarodową Federację Stowarzyszenia Producentów Filmowych FIAPF (Francja).
Historia.
W 1988 r. w Domu Twórczości „Bolszewo” Związek Filmowców ZSRR zorganizował gry biznesowe dedykowane rozwojowi rosyjskiego filmu dokumentalnego. W trakcie dyskusji z kilkudziesięciu koncepcji wybrano program zaproponowany przez Leningradzkiego reżysera filmów dokumentalnych Michaiła Litwiakowa. Za pośrednictwem Państwowego Komitetu ds. kinematografii ZSRR () od dnia 30 sierpnia 1988 r. Michaił Litwiakow został mianowany generalnym dyrektorem nowego festiwalu. Festiwal „Przesłanie do człowieka” został założony uchwałą Rady Ministrów ZSRR z 16 stycznia 1989 roku nr 29: „... wyrażam zgodę na propozycję Państwowego Komitetu Kinematografii i Związku Filmowców ZSRR, popartą przez Leningradzki Komitet Wykonawczy, na przeprowadzenie w Leningradzie w dniach 25–31 stycznia 1989 r. pierwszego międzynarodowego festiwalu filmów niefabularnych pod hasłem "Przesłanie do człowieka".”
W sierpniu 1989 r. do organizacji festiwalu zostało powołane Międzynarodowe Centrum Filmów niefabularnych i Telewizji „Centaur”. Jego założycielami były Państwowy Komitet ds. kinematografii ZSRR, Związek Filmowców ZSRR, Państwowy Komitet ds. Telewizji i Radiofonii, Leningradzki Komitet Wykonawczy.
Początkowo festiwal odbywał się co dwa lata, od 1993 roku – corocznie. W ciągu ostatnich lat „Przesłanie do człowieka” było organizacyjnie i finansowo wspierane przez Państwowy Komitet ds. kinematografii ZSRR i Federacji Rosyjskiej, Ministerstwo Kultury Federacji Rosyjskiej i Wydział Kinematograficzny, władze Petersburga, Komitet ds. Kultury, a ostatnio także przez Federalny Fundusz Społecznego i Ekonomicznego Wsparcia Kinematografii Narodowej.
Koncepcja.
Nazwa festiwalu „Przesłanie do człowieka” odsyła do uniwersalnych wartości humanistycznych.
W pierwszym regulaminie dotyczącym festiwalu było napisane: „Państwowy Komitet ds. Kinematografii ZSRR, Państwowy Komitet ds. Radiofonii i Telewizji ZSRR oraz Związek Filmowców ZSRR organizują Międzynarodowy Festiwal Filmowy Kina Niefabularnego „Przesłanie do człowieka” w Leningradzie [...]mający na celu sprzyjanie kontaktom i wymianę pomysłów między filmowcami z różnych krajów, którzy promują w swojej twórczości tematy dobra, sprawiedliwości społecznej i pokoju.”
Festiwal „Przesłanie do człowieka” wyróżnia filmy, których idea humanistyczna wyraża się prawdziwie filmowym językiem.
Program.
Zgodnie z pierwotnym regulaminem, festiwal obejmował międzynarodowy konkurs, pokaz informacyjny, pokaz retrospektywny, klub dyskusyjny „MY” oraz pokaz inicjatywny. W festiwalu brały udział filmy dokumentalne, popularno-naukowe, eksperymentalne, telewizyjne, a także kroniki filmowe, wszystkie wykonane wyłącznie na kliszy 35 mm lub 16 mm. Z biegiem lat regulamin się zmieniał. Obecnie program obejmuje Konkurs Międzynarodowy (filmy dokumentalne do 120 minut, krótkometrażowe filmy fabularne i animowane do 40 minut); Ogólnorosyjski Konkurs Filmów Dokumentalnych „Okno na Rosję” (do 120 minut); Międzynarodowy Konkurs Filmów Eksperymentalnych In Silico (do 15 minut); pozakonkursowe programy specjalne.
Filmy są przyjmowane na wszystkich nośnikach.
Zazwyczaj festiwal przyjmuje około 3000 zgłoszeń, w programie konkursowym bierze udział około 100.
Nominacje i nagrody.
Jeśli film otrzymuje nagrodę Grand Prix „Złoty Centaur”, to wyklucza nagrodę za najlepszy film w innych kategoriach.
Jeśli film otrzymuje nagrodę „Złoty Centaur”, to wyklucza nagrodę za najlepszy film w innych kategoriach.
Przyznawane są również nagrody specjalne komitetu organizacyjnego festiwalu i różnych organizacji publicznych. 
Główną postacią logo i nagrody festiwalu jest bohater rysunku Nadi Ruszewej „Centaurionek”. Statuetka „Złotego Centaura” została wykonana przez artystę Dmitrija Pachomowa.
Dyrekcja.
Od 2012 roku festiwal jest organizowany przez partnerstwo non-profit „Przesłanie do człowieka” promujące rozwój kina i teatru.
Goście i uczestnicy.
Przez lata uczestnikami, członkami lub przewodniczącymi jury, gośćmi festiwalu byli wybitni filmowcy: Erwin Leiser, Tonino Guerra, Merab Mamardaszwili, Juris Podnieks, Władimir Motyl, Sawwa Kulisz, Fiodor Chitruk, Kira Muratowa, Aleksander Sokurow, Wiktor Kossakowski, Garri Bardin, Volker Schlöndorff, Agnès Varda, Jurij Klepikow, Władisław Winogradow, Godfrey Reggio, Emir Kusturica, Bill Plympton, Zbigniew Rybczyński, Ulrich Gregor, Wadim Abdraszytow, Leonid Hurwicz, Aleksander Rodnianski, Siergiej Miroszniczenko, Siergiej Owczarow, Gerrit van Dijk, Aleksander Rogożkin, Konstantin Bronzit, Siergiej Dworcewoj, Pawieł Kostomarow, Siergiej Łoznica i wielu innych.
Sensacją XI Festiwalu (2001) było pojawienie się 98-letniej Leni Riefenstahl w ramach specjalnego programu „Kino dokumentalne w państwach totalitarnych” (pokaz  filmów reżyserki i obrazów Dżigi Wiertowa). Wizyta wywołała gwałtowne dyskusje w społeczeństwie. Władze miasta zakazały pokazu filmu Riefenstahl "Triumf woli" w państwowym kinoteatrze „Aurora”, ale zezwolono na jego pokaz w Domu Kina. W ciągu następnych dwóch lat Michaił Litwiakow (prezydent honorowy festiwalu) był zmuszony udzielać wyjaśnień w różnych instancjach, w tym w prokuraturze i Dumie Państwowej.
„Przesłanie do człowieka” 2012.
XXII Międzynarodowy Festiwal „Przesłanie do człowieka” odbył się w dniach 22–29 września. Po raz pierwszy w historii festiwalu jeden ze specjalnych programów konkursowych („Milczenie – złotem”) był transmitowany na żywo w Internecie. Widzowie obejrzeli wszystkie filmy online i głosowali na swojego faworyta. Zwycięski film został wybrany według liczby głosów.
„Przesłanie do człowieka” 2014.
W ramach „Przesłania do człowieka” 2014, zaplanowano pokaz rosyjskiego filmu dokumentalnego na temat Pussy Riot, „Pussy przeciwko Putinowi”, który wygrał w nominacji „Najlepszy film dokumentalny średniej długości” na  „Międzynarodowym Festiwalu Filmów Dokumentalnych w Amsterdamie”. Data pokazu była kilkakrotnie przekładana, a później pokaz filmu został całkowicie zakazany przez Ministerstwo Kultury Federacji Rosyjskiej.

</doc>
<doc id="2474926" url="https://pl.wikipedia.org/wiki?curid=2474926" title="Jan Strutyński">
Jan Strutyński

Jan Strutyński (ur. ok. 1744 roku) – major w powstaniu kościuszkowskim, rotmistrz Pułku Nadwornego Króla w 1789 roku.

</doc>
<doc id="2474927" url="https://pl.wikipedia.org/wiki?curid=2474927" title="Franciszek Ksawery Wojciechowski">
Franciszek Ksawery Wojciechowski

Franciszek Ksawery Wojciechowski (ur. ok. 1750 roku) – pułkownik w powstaniu kościuszkowskim, rotmistrz Pułku Nadwornego Króla w 1787 roku. Jego szwadron uciekł z pola bitwy pod Maciejowicami.

</doc>
<doc id="2474928" url="https://pl.wikipedia.org/wiki?curid=2474928" title="Walenty Zborowski">
Walenty Zborowski

Walenty Zborowski – major w powstaniu kościuszkowskim, rotmistrz Pułku Nadwornego Króla w 1792 roku.

</doc>
<doc id="2474929" url="https://pl.wikipedia.org/wiki?curid=2474929" title="RC Joinville">
RC Joinville

RC Joinville - francuski klub piłkarski z siedzibą w Joinville. 
Historia.
Racing Club de Joinville został założony jako Club Olympique Joinville. Przez wiele lat klub występował w niższych klasach rozgrywkowych. W 1967 roku klub po raz pierwszy w historii awansował do Division 2. Pobyt na zapleczu francuskiej ekstraklasy trwał dwa sezony. Po roku Joinville powróciło do Division 2. Tak jak za pierwszym razem występowało dwa sezony do 1973 roku. Potem klub spadał coraz niżej. W 1979 rok spadł do ligi lokalnej. Obecnie Joinville występuje w Division Excellence (X liga). 
Joinville najbardziej znane jest obecnie ze szkolenia młodzieży. Do najbardziej znanych wychowanków klubu należą: Sylvain Wiltord, Vincent Guérin i Yann Lachuer. 

</doc>
<doc id="2474931" url="https://pl.wikipedia.org/wiki?curid=2474931" title="Jan Bijak">
Jan Bijak

Jan Bijak (ur. 1 lipca 1929 w Łagiszy, zm. 4 stycznia 2014) − polski dziennikarz, trzeci, wieloletni redaktor naczelny tygodnika "Polityka" w latach 1982-1994.
Życiorys.
Po ukończeniu Szkoły Powszechnej w Łagiszy i Liceum Ogólnokształcącego im. M. Kopernika w Będzinie pracował w latach 1943-1945 jako robotnik w kopalni Grodziec, po czym wyjechał do Warszawy, gdzie podjął studia prawnicze na Uniwersytecie Warszawskim (ukończył je w 1952 roku). W latach 1949-1969 był członkiem redakcji, a następnie zastępcą redaktora naczelnego tygodnia "Nowa wieś". Członek Związku Młodzieży Polskiej oraz Związku Młodzieży Wiejskiej. Od 1954 należał do Polskiej Zjednoczonej Partii Robotniczej. Był członkiem egzekutywy i sekretarzem POP PZPR przy redakcji "Nowej Wsi". W 1965 ukończył studia w Wyższej Szkole Nauk Społecznych przy KC PZPR.
Od 1969 był dziennikarzem tygodnika "Polityka", w tym w latach 1970-1982 zastępcą redaktora naczelnego, a w latach 1982-1994 redaktorem naczelnym.
Wydał tom opowiadań "Kłopoty z sercem" (1954) oraz zbiory reportaży "Wesele w taki mróz" (1967), "Furą do Arkadii" (1973), "Piekłem nie postraszy" (1982). Publikował także w takich periodykach jak "Nowa Wieś", "Kontrasty", "Wieś Współczesna".
Według materiałów zgromadzonych w archiwum Instytutu Pamięci Narodowej był w latach 1957–1976 kontaktem służbowym Służby Bezpieczeństwa o pseudonimie "JB".
Został pochowany na cmentarzu Północnym w Warszawie E-IX-1 3 17.

</doc>
<doc id="2474932" url="https://pl.wikipedia.org/wiki?curid=2474932" title="Morten Eilifsen">
Morten Eilifsen

Morten Eilifsen (ur. 6 stycznia 1984 r.) – norweski biegacz narciarski, reprezentant klubu Henning Skilag.
W Pucharze Świata zadebiutował 11 marca 2006 roku w Oslo, gdzie zajął 52. miejsce na dystansie 50 km techniką dowolną. Był to jego jedyny start w sezonie 2005/2006 i, jako że nie zdobył punktów, nie został uwzględniony w klasyfikacji generalnej. Pierwsze punkty PŚ zdobył na początku sezonu 2007/2008 – 24 listopada 2007 roku w Beitostølen zajął 9. miejsce w biegu na 15 km techniką dowolną. Jest to jego najlepszy indywidualny wynik w Pucharu Świata. W zawodach drużynowych na podium stawał trzy razy: 25 listopada 2007 roku w Beitostølen i 20 listopada 2011 roku w Sjusjøen był drugi, a 24 lutego 2008 roku w Falun wraz z kolegami zwyciężył.
W 2004 roku wystartował na Mistrzostwach Świata Juniorów w Stryn, gdzie zajął 33. miejsce w biegu na 30 km techniką klasyczną.
Osiągnięcia.
Puchar Świata.
Miejsca na podium w zawodach.
Eilifsen jak dotąd nie stawał na podium indywidualnych zawodów Puchary Świata.

</doc>
<doc id="2474933" url="https://pl.wikipedia.org/wiki?curid=2474933" title="Festiwal Filmowy w Sarajewie">
Festiwal Filmowy w Sarajewie

Festiwal Filmowy w Sarajewie (bośn., chorw.: "Sarajevo Film Festival") – festiwal filmowy odbywający się w Sarajewie w Bośni i Hercegowinie od 1995 roku.

</doc>
<doc id="2474934" url="https://pl.wikipedia.org/wiki?curid=2474934" title="Jackie Leven">
Jackie Leven

Jackie Leven (ur. 18 czerwca 1950 w Kirkcaldy, Fife, zm. 14 listopada 2011) – szkocki muzyk rockowy, folkowy, poeta i kompozytor.
Życiorys.
Urodził się w romskiej rodzinie 18 czerwca 1950 w Kirkcaldy. Karierę muzyczną rozpoczął pod koniec lat 60. jako John St Field. W roku 1973 nagrał album "Control" wydany dwa lata później. W latach 1977-1982 był wokalistą, liderem i twórcą repertuaru grupy rockowej Doll By Doll. W roku 1994 wydał pierwszy album solowy zatytułowany "The Mystery of Love Is Greater Than The Mystery of Death". Od tej pory ukazało się ponad 20 płyt sygnowanych przez artystę własnym nazwiskiem lub pseudonimem Sir Vincent Lone.
Jackie Leven zmarł 14 listopada 2011 roku w wieku 61 lat po długiej walce z rakiem.
Dyskografia.
źródło:.

</doc>
<doc id="2474936" url="https://pl.wikipedia.org/wiki?curid=2474936" title="21 Batalion Radiotechniczny">
21 Batalion Radiotechniczny

21 Batalion Radiotechniczny – jednostka wojsk radiotechnicznych Sił Zbrojnych Rzeczypospolitej Polskiej.
Na bazie 1 batalionu radiotechnicznego z Babich Dołów, w 1974 roku utworzony został we Władysławowie 21 Batalion Radiotechniczny.
W grudniu 2000 roku rozwiązano batalion, a pododdziały radiotechniczne zostały włączone w skład 8 i 23 brt.

</doc>
<doc id="2474938" url="https://pl.wikipedia.org/wiki?curid=2474938" title="Międzynarodowy Festiwal Filmowy Festroia">
Międzynarodowy Festiwal Filmowy Festroia

Międzynarodowy Festiwal Filmowy Festroia (port.: "Festróia Festival Internacional de Cinema") – coroczny festiwal filmowy odbywający się w Setúbal w Portugalii od 1985 roku.
Główną nagrodą jest "Golfinho de Ouro" (Złoty Delfin).

</doc>
<doc id="2474940" url="https://pl.wikipedia.org/wiki?curid=2474940" title="Meduzy">
Meduzy

Meduzy (hebr. מדוזות / "Meduzot") – izraelsko-niemieck dramat obyczajowy z 2007 roku w reżyserii Sziry Gefen i Etgara Kereta, którzy w życiu prywatnym są parą. Obraz zdobył Złotą Kamerę za najlepszy debiut reżyserski na 60. MFF w Cannes.
Treść filmu przedstawia wątki ludzi mieszkających w Tel Awiwie i nieopodal. Bohaterką jest młoda dziewczyna pracująca jako kelnerka. Większa uwaga zostaje poświęcona również dwóm innym kobietom: unieruchomionej na skutek złamania nogi młodej mężatce oraz filipińskiej imigrantce. 

</doc>
<doc id="2474941" url="https://pl.wikipedia.org/wiki?curid=2474941" title="Międzynarodowy Dzień Romów">
Międzynarodowy Dzień Romów

Międzynarodowy Dzień Romów (rom. "International Roma Day") – święto romskie obchodzone corocznie 8 kwietnia ustanowione na IV Kongresie Międzynarodowego Związku Romów ("International Romani Union", IRU) w Jadwisinie k. Serocka w 1990 roku, który odbył się pod patronatem UNESCO.
Dzień obchodów upamiętnia pierwsze spotkanie przedstawicieli Romów z 25 państw, które odbyło się 8 kwietnia 1971 roku pod Londynem. 
Pierwszy Światowy Kongres Romów zainaugurował działalność Światowej Rady Romów, która zwróciła się do państw członkowskich Organizacji Narodów Zjednoczonych, aby uznały Romów za mniejszość narodową. Powołany został Międzynarodowy Komitet Cyganów, ustalono flagę i hymn.
Wszystkie te wydarzenia łączy jeden dzień, świętowany jako Międzynarodowy Dzień Romów, nie tylko przez nich samych ale także przez miłośników kultury romskiej. Obchody Dnia wspierane są na szczeblu międzynarodowym przez międzynarodowe organizacje romskie, Radę Europy, Organizację Bezpieczeństwa i Współpracy w Europie oraz Komisję Europejską.
Obchody są okazją do poszerzenia świadomości o narodzie romskim, jego zwyczajach i tradycjach (romanipen) oraz poznania problemów, z jakimi borykają się we współczesnym świecie.
W Muzeum Okręgowym w Tarnowie powstał dział gromadzący zbiory, dokumentację naukową i ikonografię dotyczącą Romów. Od 1979 roku znajduje się tu jedyna w świecie stała wystawa poświęcona Romom.

</doc>
<doc id="2474943" url="https://pl.wikipedia.org/wiki?curid=2474943" title="Vladimir Jankelevitch">
Vladimir Jankelevitch



</doc>
<doc id="2474945" url="https://pl.wikipedia.org/wiki?curid=2474945" title="22 Batalion Radiotechniczny">
22 Batalion Radiotechniczny

22 Batalion Radiotechniczny (22 brt) – pododdział wojsk radiotechnicznych Sił Zbrojnych PRL i RP.
Batalion został sformowany w 1974 roku, w Chojnicach, na bazie 2 batalionu radiotechnicznego 12 pułku radiotechnicznego. W 1995 roku jednostka otrzymała sztandar. W skład batalionu wchodziły: 1 kompania miejscowa i 3 kompanie terenowe: Gostomie koło Kościerzyny, Osielsko koło Bydgoszczy i Nowa Wieś koło Grudziądza.
W 1998 roku rozwiązano batalion, a w jego miejsce powstał Ośrodek Wykrywania i Kontroli 23 batalionu radiotechnicznego.

</doc>
<doc id="2474946" url="https://pl.wikipedia.org/wiki?curid=2474946" title="Kataloński Międzynarodowy Festiwal Filmowy w Sitges">
Kataloński Międzynarodowy Festiwal Filmowy w Sitges

Kataloński Międzynarodowy Festiwal Filmowy w Sitges (hiszp.: "Sitges Festival Internacional de Cinema Fantástico de Catalunya", kat.: "Sitges Festival Internacional de Cinema Fantàstic de Catalunya") – festiwal filmowy odbywający się w Sitges w Hiszpanii od 1968 roku.
Ostatnia edycja festiwalu odbyła się w dniach 4-14 października 2012 roku.
Następna edycja odbędzie się w dniach 11-20 października 2013 roku.

</doc>
<doc id="2474948" url="https://pl.wikipedia.org/wiki?curid=2474948" title="Centrum Fotografii Krajoznawczej PTTK">
Centrum Fotografii Krajoznawczej PTTK

Centrum Fotografii Krajoznawczej PTTK im. Waldemara Dońca w Łodzi – specjalistyczna jednostka programowa Polskiego Towarzystwa Turystyczno-Krajoznawczego powstała w 1989 roku.
Centrum Fotografii Krajoznawczej PTTK im. Waldemara Dońca jest obok Centralnego Ośrodka Turystyki Górskiej PTTK w Krakowie, Centralnej Biblioteki PTTK w Warszawie oraz Centrum Szkolenia Podwodnego w Warszawie jedną ze specjalistycznych jednostek programowych PTTK. Zajmuje się szeroko pojętym zakresem zagadnień związanych z fotografią krajoznawczą, artystyczną, techniką filmową itp.
W zakresie działania Centrum wchodzą następujące zadania:
Centrum Fotografii Krajoznawczej PTTK jest jednym z członków założycieli Regionalnej Organizacji Turystycznej Województwa Łódzkiego.
Centrum Fotografii Krajoznawczej PTTK zlokalizowane jest w zabytkowym pałacyku w Łodzi, przy ul. Stanisława Wigury 12a. 

</doc>
<doc id="2474949" url="https://pl.wikipedia.org/wiki?curid=2474949" title="Guillaume Durand de Saint-Pourçain">
Guillaume Durand de Saint-Pourçain



</doc>
<doc id="2474952" url="https://pl.wikipedia.org/wiki?curid=2474952" title="Festiwal Filmowy w Sydney">
Festiwal Filmowy w Sydney

Festiwal Filmowy w Sydney (ang.: "Sydney Film Festival") – festiwal filmowy odbywający się w Sydney w Australii od 1954 roku.

</doc>
<doc id="2474954" url="https://pl.wikipedia.org/wiki?curid=2474954" title="Leon Brunschvicg">
Leon Brunschvicg



</doc>
<doc id="2474955" url="https://pl.wikipedia.org/wiki?curid=2474955" title="Assa (rzeka)">
Assa (rzeka)



</doc>
<doc id="2474956" url="https://pl.wikipedia.org/wiki?curid=2474956" title="Amaury de Chartres">
Amaury de Chartres



</doc>
<doc id="2474957" url="https://pl.wikipedia.org/wiki?curid=2474957" title="Międzynarodowy Festiwal Filmowy w Szanghaju">
Międzynarodowy Festiwal Filmowy w Szanghaju

Międzynarodowy Festiwal Filmowy w Szanghaju (chiń.: 上海国际电影节) – festiwal filmowy odbywający się w Szanghaju w Chinach od 1993 roku.

</doc>
<doc id="2474959" url="https://pl.wikipedia.org/wiki?curid=2474959" title="Stettin Bay">
Stettin Bay

Stettin Bay (także Stetin Bay) – zatoka w południowej części Morza Bismarcka (Ocean Spokojny), u wybrzeży wyspy Nowej Brytanii, należącej do Papui-Nowej Gwinei; część zatoki Kimbe Bay. Rozciąga się między półwyspem Willaumez Peninsula na zachodzie a półwyspem Hoskins Peninsula na wschodzie. W wodach zatoki występują rafy koralowe, m.in.: Grabo Reef, Reeson Reef, Roberts Reef, Mowen Reef, Fish Reef. Nad zatoką położona jest stolica prowincji Nowa Brytania Zachodnia, Kimbe. Pozostałe miejscowości to: Ruango, Gaungo, Mai i Kullingai. U wybrzeży Stettin Bay znajduje się także lotnisko Kimbe. Na terenach przybrzeżnych występują tartaki i plantacje. Nazwa zatoki pochodzi od miasta Szczecin () i ukształtowała się w czasach, kiedy Nowa Brytania była kolonią niemiecką, a Szczecin leżał na terytorium Cesarstwa Niemieckiego.

</doc>
<doc id="2474960" url="https://pl.wikipedia.org/wiki?curid=2474960" title="Jean Le Rond d'Alembert">
Jean Le Rond d'Alembert



</doc>
<doc id="2474963" url="https://pl.wikipedia.org/wiki?curid=2474963" title="Moje córki">
Moje córki

Moje córki (ang. "Daddy's Little Girls") - amerykański film z 2007 roku.
Treść.
Monty, mechanik samochodowy samotnie wychowuje trzy córki. Kiedy sąd przyznaje opiekę nad dziećmi jego zamieszanej w handel narkotyków byłej żonie, postanawia za wszelką cenę odzyskać dziewczynki. Zwraca się o pomoc do Julii, prawniczki. Niespodziewanie pomiędzy nimi rozkwita uczucie.

</doc>
<doc id="2474964" url="https://pl.wikipedia.org/wiki?curid=2474964" title="Le Puy Foot 43 Auvergne">
Le Puy Foot 43 Auvergne

Le Puy Foot 43 Auvergne – francuski klub piłkarski z siedzibą w Le Puy-en-Velay.
Historia.
Le Puy Foot 43 Auvergne został założony w 1903 roku jako AS Le Puy. W latach 20. klub zmienił nazwę na CA Le Puy. Przez wiele lat klub występował w niższych klasach rozgrywkowych. W 1974 roku klub po raz pierwszy awansował do Division 3. W tym samym roku klub zmienił nazwę na CO du Puy. W 1984 roku klub po raz pierwszy w historii awansował do Division 2.
Pobyt na zapleczu francuskiej ekstraklasy trwał pięć (w 1986 klub był najwyższej w Division 2 na 7. miejscu). Potem klub spadał coraz niżej. W 1991 klub zmienił nazwę na SCO Le Puy. Rok później klub zmienił nazwę na Union Sportive De Football Le Puy-en-Velay. W 2009 klub po raz piąty zmienił nazwę na Le Puy Foot 43 Auvergne. Obecnie Le Puy występuje w Championnat National (II liga).

</doc>
<doc id="2474965" url="https://pl.wikipedia.org/wiki?curid=2474965" title="Daddy's Little Girls">
Daddy's Little Girls



</doc>
<doc id="2474966" url="https://pl.wikipedia.org/wiki?curid=2474966" title="Międzynarodowy Festiwal Filmowy w Sztokholmie">
Międzynarodowy Festiwal Filmowy w Sztokholmie

Międzynarodowy Festiwal Filmowy w Sztokholmie (szw.: "Stockholms internationella filmfestival") – festiwal filmowy odbywający się w Sztokholmie w Szwecji od 1990 roku.
Ostatnia edycja festiwalu odbyła się w dniach 9-20 listopada 2011 roku.

</doc>
<doc id="2474968" url="https://pl.wikipedia.org/wiki?curid=2474968" title="Rzewień">
Rzewień



</doc>
<doc id="2474969" url="https://pl.wikipedia.org/wiki?curid=2474969" title="Długi Marsz (rakieta)">
Długi Marsz (rakieta)

Długi Marsz (, "Chang Zheng"; ang. "Long March" Długi Marsz) – rodzina rakiet nośnych użytkowanych przez Chińską Republikę Ludową, zaprojektowanych pod auspicjami "China Aerospace Science and Technology Corporation", głównie przez Chińską Akademię Techniki Rakiet Nośnych (ang. "China Academy of Launch Vehicle Technology"). Ich nazwa nawiązuje do Długiego Marszu, wydarzenia historycznego w trakcie XX-wiecznej chińskiej wojny domowej między wojskami komunistycznymi a Kuomintangiem. Stosuje się skróty CZ (Chang Zheng) lub LM (od ang. Long March).
1 - cztery silniki boczne; 2 - dwa silniki boczne

</doc>
<doc id="2474971" url="https://pl.wikipedia.org/wiki?curid=2474971" title="Ftalocyjanina">
Ftalocyjanina

Ftalocyjanina – organiczny związek chemiczny o budowie zbliżonej do występującej w przyrodzie porfiryny. Jej pochodne, szczególnie jej kompleksy z kobaltem, niklem i miedzią, są stosowane jako barwniki o barwach od czerwonej po granatową. Szacuje się, że ok. 25% przemysłowo stosowanych barwników to różne pochodne ftalocyjaniny.
Pochodne ftalocyjaniny znajdują zastosowanie w przemyśle poligraficznym, włókienniczym, do barwienia tworzyw sztucznych, farb, lakierów, wyrobów gumowych. Pierwsze płyty CD-R zawierały barwniki oparte na ftalocyjaninach, które posiadały zdolność trwałej zmiany swojej barwy pod wpływem światła lasera nagrywarki, co umożliwiało nieodwracalną, jednorazową archiwizację danych.

</doc>
<doc id="2474973" url="https://pl.wikipedia.org/wiki?curid=2474973" title="PSA (firma)">
PSA (firma)



</doc>
<doc id="2474975" url="https://pl.wikipedia.org/wiki?curid=2474975" title="X-Blades">
X-Blades

X-Blades – komputerowa przygodowa gra akcji stworzona przez rosyjskie studio Gaijin Entertainment i wydana na PlayStation 3, Xbox 360 oraz Microsoft Windows przez SouthPeak Interactive i TopWare Interactive w 2007 roku.
Gracz wciela się w poszukiwaczkę skarbów Ayumi, która pragnie zdobyć artefakty. Aby tego dokonać, musi ona walczyć z różnymi przeciwnikami. Bohaterka używa do tego umiejętności magicznych oraz dwóch pistoletów z ostrzami.
Odbiór gry.
Gra spotkała się z mieszanymi reakcjami recenzentów, uzyskując średnią ocen odpowiednio 49,76% i 50% w agregatorach GameRankings oraz Metacritic w wersji na konsolę PlayStation 3.

</doc>
<doc id="2474976" url="https://pl.wikipedia.org/wiki?curid=2474976" title="Teresa Sahakian">
Teresa Sahakian

Teresa Sahakian z domu Schmidt secundo voto van Bastelaer (ur. 11 kwietnia 1915 w Warszawie, zm. 29 grudnia 2007 w Brukseli) – polska kolekcjonerka kobierców, filantropka.
Życiorys.
W 1938 roku wyszła za mąż za Georga Sahakiana, Ormianina z perskim paszportem, znawcę kultur Wschodu, eksperta w dziedzinie kobierców orientalnych, prowadzącego w Warszawie przy ul. Boduena antykwariat ze wschodnimi kobiercami. Po wybuchu II wojny światowej w 1939 roku małżeństwo wyjechało do Wiednia zabierając ze sobą kolekcję kobierców. W 1948 roku na stałe zamieszkało w Belgii.
Wspólnie z mężem Teresa Sahakian zgromadziła ponad 600 sztuk cennych dywanów oraz inne cenne kolekcje dzieł sztuki. Owocem ich kolekcjonerskich zamiłowań była prawdopodobnie największa na świecie kolekcja kobierców kaukaskich. W latach 80. zdecydowała się ją przekazać, wraz z innymi dziełami sztuki (meblami, ceramiką i wyrobami ze srebra), odbudowanemu Zamkowi Królewskiemu w Warszawie.
4 lutego 1993 roku ustanowiła Fundację Teresy Sahakian, której głównym celem jest zorganizowanie i prowadzenie ekspozycji kobierców wschodnich. Najliczniejszy w kolekcji jest zbiór 628 kobierców wschodnich i tkanin orientalnych od XVIII do XX w., wśród nich ponad 400 kobierców kaukaskich. Miejscem prezentowania kolekcji jest od 2008 roku pałac Pod Blachą.
Została pochowana na cmentarzu Powązkowskim w Warszawie.
Odznaczenia.
Odznaczona przez Prezydenta RP Krzyżem Oficerskim oraz Krzyżem Komandorskim Orderu Zasługi RP (1994). 

</doc>
<doc id="2474978" url="https://pl.wikipedia.org/wiki?curid=2474978" title="Litdok – Europa Środkowo-Wschodnia">
Litdok – Europa Środkowo-Wschodnia

Litdok – Europa Środkowo-Wschodnia (z ) – bibliograficzna baza online, pierwszy wspólny tego rodzaju projekt międzynarodowy z zakresu nauk historycznych realizowany przez Instytut im. Herdera w Marburgu oraz narodowe i regionalne pracownie bibliografii historycznych z Polski, Czech, Słowacji, Węgier i Litwy.
Historia.
Od swojego założenia w 1950 r. Instytut im. Herdera prowadził dokumentację bibliograficzną zajmującą się głównie byłymi kresami niemieckimi oraz regionami Europy Środkowo-Wschodniej zamieszkałymi przed 1945 r. przez większe skupiska ludności niemieckiej. Bibliografie publikowano w formie wykazów w czasopiśmie "Zeitschrift für Osteuropaforschung" a także w postaci wydawnictw zwartych. W wyniku zmian strukturalno-organizacyjnych w 1994 r. zaniechano dawnego modelu prac, a w jego miejsce wzięto pod uwagę cały obszar Europy Środkowo-Wschodniej. Gruntownej zmianie uległa również metoda prac. Na międzynarodowej konferencji w Marburgu w 1996 r. z udziałem przedstawicieli z Polski, Czech i Słowacji podjęto uchwałę o realizacji bibliograficznej bazy danych na zasadzie podziału pracy i wymiany danych. Baza danych została udostępniona online w 1998 r. i jest aktualizowna w trybie jednotygodniowym. Oprócz bazy online przez okres dziesięciu lat wydawano wygenerowane ze wspólnej bazy zestawienia roczne bibliografii dla poszczególnych regionów i krajów.
Zadania i profil.
Twórcy bazy Litdok postawili sobie za zadanie dokumentowanie publikacji naukowych dotyczących historii Europy Środkowo-Wschodniej od czasów prehistorycznych do czasów współczesnych. Terytorialnie projekt obejmuje obszary dzisiejszych krajów bałtyckich, Czech, Słowacji, historycznych obszarów Polski i Węgier. Baza online zawiera obecnie ponad 600 000 opisów. Roczny przyrost wynosi około 40 000 nowych tytułów. Charakterystyczną cechą bazy jest jej wielojęzyczność: wyszukiwanie tytułów, klasyfikacje i hasła rzeczowe oferowane są w językach instytucji uczestniczących w programie, tj. polskim, niemieckim, czeskim, słowackim, węgierskim, litewskim, jak również w języku estońskim, angielskim, łotewskim i rosyjskim (ostatnie dwa jeszcze bez możliwości wyszukiwania według haseł rzeczowych). Ponadto baza ma katalog haseł osobowych (obecnie ponad 47 000), zawierających rok i miejsce urodzin i śmierci wraz z krótką informację dotyczącą działalności danej osoby oraz katalog haseł geograficznych (około 16 000) z aktualną nazwą i jej historycznymi wersjami. W tym sensie katalogi stanowią odrębne źródło informacji o własnym ciężarze gatunkowym.

</doc>
<doc id="2474980" url="https://pl.wikipedia.org/wiki?curid=2474980" title="Kodeks 094">
Kodeks 094

Kodeks 094 (Gregory-Aland no. 094), ε 016 (Soden) – grecki kodeks uncjalny Nowego Testamentu na pergaminie, paleograficznie datowany na VI wiek. Rękopis przechowywany jest w Greckiej Bibliotece Narodowej (Or. 2106) w Atenach.
Opis.
Do dnia dzisiejszego zachowała się tylko 1 karta kodeksu (30 na 24 cm) z tekstem Ewangelii Mateusza (24,9-21). Tekst pisany jest dwoma kolumnami na stronę, 20 linijek w kolumnie.
Tekst kodeksu reprezentuje aleksandryjską tradycję tekstualną. Kurt Aland zaklasyfikował go do kategorii II.
Rękopis znaleziony został w Salonikach w roku 1890. Daniel Serruys sporządził pierwszy jego opis. Gregory w 1908 roku dał mu siglum 094. INTF datuje go na VI wiek.

</doc>
<doc id="2474982" url="https://pl.wikipedia.org/wiki?curid=2474982" title="Charles C. Mann">
Charles C. Mann

Charles C. Mann (ur. 1955) – amerykański dziennikarz i pisarz, specjalizujący się w tematach naukowych.
Jest współautorem czterech książek oraz dziennikarzem "Science" i "Atlantic Monthly". W 2005 napisał ', a w 2011 roku '.

</doc>
<doc id="2474983" url="https://pl.wikipedia.org/wiki?curid=2474983" title="Małgorzata (hrabina Blois)">
Małgorzata (hrabina Blois)

Małgorzata de Blois (ur. 1170–1230) – hrabina Burgundii w latach 1190-1208, hrabina Blois i Châteaudun od 1218, córka hrabiego Tybalda V oraz Alicji Francuskiej, córki króla Francji Ludwika VII oraz Eleonory Akwitańskiej. Po śmierci swego drugiego męża, który zginął zamordowany w 1200 w Besançon, rządziła przez kilka lat hrabstwem Burgundii w imieniu swych małoletnich córek. W 1208 władzę w hrabstwie przekazała swemu zięciowi. Hrabiną Blois została po bezdzietnej śmierci swego bratanka, Tybalda VI, który był ostatnim męskim przedstawicielem dynastii Blois.
Małgorzata trzykrotnie wychodziła za mąż. Jej mężami byli kolejno:

</doc>
<doc id="2474985" url="https://pl.wikipedia.org/wiki?curid=2474985" title="Lekkoatletyka na Letnich Igrzyskach Olimpijskich 2008 – bieg na 10 000 m mężczyzn">
Lekkoatletyka na Letnich Igrzyskach Olimpijskich 2008 – bieg na 10 000 m mężczyzn

Bieg na 10 000 m mężczyzn podczas XXIX Letnich Igrzysk Olimpijskich w Pekinie rozegrano w dniu 17 sierpnia na Stadionie Narodowym w Pekinie. Zwycięzcą konkursu został Etiopczyk, Kenenisa Bekele z czasem dwudziestu siedmiu minut, jednej sekundy i siedemnastu setnych. Był to nowy rekord olimpijski.
Wyniki.
Finał.
Finał odbył się 17 sierpnia o godzinie 22:45 czasu miejscowego. Zwycięzcą został, ustanawiając nowy rekord olimpijski, Etiopczyk Kenenisa Bekele.
Międzyczasy

</doc>
<doc id="2474987" url="https://pl.wikipedia.org/wiki?curid=2474987" title="Julija Nowikowa">
Julija Nowikowa

Julija Giennadjewna Nowikowa, ros. Юлия Геннадьевна Новикова (ur. 18 lutego 1973) – rosyjska aktorka filmowa i teatralna. Jest absolwentką Szkoły Dramatycznej Szepkina. Pracuje również w Teatrze Marka Rozowskiego jako aktorka teatralna.
Po raz pierwszy pojawiła się w roli Wielkiej Księżnej Olgi Nikołajewny Romanowej w filmie Gleba Panfiłowa "Carska rodzina Romanowych".

</doc>
<doc id="2474988" url="https://pl.wikipedia.org/wiki?curid=2474988" title="Ephialtes">
Ephialtes



</doc>
<doc id="2474990" url="https://pl.wikipedia.org/wiki?curid=2474990" title="Cyklop">
Cyklop



</doc>
<doc id="2474992" url="https://pl.wikipedia.org/wiki?curid=2474992" title="Djamel Bouras">
Djamel Bouras

Djamel Bouras (ur. 11 sierpnia 1971), francuski judoka. Złoty medalista olimpijski z Atlanty.
Ma algierskie korzenie. Walczył w kategorii do 78 kilogramów. Największy sukces odniósł na igrzyskach w Atlancie, brał udział również w IO 00. Był wicemistrzem świata (1997) i brązowym medalistą tej imprezy (1995) oraz medalistą mistrzostw Europy (złoto w 1996, srebro w 1995 i 1997, brąz w 1999).
Startował w Pucharze Świata w latach 1992, 1993, 1995–1997 i 1999–2001.

</doc>
<doc id="2474993" url="https://pl.wikipedia.org/wiki?curid=2474993" title="Łasica kolumbijska">
Łasica kolumbijska

Łasica kolumbijska ("Neogale felipei") – bardzo rzadki gatunek małego drapieżnego ssaka z rodziny łasicowatych (Mustelidae) znany tylko z departamentów Huila i Cauca w Kolumbii i pobliskiej północnej części Ekwadoru (gdzie zaobserwowano tylko jednego osobnika).
Umaszczenie wierzchu ciała i ogona czarno-brązowe, spód ciała pomarańczowo-żółto-brązowy. Futro dość długie. Długość ciała około 22 cm, ogon około 11 cm.
Łasica kolumbijska wydaje się zamieszkiwać tylko tereny brzegów rzek na wysokościach 1700-2700 m n.p.m. Biorąc pod uwagę intensywne wylesianie jego małego terenu występowania i fakt, że zaobserwowano łącznie mniej niż 10 osobników łasica kolumbijska może być najrzadziej spotykanym drapieżnikiem w Ameryce Południowej. Z tego powodu gatunek został oznaczony jako zagrożony w Czerwonej Księdze IUCN.
Bardzo niewiele wiadomo o zachowaniach i zwyczajach łasicy kolumbijskiej, ale niektóre jego cechy, na przykład błony pławne sugerują ziemnowodny tryb życia.

</doc>
<doc id="2474994" url="https://pl.wikipedia.org/wiki?curid=2474994" title="Flaga Królestwa SHS">
Flaga Królestwa SHS



</doc>
<doc id="2474995" url="https://pl.wikipedia.org/wiki?curid=2474995" title="Herb Królestwa SHS">
Herb Królestwa SHS



</doc>
<doc id="2474996" url="https://pl.wikipedia.org/wiki?curid=2474996" title="Skarbiec katedralny w Trewirze">
Skarbiec katedralny w Trewirze

Skarbiec katedralny w Trewirze (niem. "Domschatz Trier") – skarbiec mieszczący zbiór średniowiecznych i nowożytnych dzieł sztuki, głównie rzeźby i rzemiosła artystycznego, przy katedrze Św. Piotra w Trewirze (Nadrenia-Palatynat, Niemcy). Skarbiec, którego geneza sięga antyku należy do najbogatszych tego typu zbiorów sztuki w Niemczech.
Historia.
Geneza skarbca sięga antyku i ma związek ze świętą Heleną, matką cesarza Konstantyna Wielkiego. Cesarzowa miała sprowadzić do Trewiru (gdzie rezydował jej syn) domniemane relikwie związane z Jezusem i Jego uczniami, wśród nich tunikę Chrystusa, wspomnianą w Ewangelii Jana, fragment gwoździa z krzyża Chrystusowego, ponadto ząb św. Piotra i sandały św. Andrzeja. Istotnym dla skarbca okresem był pontyfikat arcybiskupa Egberta, który zlecił wykonanie relikwiarzy. Prócz relikwii związanych z cesarzową Heleną, Egbert polecił wykonać relikwiarz cząstki pastorału św. Piotra. By zabezpieczyć relikwiarze przed kradzieżą i pożarem, w 1200 wzniesiono w północnej części chóru skarbiec (niem. "Schatzhaus"). Szybko powiększające się zbiory skarbca wymagały nowej siedziby – ok. 1480 wybudowano w południowej części katedry tzw. "Badische Bau", które mieści archiwum oraz skarbiec katedralny. Inwentarze (1238, 1429 oraz 1776) przekazują szczegółowe informacje na temat zbiorów skarbca katedralnego, który przetrwał nietknięty przez stulecia. Dopiero w 1792 duża część zbiorów została zużyta do sfinansowania wojny przeciwko francuskim rewolucjonistom. Przetopiono wtedy na monety 399 kg złota ze skarbca. Przetrwało jedynie 12 dzieł. W XIX-XX w. dzięki licznym darom, a także zakupom skarbiec wzbogacił się o liczne dzieła sztuki, głównie z obszarów Nadrenii i Lotaryngii.
Zbiory.
Skarbiec katedralny w Trewirze mieści bogatą kolekcję dzieł plastycznych od antyku po późnej nowożytności. Do najstarszych dzieł zalicza się niewielki relief wykonany w VI wieku, z kości słoniowej przedstawiający translację relikwii do świątyni Hagia Sophia. Jest to najprawdopodobniej fragment nieistniejącego relikwiarza. Z dzieł związanych z fundacjami arcybiskupa Egberta wyróżniają się relikwiarz św. Andrzeja mieszczący oprócz sandała św. Andrzeja szereg relikwii nabytych przez świętą Helenę. Z dzieł romańskich wyróżniają się m.in. zespół romańskich trybularzy z terenów Nadrenii i Lotaryngii, w tym kadzielnica Gozberta, wykonana około 1100 roku, która jest ideowym odzwierciedleniem Świątyni Salomona i Niebiańskiej Jerozolimy. Zespół późnoromańskich insygniów arcybiskupów trewirskich tworzą m.in. emaliowane pastorały Heinricha von Finstingena i Arnolda II von Isenburga, wykonane w Limoges w XIII stuleciu.
Ponadto w skarbcu znajduje się szereg cennych rękopisów średniowiecznych i nowożytnych: Kodeks Św. Symeona z Trewiru, Ewangeliarz z Helmarshausen, Księga perykop biskupa Kuno II Falkelnsteina, zapis z pielgrzymki do Trewiru w 1655 roku, a także paramenty liturgiczne.

</doc>
<doc id="2474997" url="https://pl.wikipedia.org/wiki?curid=2474997" title="Okrągłoocy">
Okrągłoocy



</doc>
<doc id="2475000" url="https://pl.wikipedia.org/wiki?curid=2475000" title="Billy Sunday">
Billy Sunday

William Ashley „Billy” Sunday (ur. 19 listopada 1862 w Ames, zm. 6 listopada 1935 w Chicago) – amerykański baseballista i ewangelista przebudzeniowy wyznania prezbiteriańskiego. Był najważniejszym ewangelistą w pierwszej połowie XX wieku i jednym z najbardziej wpływowych w historii Stanów Zjednoczonych. Często gościł na pierwszych stronach gazet, przyjaźnił się z wpływowymi politykami i biznesmenami, bywał w Białym Domu.
Początkowo był baseballistą, ale karierę sportową poświęcił dla głoszenia Ewangelii. W swoim przesłaniu odwoływał się do patriotyzmu. Podczas I wojny światowej wzywał USA do militarnego uczestnictwa, a następnie to zaangażowanie popierał. Szczyt jego powodzenia przypada na drugą dekadę XX wieku, kiedy sprawami organizacyjno-administracyjnymi kierowała jego żona, Nell. Najbardziej udana kampania została przeprowadzona w 1917 r. w Nowym Jorku. Po roku 1920 jego kampanie nie cieszyły się już wielką popularnością.
Do końca swego życia pozostał konserwatywnym chrześcijaninem, był przeciwnikiem spożywania alkoholu (zwłaszcza whisky). Popierał reformy społeczne, ale był bardzo konserwatywny w sferze moralności. Pomimo iż na gruncie teologicznym reprezentował protestancki fundamentalizm, był nastawiony ekumenicznie do innych wyznań chrześcijańskich. Odegrał znaczącą rolę we wprowadzeniu 18 poprawki do Konstytucji Stanów Zjednoczonych w 1919 roku. Jeszcze za swego życia stał się bohaterem powieści, poezji, filmu, muzyki i rozpoznawaną postacią kultury popularnej. Po jego śmierci, jego pracę kontynuowała żona.
Dzieciństwo i młodość.
Urodził się 19 listopada 1862 r. w Ames (Iowa). Jego ojciec, William Sunday, pochodził z rodziny niemieckich emigrantów o nazwisku Sonntag, co, po ich osiedleniu się w Chambersburgu (Pensylwania), zostało przetłumaczone na „Sunday” („niedziela”). Ojciec był murarzem, podczas wojny secesyjnej został wcielony do 23 regimentu ochotników stanu Iowa. Zmarł na zapalenie płuc w Patterson (Hrabstwo Madison w Missouri) w roku 1864, pięć tygodni po narodzeniu najmłodszego syna, Williama Ashleya. Matką Sundaya była Mary Jane Corey, a jej ojciec był farmerem, młynarzem, kowalem i kołodziejem. W kilka miesięcy po śmierci pierwszego męża wyszła powtórnie za mąż, ale drugi mąż szybko opuścił rodzinę.
Gdy Billy Sunday miał dziesięć lat, matka posłała go wraz z bratem do sierocińca w Glenwood, a później do sierocińca w Davenport. W sierocińcu otrzymał wykształcenie podstawowe, nabył nawyk do porządku i dyscypliny i uświadomił sobie, że ma predyspozycje do sportu. W wieku 15 lat zamieszkał ze swoim dziadkiem.
W wieku czternastu lat Sunday pracował na farmie pułkownika Johna Scotta, polityka i biznesmena, gdzie doglądał m.in. kuca szetlandzkiego. Znajomość ze Scottem umożliwiła mu podjęcie studiów w Nevada High School, której poziom nauczania był jednym z najwyższych w regionie. Nie ukończył szkoły, jednak zdobył tam wysoki poziom wykształcenia.
W tym czasie zaczął też odnosić sukcesy sportowe. Był pierwszym Amerykaninem, który przebiegł 100 jardów w 10 sekund.
W 1880 roku zamieszkał w Marshalltown (Iowa), gdzie z powodu swej atletycznej budowy zatrudniony został w straży pożarnej. Startował w zawodach organizowanych przez straż pożarną i grał w drużynie baseballowej miasta. W 1882 roku drużyna z Marshalltown, którą Sunday reprezentował, pokonała mistrza stanu, drużynę z Des Moines, wynikiem 13-4.
Kariera baseballowa.
Billy Sunday rozpoczął karierę baseballisty w 1883 roku, kiedy związał się z występującym w National League klubem Chicago White Stockings (obecnie Chicago Cubs). W Major League Baseball zadebiutował 22 maja 1883 roku w wygranym meczu przeciwko drużynie Boston Beaneaters (obecnie Atlanta Braves). W inaugurującym sezonie wystąpił w 14 meczach, zaliczył m.in. 54 at bats, 6 runów czy 5 RBI, a wraz z zespołem zdobył wicemistrzostwo National League (wygrał wspomniany wyżej zespół z Bostonu). W sezonie 1884 zajął wraz z zespołem piąte miejsce w lidze, jednak w dwóch kolejnych zdobył dwa tytuły mistrzowskie w NL. W swoim ostatnim sezonie gry w Chicago zajął z drużyną trzecie miejsce w sezonie zasadniczym.
Od 1888 do 1890 roku występował w zespole Pittsburgh Alleghenys (dzisiejszy Pittsburgh Pirates). W nowym klubie częściej pojawiał się na placu gry (tylko w sezonie 1888 wystąpił w 120 spotkaniach, niemal tyle ile przez pierwsze cztery w White Stockings). W pierwszym sezonie gry w tym zespole zwyciężył w dwóch klasyfikacjach ligowych, a w zestawieniu skradzionych baz był trzecim najlepszym zawodnikiem ligi; w kolejnym sezonie zajął jednak ósme miejsce w klasyfikacji skradzionych baz. Drużyna ta nie osiągała tak znaczących sukcesów jak jego poprzedni klub, w jednym z sezonów jego zespół zajął nawet ostatnie miejsce w National League. W sezonie 1890 wystąpił jeszcze w 86 spotkaniach, po czym w sierpniu 1890 został odsprzedany do Philadelphia Phillies, w którym to rozegrał swoje ostatnie mecze w karierze profesjonalnej. W swoim ostatnim sezonie zajął trzecie miejsce w ligowej klasyfikacji skradzionych baz, a z zespołem z Filadelfii osiągnął trzecie miejsce w rundzie zasadniczej. Ostatnie spotkanie rozegrał 4 października 1890 roku.
Sunday występował głównie na pozycji zapolowego, okazjonalnie także na pozycji pierwszobazowego. Był zawodnikiem bardzo szybkim, jednak popełniającym wiele błędów.
W niedzielne popołudnie 1886 (lub 1887) roku spacerował ulicą i usłyszał Ewangelię głoszoną przez grupę Pacific Garden Mission. Niedługo potem sam zaczął głosić w kościołach oraz podczas spotkań organizowanych przez YMCA.
W 1886 poznał Helen Amelię Thompson, w której się zakochał. Pochodziła z lepiej sytuowanej rodziny i jej ojciec był przeciwny małżeństwu córki z Sundayem. Ostatecznie związek małżeński został zawarty 5 września 1888 roku. Przystąpił też do kościoła prezbiteriańskiego ze względu na Nell.
Wiosną 1891 roku zerwał kontrakt ze swoim klubem baseballowym gwarantujący mu dochód 2800 dolarów rocznie i rozpoczął pracę w YMCA za 83 dolary miesięcznie. W 1894 roku zespół Pittsburgh Pirates oferował mu pensję 2000 dolarów miesięcznie, ale odmówił.
Do końca życia pozostał wielkim fanem baseballu. Udzielał wywiadów dla prasy, w których wyrażał swoje opinie o tej grze. Wielokrotnie sędziował podczas rozgrywek trzecioligowych oraz amatorskich meczów w tych miejscach, w których przeprowadzał swoje „kampanie przebudzeniowe”. O ile tylko mógł, uczęszczał na ważne mecze baseballowe, włącznie z 1935 World Series (tylko w jednym meczu). W swoich kazaniach często stosował terminologię zapożyczoną z baseballu.
Statystyki w MLB.
Sezon zasadniczy
Ewangelista.
Początki służby.
W 1893 roku Sunday został asystentem ewangelisty J. Wilbura Chapmana, w owym czasie jednego z najbardziej znanych ewangelistów w USA (predestynował go do tego m.in. potężny głos). Zadanie Sundaya polegało na przybyciu do każdego miasta, do którego miał udać się Chapman, zorganizowanie spotkań modlitewnych, chóru, wzniesienie namiotu i inne sprawy ewangelizacyjne. Słuchając Chapmana, odbierał lekcje homiletyki i utożsamił się z teologią konserwatywnego chrześcijaństwa. W 1896 Chapman nieoczekiwanie wrócił do pastorostwa, a Sunday rozpoczął własne mityngi ewangelizacyjne. Pierwszy miał miejsce w Garner.
Od końca XIX wieku stopniowo stawał się coraz bardziej znanym ewangelistą, a na początku XX wieku był już najbardziej wpływowym kaznodzieją w Stanach Zjednoczonych. Często gościł na pierwszych stronach gazet. Nawet podczas I wojny światowej jego kazania publikowane były w prasie w całości. W drugiej dekadzie XX wieku stał się sensacją narodową, głosił we wszystkich większych miastach. Nie mając żadnego nagłośnienia potrafił przemawiać do 24-tysięcznego tłumu. Potrafił docierać do ludzi wszystkich klas społecznych. Był bardzo niekonwencjonalny i ekstrawagancki, podczas głoszenia rozbijał krzesła, by lepiej zobrazować przesłanie. Głosił nie tylko zza mównicy czy sprzed niej, ale lubił też wchodzić na nią.
W roku 1903 został ordynowany na duchownego w Kościele prezbiteriańskim.
Początkowo głosił w namiotach. W październiku 1906 roku śnieżyca w Salida w Kolorado zniszczyła mu namiot. Od tego czasu Sunday zaczął domagać się by miasta budowały dlań drewniane "tabernacles" (świątynie, przybytki) na czas kampanii. Było to kosztowne, pomimo iż drewno było następnie sprzedawane po zakończeniu kampanii. Obiekty te mieściły zwykle od 5 do 20 tysięcy ludzi i nazywano je Billy Sunday’s Tabernacles. Budowane były wedle pomysłu konstrukcyjnego Sundaya, budowniczymi byli zwykle wolontariusze i wznoszone je w szybkim tempie (do każdej deski wbijano tylko dwa gwoździe). Większość z nich była rozbierana zaraz po zakończeniu kampanii ewangelizacyjnej. "Tabernacles" poprawiły relacje Sundaya z ludnością, były też miarą jego sukcesu i znaczenia, ponieważ inni ewangeliści głosili zwykle w namiotach. Koszta budowy były opłacane przez kościoły oraz indywidualne ofiary i wynosiły zwykle około 20 tysięcy dolarów. W 1916 wzniesiono taką konstrukcję w Nowym Jorku, a koszty tego przedsięwzięcia wyniosły 68 tysięcy dolarów. Obiekt mógł pomieścić 18 tysięcy ludzi. Podobne obiekty wznoszone były w Chicago, Detroit, Filadelfii i wielu innych większych miastach. Wzniesiono je w niemal dwustu miastach.
Pod administracją Nell Sunday.
Zarówno Sunday, jak i jego żona źle znosili rozłąkę. W 1908 roku Sunday zdecydował powierzyć swoje dzieci niańce, natomiast jego żona Nell dołączyła do jego kampanii, zarządzała przygotowaniem krucjat i sprawami administracyjnymi. Nell wynajęła nowy personel. Stały zespół Sundaya liczył odtąd około 30 osób, a w jego skład wchodzili m.in. muzycy. Zespołem muzyków, w latach 1909–1930, kierował Homer Alvan Rodeheaver. Inną ważną osobą w zespole była bizneswoman Virginia Asher (od 1911 do 1928), która organizowała spotkania dla samych kobiet. Od 1922 roku Asher organizowała spotkania dla kobiet zajmujących się biznesem. Ważną rolę odgrywała rzesza wolontariuszy. Uważa się, że Nell w znacznym stopniu przyczyniła się do przekształcenia kampanii Sundaya w narodowy fenomen. Biografowie Sundaya powątpiewają, by jego sukces był możliwy bez udziału żony. Od tego też czasu jego kampanie prowadzone były głównie w wielkich miastach. Większość czasu Nell spędzała na sprawach menadżerskich oraz zarządzaniu zespołem ewangelizacyjnym. Opłacany zespół w różnych latach liczył od 2 do 17 osób, ale wspomagany był przez tysiące ochotników. Podczas krucjaty w Boston (1916) liczba ochotników wyniosła 35 tysięcy. Byli to członkowie chóru, ochroniarze i inni. Najważniejszym członkiem grupy był Homer Rodeheaver, który był częścią zespołu przez dwadzieścia lat i był odpowiedzialny za muzyczną stronę kampanii Billy’ego Sundaya.
Organizował spotkania dla dzieci. Pewnego razu przyniósł na takie spotkanie wielką ilość chińskich waz, a następnie rozbijał je młotkiem, by pokazać dzieciom, jak łatwo jest złamać dziesięć przykazań. Odbywały się też spotkania dla kobiet (np. 20 listopada 1906 w Kewanee – 4 tysiące uczestniczek). Na spotkaniach dla samych mężczyzn atakował grzechy seksualne.
Największym jego osiągnięciem była kampania w Nowym Jorku w 1917, trwała od 8 kwietnia do 19 czerwca, uczestniczyło w niej około miliona słuchaczy. Efektem wystąpienia było ok. 98 000 nawróceń. Prawdopodobnie przemawiał do największej liczby ludzi w historii aż do czasów wynalezienia elektrycznego nagłośnienia. Jeden z jego biografów, Robert F. Martin, szacuje, że głosił do 80–100 milionów ludzi. Szacuje się również, że pod wpływem jego kazań nawróciło się ok. 1,125 miliona ludzi, liczba ta bywa jednak kwestionowana.
Ostatniego dnia krucjaty Sunday zbierał kolektę. Otrzymywał wiele „ofiar miłości” od ludzi z wielkiego biznesu. W latach 1908–1920 otrzymał więcej niż milion dolarów. W czasach swego największego powodzenia mawiał: „Nie chcę słyszeć brzęku monet w skarbonce, chcę słyszeć szelest banknotów”. Podczas krucjaty w Detroit w 1916 Henry Leland podarował mu cadillaca za 8 tysięcy dolarów. Spotkał się z nim Henry Ford. Biznesmen J.L. Hudson oraz szef policji Detroit regularnie przychodzili na spotkania. Ostatniego dnia krucjaty otrzymał około 50 tysięcy dolarów kolekty. Według Sundaya w krucjacie uczestniczyło 2 miliony ludzi, według gazet około miliona. Gdy Sunday przybył do Detroit w 1934 otrzymał już tylko 2 tysiące dolarów. W latach 20. dwukrotnie otrzymał pieniądze od Ku Klux Klanu (w 1921 w Richmond przyjął od nich publicznie 50 dolarów). Biografowie Sundaya twierdzą, że publicznie ani nie popierał, ani nie zwalczał tej organizacji. Cyrus Hayat zauważył jednak, że Sunday skrytykował Ku Klux Klan w Chattanooga w 1919.
Podczas I wojny światowej otrzymał od brytyjskich urzędników oraz biznesmenów ofertę prowadzenia swych antyalkoholowych kampanii w Anglii. Cały jego zespół wraz z chórem miałby zostać przerzucony do Wielkiej Brytanii. Sunday odrzucił ofertę.
Przed swoją śmiercią ocenił, że w ciągu swego życia wygłosił prawie 20 000 kazań, średnio 42 kazania miesięcznie, w latach 1896–1935. W czasach, gdy cieszył się szczytem powodzenia głosił więcej niż 20 razy w tygodniu do wielkich tłumów. Nawet w 1923 roku, gdy prowadził już służbę na znacznie mniejszą skalę i stracił część dawnej popularności, 479 300 ludzi przybyło na 79 spotkań w Columbii. Największym powodzeniem cieszyły się jego kazania przeciwko alkoholowi.
Poglądy.
Wierzył w pięć niekwestionowanych zasad: Bóstwo Chrystusa, Jego narodzenie z dziewicy, Jego zmartwychwstanie, Powtórne Przyjście Chrystusa, nieomylność Biblii. Wierzył, że ekonomiczny rozwój oraz industrializacja Ameryki jest znakiem od Boga, że Ameryka jest na właściwej drodze. Korzystał z wynalazków i nowych możliwości przez nie oferowanych. Już w 1910 roku przeleciał samolotem nad Winona Lake.
Pomimo iż był prezbiterianinem, jego służba była ponad-wyznaniowa, a on sam nigdy nie był kalwinistą w ścisłym tego słowa znaczeniu. Nigdy nie zdobył formalnego wykształcenia teologicznego, ale znał dobrze Biblię, posiadał też dobrze wyposażoną bibliotekę. W przeciwieństwie do fundamentalnych protestantów był nastawiony ekumenicznie zarówno względem katolików, jak i unitarian. W 1916, przed rozpoczęciem swej kampanii ewangelizacyjnej w Baltimore, spotkał się z kardynałem Gibbonsem. Gibbons w specjalnym liście wyraził zgodę na współpracę z Sundayem dla swego duchowieństwa. Podczas swej największej krucjaty w Nowym Jorku w 1917, 3,500 osób które podpisały "decision cards" odesłał do kościołów katolickich, 900 do żydowskich synagog, a 400 do scjentologów.
Działalność społeczna i polityczna.
Podczas I wojny światowej nawoływał do wypowiedzenia wojny Niemcom. Po wypowiedzeniu wojny zgromadził w Nowym Jorku 120 500 dolarów dla amerykańskich żołnierzy. Walkę z Niemcami przyrównywał do walki nieba z piekłem. Pod koniec wojny w jednym z kazań powiedział: „Jeżeli odwrócisz piekło do góry nogami, znajdziesz «Made in Germany» podstemplowane od dołu”.
Przez wiele lat współpracował z organizacjami walczącymi o zaprowadzenie prohibicji, takimi jak: Liga Antysalonowa oraz Women's Christian Temperance Union. Od roku 1914, gdy wygłosił w Bostonie słynne kazanie "booze sermon", w którym alkohol nazwał narzędziem Szatana, zaangażował się w walce o wprowadzenie prohibicji. Odegrał znaczącą rolę we wprowadzeniu 18. poprawki do Konstytucji Stanów Zjednoczonych w 1919 roku. W przeddzień wprowadzenia prohibicji wygłosił w Nowym Jorku kazanie:
Skończy się przelewanie łez. Slumsy wkrótce przejdą do historii. Nasi więźniowie wrócą do fabryk, a więzienia przekształcą się w magazyny i spichlerze. Mężczyźni będą chodzić w pionowej pozycji, kobiety będą się uśmiechać, a dzieci będą się śmiać. Piekło będzie czekało na wynajem.
Skutek wprowadzenia prohibicji okazał się odwrotny od wizji ukazanej w kazaniu. Więzienia zapełnione zostały pijakami, skorumpowanymi funkcjonariuszami czy szmuglerami. Dodatkowo, wskutek wielkiego kryzysu i klęski ekologicznej na Południu ("Dust Bowl") powstały rzesze bezrobotnych, którzy skupiali się w slumsach znanych jako Hoovervilles. Jednak sam Billy Sunday za porażkę uznał bardziej odwołanie „swojej poprawki” do konstytucji USA, niż fakt, że szkodliwe picie się nie zmniejszyło.
Zapraszany był do Białego Domu, spotykał się z przedstawicielami elit finansowych i politycznych, z gwiazdami sportu. Jadał obiady z wieloma wpływowymi politykami, w tym z prezydentami Theodorem Rooseveltem oraz Wilsonem. Do swoich przyjaciół zaliczał takich przedsiębiorców i wpływowych działaczy jak: Hoover, Rockefeller, John M. Studebaker, H.J. Heinz, Henry Leland, S.S. Kresge i John Wanamaker.
Podczas kampanii w Los Angeles w 1917, Sundaya odwiedzili aktorzy z Hollywood oraz przedstawiciele show-biznesu, wśród nich Douglas Fairbanks, a członkowie jego grupy misyjnej zagrali z nimi charytatywny mecz baseballowy (zwycięstwo przypadło gwiazdom z Hollywoodu, padł wynik 1-0).
Był republikaninem, sprzeciwiał się eugenice, przyjmowaniu imigrantów z południowej oraz wschodniej Europy. Uważał, że imigranci budują więcej saloonów niż kościołów. Był przeciwny tańcom, graniu w karty, chodzeniu do teatru i czytaniu powieści. Równocześnie sprzeciwiał się pracy dzieci, popierał reformy społeczne, żądał prawa wyborczego dla kobiet.
Baseball traktował jako formę rekreacji korzystną dla zdrowia, a nawet patriotyczną. Do końca życia uczęszczał na mecze baseballowe.
Ostatnie lata życia.
Czasy powodzenia Sundaya przypadają na czasy pomiędzy wojną secesyjną a I wojną światową. Ameryka szukała swojej tożsamości narodowej i szukano idei, które by łączyły cały naród. Środkowy Zachód USA odgrywał wtedy pewną rolę w kulturze amerykańskiej, a Sunday był jedną z najbardziej znanych – choć zarazem kontrowersyjnych – jego postaci. Wraz ze zmianą sytuacji społecznej i pojawieniem się nowych problemów, jego znaczenie zmalało.
Szczytem jego powodzenia był rok 1917 (kampanie w Nowym Jorku i Los Angeles). Po I wojnie światowej nie cieszył się już takim powodzeniem, a jego służba zaczęła podupadać (przede wszystkim w wielkich miastach). Radio, kino i przemysł rozrywkowy sprawiły, że jego ewangelizacje nie były już tak atrakcyjne dla ludzi jak przedtem. Ludzie zaczęli przyzwyczajać się do wygodniejszego trybu życia oraz nowego typu rozrywek. W 1921 roku pisał do swojej żony, że wielkie miasta unikają go. Miał też problem z finansowaniem swojej misji.
Trzej jego synowie popełniali te właśnie grzechy, z którymi walczył ich ojciec (cudzołóstwo, rozwody, pijaństwo), co miało szkodliwy wpływ na jego służbę. Był szantażowany przez kobiety związane z jego synami. Jego jedyna córka, Helen, zmarła w 1932 na zapalenie płuc. Jego najstarszy syn, George, popełnił samobójstwo wyskakując przez okno w 1932.
Pojawiły się zarzuty wobec Sundaya o materializm. Oskarżano go, że jest narzędziem w rękach wielkiego kapitału. Ponadto stan jego zdrowia nie pozwalał na dawną aktywność. Miał atak serca na początku 1935 roku, lekarz zalecił mu, by zaprzestał głoszenia. Sunday zignorował prośbę lekarza. Stan zdrowia stale się pogarszał. Pod koniec życia musiał zrezygnować z wielu swoich planów (dwutygodniowe spotkanie w Waszyngtonie, podróż do Miami). Swoje ostatnie kazanie wygłosił 27 października na temat "What must I do to be saved?" („Co muszę zrobić, aby być zbawionym?”). Przez historyków ewangelikalnego protestantyzmu określany jest jako ten, który wykradł milion dusz od szatana, ale stracił własną rodzinę.
Zmarł 6 listopada 1935 na atak serca. Pogrzeb odbył się 9 listopada w Chicago, w Moody Memorial Church. Na pogrzebie jego żona, Nell, powiedziała, że nie będzie już nikogo, kto będzie mógł go zastąpić. Oceniano, że nie będzie miał problemu z wejściem do nieba ktoś, kto nawrócił milion. Nell oceniła, że w ciągu 39 lat Sunday głosił dla 85 milionów ludzi. Kondolencje dla wdowy przesłał m.in. prezydent Franklin Delano Roosevelt.
Po śmierci Sundaya jego żona dbała o dobry wizerunek męża i dobrą pamięć o nim. Osobiście zaangażowała się w kilku misjach chrześcijańskich, zwłaszcza w „Pacific Garden Mission” i pracowała w nich do końca swego życia. Nell Sunday kilkakrotnie przemawiała na krucjatach Billy’ego Grahama i wielokrotnie przemawiała w Bob Jones College (otrzymała honorowy stopień naukowy). Spotkały ją również inne wyróżnienia i zaszczyty.
Wpływ na kulturę.
W latach 1908–1920 napisano o Sundayu więcej niż 60 artykułów w popularnych pismach i niemal wszędzie, gdziekolwiek wszedł, czyhał nań fotograf. W 1914 roku "American Magazine" uznał go za ósmego wielkiego Amerykanina. Jeszcze za swego życia stał się częścią kultury popularnej, wszedł do filmu, powieści i poezji. Zajmowali się nim pisarze tacy jak: Sinclair Lewis, Henry M. Tichenor oraz John Reed.
Sinclair Lewis w swej powieści "Babbitt" (1922) sportretował Sundaya w postaci Mike’a Monday’a: Jest to wyróżniający się ewangelista, najbardziej znany „protestancki papież” Ameryki. Nic nie osiągnął jako płatny wojownik, więc postanowił zarabiać na „służbie dla Pana”. W 1927 roku sportretował go ponownie w kontrowersyjnej powieści "Elmer Gantry". Bohaterem powieści jest skorumpowany kaznodzieja, Elmer Gantry, który obiecuje wszystkim niebo za ciężkie pieniądze. Głosi abstynencję, ale regularnie się upija, kazania są plagiatami z dzieł agnostyków takich jak Robert G. Ingersoll, prowadzi niemoralne życie hipokryty, kilkakrotnie zmienia swą przynależność kościelną. Sunday zaliczył Lewisa do „kohorty szatana”.
W 1917 roku nakręcono krótki niemy film dokumentalny "Billy Sunday’s Tabernacle", w reżyserii F.M. Folletta, producentem był William Randolph Hearst. Film dotyczy budynku Billy Sunday’s Tabernacle wzniesionego w Nowym Jorku.
Fred Fisher, kompozytor z Kolonii, który wyemigrował do USA, w 1922 roku skomponował utwór z gatunku Tin Pan Alley, pt. „Chicago (That Toddling Town)”. Utwór mówi o krucjacie Sundaya z 1918 w Chicago i jego walce o wprowadzenie prohibicji. Utwór znany jest w wielu wersjach, ale najbardziej rozpowszechnioną jest wersja Franka Sinatry z 1957 roku.
Sunday pojawia się jako postać literacka również w powieściach końca XX wieku. John Jakes wzmiankuje o Sundayu w swej historycznej powieści o Chicago "Homeland". Życie Sundaya posłużyło jako metafora w powieści australijskiego pisarza, Roda Jonesa, zatytułowanej "Billy Sunday". Celem powieści jest odkrycie idei Ameryki, w przełomowym punkcie jej historii.
Oceny.
Sinclair Lewis, Henry M. Tichenor oraz John Reed zarzucali Sundayowi, że jest narzędziem w rękach wielkiego biznesu. Poeta Carl Sandburg nazwał go "four-flusher" oraz "bunkshooter". Biografowie Sundaya zauważyli, że zarzut wspierania wielkiego kapitału jest trudny do utrzymania, ponieważ Sunday popierał reformy społeczne. Sprzeciwiał się pracy dzieci, wspierał sufrażystki. W odniesieniu do kapitalistów twierdził, że prowadzą oni przykładne życie, a jednocześnie okradają kieszenie 80 milionów ludzi poprzez swe monopole oraz przewagę na rynku; potępiał taką postawę. Sunday nigdy nie stracił swej sympatii dla ludzi ubogich i niższych warstw społecznych.
Jeszcze za jego życia zarzucano mu braki w wykształceniu, ale jako kontrargument wysuwano, że umiał przemawiać w języku, który był dla ludzi zrozumiały. Umiał pogodzić swoje kampanie przebudzeniowe z przygotowaniami wojennymi, które też wspierał finansowo. Łączył Ewangelię z patriotyzmem. Zarzuca mu się, że głosił chrześcijaństwo, w którym wybór zbawienia pod wieloma względami przypomina podjęcie decyzji w świecie biznesu i w rezultacie zamienił przebudzenie w "show–business".
Najczęściej stawiany zarzut dotyczył umiłowania pieniędzy. Sunday odpowiadał, że średnio mu wychodzi tylko dwa dolary za jednego „nawróconego”, inni ewangeliści biorą znacznie więcej.
Innym stawianym mu zarzutem, jest plagiaryzm. Jeden z jego krytyków zarzucił, że 75% jego kazań zapożyczonych zostało z dzieł innych autorów. Co prawda w czasach aktywności Sundaya rozpowszechnioną praktyką było zapożyczanie cudzego materiału bez poprawnego wskazywania źródła, jednak w przypadku Sundaya zachodzi ta różnica, że jego kazania były publikowane i sprzedawane. Na potrzeby swoich kazań Sunday często korzystał z "Ingersollia" (1899) oraz "Iconoclast" (1916).
Niektórzy teolodzy postrzegali fenomen Sundaya jako religijne bankructwo i zagrożenie dla Kościoła. Rabin Stephen Samuel Wise, który nigdy nie słuchał Sundaya, a jedynie czytał to, co o nim napisano, nazwał go największym teologicznym łamistrajkiem w historii i zarzucał mu profanację chrześcijaństwa. Rabina przerażał fakt, że chrześcijańscy duchowni chętnie oferowali Sundayowi wszelką współpracę.
Jego zwolennicy uważali, że jest największym „przebudzeniowcem” w historii Stanów Zjednoczonych, a być może największym od dni apostołów.

</doc>
<doc id="2475002" url="https://pl.wikipedia.org/wiki?curid=2475002" title="Bogdan Balcerowicz">
Bogdan Balcerowicz



</doc>
<doc id="2475003" url="https://pl.wikipedia.org/wiki?curid=2475003" title="From Newport to London. Greatest Hits Live ...and More">
From Newport to London. Greatest Hits Live ...and More



</doc>
<doc id="2475004" url="https://pl.wikipedia.org/wiki?curid=2475004" title="Park im. Wincentego á Paulo w Krakowie">
Park im. Wincentego á Paulo w Krakowie

Park im. Wincentego á Paulo – park w Krakowie, położony pomiędzy ulicami: Bydgoską, Stanisława Skarbińskiego, Juliusza Lea, Misjonarską i aleją Kijowską.
Powstał po II wojnie światowej na obszarze dawnych ogrodów Misjonarskich i parafialnych, przy kościele Najświętszej Maryi Panny z Lourdes. Pierwotnie nosił imię Adama Polewki – publicysty, pisarza, tłumacza, lewicowego działacza politycznego, posła na Sejm Ustawodawczy. Stojący tam jego pomnik usunięto po 1989 r. a park Uchwałą Rady Miasta Krakowa w 1991 r. został Parkiem im. Wincentego á Paulo.
W 2008 r. został rozstrzygnięty przetarg na zagospodarowanie terenu Parku Wincentego á Paulo w Krakowie i park został odnowiony.
W kwietniu 2010 r. odsłonięto i poświęcono pomnik patrona parku, Wincentego á Paulo – francuskiego księdza katolickiego, założyciela zgromadzeń szarytek i lazarystów, świętego Kościoła katolickiego, pioniera Misji. Rzeźba odlana z brązu przedstawia postać Świętego błogosławiącego małego chłopca, została umieszczona na ceglanym cokole. Autorem pomnika jest dr Karol Badyna.

</doc>
<doc id="2475005" url="https://pl.wikipedia.org/wiki?curid=2475005" title="Łasica japońska">
Łasica japońska

Łasica japońska ("Mustela itatsi") – gatunek małego drapieżnego ssaka z rodziny łasicowatych (Mustelidae). Rodzimy w Japonii, gdzie występuje na wyspach Honshū, Kyūshū i Shikoku. Introdukowany na Hokkaidō i Wyspach Ryukyu w celu kontroli populacji gryzoni a także na wyspę Sachalin w Rosji.
Klasyfikowany wcześniej jako podgatunek łasicy syberyjskiej ("M. sibirica"). Oba gatunki są bardzo podobne w wyglądzie ale mają różne proporcje długości ogona do długości ciała. Także różnice genetyczne sugerują, że gatunki rozdzieliły się około 1.6-1.7 milionów lat temu. Zasięgi występowania obu gatunków pokrywają się w zachodniej Japonii, gdzie łasica syberyjska została introdukowana.
Umaszczenie pomarańczowo-brązowe z ciemniejszymi zabarwieniami na głowie. Długość ciała dorosłego samca dochodzi do 35 cm, ogona do 17 cm. Samice mniejsze od samców. Gatunek występuje zwykle w górzystych i zalesionych terenach w pobliżu wody. Dieta składa się z myszy, żab, gadów, owadów i rakowatych. Zgodnie z czerwoną księgą IUCN jest to gatunek najmniejszej troski.

</doc>
<doc id="2475015" url="https://pl.wikipedia.org/wiki?curid=2475015" title="Titus Lucretius Carus">
Titus Lucretius Carus



</doc>
<doc id="2475021" url="https://pl.wikipedia.org/wiki?curid=2475021" title="Baku (1915)">
Baku (1915)

Baku (ros.: "Баку") – rosyjski statek transportowy Floty Czarnomorskiej
Statek był budowany na zamówienie Towarzystwa Produkcji Naftowej „G. M. Lianozow i synowie” z Baku jako tankowiec motorowy pod nazwą „Stiepan Lianozow”. Stępka została położona 27 października 1913 w stoczni w Mikołajowie. Wodowanie odbyło się 7 marca 1915. Statek miał przewozić naftę z portów Morza Czarnego do krajów Europy Zachodniej, jednak z powodu I wojny światowej na początku lipca 1916 został zarekwirowany przez rosyjską marynarkę wojenną. Przemianowano go na „Baku”. Służył we Flocie Czarnomorskiej jako transportowiec. Z powodu licznych usterek w II połowie października 1917 przeszedł remont silnika. W połowie marca 1918 statek przejęli Ukraińcy, ale już pod koniec tego miesiąca obsadzili go Niemcy, po czym w sierpniu przepłynęli nim do Odessy, a następnie do Sewastopola. Pod koniec listopada statek zajęli alianccy interwenci, przekazując go wkrótce Białym. Wiosną 1919 statek opanowali bolszewicy, ale latem tego roku został odbity przez Białych. Dowództwo objął praporszczik Ljudwig F. Demme. Na początku lutego 1920 statek został ewakuowany z Odessy do Konstantynopola. W połowie lutego 1921 przepłynął do Bizerty, dołączając do okrętów wojennych i statków Eskadry Rosyjskiej. W kwietniu 1922 statek wszedł w skład francuskiej marynarki handlowej pod nazwą „Loire”. Zajmował się przewozami produktów naftowych pomiędzy portami południowej Francji i Bizertą. Od 1929 znajdował się w rezerwie. Od kwietnia 1932 pełnił rolę hulka w porcie w Breście, zaś od 1933 w jednym z portów algierskich. Podczas II wojny światowej pełnił rolę barki naftowej. 22 kwietnia 1947 oddano go na złom.
Linki zewnętrzne.
Historia statku transportowego „Baku” (jęz. rosyjski)

</doc>
<doc id="2475022" url="https://pl.wikipedia.org/wiki?curid=2475022" title="René-Just Haüy">
René-Just Haüy

René Just Haüy (ur. 28 lutego 1743 w Saint-Just-en-Chaussée, zm. 3 czerwca 1822 w Paryżu) – francuski mineralog, wraz z Jeanem Baptiste Romé de l'Isle był twórcą krystalografii geometrycznej.
Życiorys.
Pochodził z biednej rodziny tkackiej. Absolwent Collège de Navarre i Collège de Lemoine, po ukończeniu którego przyjął święcenia kapłańskie i wykładał w koledżu. Podczas swej 21-letniej pracy w Collège de Navarre zainteresował się botaniką. W r. 1802 został profesorem mineralogii w Muzeum Historii naturalnej w Paryżu, a w 1809 został mianowany na podobne stanowisko na Sorbonie. Krystalografią zainteresował się przypadkowo; podczas obserwowania pękniętego kryszatału kalcytu zauważył regularności w jego strukturze. Po przeprowadzeniu szeregu eksperymentów sformułował teorię struktury kryształu, w której najistotniejszą było stwierdzenie istnienia stałych kątów, które miały być identyczne jak struktura cząsteczkowa kryształów. Badał również zjawisko piezoelektryczności kryształów.
Prześladowany podczas rewolucji francuskiej; jego kolekcję minerałów skonfiskowano, a sam Haüy został uwięziony w Seminaire St-Firmin. Po zakończeniu rewolucji wrócił do pracy naukowej.
Jego bratem był pedagog Valentin Haüy.
Hołd.
Był jednym z pierwszych członków Legii Honorowej. 
Jego nazwisko pojawiło się na liście 72 nazwisk na wieży Eiffla.

</doc>
<doc id="2475025" url="https://pl.wikipedia.org/wiki?curid=2475025" title="3 Armia RFSRR">
3 Armia RFSRR



</doc>
<doc id="2475027" url="https://pl.wikipedia.org/wiki?curid=2475027" title="Henri Tresca">
Henri Tresca

Henri Édouard Tresca (ur. 12 października 1814 w Dunkierce, zm. 21 czerwca 1885 w Paryżu) – francuski inżynier, profesor paryskiego Conservatoire National des Arts et Métiers. Na podstawie doświadczeń Charles’a Coulomba sformułował hipotezę wytrzymałościową (nazywaną hipotezą Coulomba-Treski), w której jako kryterium uplastycznienia podał wartość maksymalnego naprężenia ścinającego. Kryterium Treski można wyrazić: materiał przejdzie w stan plastyczny, jeśli
formula_1
Kryterium Treski sprawdza się dla stopów aluminium.
Tresca pracował również przy konstrukcji wzorca metra dla Międzynarodowego Biura Miar i Wag, wykonując 28 platynowo-irydowych prototypów liniowego wzorca metra.

</doc>
<doc id="2475029" url="https://pl.wikipedia.org/wiki?curid=2475029" title="Jacques Antoine Charles Bresse">
Jacques Antoine Charles Bresse

Jacques Antoine Charles Bresse (ur. 9 października 1822 w Vienne (miasto), zm. 22 maja 1885 w Paryżu) – francuski inżynier, konstruktor dróg i mostów. Zajmował się zwłaszcza elementami giętymi i łukami. Opracował liczne wzory w obliczaniu konstrukcji żelaznych mostów kolejowych.
W 1843 ukończył École polytechnique, a następnie zastąpił Jeana Baptiste Belangera na stanowisku rektora uczelni, której następnie był szefem przez trzydzieści lat.
Jego nazwisko pojawiło się na liście 72 nazwisk na wieży Eiffla.

</doc>
<doc id="2475031" url="https://pl.wikipedia.org/wiki?curid=2475031" title="Louis Le Chatelier">
Louis Le Chatelier

Louis Le Chatelier (ur. 20 lutego 1815 w Paryżu, zm. 10 listopada 1873 w Paryżu) – francuski inżynier górnictwa.
Studiował na École Polytechnique i specjalizował się w inżynierii górnictwa. Opracował metodę wykrywania gazów kopalnianych oraz lampę nazwaną jego imieniem. Pracował również nad metodą uzyskiwania aluminium z boksytów, wykorzystaną później w procesie Bayera. Opracował metodę badania zmian objętościowych kruszyw mineralnych. Ojciec Henriego Le Chateliera.
Jego nazwisko pojawiło się na liście 72 nazwisk na wieży Eiffla.

</doc>
<doc id="2475033" url="https://pl.wikipedia.org/wiki?curid=2475033" title="Louis Picamoles">
Louis Picamoles

Louis Picamoles (ur. 5 lutego 1986 w Paryżu) – francuski rugbysta, grający w trzeciej linii młyna w zespole Stade Toulousain oraz w reprezentacji narodowej. Zdobywca srebrnego medalu podczas Pucharu Świata w Rugby w 2011.
Kariera klubowa.
Związany był z klubem Montpellier od 1999 roku. Zadebiutował w pierwszej drużynie w sezonie 2004/2005, a od roku 2007 regularnie występował w pierwszym składzie. Grę w tym zespole zakończył dużym osiągnięciem, wybrany został bowiem do najlepszej piętnastki sezonu 2007/08 ligi francuskiej.
W roku 2009 podpisał czteroletni kontrakt z zespołem Stade Toulousain. Z drużyną tą w sezonie 2009/10 wygrał Puchar Heinekena oraz mistrzostwo Francji w dwóch następnych sezonach. W 2013 roku przedłużył kontrakt o kolejne trzy lata, a jego kwota wynosiła 25 tysięcy euro miesięcznie. W 2014 roku był nominowany do wyróżnienia dla najlepszego europejskiego zawodnika.
Kariera reprezentacyjna.
Uczestniczył w 2005 r. mistrzostwach świata U-19 rozegranych w Południowej Afryce, a w 2007 r. także w Pucharze Sześciu Narodów dla drużyn U-21. W 2006 roku zagrał również w akademickiej kadrze Francji w meczu przeciwko Hiszpanii.
Został tysięcznym reprezentantem Francji, kiedy zadebiutował w seniorskiej kadrze narodowej meczem z Irlandią 9 lutego 2008, zastępując w składzie na ten mecz kontuzjowanego Elvisa Vermulena. Zagrał w tym turnieju jeszcze w dwóch meczach, po czym został wybrany na letnie i jesienne mecze przeciw drużynom z południowej półkuli. Powołania otrzymał również w następnym roku – zagrał w pierwszej połowie sezonu w czterech spotkaniach Pucharu Sześciu Narodów 2009 oraz w czerwcowych meczach przeciw Nowej Zelandii.
W listopadzie 2009 roku został wybrany graczem meczu przeciwko ówczesnym mistrzom świata. Kilka dni później na treningu doznał kontuzji, która wykluczyła go z dalszych spotkań. Ominęło go powołanie na Puchar Sześciu Narodów 2010 i pojawił się w reprezentacji dopiero na tournée po południowej półkuli osiem miesięcy później. Swoją postawą nie zaimponował sztabowi szkoleniowemu kadry, nie zagrał więc ani w kończących rok spotkaniach, ani w Pucharze Sześciu Narodów 2011.
Został niespodziewanie zgłoszony do składu na Puchar Świata w Rugby 2011. Zagrał w trzech meczach turnieju zakończonego zdobyciem przez Francję srebrnego medalu, a w spotkaniu z Kanadą otrzymał tytuł najlepszego gracza meczu. W kolejnych sezonach stał się podstawowym zawodnikiem kadry.

</doc>
<doc id="2475036" url="https://pl.wikipedia.org/wiki?curid=2475036" title="Jules Triger">
Jules Triger

Jules Triger lub Jacques Triger (ur. 11 marca 1801 w Mamers, zm. 16 grudnia 1867 w Paryżu) – francuski inżynier górnictwa i geolog. Był jednym z dyrektorów kopalni węgla kamiennego w Anjou.
Życiorys.
Był autorem tzw. metody Trigera, czyli wydobywania urobku z warstw położonych niżej niż wodonośne przy zastosowaniu kesonu. Keson jest otwarty na dnie, a woda jest wypompowywana przy pomocy sprężonego powietrza. Metoda ta, zastosowana najpierw w kopalni, była następnie używana podczas budowy mostów, m. in mostu brooklińskiego. Metodę tę wykorzystał również Gustave Eiffel przy budowie wieży Eiffla. Jako jeden z pierwszych opisał objawy choroby kesonowej.
Jego nazwisko pojawiło się na liście 72 nazwisk na wieży Eiffla.

</doc>
<doc id="2475038" url="https://pl.wikipedia.org/wiki?curid=2475038" title="Moers (ujednoznacznienie)">
Moers (ujednoznacznienie)

Niemcy:
Osoby:
Inne:
Zobacz też:

</doc>
<doc id="2475039" url="https://pl.wikipedia.org/wiki?curid=2475039" title="Mörs">
Mörs

Osoby:
Zobacz też:

</doc>
<doc id="2475041" url="https://pl.wikipedia.org/wiki?curid=2475041" title="Lekkoatletyka na Letnich Igrzyskach Olimpijskich 2008 – bieg na 10 000 m kobiet">
Lekkoatletyka na Letnich Igrzyskach Olimpijskich 2008 – bieg na 10 000 m kobiet

Bieg na 10 000 m kobiet podczas XXIX Letnich Igrzysk Olimpijskich w Pekinie rozegrano w dniu 17 sierpnia na Stadionie Narodowym w Pekinie. Zwyciężczynią konkursu została Etiopka, Tirunesh Dibaba z czasem dwudziestu dziewięciu minut, jednej pięćdziesięciu czterech sekund i sześćdziesięciu sześciu setnych. Był to nowy rekord olimpijski.
Wyniki.
Finał.
Finał odbył się 15 sierpnia o godzinie 22:45 czasu miejscowego. Zwycięzcą został, ustanawiając nowy rekord olimpijski, Etiopka Tirunesh Dibaba.
Międzyczasy

</doc>
<doc id="2475053" url="https://pl.wikipedia.org/wiki?curid=2475053" title="Rheinberg">
Rheinberg

Rheinberg – miasto w Niemczech, w kraju związkowym Nadrenia Północna-Westfalia, w rejencji Düsseldorf, w powiecie Wesel. W 2010 roku liczyło 31 587 mieszkańców.
Współpraca.
Miejscowości partnerskie:

</doc>
<doc id="2475055" url="https://pl.wikipedia.org/wiki?curid=2475055" title="Voerde (Niederrhein)">
Voerde (Niederrhein)

Voerde (Niederrhein) – miasto w Niemczech, w kraju związkowym Nadrenia Północna-Westfalia, w rejencji Düsseldorf, w powiecie Wesel. W 2010 roku liczyło 31 587 mieszkańców.

</doc>
<doc id="2475057" url="https://pl.wikipedia.org/wiki?curid=2475057" title="Lekkoatletyka na Letnich Igrzyskach Olimpijskich 2008 - bieg na 10000 m kobiet">
Lekkoatletyka na Letnich Igrzyskach Olimpijskich 2008 - bieg na 10000 m kobiet



</doc>
<doc id="2475059" url="https://pl.wikipedia.org/wiki?curid=2475059" title="Voerde">
Voerde

Niemcy:

</doc>
<doc id="2475062" url="https://pl.wikipedia.org/wiki?curid=2475062" title="Haymarket Riot">
Haymarket Riot

Haymarket Riot – zamieszki 4 maja 1886 na placu Haymarket w Chicago, które wybuchły w czasie demonstracji robotniczej. Zwane są także jako „Haymarket affair” lub „Haymarket massacre”.
Przebieg.
Zamieszki zrodziły się ze strajku robotników, którzy domagali się zniesienia 12-godzinnego dnia pracy, wprowadzenia 8-godzinnego czasu pracy oraz podwyżki wynagrodzeń. 1 maja 1886 rozpoczęły się starcia z policją, a 3 maja w ich wyniku zginęło sześciu robotników. Robotnicy w odruchu protestu zaczęli się gromadzić na Haymarket Square. Następnego dnia w trakcie trwającego wiecu w tłum protestujących i policjantów została wrzucona bomba – zginęło od niej 11 osób, wielu było rannych. W odpowiedzi policja otworzyła ogień do zgromadzonych.
Po wydarzeniu.
Mimo braku dowodów, o spowodowanie zamachu zostali oskarżeni przywódcy robotników. Po pokazowym procesie sześciu z oskarżonych (George Engel, Samuel Fielden, Louis Lingg, Albert Parsons, Michael Schwab oraz August Spies) zostało skazanych na karę śmierci. Razem z nimi powieszono Adolpha Fischera. Louis Lingg popełnił samobójstwo w celi. Oscar Neebe został skazany na 15 lat więzienia. Kary śmierci dla Schwaba i Fieldena zostały zamienione przez gubernatora Oglesby’ego na kary dożywotniego więzienia. Trzech: Samuel Fielden, Oscar Neebe i Michael Schwab zostało ułaskawionych przez kolejnego gubernatora, Johna Petera Altgelda (także Niemca z pochodzenia). W prasie lewicowej i literaturze socjalistycznej skazanie robotników traktowano jako mord sądowy.
Na miejscu zamieszek ustawiono początkowo statuę ku czci zabitego policjanta, co robotnicy odebrali jako prowokację. Po licznych incydentach zabrano ją stamtąd w latach 70. XX wieku. W 2004 postawiono nowy pomnik, symbolizujący wolność słowa, autorstwa rzeźbiarki Mary Brogger.
Wydarzeniom z Haymarket amerykański pisarz Howard Fast poświęcił swoją powieść "Amerykanin" z 1946 r.
Dla upamiętnienia tych wydarzeń II Międzynarodówka ustanowiła 1 maja Świętem Pracy.

</doc>
<doc id="2475067" url="https://pl.wikipedia.org/wiki?curid=2475067" title="Cerkiew św. Marka w Białej Podlaskiej">
Cerkiew św. Marka w Białej Podlaskiej

Cerkiew pod wezwaniem św. Apostoła i Ewangelisty Marka – prawosławna cerkiew polowa w Białej Podlaskiej. Należy do parafii wojskowej św. Marka w Białej Podlaskiej, w Prawosławnym Ordynariacie Wojska Polskiego PAKP.
Świątynia znajduje się na terenie dawnej jednostki wojskowej, przy ulicy Łomaskiej 94A.
Dawna kaplica rzymskokatolicka, przekazana prawosławnym w 2000. W latach 2009–2012 obiekt gruntownie przebudowano, w celu zwiększenia powierzchni użytkowej oraz nadania budynkowi wyglądu prawosławnego obiektu sakralnego. 29 kwietnia 2012 cerkiew została konsekrowana.
Obok cerkwi wzniesiono murowaną dzwonnicę parawanową, wyposażoną w 3 dzwony.
W lutym 2020 r. dokonano włamania do cerkwi (ukradziono kielich eucharystyczny, ewangeliarz i kilka ksiąg liturgicznych).

</doc>
<doc id="2475068" url="https://pl.wikipedia.org/wiki?curid=2475068" title="Jan Dobsch">
Jan Dobsch

Jan (Janusz) Dobsch ps. "Mały Janek" (br.inf. o dacie urodzenia - zg. 13 sierpnia 1944) harcerz, podchorąży Armii Krajowej. Dowódca plutonu 238 w Zgrupowaniu „Żmija”, zginął w trakcie powstania warszawskiego w Puszczy Kampinoskiej.
Życiorys.
Był absolwentem Gimnazjum im. A. Mickiewicza w Warszawie, oraz harcerzem III Warszawskiej Drużyny Harcerskiej im. ks. Józefa Poniatowskiego. 7 września 1939 wyszedł wraz z grupą harcerzy z Warszawy, zaciągając się pod dowództwem drużynowego Jerzego Kłossowskiego, do Samodzielnej Kompanii Przeciwczołgowej z Grodna, biorąc udział w bitwie pod Kockiem. Wzięty do niewoli i osadzony w obozie w Radomiu, został wraz Kłossowskim zwolniony w październiku 1939.
Po powrocie do Warszawy podjął działalność w odtwarzaniu konspiracyjnych struktur III Warszawskiej Drużyny Harcerskiej, występującej jako Hufiec „Trzy Krzyże”, pod kierunkiem Stanisława Broniewskiego „Michał Howerla”. W 1940 dowodził zastępem w drużynie.
W 1942 lub 1943 został skierowany na kurs Szkoły Podchorążych Rezerwy Piechoty „Agrikola”, który ukończył w stopniu kaprala podchorążego. Tam został zwerbowany przez instruktora szkoły rtm. Adama Rzeszotarskiego „Junosza” do oddziałów Obwodu Żoliborz ZWZ-AK. Tam wszedł w skład plutonu 225.
28 kwietnia 1943 uczestniczył w akcji dywersyjnej na rzecz wsparcia powstania w getcie warszawskim. Na rozkaz dowódcy obwodu ppłk. Mieczysława Niedzielskiego „Żywiciel”, brał udział w ataku na posterunek SS na rogu ul.Konwiktorskiej i Zakroczymskiej. W czasie akcji zabito trzech esesmanów.
W ramach Rejonu 2 – Marymont Obwodu Żoliborz ZWZ-AK, od początku 1944, dowodził plutonem 238. Po wybuchu powstania, w nocy z 1 na 2 sierpnia wyszedł wraz oddziałami obwodu do Puszczy Kampinoskiej. Od 2 sierpnia wraz z kompanią „Andrzeja". W trakcie powrotu na Żoliborz, kompania starła się z Niemcami w okolicy osiedla „Zdobycz Robotnicza”, i zawróciła do Puszczy celem dozbrojenia się. Od 10 sierpnia oddział „Andrzeja”, w tym pluton „Małego Janka” zostały włączone w skład pułku „Palmiry-Młociny”.
W nocy z 13 na 14 sierpnia 1944 dowodził atakiem na oddział niemiecki w Zaborówku. Spalono szopę w której znajdowały się pojazdy pancerne, oraz zabito i raniono wielu Niemców. Zginął w trakcie ataku.

</doc>
<doc id="2475075" url="https://pl.wikipedia.org/wiki?curid=2475075" title="Agnieszka Mirahina">
Agnieszka Mirahina

Agnieszka Mirahina (ur. w 1985 roku) − polska poetka.
Życiorys.
Absolwentka filologii rosyjskiej i polskiej na Uniwersytecie Warszawskim i Uniwersytecie Wrocławskim. Wiersze publikowała m.in. w „Dekadzie Literackiej”, „Wakacie online”, „Ricie Baum” i „Lampie”. Poetka projektu Sfotografuj wiersz – Zwierszuj fotografię. Opublikowała trzy książki poetyckie: "Radiowidmo", która stanowiła główną nagrodę w projekcie „Połów 2009” adresowanym do poetów przed debiutem książkowym, "Do rozpuku" oraz "Widmowy refren", za którą została nominowana do Nagrody Literackiej Gdynia 2015. Jej twórczość można opisywać jako czerpiącą inspiracje z przedwojennej awangardy bądź z katastrofizmu.

</doc>
<doc id="2475082" url="https://pl.wikipedia.org/wiki?curid=2475082" title="Obraz Smętnej Dobrodziejki Krakowa">
Obraz Smętnej Dobrodziejki Krakowa

Obraz Matki Boskiej Bolesnej w Krakowie, zwany także obrazem „Smętnej Dobrodziejki Krakowa” – późnogotycki obraz znajdujący się w kaplicy Matki Bożej Bolesnej przy kościele Franciszkanów na Starym Mieście w Krakowie.
Dzieje.
Ołtarz Matki Boskiej Bolesnej ma metrykę sięgającą roku 1462 (zapis o mszach "ad altare Dolorosae"), a mieszcząca się w północnym skrzydle krużganku klasztoru Franciszkanów kaplica Matki Boskiej Bolesnej została wzniesiona przed rokiem 1436. Obraz Matki Boskiej Bolesnej został namalowany około 1510 roku. Zapewne w 1585 roku został odnowiony. W 1636 roku wzmiankowany pierwszy raz w ramach wizytacji, w tym samym roku otrzymał sukienkę ozdobioną kamieniami szlachetnymi. Obraz był kilkakrotnie restaurowany: w 1895 roku przez Bronisława Abramowicza, w 1947 roku przez Mariana Słoneckiego oraz ostatnio w latach 1998–1999. 
Obraz od stuleci otoczony jest czcią i kultem wiernych; wiąże się z nim tradycja ułaskawiania skazanych na śmierć złoczyńców. 20 września 1908 roku kardynał Jan Duklan Puzyna udekorował obraz koroną papieską, wzorowaną na andegaweńskiej koronie św. Jadwigi Królowej.
Wygląd.
Obraz jest namalowany techniką tempery (z zastosowaniem złotej folii) na desce. Jego wymiary wynoszą 260 × 147 cm. Przedstawia on Marię w typie "Mater Dolorosa". Ukazana została ona w geście modlitewnym, jej twarz wyraża uczucie głębokiego bólu i współcierpienia z Chrystusem (co jest zgodne z kontekstem, mimo jego nieobecności na obrazie). Poświadcza to nie tylko ekspresyjna poza, ale także detale: zaczerwienione, zmęczone oczy, łzy na policzkach, grymas ust. Cierpienie podkreślone jest także przez miecz przeszywający serce Maryi. Głowę ma okrytą białym maforionem i podwiką. Odziana jest w ciemnoczerwoną suknię, ciemnobłękitny płaszcz z zielonkawą podszewką i złocistym, ozdobnym obszyciem. Matka Boska stoi na zielonym runie. Asystują jej cztery anioły odziane w długie alby; w rękach trzymają "arma Christi". Tło tworzy wygrawerowany deseń z motywem winnej latorośli.
Analiza.
Obraz Matki Bolesnej został namalowany w duchu późnogotyckiego realizmu, powszechnego w sztukach plastycznych od XV wieku. Kompozycja według większości badaczy powstała pod wpływem dzieł górnonadreńskiego grafika – Mistrza E.S. Jedna z rycin jego autorstwa ukazuje cztery anioły z "arma Christi" asystujące Chrystusowi w typie "Vir Dolorum". Inspiracje płynęły także z Niderlandów oraz z Małopolski. Przykładem jest obraz w kościele w Olbierzowicach (obecnie w Muzeum Narodowym w Warszawie) z przedstawieniem "Vir Dolorum" i "Mater Dolorosa". Dyskusyjna jest kwestia autorstwa krakowskiego obrazu – atrybucje są rozbieżne. Badacze jako autorów franciszkańskiego wizerunku wskazywali anonimowych malarzy, takich jak Mistrz Jerzy (według Tadeusza Dobrowolskiego, Michała Walickiego i Tadeusza Dobrzenieckiego) i Mistrz Zwiastowania z Jodłownika (według Jerzego Gadomskiego).
Być może obraz był fragmentem większego, nieistniejącego retabulum ołtarzowego, np. dyptyku przedstawiającego Maryję stojącą pod krzyżem lub tryptyku z Matką Bożą z jednej i św. Janem Ewangelistą z drugiej strony krzyża. Na tę ostatnią hipotezę wskazuje ustawienie postaci Marii, skierowanej ku lewej stronie. 
Górna krawędź obrazu jest zamknięta łukiem odcinkowym, co jest efektem późniejszego przycięcia.

</doc>
<doc id="2475086" url="https://pl.wikipedia.org/wiki?curid=2475086" title="Rogacz (dopływ Czercza)">
Rogacz (dopływ Czercza)

Rogacz ("Rochacz", "Rohacz") – potok, lewy dopływ Czercza o długości 3,63 km i powierzchni zlewni 4,07 km².
Potok płynie w Beskidzie Sądeckim. Jego źródła położone są na wysokości około 1020 m na południowo-wschodnich stokach Wielkiego Rogacza w Paśmie Radziejowej. Zasilany jest przez kilka potoków spływających z grzbietu Wielki Rogacz – Międzyradziejówki – Złotułki, z polany Podbukowiec i polany Trześniowy Groń. Uchodzi do Czercza jako jego lewy dopływ. Zlewnia potoku znajduje się w obrębie miejscowości Piwniczna-Zdrój.

</doc>
<doc id="2475090" url="https://pl.wikipedia.org/wiki?curid=2475090" title="Julia Fiedorczuk">
Julia Fiedorczuk

Julia Aleksandra Fiedorczuk-Glinecka (ur. 23 lutego 1975 w Warszawie) − polska poetka, pisarka, tłumaczka i krytyczka literacka, doktor habilitowana, nauczycielka akademicka w Instytucie Anglistyki UW i współtwórczyni (wraz z Filipem Springerem) Szkoły Ekopoetyki przy Instytucie Reportażu, laureatka Nagrody Poetyckiej im. Wisławy Szymborskiej 2018.
Wykształcenie i praca zawodowa.
Uzyskała tytuł magistra na Uniwersytecie Warszawskim w 1998, tamże doktorat z nauk humanistycznych w 2003 i habilitację w 2016. Jej pracą habilitacyjną był cykl publikacji zatytułowany "Ekopoetyka a konwencje poezji amerykańskiej XX wieku", traktujący o relacjach między człowiekiem a środowiskiem naturalnym. Jest adiunktką w Zakładzie Literatury Amerykańskiej Instytutu Anglistyki UW. Naukowo zajmuje się między innymi teorią literatury, dwudziestowieczną poezją amerykańską i ekokrytyką. Jest członkinią stowarzyszenia Association for the Study of Literature and Environment (ASLE). Mieszka w Warszawie. 
Nagrody i wyróżnienia.
Za swój poetycki debiut "Listopad nad Narwią" (Legnica 2000) otrzymała nagrodę Polskiego Towarzystwa Wydawców Książek. W 2005 została wyróżniona austriacką nagrodą Huberta Burdy za wiersze, które ukazały się w czasopiśmie „Manuskripte” w przekładzie Doreen Daume. Nominowana do Nagrody Literackiej „Nike” 2016 za powieść "Nieważkość". Laureatka Nagrody Poetyckiej im. Wisławy Szymborskiej 2018 za tom "Psalmy" oraz nominowana za ten tom do Wrocławskiej Nagrody Poetyckiej „Silesius” 2018 w kategorii książka roku. W 2020 została nominowana do Nagrody im. Juliana Tuwima. W 2021 została nominowana do Nagrody Literackiej m.st. Warszawy za powieść "Pod słońcem""." 

</doc>
<doc id="2475091" url="https://pl.wikipedia.org/wiki?curid=2475091" title="Thadée Cisowski">
Thadée Cisowski

Thadée (Tadeusz) Cisowski (ur. 16 lutego 1927 w Łaskowie, zm. 24 lutego 2005) – francuski piłkarz polskiego pochodzenia grający na pozycji napastnika. W swojej karierze rozegrał 13 meczów w reprezentacji Francji i strzelił w nich 11 goli.
Kariera klubowa.
Cisowski urodził się w Polsce, jednak swoją karierę piłkarską rozpoczął we Francji, w klubie US Piennes. W 1947 roku został zawodnikiem FC Metz. W sezonie 1947/1948 zadebiutował w nim w rozgrywkach pierwszej ligi francuskiej. W 1950 roku spadł z Metz do drugiej ligi. W sezonie 1950/1951 z 23 golami został jej królem strzelców, a Metz wrócił do ekstraklasy. W Metz Cisowski grał do końca sezonu 1951/1952.
Latem 1952 roku Cisowski przeszedł z Metz do RC Paris. W sezonie 1953/1954 grał w nim w drugiej lidze. W sezonie 1955/1956 strzelając 31 goli został królem strzelców pierwszej ligi. Najlepszym jej strzelcem był także w sezonie 1956/1957 (33 gole) i w sezonie 1958/1959 (30 goli).
W 1960 roku Cisowski zmienił klub i został zawodnikiem US Valenciennes. Grał w nim w sezonie 1960/1961, a w kolejnym występował w FC Nantes, w drugiej lidze Francji. W 1962 roku zakończył w Nantes swoją karierę.
Kariera reprezentacyjna.
W reprezentacji Francji Cisowski zadebiutował 1 listopada 1951 roku w zremisowanym 2:2 towarzyskim meczu z Austrią. W swojej karierze grał w eliminacjach do MŚ 1958 (w wygranym 6:3 meczu z Belgią strzelił 5 goli) i do Euro 60. Od 1951 do 1958 roku rozegrał w kadrze narodowej 13 meczów, w których strzelił 11 goli.

</doc>
<doc id="2475092" url="https://pl.wikipedia.org/wiki?curid=2475092" title="Thadee Cisowski">
Thadee Cisowski



</doc>
<doc id="2475093" url="https://pl.wikipedia.org/wiki?curid=2475093" title="Tadeusz Cisowski">
Tadeusz Cisowski



</doc>
<doc id="2475095" url="https://pl.wikipedia.org/wiki?curid=2475095" title="Hünxe">
Hünxe

Hünxe – miejscowość i gmina w Niemczech, w kraju związkowym Nadrenia Północna-Westfalia, w rejencji Düsseldorf, w powiecie Wesel.

</doc>
<doc id="2475096" url="https://pl.wikipedia.org/wiki?curid=2475096" title="Huenxe">
Huenxe



</doc>
<doc id="2475097" url="https://pl.wikipedia.org/wiki?curid=2475097" title="Mistrz Jerzy">
Mistrz Jerzy

Mistrz Jerzy, Jerzy, Georgius, Jurek Almanus – malarz cechowy nieznanego pochodzenia działający w Krakowie w latach 1501-1520. Był uczniem Joachima Libnawa z Drossen. W 1513 roku przyjął krakowskie prawo miejskie, a w 1520 został starszym cechu malarzy (według "Encyklopedii Krakowa" w 1518 z powodu zatargu opuścił Kraków). 
Jedynym sygnowanym i zachowanym dziełem jest obraz "Zwiastowanie" (1517, Muzeum Książąt Czartoryskich w Krakowie). Jest to środkowa część tryptyku wykonanego na zlecenie ks. Jakuba Monopedesa dla kolegiaty św. Michała Archanioła na Wawelu. Na podstawie analizy stylistyczno-porównawczej przypisuje się mu również dwa inne obrazy: wotywny obraz Krzysztofa Szydłowieckiego dla kolegiaty św. Marcina w Opatowie – "Św. Anna Samotrzecia" (1519, Muzeum Narodowe w Krakowie), oraz Obraz Matki Boskiej Bolesnej, zwany "Smętną Dobrodziejką" w kościele Franciszkanów w Krakowie.

</doc>
<doc id="2475098" url="https://pl.wikipedia.org/wiki?curid=2475098" title="Karczunek (rzeka)">
Karczunek (rzeka)

Karczunek – rzeka w województwie mazowieckim w północno-wschodniej części Wysoczyzny Rawskiej, prawy dopływ Pisi Tucznej (uchodzi w Skułach). 
Źródła rzeki znajdują się w miejscowości Julianów. Większa część biegu tej krótkiej rzeki znajduje się na terenie rezerwatu Las Skulski, w którym Karczunek tworzy stosunkowo rozległe rozlewiska, zwłaszcza w latach z dużą ilością opadów.
Jeszcze w drugiej połowie ubiegłego stulecia rzeka nosiła nazwę Korczunek.

</doc>
<doc id="2475099" url="https://pl.wikipedia.org/wiki?curid=2475099" title="Podbukowiec">
Podbukowiec

Podbukowiec – osiedle miejscowości Piwniczna-Zdrój. Znajduje się na północno-wschodnich stokach bocznego grzbietu, który odgałęzia się od wierzchołka 1097 m w północno-zachodniej grani Wielkiego Rogacza w Paśmie Radziejowej w Beskidzie Sądeckim. Grzbiet Podbukowca opada w południowo-wschodnim kierunku oddzielając dwa lewe dopływy Czercza; potoki Międzybrodzie i Rogacz. Polana Podbukowiec znajduje się na stokach opadających do doliny Rogacza. Jest to duża polana, na której znajduje się kilkadziesiąt zabudowań osiedla Podbukowiec. Oprócz tego w jej bezpośrednim sąsiedztwie jest jeszcze kilka mniejszych polan: Bitne, Czerteż, Fryckowskie. Nazwa Podbukowiec pochodzi od dawnej, już zarośniętej lasem polany Bukowiec, która znajdowała się wyżej, na grzbiecie. W dolinie Czercza znajduje się wiele takich otoczonych lasami polan i osiedli Piwnicznej-Zdroju, na których nadal gospodarzy się. Bogdan Mościcki, autor przewodnika „Beskid Sądecki” nazywa je „żyjącymi górami”.

</doc>
<doc id="2475100" url="https://pl.wikipedia.org/wiki?curid=2475100" title="Stanisław Rzewuski">
Stanisław Rzewuski



</doc>
<doc id="2475101" url="https://pl.wikipedia.org/wiki?curid=2475101" title="Jean-Claude Suaudeau">
Jean-Claude Suaudeau

Jean-Claude Suaudeau (ur. 24 maja 1938 w Cholet) – piłkarz francuski grający na pozycji defensywnego pomocnika. W swojej karierze rozegrał 4 mecze w reprezentacji Francji.
Kariera klubowa.
Swoją karierę piłkarską Suaudeau rozpoczął w klubie SO Cholet. W 1960 roku został zawodnikiem FC Nantes. W sezonie 1960/1961 zadebiutował w nim w rozgrywkach drugiej ligi francuskiej. Od czasu debiutu był podstawowym zawodnikiem Nantes. W sezonie 1962/1963 awansował z Nantes do pierwszej ligi francuskiej. W sezonie 1964/1965 wywalczył z Nantes swój pierwszy w karierze tytuł mistrza Francji. W 1966 roku obronił tytuł mistrzowski. Wystąpił też w przegranym 0:1 finale Pucharu Francji z RC Strasbourg. Po sezonie 1968/1969 zakończył swoją karierę. W barwach Nantes rozegrał łącznie 260 ligowych meczów, w których strzelił 25 goli.
Kariera reprezentacyjna.
W reprezentacji Francji Suaudeau zadebiutował 28 września 1966 roku w przegranym 2:4 towarzyskim meczu z Węgrami. W swojej karierze grał w eliminacjach do Euro 68. Od 1966 do 1967 roku rozegrał w kadrze narodowej 4 mecze.
Kariera trenerska.
Po zakończeniu kariery piłkarskiej Suaudeau został trenerem. W latach 1973–1982 pracował z młodzieżą w FC Nantes. W 1982 roku zastąpił Jeana Vincenta na stanowisku pierwszego trenera Nantes. W sezonie 1982/1983 doprowadził ten klub do wywalczenia tytułu mistrza Francji. W 1988 roku przestał być trenerem Nantes i został zastąpiony przez Chorwata Miroslava Blaževicia. W 1991 roku Blažević odszedł z Nantes i został zmieniony przez Suaudeau. W sezonie 1994/1995 Nantes pod wodzą Suaudeau zostało mistrzem kraju, a w sezonie 1995/1996 dotarło do półfinału Ligi Mistrzów. W 1997 roku Suaudeau przestał być trenerem Nantes i został zastąpiony przez Raynalda Denoueixa.

</doc>
<doc id="2475107" url="https://pl.wikipedia.org/wiki?curid=2475107" title="Alpen (Niemcy)">
Alpen (Niemcy)

Alpen – miejscowość i gmina w Niemczech, w kraju związkowym Nadrenia Północna-Westfalia, w rejencji Düsseldorf, w powiecie Wesel.

</doc>
<doc id="2475108" url="https://pl.wikipedia.org/wiki?curid=2475108" title="Alpen">
Alpen

Austria:
Niemcy:
Osoby:
Inne:

</doc>
<doc id="2475109" url="https://pl.wikipedia.org/wiki?curid=2475109" title="Tadeusz Kern-Jędrychowski">
Tadeusz Kern-Jędrychowski

Tadeusz Kern-Jędrychowski ps. "Szrapnel" (ur. 14 marca 1917 w Częstochowie, zm. 15 marca 1995 w Warszawie) – polski inżynier, oficer Armii Krajowej, żołnierz Zgrupowania „Żmija”, uczestnik powstania warszawskiego.
Życiorys.
Przed II wojną światową był uczniem Szkoły Podchorążych Artylerii w Toruniu. W kampanii wrześniowej walczył w składzie Armii „Pomorze”. Od 1940 działał w konspiracji. Był szefem Oddziału II Obwodu AK Żoliborz, oraz instruktorem Szkoły Podchorążych Rezerwy Piechoty „Agrikola”. 
W nocy z 19 na 20 kwietnia 1943 był jednym z dowódców akcji oddziału „Osjan” i oddziałów żoliborskich zdobycia magazynów zakładów produkcji konserw „Bacutil” na ulicy Otwockiej na Pradze. 28 kwietnia 1943 dowodził akcją dywersyjną na rzecz wsparcia powstania w getcie warszawskim. Na rozkaz dowódcy obwodu ppłk. Mieczysława Niedzielskiego „Żywiciel”, brał udział w ataku na posterunek SS na rogu ul.Konwiktorskiej i Zakroczymskiej. W czasie akcji zabito trzech esesmanów. Dowodził również akcją 21 maja 1943 likwidacji Szymona Wiktorowicza, konfidenta Gestapo w organizacji „Miecz i Pług”, który zadenuncjował m.in. Janusza Kusocińskiego. Akcja miała miejsce przy ul. Elektoralnej. Wzięło w niej udział 6 podchorążych.
W trakcie powstania warszawskiego, 1 sierpnia przeszedł z meldunkiem dowódcy obwodu do Śródmieścia, w połowie sierpnia przybył kanałami na Żoliborz, gdzie 20 sierpnia został mianowany Szefem Wydziału Bezpieczeństwa Sztabu Obwodu. „Szrapnel” dowodził wówczas kontrwywiadem i żandarmerią polową. 17 września objął dowodzenie kompanią „Szrapnel” złożoną z resztek Zgrupowania „Żmija”. Po powstaniu przebywał w niewoli w Stalagu XIA Altengrabow, Kommando - I batalion (numer jeniecki 46518). Po wojnie ukończył Szkołę Inżynierską w Szczecinie i Politechnikę Gdańską.
W 1945 podjął pracę w warszawskim oddziale PKS, dochodząc do stanowiska dyrektora. Pełnił także funkcję wiceprzewodniczącego zarządu ZBoWiD.
W 1985 został odznaczony medalem Sprawiedliwego wśród Narodów Świata.

</doc>
<doc id="2475110" url="https://pl.wikipedia.org/wiki?curid=2475110" title="Popluhár">
Popluhár



</doc>
<doc id="2475111" url="https://pl.wikipedia.org/wiki?curid=2475111" title="Eugenia Bożko">
Eugenia Bożko

Eugenia Bożko (ur. 1922 w Nowogródku, zm. 2007 w Kłodzku) – polska działaczka kulturalna i społeczna, jedna ze współorganizatorek Kłodzkiego Ośrodka Kultury.
Życiorys.
Urodziła się w 1922 roku w Nowogródku, gdzie uczęszczała do szkoły elementarnej i średniej. Po wybuchu II wojny światowej, została wywieziona do Kazachstanu w 1940 roku, w którym spędziła sześć lat swojego życia. Po powrocie osiedliła się w Kłodzku, gdzie zaangażowała się w działalność kulturalną miasta. Pełniła ponadto szereg funkcji takich jak: sekretarz Powiatowej Rady Związków Zawodowych w Kłodzku i sekretarz Towarzystwa Miłośników Ziemi Kłodzkiej.
W 1958 roku została powołana na kierownika Powiatowego Domu Kultury w Kłodzku, a rok później objęła funkcję kierownika działającego przy PDK, kina „Dąbrówka” (do 1972). Położyła trwałe podwaliny pod dzisiejszy kształt placówki. W czasie jej kadencji praca merytoryczna placówki przeszła jakościowe przeobrażenia: stare formy pracy kulturalno-wychowawczej zostały zmienione na nowe, odpowiadające przeobrażeniom politycznym, społecznym oraz kulturalnym, które zaszły w kraju po 1956 roku. Nowe kierownictwo powołało do życia – wykorzystując inicjatywy miejscowej inteligencji, m.in. takie formy pracy jak: Dyskusyjny Klub Filmowy, Wszechnicę Nauczycielską, Klub Twórczej Inteligencji. Zaczęło się tworzyć miejscowe środowisko twórcze, co w rezultacie przyczyniło się do powstania jednej z największych inicjatyw kulturalnych Kłodzka w powojennym okresie – Kłodzkich Wiosen Poetyckich.
W 1965 roku zrezygnowała z kierowania Powiatowym Domem Kultury, a w 1972 roku przejęła kierownictwo kłodzkiego kina „Aurora”. Była jego ostatnim kierownikiem, ponieważ po jej przejściu na emeryturę w 1990 roku, placówka została zamknięta ze względu na nierentowność.

</doc>
<doc id="2475113" url="https://pl.wikipedia.org/wiki?curid=2475113" title="Bernolákovo">
Bernolákovo

Bernolákovo (dawniej Čeklís, węg. Cseklész, niem. Landschütz) – wieś i gmina (obec) na Słowacji w kraju bratysławskim, w powiecie Senec. W 2011 roku liczyła około 5,4 tysiąca mieszkańców. Pierwsza pisemna wzmianka o miejscowości pochodzi z 1209 roku.
Koło kościoła znajduje się wzgórze z ruiną XX-wiecznej wieży.

</doc>
<doc id="2475116" url="https://pl.wikipedia.org/wiki?curid=2475116" title="Język artystyczny">
Język artystyczny

Język artystyczny (także artlang) – język sztuczny stworzony dla celów artystycznych i estetycznych. W przeciwieństwie do większości języków pomocniczych, języki tego typu mogą posiadać skomplikowaną gramatykę z wieloma wyjątkami. Wiele z nich stworzonych jest w kontekście fikcyjnych światów tak jak np. w powieści "Władca Pierścieni" J.R.R. Tolkiena. Inne mogą reprezentować język fikcyjnej mniejszości etnicznej lub nie posiadać żadnego tła fabularnego czy historycznego.
Rodzaje języków artystycznych.
Większość języków artystycznych stanowią "języki fikcyjne", które pojawiają się w książkach, filmach i innych dziełach artystycznych. Do języków artystycznych należą także języki alternatywne takie jak wenedyk (są to także języki fikcyjne). Podobnymi językami są te wykorzystywane w wirtualnych państwach, które de facto nie są językami fikcyjnymi. Są też języki tworzone na podstawie historii alternatywnej, a więc teorii co by było, gdyby historia potoczyła się inaczej.
Innym przykładem są języki osobiste, które tworzone są „przez samego siebie dla samego siebie”.

</doc>
<doc id="2475118" url="https://pl.wikipedia.org/wiki?curid=2475118" title="Mistrzostwa Polski w Łyżwiarstwie Szybkim na Dystansach 1989">
Mistrzostwa Polski w Łyżwiarstwie Szybkim na Dystansach 1989

3. Mistrzostwa Polski w Łyżwiarstwie Szybkim na Dystansach 1989 odbyły się w dniach 17-20 grudnia 1988 roku na torze Stegny w Warszawie.

</doc>
<doc id="2475119" url="https://pl.wikipedia.org/wiki?curid=2475119" title="Patrice Lhotellier">
Patrice Lhotellier

Patrice Lhotellier (ur. 8 sierpnia 1966), francuski szermierz, florecista. Złoty medalista olimpijski z Sydney.
Igrzyska w 2000 były jego trzecią olimpiadą, brał udział w IO 88 i IO 92. Triumfował w konkursie drużynowym, w rywalizacji florecistów. Również w rywalizacji drużynowej był wielokrotnym medalistą mistrzostw świata. Dwukrotnie sięgał po złoto (1997, 1999), srebro (1987, 1998) oraz brąz (1989, 1991). W 1994 był brązowym medalistą indywidualnych mistrzostw Europy.

</doc>
<doc id="2475120" url="https://pl.wikipedia.org/wiki?curid=2475120" title="Albert Emon">
Albert Emon

Albert Emon (ur. 24 czerwca 1953 w Berre-l’Étang) – francuski piłkarz grający na pozycji napastnika. W swojej karierze rozegrał 8 meczów w reprezentacji Francji i strzelił w nich 1 gola.
Kariera klubowa.
Swoją karierę piłkarską Emon rozpoczął w klubie CO Berre. W 1968 roku został zawodnikiem Olympique Marsylia. W 1971 roku awansował do kadry pierwszej drużyny Olympique. 9 stycznia 1972 zadebiutował w pierwszej lidze francuskiej w zremisowanym 1:1 domowym meczu z AC Ajaccio. W sezonie 1971/1972 wywalczył z Olympique zarówno mistrzostwo, jak i Puchar Francji. W sezonie 1975/1976 ponownie zdobył krajowy puchar.
Na początku 1978 roku Emon odszedł z Olympique do Stade de Reims. Po pół roku gry w tym klubie odszedł do AS Monaco. W sezonie 1979/1980 zdobył z Monaco Puchar Francji. W Monaco grał do końca sezonu 1980/1981.
W 1981 roku Emon został zawodnikiem Olympique Lyon. Dwa lata później zmienił klub i przeszedł do Sportingu Toulon Var. W 1986 roku został piłkarzem drugoligowego AS Cannes. W 1987 roku awansował z nim do pierwszej ligi, a w 1988 roku zakończył swoją karierę.
Kariera reprezentacyjna.
W reprezentacji Francji Emon zadebiutował 3 września 1975 roku w wygranym 3:0 meczu eliminacji do Euro 76 z Islandią. W swojej karierze grał też w eliminacjach do Euro 80. Od 1975 do 1980 roku rozegrał w kadrze narodowej 8 meczów, w których strzelił 1 gola.
Kariera trenerska.
Po zakończeniu kariery piłkarskiej Emon został trenerem. W 1991 roku zatrudniono go na stanowisku pierwszego trenera w OGC Nice. W sezonie 1993/1994 awansował z klubem z Nicei z drugiej do pierwszej ligi. W Nice pracował do 1996 roku. W 1997 roku był trenerem Sportingu Toulon Var.
W grudniu 2001 roku Emon został szkoleniowcem Olympique Marsylia. W 2002 roku odszedł z klubu i został zastąpiony przez Alaina Perrina. W latach 2006–2007 ponownie prowadził Olympique. Doprowadził go do wywalczenia wicemistrzostwa Francji oraz do finału Pucharu Francji (Olympique przegrał w nim po rzutach karnych z FC Sochaux-Montbéliard).
Od 2009 do stycznia 2011 Emon pracował w AS Cannes.
W grudniu 2012 objął posadę trenera AC Ajaccio. Zastąpił na tym stanowisku Alexa Duponta.

</doc>
<doc id="2475121" url="https://pl.wikipedia.org/wiki?curid=2475121" title="Bractwo Rycerskie Matki Bożej Królowej Pokoju w Szczytnej">
Bractwo Rycerskie Matki Bożej Królowej Pokoju w Szczytnej

Bractwo Rycerskie Matki Bożej Królowej Pokoju w Szczytnej – stowarzyszenie katolickie z siedzibą w Szczytnej na ziemi kłodzkiej, założone w 2006 roku.
Cele statutowe.
Celem Bractwa jest, poprzez odwoływanie się do szlachetnych ideałów rycerstwa i społecznej nauki Kościoła, wzmacnianie więzi rodzinnych członków oraz służba społeczności lokalnej dla dobra ojczyzny i Kościoła. Innymi celami statutowymi są: umacnianie w wierze i szerzenie kultu Matki Bożej Królowej Pokoju na Szczytniku.
Stowarzyszenie realizuje swoje cele przez:
Władze Bractwa.
I Rycerz – Mieczysław Gunia, II Rycerz – Mirosława Chaczko-Włośniewska, kanclerz – Kazimierz Woroniecki, podskarbi – Romana Cisowska, kustosz – Stanisław Parkosz.

</doc>
<doc id="2475126" url="https://pl.wikipedia.org/wiki?curid=2475126" title="Ugaine Mor">
Ugaine Mor

Ugaine Mor („Wielki”) – legendarny zwierzchni król Irlandii z dynastii Milezjan (linia Eremona) w latach 313-283 p.n.e. Syn Eochaida Buadacha („Zwycięskiego”), syna Duacha II Ladgracha, zwierzchniego króla Irlandii. 
Ugaine był wychowywany przez Machę Mongruad i Cimbaetha mac Finntan, zwierzchnich królów Irlandii i królów Ulsteru. Po śmierci przybranego ojca, władzę objęła przybrana matka. Po siedmiu latach została zabita przez Rechtaida Rigderga, który zajął tylko zwierzchni tron irlandzki. Ugaine, po dwudziestu latach, pokonał Rechtaida, po czym objął zwierzchnią władzę nad Irlandią. Miał on sprawować także władzę nad wyspami zachodniej Europy oraz podzielić Irlandię pośród wszystkich swych dzieci. Ugaine zażądał przysiąg od wszystkich mieszkańców Irlandii, na wszystkie elementy widzialne i niewidzialne, że nigdy nie będą walczyć o władzę nad Irlandią z jego dziećmi lub jego rodem. Rządził przez czterdzieści lat, gdy zginął z ręki swego młodszego brata i następcy, Badbchada, na Tealach-an-chosgair („Wzgórze Zwycięstwa”) w Magh-Muireadha na terenie Bregi. Według "Księgi najazdów Irlandii" („Lebor Gabála Érenn”) miał rządzić nad Irlandią, Albą (ob. Szkocja) oraz nad Morzem Istoty, to jest nad wszystkimi wyspami Brytanii. Podzielił Irlandię na dwadzieścia pięć działów, jeden dla każdego jego potomka. Taki podział wyspy istniał przez trzysta lat, aż do ustanowienia prowincji za panowania arcykróla Eochaida IX Feidlecha. 
Potomstwo.
Ugaine miał żonę o imieniu Ceasir (Kesair) Chruthach, córkę króla Franków, która urodziła mu dwadzieścioro pięcioro dzieci:
Żaden z potomków Ugaine’a nie pozostawił dzieci, z wyjątkiem Cobthacha Cael Breg i Loegaire’a I Lorca oraz Fergusa Cnai, posiadającego dwie córki. 

</doc>
<doc id="2475128" url="https://pl.wikipedia.org/wiki?curid=2475128" title="Fort Navan">
Fort Navan

Fort Navan – starożytny zabytek, istniejący od późnej epoki brązu, w hrabstwie Armagh, na terenie Irlandii Północnej, dawne grodzisko Emain Macha (współczesny irlandzki Eamhain Mhacha), starożytna i średniowieczna stolica królestwa Ulaidu.
Lokalizacja i pradzieje.
Pierwsza wzmianka o nim znajduje się w "Geografii" Klaudiusza Ptolemeusza (ok. 100-ok. 168), greckiego geografa, jako „Isamnion” w kraju „Volunti” (Ούολουντοι), znanym później jako Ulaid. Miejsce to znajduje się pod Państwową Opieką Pomników Kultury w okręgu Navan, w mieście Armagh i obszaru Rady Okręgowej. Położone na niskim wzgórzu w przybliżeniu 2,6 km na zachód od miasta Armagh. Miejsce znajduje się wewnątrz okrągłego ogrodzenia (250 metrów średnicy), otoczonego przez kopiec i rów. Wewnątrz są widoczne dwa pomniki. Na północnym zachodzie od środka, znajduje się gliniany kopiec o wymiarach 40 metrów średnicy oraz 6 metrów wysokości. Drugim nieznacznie na południowy wschód jest owalny odcisk pierścienia kopca, przeorane pozostałości późnego prehistorycznego ceremonialnego lub grobowego pomnika, o średnicy ok. 30 metrów.
Archeologiczne prace wykopaliskowe ujawniły, że konstrukcja 40 metrów od centrum kopca datowana jest na 95 r. p.n.e. (datowanie metodą dendrochronologiczną). Owalna struktura, składająca się z czterech stanowisk koncentrycznych pierścieni, była zbudowana wokół centralnego dębowego pienia. Wejście zwrócone było na zachód (przedhistoryczne domy niezmiennie miały front wschodni, w kierunku wschodzącego słońca). Podłoga budowli była pokryta kamieniami umieszczonymi w promienistych segmentach. Cały gmach był umyślnie spalony do gruntu przed ponownym wyłożeniem w kopcu ziemi i torfu (inne analogiczne archeologiczne dowody powtórnej budowy i ofiarowania to Tara oraz Dún Ailinne). Nasyp i rów, który otaczają szczyt wzgórza został zbudowany w tym samym czasie.
Uczeni uważają, że obszar ten był stale zamieszkały od końca epoki brązu do roku 500 naszej ery. Żadna pewna data nie może być wyznaczona dla tego obiektu, ale prace wykopaliskowe i przeglądy geofizyczne osłoniły pozostałości drewnianej budowli w kształcie ósemki. Większy pierścień z ósemki liczy 30 metrów średnicy, zaś mniejszy ok. 20 metrów. Budowla była odbudowywana dwa razy. Podobne, nieznacznie mniejsze struktury, każdy z centralnym paleniskiem, były znalezione 40 metrów niżej. Artefakty znalezione w tych warstwach pokazują, że miejsce było niezamieszkałe w późnej epoce brązu oraz wczesnej epoce żelaza (w przybliżeniu od 600 do przynajmniej 250 r. p.n.e.). Być może najbardziej niezwykłym znaleziskiem w tych warstwach była czaszka Barbary Macaque. Strukturą wczesnej epoki brązu to okrągły rów otaczający kopiec, 45 metrów średnicy, 5 metrów szerokości oraz jednego metra głębokości. Znaleziono obrobiony krzemień oraz fragmenty ceramiki garncarskiej na stanowisku neolitycznym (od ok. 4000 do 2500 p.n.e.).
Emain Macha w mitologii irlandzkiej.
Według irlandzkiej legendy, Fort był jednym z centrów przedchrześcijańskiej Irlandii. Niewiele zostało z tego miejsca, pokrytego trawą kopca. Chociaż został nazwany „Fortem”, prawdopodobnie był pogańskim rytualnym lub ceremonialnym miejscem. Często był uważany za tradycyjną stolicę Ulatów, ludzi, którzy dali swą nazwę prowincji Ulaid. Prezentuje się także w mitologii irlandzkiej, szczególnie w opowiadaniach cyklu ulsterskiego. W mitologii Emain Macha jest stolicą Ulaidu, siedzibą króla Conchobara mac Nessy i miejscem ciągłego świętowania. O tym królu mówi się, że miał trzy domy w Emain Macha: Cróeb Ruad, Cróeb Derg oraz Téte Brecc. Są dwie wersje wyjaśniające pochodzenie nazwy „Emain Macha”. Pierwsza z nich pochodzi od imienia bogini Machy, córki Sainretha mac Imbaith oraz jego żony Crunniuc mac Agnomain. Z zemsty za jej złe potraktowanie rzuciła na krainę klątwę bólów porodowych. Bowiem, będąc w ciąży, chciała przełożyć bieg w wyścigu z rydwanem, ale bezskutecznie. Po przekroczeniu linii mety urodziła bliźnięta, po czym zmarła. Od tego wydarzenia miejsce nazwano "Emain Macha", czyli „Bliźnięta Machy”. Druga wersja pochodzi od imienia Machy Mongruad, która będąc zwierzchnią królową Irlandii oraz królową Ulaidu kazała niewolnikom, którzy w istocie byli jej kuzynami i wcześniejszymi pretendentami do tronu, zbudować dla niej fort. Wyznaczyła im granice fortecy złotą broszką ("Eó óir") zdjętą ze swojej szyi, albo trzymając ją cały czas na swojej szyi ("Emuin", "Eomuin"). Od jej broszki ("Eó") i szyi ("muin") została utworzona nazwa „Emain Macha”. Średniowieczne "Roczniki Czterech Mistrzów" zarejestrowały, że miejsce opuszczono po tym, jak zostało spalone przez trzech braci Collasów (Conlae Uais, Conlae Menn i Conlae Fochri) w 331 r. n.e., po pokonaniu Fergusa IV Fogi, króla Ulsteru, w bitwie w Achadh Leithdheirg.
Czasy współczesne.
Do 1985 r. miejsce było zagrożone przez osuwanie się pobliskiego łupku wapiennego. Dzięki wysiłkom grupy Przyjaciół Navan, zatrzymano dalsze wydobywanie wapienia oraz wykorzystano miejsce dla turystyki. Centrum turystyczne, prezentując archeologiczne artefakty i audiowizualne wystawy, zostało otwarte w 1993 r., ale został zamknięty w 2001 r. z braku funduszów. Po czterech latach ponownie otworzono w okresie sezonowym 2005 r. po tym, jak obiekt został kupiony przez miasto Armagh oraz Radę Okręgową.

</doc>
<doc id="2475129" url="https://pl.wikipedia.org/wiki?curid=2475129" title="Karl Robert Brandt">
Karl Robert Brandt

Karl Robert Brandt (ur. 1892 r. we Wrocławiu, zm. 1953 r. w Duisburgu) - niemiecki grafik, członek Kłodzkiej Grupy Artystycznej. Od 1917 roku pracował jako nauczyciel w Brzeźnicy koło Barda. Uprawiał głównie liternictwo artystyczne, projektował plakaty, ozdobne dokumenty, ekslibrisy i herby. Po zakończeniu II wojny światowej osiedlił się w zachodnich Niemczech. Autor artykułów o sztuce ludowej i kościelnej ziemi kłodzkiej.

</doc>
<doc id="2475130" url="https://pl.wikipedia.org/wiki?curid=2475130" title="Uamanchan">
Uamanchan

Uamanchan lub Humanchenn – legendarny król Ulaidu z dynastii Milezjan (linia Ira, syna Mileda) w latach 317-316 p.n.e. Syn Corana mac Cais, wnuka Airgetmara, zwierzchniego króla Irlandii.
Objął tron po swym kuzynie, Eochaidzie I Eolachu („Bystrym”). Informacje o nim czerpiemy ze źródeł średniowiecznych, np. „Rawlinson B 502” z XII w., gdzie zanotowano na jego temat: "Humanchenn m[ac] Corráin m[eic] Caiss m. Ā[r]gat[máir] .l. b[liadna]" (faksym. i kolumna 156b). To źródło błędnie podało, że panował pięćdziesiąt lat (małymi literami rzymskie L) z Emain Macha nad Ulsterem. Bowiem koliduje to z chronologią zwierzchnich królów Irlandii. Właściwie rządził tylko jeden rok. Jego następcą został bratanek Conchobar (Connor) I Rot („Czerwony”) mac Cathair.
Potomstwo.
Uamanchan pozostawił po sobie syna:

</doc>
<doc id="2475131" url="https://pl.wikipedia.org/wiki?curid=2475131" title="Conchobar I Rot">
Conchobar I Rot

Conchobar I Rot („Czerwony”) – legendarny król Ulaidu z dynastii Milezjan (linia Ira, syna Mileda) w latach 316-286 p.n.e. Syn Cathaira, syna Coraina.
Został królem Ulaidu po swym stryju Uamanchanie. Informacje o nim zostały zawarte w źródłach średniowiecznych, np. „Rawlinson B 502” z XII w., gdzie na jego temat zanotowano: "Conc[h]ob[or] Rot m[ac] Catháer m[eic] Corráī[n] .xxx. b[liadna]" (faksymile i kolumna 156b). Dowiadujemy się z tego źródła, że panował trzydzieści lat (małymi literami rzymska cyfra XXX) nad Ulaidem z Emain Macha. Jego następcą został kuzyn Fiachna I mac Fedlimid, wnuk Uamanchana, króla Ulaidu.

</doc>
<doc id="2475132" url="https://pl.wikipedia.org/wiki?curid=2475132" title="44 batalion WOP">
44 batalion WOP



</doc>
<doc id="2475133" url="https://pl.wikipedia.org/wiki?curid=2475133" title="45 batalion WOP">
45 batalion WOP



</doc>
<doc id="2475134" url="https://pl.wikipedia.org/wiki?curid=2475134" title="Artlangi">
Artlangi



</doc>
<doc id="2475135" url="https://pl.wikipedia.org/wiki?curid=2475135" title="Artlang">
Artlang



</doc>
<doc id="2475136" url="https://pl.wikipedia.org/wiki?curid=2475136" title="Andrey Arshavin">
Andrey Arshavin



</doc>
<doc id="2475137" url="https://pl.wikipedia.org/wiki?curid=2475137" title="For My Dear...">
For My Dear...

For My Dear... – czwarty singel Ayumi Hamasaki, wydany przez wytwórnię Avex trax, 5 sierpnia 1998 r. oraz wydany ponownie 28 lutego 2001.

</doc>
<doc id="2475140" url="https://pl.wikipedia.org/wiki?curid=2475140" title="Vasili Berezutski">
Vasili Berezutski



</doc>
<doc id="2475141" url="https://pl.wikipedia.org/wiki?curid=2475141" title="Sergey Ignashevich">
Sergey Ignashevich



</doc>
<doc id="2475142" url="https://pl.wikipedia.org/wiki?curid=2475142" title="Aermacchi M.B.339">
Aermacchi M.B.339



</doc>
<doc id="2475143" url="https://pl.wikipedia.org/wiki?curid=2475143" title="Aleksandr Kerzhakov">
Aleksandr Kerzhakov



</doc>
<doc id="2475153" url="https://pl.wikipedia.org/wiki?curid=2475153" title="Wojciech Brejter">
Wojciech Brejter

Wojciech Brejter (ur. 1933 w Warszawie) – sybirak, technik budowlany, działacz opozycyjny.
Życiorys.
Urodził się w 1933 roku w Warszawie jako syn Wacława Brejtera (1903-1981) i jego żony Władysławy z domu Rodkiewicz (1906-2001). 13 kwietnia 1940 roku został zesłany przez władze radzieckie wraz z matką i młodszą siostrą do Kazachstanu, gdzie przebywał przez sześć lat. Po powrocie do Polski osiedlił się w Kłodzku, gdzie ukończył Technikum Budowlane. Następnie pracował w Zakładzie Gospodarki Komunalnej i Mieszkaniowej, gdzie w 1980 roku należał do współtwórców NSZZ "Solidarność".
W latach 1997-2004 był prezesem Koła Związku Sybiraków w Kłodzku. Zebrał relacje członków koła i je opublikował w pracy pt. "Wspomnienia z Syberii". Brał udział w przygotowaniu ogólnopolskiego konkursu o tematyce kombatanckiej, zorganizowanym przez Zarząd Główny Polskiego Towarzystwa Ludoznawczego we Wrocławiu w 1989 roku i konkursu "Kombatanckie Życiorysy" z 1999 roku, którego inicjatorem był Niepodległościowy Związek Żołnierzy AK w Białej Podlaskiej.
Napisał wiele publikacji dotyczących sybiraków w kłodzkiej „Gazecie Prowincjonalnej”, tygodniu „Blik”, kwartalniku „Sybirak” (Białystok), „My Sybiracy” (Łódź). W 2003 roku otrzymał dyplom Mecenasa Kultury Kłodzkiej przyznany mu przez Radę Miasta Kłodzka. Za swoją działalność otrzymał liczne odznaczenia takie jak: Odznaka Honorowa Sybiraka (1997), Order Męczeństwa i Zwycięstwa dla Represjonowanych (1998), Krzyż Zesłańców Sybiru (2005) i Złoty Krzyż Zasługi (2005).

</doc>
<doc id="2475154" url="https://pl.wikipedia.org/wiki?curid=2475154" title="Halina Thylwe">
Halina Thylwe

Halina Thylwe (ur. 25 maja 1952 w Warszawie) – polska tłumaczka literatury szwedzkiej i norweskiej. 
Życiorys.
W 1976 ukończyła studia polonistyczne na Uniwersytecie Warszawskim. Członkini Stowarzyszenia Pisarzy Polskich.
Z literatury szwedzkiej przełożyła na polski m.in. serię powieści powieści o komisarzu Becku Sjöwall i Wahlöö, kryminały Henninga Mankella, a także powieści Majgull Axelsson, Svena Delblanca, Jana Guillou, Torgny'ego Lindgrena i Agnety Pleijel. W jej tłumaczeniu ukazało się również wiele sztuk teatralnych i scenariuszy, m.in. Ingmara Bergmana i Larsa Noréna. Opracowała też dwie antologie współczesnych dramatów szwedzkich, będąc tłumaczką niektórych zamieszonych tam utworów.
Na język polski przełożyła również dzieła literatury norweskiej, m.in. utwory Josteina Gaardera i Thora Heyerdahla.
Nagrody.
W roku 2000 za całokształt twórczości przekładowej otrzymała przyznawaną przez Akademię Szwedzką nagrodę fundacji Natur &amp; Kultur dla tłumaczy, a w 2011 roku stypendium im. Görana O. Erikssona, przyznawane od 1993 roku przez Stowarzyszenie Dramaturgów Szwedzkich tłumaczom popularyzującym dramat szwedzki.

</doc>
<doc id="2475155" url="https://pl.wikipedia.org/wiki?curid=2475155" title="Dominique Bijotat">
Dominique Bijotat

Dominique Bijotat (ur. 3 stycznia 1961 w Chassignoles) – piłkarz francuski grający na pozycji pomocnika. W swojej karierze rozegrał 8 meczów w reprezentacji Francji. Od 2010 roku jest trenerem FC Metz.
Kariera klubowa.
Swoją karierę piłkarską Bijotat rozpoczął w klubie Montgivray FC. W 1976 roku został zawodnikiem AS Monaco. W 1979 roku awansował do kadry pierwszej drużyny Monaco. W sezonie 1979/1980 zadebiutował w jego barwach w pierwszej lidze francuskiej. W sezonie 1981/1982 wywalczył z Monaco swój jedyny w karierze tytuł mistrza Francji. Z kolei w sezonie 1984/1985 zdobył z Monaco Puchar Francji.
W 1987 roku Bijotat odszedł z Monaco do Girondins Bordeaux. W Bordeaux spędził sezon 1987/1988, a następnie wrócił do Monaco i w klubie tym występował do końca sezonu 1990/1991. Latem 1991 roku przeszedł do LB Châteauroux. W latach 1991–1993 grał w tym klubie w drugiej lidze Francji. W 1993 roku zakończył swoją karierę.
Kariera reprezentacyjna.
W reprezentacji Francji Bijotat zadebiutował 31 sierpnia 1982 roku w przegranym 0:4 towarzyskim meczu z Polską. W swojej karierze grał w eliminacjach do Euro 88. Od 1982 do 1988 roku rozegrał w kadrze narodowej 8 meczów.
W 1984 roku Bijotat zagrał na Igrzyskach Olimpijskich w Los Angeles. Na tym turnieju zdobył z Francją złoty medal.
Kariera trenerska.
Po zakończeniu kariery piłkarskiej Bijotat został trenerem. W 2002 roku został zatrudniony w AC Ajaccio, gdzie pracował do 2004 roku. W latach 2005–2006 prowadził FC Sochaux-Montbéliard, a w latach 2008–2009 - LB Châteauroux. W 2010 roku został szkoleniowcem FC Metz.

</doc>
<doc id="2475156" url="https://pl.wikipedia.org/wiki?curid=2475156" title="Achen">
Achen

Francja:
Niemcy:
Osoby:
Zobacz też:

</doc>
<doc id="2475160" url="https://pl.wikipedia.org/wiki?curid=2475160" title="Aeronautica Macchi">
Aeronautica Macchi



</doc>
<doc id="2475164" url="https://pl.wikipedia.org/wiki?curid=2475164" title="Nadleśnictwo Rudnik">
Nadleśnictwo Rudnik

Nadleśnictwo Rudnik – nadleśnictwo należące do Regionalnej Dyrekcji Lasów Państwowych w Lublinie, położone w całości w województwie podkarpackim: w trzech powiatach i 7 gminach.
Historia.
Nadleśnictwo Rudnik w obecnych granicach powstało w roku 1980, utworzone zostało w całości z własności prywatnych, częściowo pożydowskich, upaństwowionych dekretem PKWN w 1944. Do roku 1973 na tym terytorium działały trzy odrębne nadleśnictwa: Nisko, Rudnik i Ulanów, z których utworzono trzy obręby o tej samej nazwie. W latach 1978–1981 po zmianie podziału administracyjnego kraju nastąpiły przesunięcia powierzchni sąsiednich nadleśnictw do stanu obecnego.
Nadleśnictwo podzielone jest na 2 obręby (Nisko i Rudnik) i 10 leśnictw, po 5 w każdym obrębie.
Fizjografia i klimat.
Lasy Nadleśnictwa Rudnik położone są w całości w Krainie Małopolskiej, w Dolinie Dolnego Sanu (mezoregion Niziny Sandomierskiej), w Puszczy Sandomierskiej, i w nieznacznym stopniu w Puszczy Solskiej.
Rzeźba terenu całego Nadleśnictwa ma charakter równiny z lekkimi wzniesieniami i pagórkami od 160–200 m n.p.m. oraz formami dolin rzecznych.
Według Eugeniusza Romera teren Nadleśnictwa charakteryzuje się klimatem podgórskich nizin i kotlin, ze średnią temperaturą roczną +8,2 °C, średnią sumą opadów rocznych 530 mm.
Dominującym typem gleb są gleby:
Drzewostan.
Drzewostany Nadleśnictwa Rudnik tworzy 13 gatunków:

</doc>
<doc id="2475165" url="https://pl.wikipedia.org/wiki?curid=2475165" title="Biskupi Jining">
Biskupi Jining



</doc>
<doc id="2475166" url="https://pl.wikipedia.org/wiki?curid=2475166" title="Henryk Gertig">
Henryk Gertig

Henryk Romuald Gertig (ur. 2 grudnia 1924 w Poladowie, zm. 13 listopada 2011 w Poznaniu) – polski bromatolog, profesor zwyczajny doktor habilitowany farmacji.
Życiorys.
Ukończył studia farmaceutyczne na Uniwersytecie Poznańskim. W 1949 r. został adiunktem, doktorat obronił w 1959 r. pod kierunkiem prof. dr. Bogusława Borkowskiego (tytuł rozprawy: „Wpływ niektórych czynników na zawartość alkaloidów w glistniku – "Chelidonium maius"”). Od 1961 r. pełnił funkcję kierownika Ogrodu Farmakognostycznego Akademii Medycznej im. Karola Marcinkowskiego w Poznaniu, w 1964 r. otrzymał habilitację za pracę pt. „Alkaloidy maku kalifornijskiego ("Escholtzia californica" Cham.)”. Tytuł naukowy profesora nadzwyczajnego otrzymał w 1975 r., a w roku 1985 profesora zwyczajnego. W latach 1968–1995 kierował Katedrą Bromatologii (nazywaną wówczas Katedrą Nauki o Środkach Spożywczych), równolegle od 1972 do 1978 r. pełnił funkcję dziekana Wydziału Farmaceutycznego. Był działaczem Ogólnopolskiej Sekcji Bromatologii Polskiego Towarzystwa Farmaceutycznego i współzałożycielem Akademickiego Klubu Obywatelskiego im. Lecha Kaczyńskiego. Został odznaczony Złotym Krzyżem Zasługi Krzyżem Oficerskim i Krzyżem Kawalerskim Orderu Odrodzenia Polski, Odznaką Honorową Miasta Poznania oraz Medalem Komisji Edukacji Narodowej. Spoczywa na cmentarzu w Skórzewie.
Publikacje (wybrane).
Poza pracą naukową Henryk Gertig był propagatorem zdrowego odżywiania i autorem wielu publikacji i felietonów poświęconych tej tematyce. Do najpopularniejszych prac w jego dorobku należy zaliczyć:

</doc>
<doc id="2475167" url="https://pl.wikipedia.org/wiki?curid=2475167" title="Jean-Pierre Grallet">
Jean-Pierre Grallet

Jean-Pierre Grallet OFM (ur. 20 maja 1941 w Rozelieures) – francuski duchowny katolicki, arcybiskup Strasburga w latach 2007-2017.
Życiorys.
Prezbiterat.
Święcenia kapłańskie otrzymał 28 czerwca 1969 w zakonie franciszkanów. Przez wiele lat był duszpasterzem młodzieży. Był także m.in. prowincjałem, kapelanem ruchu Pax Christi oraz dyrektorem prowincjalnego wydziału ds. formacji stałej.
Episkopat.
27 września 2004 papież Jan Paweł II mianował go biskupem pomocniczym archidiecezji Strasburga, ze stolicą tytularną "Dardanus". Sakry biskupiej udzielił mu 23 października 2004 ówczesny arcybiskup Strasburga - Joseph Doré.
21 kwietnia 2007 został mianowany następcą abp. Doré'a na stolicy w Strasburgu. Ingres odbył się 13 maja 2007.
18 lutego 2017 przeszedł na emeryturę.

</doc>
<doc id="2475169" url="https://pl.wikipedia.org/wiki?curid=2475169" title="Łukasz Kandora">
Łukasz Kandora

Łukasz Kandora (ur. 30 marca 1983) – polski piłkarz ręczny grający na pozycji obrotowego, od sezonu 2009/2010 zawodnik Górnika Zabrze. Jest mężem Iwony, polskiej siatkarki. Obecnie w KS AZS AWF Biała Podlaska.

</doc>
<doc id="2475170" url="https://pl.wikipedia.org/wiki?curid=2475170" title="Pseudotaxus chienii">
Pseudotaxus chienii

Pseudotaxus chienii – gatunek krzewu z monotypowego rodzaju Pseudotaxus z rodziny cisowatych ("Taxaceae"). Rośnie w wieczniezielonych lasach liściastych do wysokości 1000 m n.p.m. w chińskich prowincjach Guangdong, Kuangsi, Hunan, Jiangxi i Zhejiang.

</doc>
<doc id="2475171" url="https://pl.wikipedia.org/wiki?curid=2475171" title="Pseudotaxus">
Pseudotaxus



</doc>
<doc id="2475173" url="https://pl.wikipedia.org/wiki?curid=2475173" title="Pascal Roland">
Pascal Roland

Pascal Marie Roland (ur. 14 stycznia 1951 w Chatou) – francuski duchowny katolicki, biskup Belley-Ars od 2012.
Życiorys.
Święcenia kapłańskie otrzymał 16 czerwca 1979. Inkardynowany do diecezji wersalskiej, w latach 1979-2000 pracował jako duszpasterz parafialny, jednocześnie odpowiadając za m.in. duszpasterstwo powołań oraz katechumenat dorosłych. W latach 2000-2003 był wykładowcą chrystologii w seminarium św. Sulpicjusza w Wersalu.
27 stycznia 2003 papież Jan Paweł II mianował go ordynariuszem diecezji Moulins. Sakry biskupiej udzielił mu 2 marca 2003 abp Hippolyte Simon.
15 czerwca 2012 został mianowany biskupem diecezji Belley-Ars.

</doc>
<doc id="2475174" url="https://pl.wikipedia.org/wiki?curid=2475174" title="Jean-Noël Ferrari">
Jean-Noël Ferrari

Jean-Noël Ferrari (ur. 7 września 1974), francuski szermierz, florecista. Złoty medalista olimpijski z Sydney.
Igrzyska w 2000 były jego pierwszą olimpiadą, brał również udział w IO 04. Triumfował w konkursie drużynowym, w rywalizacji florecistów. Indywidualnie zajął czwarte miejsce. Również w rywalizacji drużynowej był wielokrotnym medalistą mistrzostw świata. Dwukrotnie sięgał po złoto (1999, 2001) i raz srebro (2002). W 1997 i 2004 był brązowym medalistą indywidualnych mistrzostw Europy, w 2003 zwyciężył w drużynie.

</doc>
<doc id="2475175" url="https://pl.wikipedia.org/wiki?curid=2475175" title="Jean-Noel Ferrari">
Jean-Noel Ferrari



</doc>
<doc id="2475179" url="https://pl.wikipedia.org/wiki?curid=2475179" title="Stanisław Czesławski">
Stanisław Czesławski

Stanisław Czesławski s. Apolinarego (zm. 13 listopada 2006) – polski wojskowy, pułkownik ludowego Wojska Polskiego.
Życiorys.
Podczas II wojny światowej pomocnik szefa sztabu ds. ewidencji 4 pułku piechoty. Po wojnie służył w nowo powołanej formacji granicznej Wojska Ochrony Pogranicza. Pełnił w niej min. funkcję dowódcy 4 Brygady WOP w Gliwicach od 1 lipca 1953 roku do 15 września 1955 roku, a od 1 grudnia 1956 roku do 20 kwietnia 1958 roku 9 Lubuskiej Brygady WOP w Krośnie Odrzańskim.
Kawaler Orderu Krzyża Grunwaldu III klasy.

</doc>
<doc id="2475180" url="https://pl.wikipedia.org/wiki?curid=2475180" title="Browary na ziemi kłodzkiej">
Browary na ziemi kłodzkiej

Browary na ziemi kłodzkiej - warzenie i wyszynk piwa były zarówno dawną tradycją mieszkańców jak i przywilejem, o który zabiegano i który wywoływał wiele sporów.
Według danych urzędowych z roku 1858, w powiecie kłodzkim było 30 browarów, w tym 8 w samym Kłodzku. W tym czasie pracowało 29 wytwórni spirytusu i 14 destylatorni. Piwo i wódkę podawano w 29 gospodach i 137 szynkach.

</doc>
<doc id="2475183" url="https://pl.wikipedia.org/wiki?curid=2475183" title="Josef Myslimír Ludvík">
Josef Myslimír Ludvík

Josef Myslimír Ludvík (ur. 2 kwietnia 1796 w Dolanach, zm. 1 stycznia 1856 w Czeskiej Skalicy) – czeski ksiądz katolicki i pisarz; pierwszy kronikarz oraz historyk regionu náchodzkiego.
Życiorys.
Urodził się 2 kwietnia 1796 roku w Dolanach w powiecie Náchod. Pochodził z rodziny chłopskiej i jego rodzice wysłali go na studia do gimnazjum benedyktyńskiego w Broumovie, gdzie spędził lata 1808–1813. Następnie odbywał studia filozoficzne w Litomyšlu.
Odbył studia teologiczne w Hradcu Králové. Tam spotkał się z profesorem Josefem Liboslavem Zieglerem, który pobudził jego zainteresowanie historią.
W 1819 r. przyjął święcenia kapłańskie i w następnym roku został kapelanem opiekującym się kaplicą grodową w Náchodzie. Tutaj spotyka się z kapelanem Josefem Regnerem i tym spotkaniem nawiązał długoletnią serdeczną przyjaźń z tą ważną postacią życia publicznego w Náchodzie i jego okolicy.
Miasto opuszcza w 1833 r., gdy został przeniesiony do Studnice, gdzie objął miejscową lokalię. Okres jego działania tutaj nie pozostawił tylko odnowiony kościół, probostwo oraz cmentarz, ale ksiądz również założył tutejszą bibliotekę szkolną i w ogóle intensywnie uczestniczył w miejscowym życiu publicznym.
Niestety w 1846 r. pojawiła się u niego poważna choroba wątroby. Dlatego w 1847 r. został proboszczem w Boušínie, skąd odszedł ze względu na serię niefortunnych zdarzeń z braćmi Špetla, miejscowymi zbójcami, która zakończyła się we wrześniu 1848 r. napadem na probostwo i obrabowaniem proboszcza Ludvíka.
Chory oraz rozgoryczony ksiądz wystąpił z wnioskiem o emeryturę. Prawo do emerytury zostało przyznane 16 października 1848 r. i po śmierci księdza Franciszka Hurdálka Ludvík przeprowadził się do Czeskiej Skalicy, gdzie żył w tzw. Małym Probostwu.
Zmarł 1 stycznia 1856 roku w Czeskiej Skalicy.
Twórczość.
Jego dzieło literackie (proza i wiersze) nosi atrybuty edukacyjno-pedagogiczne i jest rozproszone w rozmaitych czasopismach ruchu budzicielskiego. Najważniejsze jego prace są artykuły i książki historyczne, szczególnie Památky hradu, města a panství Náchoda, i vlastníkův jeho (1857). Zebrał dużą liczbę miejscowych baśni, bajek, legend i pieśni. Na podstawie jego zbioru opierała się w swoim dziele Božena Němcová, np. Legenda o siłnym Ctiborze. Był także członkiem oraz współzałożycielem organizacji Macierz Czeska. W kilku drobnych dzielach opisywał piękno rodzinnego regionu oraz miłość do niego (Wěrná Ryzka, anebo, Stálost Lásky, dárek krásenkám Českým, 1825).
Jego zainteresowaniem była również turystyka piesza. Przeszedł prawie cały kraj hradecki. Jego wycieczka do Karkonosz, w ramach której odwiedził ich najwyższy szczyt – Śnieżkę, ukazała się drukiem w 1824 r. w czasopismu Čechoslaw pod nazwą „Myslimír po horách krkonošských putující”. Do tego czasopisma pisał też o Świętach Dalii w Czeskiej Skalicy oraz kolejnych wydarzeniach w okolicy Náchodu. Jego artykuły pojawiły się również w czasopismach Kwěty. Národní zábavník, Polabský Slovan oraz książkach innych autorów (Školník z artykułem Škola v městě Náchodě) itd.
W swym czasie był bardzo znaczącą postacią. Dlatego go pisarz Alois Jirásek przedstawił w swojej kronice „U nás”. W jej pierwszej części autor opisuje w pierwszym rzędzie idylliczne życie księdza na probostwu w Boušínie.

</doc>
<doc id="2475184" url="https://pl.wikipedia.org/wiki?curid=2475184" title="Žďárské vrchy">
Žďárské vrchy

Žďárské vrchy (Góry Zdziarskie) – góry w środkowych Czechach, północno-wschodnia część Wyżyny Czesko-Morawskiej. Najwyższy szczyt (Devět skal) ma wysokość 836,3 m n.p.m. Góry zbudowane głównie z granitów. Występują pokłady grafitu, granitu i in. Zbocza pokryte są lasami iglastymi.

</doc>
<doc id="2475185" url="https://pl.wikipedia.org/wiki?curid=2475185" title="Góry Ździarskie">
Góry Ździarskie



</doc>
<doc id="2475186" url="https://pl.wikipedia.org/wiki?curid=2475186" title="Aris Weluchiotis">
Aris Weluchiotis

Aris Weluchiotis (gr. Άρης Βελουχιώτης), wł. Atanasios Klaras (ur. 1905, zm. 1945) – grecki uczestnik antyhitlerowskiego ruchu oporu, jeden z twórców ELAS, działacz komunistyczny.
Pochodził z Lamii, z wykształcenia był agronomem. Do Komunistycznej Partii Grecji (KKE) wstąpił w wieku dziewiętnastu lat. W czasie dyktatury Metaksasa został aresztowany i zwolniony po podpisaniu deklaracji, iż publicznie wyrazi skruchę i potępienie wobec komunizmu i działań wywrotowych. Uczestniczył jeszcze w działalności partii, lecz odtąd traktowany był z rezerwą, jak wszystkie osoby, podpisujące analogiczne oświadczenia. Według niektórych historyków, deklarację tę podpisał z polecenia Komunistycznej Partii Grecji (KKE). W okresie pomiędzy zamachem stanu 1936 a okupacją Grecji w II wojnie światowej, stopniowo, praktyczne ustała działalność KKE, wobec wieloletniego uwięzienia ponad 2.000 jej członków i krwawych represji wobec strajkujących robotników.
Walczył w wojnie grecko-włoskiej lat 1940–1941. Powracając w stopniu kapitana artylerii, niezwłocznie podjął organizację ruchu oporu. Zebranie założycielskie nowej organizacji bojowej odbyło się 15 maja 1941, w Atenach, w azylu klasztoru Kesariani. Wraz z szybko postępującą odbudową KKE konspiratorzy zgłosili swój akces.
Na początku 1942 utworzył pierwszy oddział ELAS, stając na jego czele pod pseudonimem Aris Weluchiotis, ukutym od góry Weluchi i mitycznego boga wojny Aresa. W nocy z 25 na 26 listopada 1942 na czele swojego zgrupowania, razem z oddziałem zbrojnym organizacji EDES Napoleona Zerwasa i grupą komandosów brytyjskich przeprowadził jedną z najbardziej spektakularnych akcji ruchu oporu w okupowanej Europie – wysadzenie wiaduktu w Gorgopotamos. Stał się najsłynniejszym dowódcą ELAS, wprowadzając w całym ruchu wielką dyscyplinę. Zarzucano mu sadyzm wobec podwładnych (przy osobistej odwadze), a według innych źródeł okrucieństwo, jednak nigdy w stopniu wyższym, niż ten niezbędny do realizacji celów Uznawany był za "protokapetaniosa" ELAS. „Kapetanios” to w greckiej tradycji emocjonalny przywódca oddziału, „ojciec” partyzantów, niekoniecznie polityk, niekoniecznie dowódca ds taktyki wojskowej. Jako protokapetanios, uczestniczył w kierowaniu całym ruchem partyzanckim, obok dowódcy ds taktyki wojennej gen. Stefanosa Sarafisa, dowódcy partyzantów w Macedonii Markosa Wafiadisa i komisarza politycznego Jeorjosa Siandosa. Od wiosny 1944 walczył na Peloponezie z greckimi etnicznie, lecz hitlerowskimi ideowo Batalionami Bezpieczeństwa, uzbrajanymi przez Niemców, podlegających kolaboracyjnemu rządowi Grecji. Od jesieni 1944 uczestniczył w walkach i grupowych represjach ELAS przeciwko greckim hitlerowcom, m.in. dowodząc oddziałem zdobywającym ich garnizony w miastach Kalamata i Meligalas, na Peloponezie.
Jako "kapetanios" ELAS, Weluchiotis podkreślał wielopokoleniowy patriotyzm Hellenów, tradycję walk o wolność, potrzebę suwerenności Ojczyzny, sprawiedliwości społecznej i także, że "lud winien stać się gospodarzem w swoim domu". Wyjaśniał: "komuniści zmierzają w stronę komunizmu, który kiedyś nadejdzie. Jednak nie jest to system właściwy dla Grecji już na teraz. Obecnie należy wprowadzać rozwiązania demokratyczne". Propaganda ta okazywała się "hipnotycznie atrakcyjna". Welouchiotis, podobnie jak drugi z komunistycznych dowódców ELAS Markos Wafiadis, znacznie wykraczali poza horyznoty myślowe większości działaczy KKE. Trzeci z trójki głównych dowódców ELAS, Stefanos Sarafis, był niekomunistą, wysoko ocenianym przez wszystkie strony, a przewodniczącym Komitetu Centralnego ELAS był gen. Neokosmos Grigoriadis – także niekomunista.
Przeciwnik porozumienia z Warkizy, do którego szczerości intencji, podobnie jak dla intencji Wielkiej Brytanii nie miał żadnego zaufania; był zdania, że tylko nieskładanie broni i gotowość do dalszej walki zbrojnej pozwolą na realizację statutowych celów ELAS. Nie zgodził się ze stanowiskiem przywódców KPG, którzy postanowili dążyć do zdobycia władzy drogą parlamentarną. Wraz z niewielkim oddziałem towarzyszy z ruchu oporu, odmówił ujawnienia się, pozostając w górach, gdy większa część dowództwa ELAS i działaczy EAM, początkowo korzystając z brytyjskiej ochrony, przeniosła się z miast zajmowanych na prowincji, do Aten. 17 czerwca 1945 został z tego powodu oskarżony o zdradę KKE. 18 czerwca partyjny organ prasowy „Rizospastis” informował o wydaleniu Weluchiotisa z szeregów KPG. 18 czerwca 1945 w pobliżu wsi Mesunda, wskutek czyjejś zdrady, jego siły zostały zaatakowane przez oddział Gwardii Narodowej. Najprawdopodobniej popełnił wówczas samobójstwo, chociaż istnieje również wersja, by został zdradzony i zabity z powodu przeciwstawienia się oficjalnemu stanowisku partii. Głowy jego i jego adiutanta zostały na okres wielu dni wystawione na rynku w wojewódzkim mieście Trikala, do niedawna jeszcze goszczącym siedzibę naczelnego dowództwa ELAS.

</doc>
<doc id="2475187" url="https://pl.wikipedia.org/wiki?curid=2475187" title="Jean-Paul James">
Jean-Paul James

Jean-Paul André Denis Marcel James (ur. 14 lipca 1952 w Rennes) – francuski duchowny katolicki, arcybiskup metropolita Bordeaux od 2019.
Życiorys.
Święcenia kapłańskie otrzymał 22 września 1985. Inkardynowany do archidiecezji Rennes, został wikariuszem parafii św. Augustyna w tymże mieście, a następnie rozpoczął studia w Rzymie, jednocześnie pracując w parafii św. Ludwika. Po powrocie do Rennes został wykładowcą teologii moralnej w miejscowym seminarium, zaś w 1999 otrzymał nominację na rektora tejże uczelni.
9 stycznia 2003 papież Jan Paweł II mianował go ordynariuszem diecezji Beauvais. Sakry biskupiej udzielił mu 6 kwietnia 2003 abp François Saint-Macary.
8 lipca 2009 został mianowany biskupem ordynariuszem Nantes.
14 listopada 2019 papież Franciszek mianował go arcybiskupem metropolitą Bordeaux.

</doc>
<doc id="2475188" url="https://pl.wikipedia.org/wiki?curid=2475188" title="SU-6">
SU-6

SU-6 – radzieckie samobieżne działo przeciwlotnicze z okresu międzywojennego.
Historia konstrukcji.
W dniu 22 marca 1934 roku Rada Pracy i Obrony przy Radzie Komisarzy Ludowych ZSRR podjęła uchwałę o przezbrojeniu Armii Czerwonej w nowoczesny sprzęt artyleryjski, w związku z nią Zakłady Doświadczalne Budowy Maszyn im. Kirowa w Leningradzie rozpoczęły pracę nad konstrukcją samobieżnego działa przeciwlotniczego. 
Pracę nad tym projektem kierował Sjaczentow, a inżynierem prowadzącym był Ł. Trojanow. Konstrukcja działa oznaczona jako "SU-6" została oparta na podwoziu czołgu "T-26", przy czym zachowano bez zmian układ napędowy czołgu, natomiast kadłub nieznacznie powiększono, usunięto wieżę oraz zmontowano w górnej części kadłuba trzy poprzeczne przegrody, które wzmocniły sztywność kadłuba a między którymi zamontowano składane miejsca obsługi działa. Na wierzchu kadłuba zamontowano podstawę działa przeciwlotniczego wz. 1931 kal. 76 mm. Z boku kadłuba zamontowano na zawiasach burty z blach pancernej o grubości 8 mm, podnoszone w czasie jazdy a w czasie strzelania z działa opuszczane. Działo oprócz działa przeciwlotniczego kal. 76 mm uzbrojone zostało w 2 karabiny maszynowe kal. 7,62 mm, które zostały zamontowane na przedniej i tylnej burcie. 
Prototyp działa "SU-6" był gotowy w sierpniu 1935 roku. W dniach 12 września do 11 października przeprowadzono badania fabryczne, a następnie działo przekazano do badań poligonowych na Poligonie Naukowo-Badawczym Artylerii. Badania te trwały od końca 1935 roku do końca 1936 roku. W tym czasie okazało się, że działo nie spełnia warunków. W trakcie badań zamontowano na nim także armatę przeciwlotniczą kal. 37 mm, która również nie spełniła warunków. W związku z tym styczniu 1937 roku zaniechano dalszym prac nad tym działem.

</doc>
<doc id="2475189" url="https://pl.wikipedia.org/wiki?curid=2475189" title="Browar kłodzki i fabryka marmolady">
Browar kłodzki i fabryka marmolady

Browar kłodzki i fabryka marmolady – jeden z browarów w Kłodzku działający na przełomie XIX i XX wieku, znajdujący się na prawym brzegu Nysy Kłodzkiej.
Browar powstał prawdopodobnie w 1865 roku z inicjatywy A. Brosiga, który następnie odsprzedał go w 1889 roku żydowskiej rodzinie Ascherów, do których należał ponadto hotel "Glatzer Hof". Browar Glatzer Brauhaus należał do największych browarów w mieście. Jego siedziba złożona z kompleksu budynków przemysłowych mieściła się pomiędzy ulicami: Königshainerstrasse i Mälzstrasse (obecne ulice Śląska i Połabska). Piwo produkowano w nich do wybuchu I wojny światowej. Następnie budynki browaru odkupił inny żydowski przedsiębiorca – Hermann May, który zrezygnował z produkcji piwa na rzecz galaretek, marmolady i soków owocowych. Specjalnością fabryki był likier "Glatzer Rose" ("Róża Kłodzka"). W latach 30. XX wieku spadkobiercy zmarłego w 1919 roku Hermanna Maya zostali zmuszeni na mocy antysemickich regulacji prawnych do zrezygnowania z działalności gospodarczej (ustawy norymberskie).
Po 1945 roku i włączeniu ziemi kłodzkiej w obręb państwa polskiego w miejscu fabryki marmolady uruchomiono Kłodzki Zakład Przetwórczy Las.

</doc>
<doc id="2475191" url="https://pl.wikipedia.org/wiki?curid=2475191" title="Philippe Ballot">
Philippe Ballot

Philippe Gabriel Marie Augustin Ballot (ur. 2 października 1956 w Vesoul) – francuski duchowny katolicki, arcybiskup Chambéry w latach 2009-2022, biskup Metzu od 2022.
Życiorys.
Prezbiterat.
Święcenia kapłańskie otrzymał 29 czerwca 1985 i został inkardynowany do archidiecezji Besançon. Po święceniach przez dwa lata był duszpasterzem w parafii św. Piusa X w Besançon, a w kolejnych latach pracował w placówkach edukacyjnych na terenie archidiecezji. W latach 2001-2004 kierował edukacją katolicką w archidiecezji, a następnie został wikariuszem generalnym.
Episkopat.
14 stycznia 2009 papież Benedykt XVI mianował do arcybiskupem ordynariuszem archidiecezji Chambéry. Sakry biskupiej udzielił mu 26 kwietnia 2009 kard. Philippe Barbarin. 23 lipca 2022 papież Franciszek przeniósł go na stolicę biskupią diecezji Metzu z zachowaniem tytułu arcybiskupa "ad personam""."

</doc>
<doc id="2475193" url="https://pl.wikipedia.org/wiki?curid=2475193" title="Lekarze (serial telewizyjny)">
Lekarze (serial telewizyjny)

Lekarze – polski serial medyczny w reżyserii Filipa Zylbera i Marcina Wrony, emitowany od 3 września 2012 do 30 listopada 2014 na antenie TVN. Pierwotnie miał nosić tytuł "Szpital Alicji". Akcja serialu ma miejsce w fikcyjnym toruńskim szpitalu Copernicus.
Przed premierą pierwszej serii "Lekarzy" telewizja TVN podjęła decyzję o produkcji drugiej serii, która trafiła na antenę TVN 25 lutego 2013 roku. Popularność pierwszych odcinków skłoniła TVN do produkcji trzeciej i czwartej serii, które zostały kolejno wyemitowane jesienią 2013 roku i wiosną 2014 roku. Przed premierą czwartej serii podjęto decyzję o przygotowaniu 5. serii serialu. Pierwsze trzy serie emitowane były w poniedziałki o 21:30. Czwarta seria emitowana była w niedziele o 20:00, zaś piąta w niedziele o 21:00.
Początkowo stacja planowała nakręcenie 6. serii, jednak 7 listopada 2014 TVN zdecydowała o zakończeniu emisji serialu wraz z końcem piątej serii w wyniku spadającej oglądalności.
Od 14 maja 2015 serial "Lekarze" jest emitowany w amerykańskiej stacji V-me.
"Lekarze po godzinach" i "Lekarze nocą".
Bezpośrednio po emisji każdego odcinka 3. serii "Lekarzy" na antenie TVN, o 22:30 premierę miał serial internetowy "Lekarze po godzinach" w serwisie Player, będący dopełnieniem właściwego serialu. Każdy z 13 odcinków trwał ok. 6–8 minut. Aktorzy w humorystyczny sposób nawiązywali bezpośrednio do zdarzeń w premierowych odcinkach emitowanych w TVN.
Podczas 4. serii w niedziele o 21:00 bezpośrednio po emisji serialu w TVN był nadawany w serwisie Player serial internetowy "Lekarze nocą". Jest to komediowa odsłona serialu, show dwóch bohaterów drugoplanowych – doktora Tadeusza Guły (Adam Cywka) i doktora Łukasza Wileckiego (Marcin Tyrol). Gościnnie pojawiają się w nim pozostałe postacie z serialu. Akcja toczy się zawsze na nocnym dyżurze. Każdy z 13 odcinków trwa od 5 do 6 minut.

</doc>
<doc id="2475194" url="https://pl.wikipedia.org/wiki?curid=2475194" title="Maksims Bogdanovs">
Maksims Bogdanovs

Maksims Bogdanovs, ros. "Maksim Bogdanow", Максим Богданов (ur. 2 stycznia 1989 w Daugavpils) – łotewski żużlowiec.
Życie prywatne.
Jest żonaty z Tatianą, z którą ma dwoje dzieci.

</doc>
<doc id="2475197" url="https://pl.wikipedia.org/wiki?curid=2475197" title="Nicolas Bézy">
Nicolas Bézy

Nicolas Bézy (ur. 26 września 1989 r. w Fontenay-aux-Roses we Francji) – francuski rugbysta, grający na pozycji łącznika ataku w zespole Stade Toulousain. Dwukrotny mistrz Francji.
Kariera klubowa.
Grać w rugby zaczął w dzieciństwie w klubie Bagneux, po czym dwa lata spędził w Racing Métro 92. Z drużyną Stade Français zdobył mistrzostwo kraju kadetów w sezonie 2005/06.
Po tym sukcesie w 2006 r. przeprowadził się wraz z rodzicami do Tuluzy i dołączył do drużyny Stade Toulousain – jego rodzice prowadzą w tym klubie drużyny juniorskie. W pierwszym składzie zadebiutował na początku 2008 r. podczas mistrzowskiego sezonu tej drużyny, a w sezonie 2009/10 wygrał Puchar Heinekena grając w dwóch meczach. W sezonie następnym zdobył drugie mistrzostwo Francji zaliczając punktowany występ w finale. W marcu 2010 podpisał z tym zespołem kontrakt na grę do końca sezonu 2012/13. W sezonie 2011/12 rzadko pojawiał się na boisku, rolę podstawowych zawodników objęli bowiem Jean-Marc Doussain, Nicolás Vergallo oraz sprowadzeni do drużyny Luke Burgess, Luke McAlister i Lionel Beauxis. W zastępstwie niedostępnych Clémenta Poitrenaud i Maxime Médarda 3 marca 2012 roku wystąpił nietypowo na pozycji obrońcy, a w następnym tygodniu ogłosił przejście do klubu Stade Français na kolejne dwa sezony.
Kariera reprezentacyjna.
W 2007 r. został powołany do kadry U-19, gdzie zagrał w meczu z Włochami zdobywając przyłożenie. W 2009 r. został natomiast powołany do reprezentacji U-20 na Puchar Sześciu Narodów w tej kategorii wiekowej, lecz nie zagrał w żadnym meczu. W tym samym roku wystąpił w zakończonych przez Francję na piątym miejscu mistrzostwach świata juniorów. W 2010 r. natomiast zdobył Wielkiego Szlema z reprezentacją akademicką.
W sezonie 2011/2012 zagrał z narodową kadrą rugby siedmioosobowego w dwóch turniejach IRB Sevens World Series: w Hongkongu i Japonii.
Życie prywatne.
Studiuje inżynierię lądową, a jego młodszy brat, Sébastien, jest również graczem Stade Toulousain.

</doc>
<doc id="2475199" url="https://pl.wikipedia.org/wiki?curid=2475199" title="7 Batalion Radiotechniczny">
7 Batalion Radiotechniczny



</doc>
<doc id="2475200" url="https://pl.wikipedia.org/wiki?curid=2475200" title="Szkoła Shangqing">
Szkoła Shangqing

Szkoła Shangqing () – mistyczna szkoła taoistyczna, założona według tradycji w III wieku przez Wei Huacun (魏华存). Nazywa również Maoshan (茅山), od stanowiącej jej główny ośrodek duchowy góry pod Nankinem.
Nawiązując do nauk Ge Honga szkoła Shangqing skupiała się na licznych praktykach alchemicznych, fizjologicznych i dietetycznych, mających zapewnić nieśmiertelność. Nieśmiertelność ta nie była rozumiana w kategoriach przedłużenia ziemskiej egzystencji, lecz pośmiertnego zjednoczenia duszy z leżącą u podstaw kosmosu Najwyższą Jednością ("Taiji"), osiąganego poprzez długotrwałą medytację prowadzącą do duchowego oczyszczenia. Za życia należało się skupić na zachowaniu harmonii między pierwiastkiem duchowym i cielesnym w sobie samym. Do głównych teoretyków należą Yang Xi (楊羲, 330-386) oraz Tao Hongjing (陶弘景, 456-536) – redaktor kanonicznych tekstów szkoły.

</doc>
<doc id="2475201" url="https://pl.wikipedia.org/wiki?curid=2475201" title="Szkoła Najwyższej Czystości">
Szkoła Najwyższej Czystości



</doc>
<doc id="2475202" url="https://pl.wikipedia.org/wiki?curid=2475202" title="Czarna sotnia">
Czarna sotnia



</doc>
<doc id="2475203" url="https://pl.wikipedia.org/wiki?curid=2475203" title="2012 w grach komputerowych">
2012 w grach komputerowych

W tym roku premierę miały też konsole ósmej generacji: PlayStation Vita firmy Sony oraz Wii U firmy Nintendo.
Wydane gry.
Lista gier, które zostały wydane w 2012 roku.

</doc>
<doc id="2475205" url="https://pl.wikipedia.org/wiki?curid=2475205" title="Jean-Christophe Lagleize">
Jean-Christophe Lagleize

Jean-Christophe André Robert Lagleize (ur. 7 listopada 1954 w Soisy-sous-Montmorency) – francuski duchowny katolicki, biskup Metz w latach 2013–2021.
Życiorys.
Święcenia kapłańskie otrzymał 28 czerwca 1981 i został inkardynowany do archidiecezji Bourges. Po święceniach został wikariuszem w Le Blanc i kapelanem bazy marynarki wojennej w Rosnay. W 1989 został przeniesiony do Châteauroux, gdzie pełnił funkcje kapelana w miejscowej bazie wojskowej oraz w liceum. Trzy lata później został dyrektorem wydziału katechetycznego diecezji, zaś w 1996 wybrano go zastępcą dyrektora krajowego Centrum Edukacji Religijnej.
11 grudnia 2001 papież Jan Paweł II mianował go ordynariuszem diecezji Valence. Sakry biskupiej udzielił mu 23 lutego 2002 arcybiskup Bourges – Hubert Barbier.
27 września 2013 papież Franciszek mianował go ordynariuszem diecezji Metz. 13 sierpnia 2021 papież Franciszek przyjął jego rezygnację z funkcji biskupa Metz.
11 lipca 2014 został odznaczony orderem Legii Honorowej V klasy.

</doc>
<doc id="2475207" url="https://pl.wikipedia.org/wiki?curid=2475207" title="Mečov (Hořičky)">
Mečov (Hořičky)

Mečov (niem. "Metschow" czy "Mečow") - dzielnica czeskiej gminy Hořičky w powiecie Náchod.
Geografia i przyroda.
Położenie.
Miejscowość leży na granicy powiatów Náchod i Trutnov na obszarze katastralnym Křižanov u Mezilečí.
Teren ten jest jednym z ostatnich południowych odnóg wyżyny Podkrkonošská pahorkatina, które są najbardziej widoczne w pobliżu wsi, przede wszystkim w lasu Barchoviny.
Północna granica Mečova składa się z lasu Barchoviny, który dotyka gminy Libňatov. We wschodnim sąsiedztwie znajduje się Křižanov, kolejna dzielnica gminy Hořičky. W południowej części leży gmina Litoboř i jej odludzie "V Táboře", na południowym wschodzie gmina Slatina nad Úpou oraz na wschodzie jej dzielnica Končiny.
Miejscowe nazwy na terenie gminy
Jego współrzędne geograficzne: 50° 27’ 54.47’’ długości geograficznej wschodniej oraz 16° 00’ 54.43’’ szerokości geograficznej północnej.
Powierzchnia.
Mečov tworzy razem z Křižanovem jeden obszar katastralny. Dlatego wszystkie dostępne materiały prezentują tylko powierzchnię całego obszaru katastralnego, który wynosi 220,65 ha.
Hydrologia.
Miejscowość leży w dorzeczu Úpy. Najważniejszym ciekiem jest bezimienny potok, który jest opisywany przez niektórych autorów jako początek Potoku Slatińskiego (przez innych autorów jest jego początek w Křižanovie).
Geomorfologia i geologia.
Teren wsi znajduje się w południowej części Wyżyny Podkarkonoskiej. Geomorfologicznie leży na południowym wschodzie Podgórza Karkonoskiego, lub raczej jego części zwanej Kocléřovský hřbet, a od północnego zachodu w kierunku zachodnim ciągnie się jej częściowy grzbiet zwany Hořičský hřbet, który po prostu jest przedziałem pomiędzy pofalowanym rejonem Podkarkonosza i płaską Płytą Czeską. Na wschodzie Hořičský hřbet przechodzi w Wyżynę Olešenską, którą poza katastrem wsi przecina rzeka Úpa.
Centrum wsi położone jest w dolinie potoku i zboczach położonych nad nią. Najwyższymi punktami są Vysoký Tábor (454 m n.p.m.) i Na příčnici (484,4 m n.p.m.).
Obszar katastralny Křižanova należy geologicznie do Česká křídová pánev, co oznacza, że jest częścią Masywu Czeskiego. Większość wsi w sensie chronostratygraficznym należy do późnej kredy, a dokładniej do dolnego oraz środkowego turonu. Dlatego można tutaj znaleźć głównie piaszczyste margle oraz spongiolity. W dolinie potoku występują czwartorzędne kamieniste oraz gliniasto-kamieniste osady z różnym składem mineralnym.
Fauna i flora.
Lokalna fauna i flora składa się z typowych gatunków Europy Środkowej.
Ochrona przyrody.
Na tym terenie nie znajdują się obszary chronione.
Demografia.
Liczba ludności.
"Źródło: Czeski Urząd Statystyczny"
Liczba domów.
"Źródło: Czeski Urząd Statystyczny"
Historia.
Pierwsza wzmianka o wsi pochodzi z 1540 r., kiedy umarł Petr Straka z Nedabylic i posiadłość Studnice została podzielona pomiędzy jego synów. Mečov otrzymał w dziedzictwie Jan Straka z Nedabylic.
Do 1961 r. część gminy Litoboř, 1961-1985 Mezilečí i od 1985 r. Hořičky.

</doc>
<doc id="2475212" url="https://pl.wikipedia.org/wiki?curid=2475212" title="Pierre Flamion">
Pierre Flamion

Pierre Flamion (ur. 13 grudnia 1924 w Mohon, zm. 3 stycznia 2004 w Dijon) – francuski piłkarz grający na pozycji napastnika. W swojej karierze rozegrał 17 meczów w reprezentacji Francji, w których strzelił 8 goli.
Kariera klubowa.
Swoją karierę piłkarską Flamion rozpoczął w klubie ASC Mohon. Następnie został zawodnikiem Stade de Reims. W 1945 roku awansował do kadry pierwszej drużyny Reims. W sezonie 1945/1946 zadebiutował w jego barwach w pierwszej lidze francuskiej. W sezonie 1948/1949 wywalczył ze Stade Reims swój jedyny w karierze tytuł mistrza Francji. Z kolei w sezonie 1949/1950 zdobył z tym klubem Puchar Francji.
W 1950 roku Flamion odszedł ze Stade Reims do Olympique Marsylia. W Olympique grał w sezonie 1950/1951. Z kolei w sezonie 1951/1952 był zawodnikiem Olympique Lyon. Latem 1952 przeszedł do drugoligowego AS Troyes Savinienne. W 1954 roku awansował z Troyes z drugiej do pierwszej ligi. W 1957 roku odszedł z tego klubu do grającego w Division 2, Limoges FC. W sezonie 1957/1958 wywalczył z Limoges awans do Division 1. W 1959 roku zakończył w Limoges swoją karierę.
Kariera reprezentacyjna.
W reprezentacji Francji Flamion zadebiutował 23 maja 1948 roku w wygranym 3:0 towarzyskim meczu ze Szkocją, w którym strzelił gola. W swojej karierze grał w eliminacjach do MŚ 1954. Od 1948 do 1953 roku rozegrał w kadrze narodowej 17 meczów i strzelił w nich 8 bramek.
Kariera trenerska.
Po zakończeniu kariery piłkarskiej Flamion został trenerem. Prowadził takie zespoły jak: Limoges FC, FC Chaumont, FC Metz, Troyes AC, Stade de Reims i FC Thionville.

</doc>
<doc id="2475213" url="https://pl.wikipedia.org/wiki?curid=2475213" title="Adam Dezydery Saryusz Łącki">
Adam Dezydery Saryusz Łącki

Adam Dezydery Saryusz Łącki herbu Jelita (ur. w 1720 roku – zm. 29 lipca 1784 roku w Warszawie) – generał lejtnant wojsk koronnych w 1777 roku, kasztelan sandomierski w latach 1764-1784, kasztelan czechowski w latach 1768-1774, konsyliarz Rady Nieustającej w latach 1776-1780, cześnik opoczyński w latach 1754-1757, podstoli opoczyński w latach 1757-1764, stolnik opoczyński w latach 1764-1765, chorąży opoczyński w latach 1765-1768.
Życiorys.
W załączniku do depeszy z 2 października 1767 roku do prezydenta Kolegium Spraw Zagranicznych Imperium Rosyjskiego Nikity Panina, poseł rosyjski Nikołaj Repnin określił go jako posła właściwego dla realizacji rosyjskich planów na sejmie 1767 roku. Poseł na Sejm 1767 roku i konsyliarz konfederacji z województwa sandomierskiego. Gorliwy stronnik Stanisława Augusta Poniatowskiego, walczył przeciwko konfederatom barskim, w 1772 roku delegowany do układów z zaborcami. Członek konfederacji 1773 roku. Członek Komisji Wojskowej Koronnej w 1775 roku. Komisarz Komisji Dobrego Porządku województwa sandomierskiego. Członek Departamentu Wojskowego Rady Nieustającej w 1779 roku.
W 1778 roku odznaczony Orderem Orła Białego, w 1776 roku został kawalerem Orderu Świętego Stanisława.

</doc>
<doc id="2475220" url="https://pl.wikipedia.org/wiki?curid=2475220" title="Bad Aachen">
Bad Aachen



</doc>
<doc id="2475221" url="https://pl.wikipedia.org/wiki?curid=2475221" title="Ignacy Orzechowski">
Ignacy Orzechowski

Ignacy Orzechowski (właśc. "Nusenbaum") pseud. "Świerk", "Stefek", "Bronek" (ur. 1 grudnia 1900 w Winiarach w powiecie pińczowskim, zm. 1 października 1969 w Warszawie) – działacz komunistyczny, kierownik Centralnej Techniki KPZU, zastępca kierownika Centralnej Techniki KPP, sekretarz okręgowy MOPR w Krakowie i Łodzi, historyk, nauczyciel, funkcjonariusz MBP.
Życiorys.
Syn Emila i Adeli, od 1911 mieszkał z rodziną w Sosnowcu. W 1917 został nauczycielem, rok później wstąpił do Poalej Syjon, lewicowy działacz tej partii, od 1919 działacz związków zawodowych, sekretarz ich lokalnych zarządów w Sosnowcu. W 1921 wstąpił do KPRP/KPP. III 1922-III 1923 odbywał służbę wojskową w Będzinie. W 1924 został sekretarzem zagłębiowskiego Okręgowego Biura Żydowskiego KPRP. Od 1926 członek Komitetu Okręgowego (KO) KPP w Zagłębiu Dąbrowskim i działacz Stowarzyszenia Wolnomyślicieli Polskich. W 1928 był kandydatem do Sejmu z komunistycznej listy Jedności Robotniczo-Chłopskiej w okręgu Będzin-Zawiercie i prowadził akcję wyborczą wraz z późniejszym komunistycznym posłem Wacławem Rożkiem. Z powodu poszukiwania listami gończymi przez policję opuścił Zagłębie i latem 1928 został zastępcą kierownika Centralnej Techniki KPP, a w listopadzie 1929 - kierownikiem Centralnej Techniki KPZU. Od sierpnia 1931 sekretarz krakowskiego, a następnie łódzkiego okręgu MOPR. Kilkakrotnie więziony za działalność komunistyczną, w tym 1936-1937 przez 15 miesięcy osadzony w obozie w Berezie Kartuskiej. Po zwolnieniu ponownie działał w KPP w Zagłębiu. 
Od jesieni 1939 poszukiwany przez gestapo, ukrywał się, w październiku 1939 wraz z Ignacym Kalagą organizował konspiracyjną grupę komunistyczną. W listopadzie 1939 przedostał się do Lwowa, gdzie studiował korespondencyjnie historię w Instytucie Pedagogicznym i odbył roczny kurs dla nauczycieli szkół średnich. 1940-1941 był dyrektorem sowieckiej szkoły w Toporowie, po napaści Niemiec na ZSRR pracował pod Kijowem przy budowie umocnień, a w październiku został ewakuowany w głąb ZSRR, po czym pracował jako nauczyciel w guberni tambowskiej i w Ufie. W 1943 wstąpił do ZPP, a w październiku 1944 do ludowego WP. Wiosną 1945 wrócił do kraju i wstąpił do służby w MBP, gdzie został naczelnikiem jednego z wydziałów, oraz do PPR. Następnie został naczelnikiem jednego z wydziałów WUBP w Olsztynie. Od 15 grudnia 1947 pracownik Komitetu Wojewódzkiego (KW) PPR w Katowicach, kierownik referatu historii partii. Od kwietnia 1949 pracował w Warszawie w Wydziale Historii Partii KC PZPR. 
Od listopada 1952 pracował w Centralnej Szkole Związków Zawodowych (CRZZ) jako kierownik Studium Historycznego, a od 1959 w Biurze Historycznym CRZZ. Współautor pracy „Zarys dziejów ruchu zawodowego w Królestwie Polskim (1905-1918)” (wraz z Aleksandrem Kochańskim), autor „Roli historycznej Komitetu 21 na Górnym Śląsku w latach 1923-1924”. Publikował w „Trybunie Robotniczej” i „Przeglądzie Związkowym”. 
Pochowany na wojskowych Powązkach (kwatera A31-4-8). Był odznaczony m.in. Orderem Sztandaru Pracy II klasy i Orderem Odrodzenia Polski.

</doc>
<doc id="2475222" url="https://pl.wikipedia.org/wiki?curid=2475222" title="Humilis z Bisignano">
Humilis z Bisignano

Humilis z Bisignano, Umile Pirozzo z Bisignano (ur. 26 sierpnia 1582, zm. 26 listopada 1637) – święty Kościoła katolickiego, brat laik w zakonie Franciszkanów.
Mając 27 lat, w 1609, roku wstąpił do Zakonu Braci Mniejszych i rok później, 4 września 1610, roku złożył śluby zakonne. Miał dar proroctwa i szczególnym zaufaniem darzyli go papieże Grzegorz XV i Urban VIII. Zmarł w wieku 55 lat, w opinii świętości.
Papież Pius VI ogłosił go czcigodnym w dniu 4 października 1780 roku. Został beatyfikowany przez papieża Leona XIII w dniu 29 stycznia 1882 roku, a kanonizowany przez papieża Jana Pawła II w dniu 19 maja 2002 roku.

</doc>
<doc id="2475223" url="https://pl.wikipedia.org/wiki?curid=2475223" title="Szkoła Lingbao">
Szkoła Lingbao

Szkoła Lingbao () – szkoła taoistyczna, powstała na przełomie IV i V wieku.
Doktryna szkoły Lingbao przywiązuje wielką wagę do skrupulatnego wypełniania obrzędów liturgicznych i przestrzegania rytuału. Redakcja tekstów kanonicznych szkoły jest dziełem Lu Xiujinga (陆修静, 406-477). Rozbudowany rytuał doprowadził do wykształcenia się obdarzonej dużymi przywilejami warstwy kapłańskiej, pełniącej rolę pośredników między wiernymi i bogami, nieobecnej lub ledwie zarysowanej w kładących nacisk na samodzielną praktykę innych tradycjach taoistycznych.
Nauki "Lingbao" rozwijały się pod silnym wpływem buddyzmu, skąd zapożyczono koncepcje współczucia ze wszystkimi istotami żyjącymi i pomoc im w osiągnięciu zbawienia. Zbawienie rozumiane jest na sposób taoistyczny jako nieśmiertelność. W tym wypadku jest to zmartwychwstanie mające nastąpić po końcu świata, jako że szkoła Lingbao rozwinęła oryginalne nauki apokaliptyczne, często z wątkami mesjańskimi zapowiadającymi powtórne nadejście Laozi.

</doc>
<doc id="2475224" url="https://pl.wikipedia.org/wiki?curid=2475224" title="Puchar Narodów Europy 2010–2012/Dywizja 1">
Puchar Narodów Europy 2010–2012/Dywizja 1

Pierwsza dywizja Pucharu Narodów Europy podzielona jest na dwie „poddywizje”. Do Dywizji 1B awansuje najlepszy zespół Dywizji 2A.
Dywizja 1A.
Najlepiej punktujący zawodnicy.
"Wymieniono tylko tych graczy, którzy uzyskali co najmniej 40 punktów."
Dywizja 1B.
Najlepiej punktujący zawodnicy.
"Wyszczególniono tylko tych graczy, którzy uzyskali co najmniej 40 punktów."

</doc>
<doc id="2475225" url="https://pl.wikipedia.org/wiki?curid=2475225" title="IZOD IndyCar World Championships">
IZOD IndyCar World Championships



</doc>
<doc id="2475233" url="https://pl.wikipedia.org/wiki?curid=2475233" title="Władysław Orzechowski">
Władysław Orzechowski

Władysław Orzechowski pseud. "Daniel" (ur. 13 lutego 1883 w Warszawie, zm. 6 kwietnia 1966 w Moskwie) – działacz SDKPiL i RKP(b), funkcjonariusz Czeki.
Po skończeniu 5 klas szkoły rzemieślniczej w 1900 pracował w kopalniach "Kazimierz" w Porąbce i "Saturn" oraz "Czeladź" koło Sosnowca. Od 1903 członek kół młodzieży socjalistycznej, a od czerwca 1905 - SDKPiL. Współorganizator i kierownik tajnej drukarni SDKPiL w Będzinie. Kierownik sosnowieckiej dzielnicy organizacji SDKPiL, powiatowej organizacji SDKPiL w Radomsku i jednej z trzech dzielnic organizacji SDKPiL w Częstochowie, a od lipca 1906 członek Komitetu Częstochowskiego SDKPiL. Organizował związki zawodowe SDKPiL w fabrykach w Częstochowie i agitował w tamtejszym garnizonie wojskowym. 1907-1911 więziony za działalność komunistyczną, następnie przebywał na zesłaniu. Po rewolucji lutowej 1917 został sekretarzem Tułuńskiego Komitetu Wykonawczego Rady Delegatów Robotniczych (RDR) i wstąpił do SDPRR (b). W grudniu 1917 wstąpił do Czerwonej Gwardii, następnie pracował w Komitecie Aprowizacyjnym przy Irkuckiej RDR i był sekretarzem sekcji polskiej przy Irkuckim Komitecie Gubernialnym RKP(b) oraz sekretarzem Komisariatu Polskiego w Irkucku. W grudniu 1919 był komisarzem sztabu oddziału partyzanckiego podczas powstania przeciw Kołczakowi w Irkucku. W styczniu 1920 walczył przeciw "białym" w 1. Brygadzie Komunistycznej, potem był pełnomocnikiem do spraw walki z przestępstwami służbowymi Czeki w Smoleńsku, Mińsku i Wilnie. XII 1920-1925 pracował w Gubernialnym Komitecie Wykonawczym w Smoleńsku, spółdzielczości i Gubernialnej Komisji Kontroli RKP(b) w Smoleńsku, później kierował biurami polskimi przy komitetach gubernialnych Komunistycznej Partii (bolszewików) Ukrainy (KP(B)U) m.in. w Żytomierzu i Chersoniu. Współpracował z polskojęzycznymi pismami na sowieckiej Ukrainie, m.in. z "Trybuną Radziecką" i "Sierpem". W 1931 wstąpił do Stowarzyszenia Starych Bolszewików, a w 1932 do Stowarzyszenia Byłych Katorżan i Zesłańców Politycznych. Podczas II wojny światowej naczelnik punktu obrony przeciwlotniczej w Moskwie. 1955 odznaczony PRL-owskim Orderem Sztandaru Pracy I klasy i sowieckim Orderem Lenina.

</doc>
<doc id="2475240" url="https://pl.wikipedia.org/wiki?curid=2475240" title="Paulo Magalhaes">
Paulo Magalhaes

Paulo César Magalhaes Lobos (ur. 14 grudnia 1989 w Porto Alegre), piłkarz chilijski grający na pozycji pomocnika w Universidad de Chile.
Kariera reprezentacyjna.
W reprezentacji Chile Moreno zadebiutował w 2009 roku.

</doc>
<doc id="2475243" url="https://pl.wikipedia.org/wiki?curid=2475243" title="Juan Carlos Rojas">
Juan Carlos Rojas

Juan Carlos "Romita" Rojas Guerra (ur. 6 czerwca 1984 w Romicie) – meksykański piłkarz występujący na pozycji prawego obrońcy, obecnie zawodnik Chiapas.
Kariera klubowa.
Rojas pochodzi z miasta Romita w stanie Guanajuato (stąd przydomek piłkarza). Jest wychowankiem zespołu Club León, do którego seniorskiej drużyny, występującej wówczas w drugiej lidze, został włączony jako dwudziestolatek. Od razu wywalczył sobie pewne miejsce w wyjściowym składzie i już w swoim debiutanckim, wiosennym sezonie Clausura 2005 dotarł wraz z drużyną do finału rozgrywek drugoligowych. Sukces ten powtórzył również dwa lata później, podczas rozgrywek Clausura 2007, natomiast w sezonie Clausura 2008, mając niepodważalne miejsce w wyjściowej jedenastce, wygrał z Leónem rozgrywki Primera División A, co nie zaowocowało jednak ostatecznie awansem do najwyższej klasy rozgrywkowej wobec porażki w decydującym dwumeczu z Indios. Ogółem barwy Leónu reprezentował przez niemal cztery lata, bezskutecznie walcząc o promocję do wyższej ligi.
Latem 2008 Rojas został zawodnikiem pierwszoligowego zespołu CF Pachuca, w którego barwach 16 sierpnia 2008 w zremisowanym 1:1 spotkaniu z Américą zadebiutował w meksykańskiej Primera División. Premierowego gola w najwyższej klasie rozgrywkowej strzelił natomiast 12 października tego samego roku w wygranej 2:0 konfrontacji z Santos Laguną. Dwa miesiące później wraz ze swoją ekipą wziął udział w Klubowych Mistrzostwach Świata, zajmując na nich ostatecznie czwarte miejsce. W sezonie Clausura 2009 wywalczył z Pachucą tytuł wicemistrzowski, a także zajął drugie miejsce w rozgrywkach kwalifikacyjnych do Copa Libertadores – InterLidze. W 2010 roku triumfował natomiast w najbardziej prestiżowych rozgrywkach kontynentu – Lidze Mistrzów CONCACAF, dzięki czemu po raz kolejny mógł wziąć udział w Klubowych Mistrzostwach Świata, tym razem plasując się w nich na piątej lokacie. 16 października 2010 podczas spotkania ligowego z Morelią był bohaterem niecodziennej sytuacji – w 84. minucie spotkania jako nominalny obrońca zastąpił w bramce ukaranego czerwoną kartką Miguela Calero i obronił rzut karny wykonywany przez Miguela Sabaha (spotkanie zakończyło się ostatecznie wynikiem 1:1).
W lipcu 2012 Rojas na zasadzie wypożyczenia zasilił swój macierzysty Club León, będący już wówczas beniaminkiem pierwszej ligi. Tam występował przez rok bez większych sukcesów, początkowo jako podstawowy piłkarz, lecz później tylko w roli rezerwowego. W późniejszym czasie powrócił jeszcze na sześć miesięcy do Pachuki, w której barwach grał ogółem przez prawie sześć lat, lecz z wyjątkiem 2010 roku pełnił w niej przeważnie funkcję rezerwowego zawodnika. Na początku 2014 roku przeszedł do klubu Chiapas FC z siedzibą w mieście Tuxtla Gutiérrez.

</doc>
<doc id="2475244" url="https://pl.wikipedia.org/wiki?curid=2475244" title="Wacław Rożek">
Wacław Rożek

Wacław Rożek pseud. "Ronowski", "Daniel" (ur. 6 maja 1899 w Kotlicach w powiecie tomaszowskim, zm. 1937 w ZSRR) – działacz KPP, zastępca członka KC KPP, poseł na Sejm III kadencji II RP, członek klubu Komunistycznej Frakcji Poselskiej, burmistrz Czeladzi 1927–1928.
Życiorys.
Od 1920 pracował w Robotniczej Spółdzielni Spożywców (RSS) "Robotnik" w pionie oświatowo-wykonawczym i działał w KPRP/KPP. 1926–1928 kierownik RSS Zagłębia Dąbrowskiego. Członek Komitetu Okręgowego (KO) KPP Zagłębia Dąbrowskiego. 19 października 1927-31 marca 1928 z listy Jedności Robotniczo-Chłopskiej był burmistrzem Czeladzi. W marcu 1928 w wyborach do Sejmu został zastępcą posła, w styczniu 1930 przejął po Władysławie Baczyńskim mandat poselski, a w listopadzie 1930 został wybrany posłem w okręgu wyborczym nr 21 (Będzin) i wstąpił do klubu Komunistycznej Frakcji Poselskiej. Jako poseł wygłosił w sejmie 17 przemówień. Dwukrotnie na miesiąc wykluczany z obrad sejmu za nieprzestrzeganie regulaminu. Organizował wiece i zgromadzenia poselskie w Łodzi, Warszawie i Zagłębiu. W sierpniu 1930 wziął udział w V Zjeździe KPP w Peterhofie, na którym został wybrany zastępcą członka KC KPP, a w 1933 z ramienia KPP uczestniczył w powszechnym strajku włókniarzy. W marcu 1934 został pozbawiony immunitetu, a rok później Sejm stwierdził wygaśnięcie mandatu. Rożek wyjechał do ZSRR, gdzie w 1937 zginął wskutek fałszywego oskarżenia. Po XX Zjeździe KPZR ( 1956 ) został zrehabilitowany.

</doc>
<doc id="2475246" url="https://pl.wikipedia.org/wiki?curid=2475246" title="Grand Prismatic Spring">
Grand Prismatic Spring

Grand Prismatic Spring – największe gorące źródła w Parku Narodowym Yellowstone i w Stanach Zjednoczonych, należące do kompleksu termalnego Midway Geyser Basin. Źródła tworzące jezioro o szerokości od 90 do 120 metrów i głębokości 37 metrów wyrzucają około 2,2 tysięcy litrów wody na minutę. Temperatura wody wynosi od 64 do 87 °C. Jezioro położone w południowo-zachodniej części parku jest jednym z najbardziej znanych i rozpoznawalnych miejsc parku Yellowstone ze względu na feerię kolorów wody, porównywalną z rozszczepieniem światła przez pryzmat. Leży na szerokim kopcu, dzięki czemu woda zasilana z wewnętrznych źródeł równomiernie wypływa na wszystkie strony a następnie wypłukanymi w podłożu kanałami zasila przepływającą nieopodal rzekę Firehole. 
Jezioro pierwszy raz opisał traper Osborne Russell w 1839 roku. Dzięki swojej wielobarwności, będącej efektem obecności glonów (głównie sinic), w 1871 roku podczas jednej z wypraw nadano mu nazwę „pryzmatyczne źródła”. Wtedy także artysta Thomas Moran uwiecznił pierwszy raz ten zbiornik wodny na akwarelowych szkicach.
Położenie i geologia źródeł.
Źródła Grand Prismatic Spring powstały wskutek obecności, pod całym obszarem parku, komory magmowej z gorącą lawą. Powoduje to podgrzewanie wód zaskórnych i gruntowych zebranych pod powierzchnią ziemi po opadach deszczu i roztopach śniegu, a następnie ich wypchnięcie w postaci pary wodnej lub bardzo gorących źródeł. Dzięki ukształtowaniu terenu oraz braku jakichkolwiek złóż mineralnych pod jeziorem, które by blokowały przepływ wody, powstało trzecie co do wielkości gorące źródło na świecie (dwa pozostałe znajdują się w Nowej Zelandii). 
Wzdłuż brzegów jeziora powstaje rudy pas osadu krzemionki wytrącającej się ze skał kaldery. Osad ten zmienia czasem kolor na brązowy, czerwony lub ciemnożółty na skutek obecności sinic (cyjanobakterii). Dalej od wody po wyschnięciu, krzemionka staje się biała, lekko żółta lub szara. Brzeg jeziora przykryty wodą przybiera różne odcienie zieleni dzięki żyjącym na brzegu ciepłolubnym sinicom. Im bliżej środka jeziora, tym barwa staje się ciemniejsza (aż po ciemny turkus i granat). Kolory te powstają dzięki rozpraszaniu światła przez wodę, a nie jak sądzono pierwotnie - dzięki bakteriom wykorzystującym energię cieplną wody do rozmnażania się. W pobliżu jeziora nie czuć także charakterystycznego zapachu siarkowodoru, w odróżnieniu od innych termalnych obiektów w parku. Przyczyną tej różnicy jest występowanie w wodzie rozpuszczonego gazowego wodoru i braku siarki w źródłach. Woda w Grand Prismatic Spring ma z reguły odczyn obojętny lub lekko zasadowy (maksymalnie do 8,4 pH), w zależności od ilości bakterii w zbiorniku, temperatury wody oraz ilości wody wypływającej w danym momencie z kanałów pod jeziorem. 
W jeziorze stwierdzono dotychczas istnienie kilku rodzajów ciepłolubnych sinic: "Synechococcus", "Phormidium" oraz "Calothrix". Pierwsze z nich są najjaśniejsze i żyją w najcieplejszym środowisku (od 63 do 74,5 °C), bakterie z rodzaju "Phormidium" są pomarańczowe i żyją w temperaturze od 45 do 60 °C, a bakterie "Calothrix" preferują najniższy zakres temperatury (od 30 do 35 °C) i nadają osadowi kolor brązowo-czarny. Na podstawie badań nad sinicami i pozostałymi bakteriami żyjącymi w ekstremalnie trudnym środowisku Grand Prismatic Spring naukowcy wywnioskowali, że prawdopodobieństwo życia na innych planetach jest bardzo duże.

</doc>
<doc id="2475248" url="https://pl.wikipedia.org/wiki?curid=2475248" title="Archidiecezja Shenyang">
Archidiecezja Shenyang

Archidiecezja Shenyang (łac. "Archidioecesis Fomtienensis", chiń. 天主教奉天总教区) – rzymskokatolicka archidiecezja ze stolicą w Shenyang, w Chińskiej Republice Ludowej.
W archidiecezji służy 180 sióstr zakonnych.
Sufraganie archidiecezji Shenyang.
Sufraganiami archidiecezji Shenyang są diecezje:
Historia.
16 sierpnia 1838 z mocy decyzji Grzegorza XVI erygowano wikariat apostolski Liaodong. Wcześniej katolicy z tych terenów należeli do wikariatu apostolskiego Pekinu (obecnie archidiecezja pekińska). Dwa lata później - 20 sierpnia 1840 rozszerzono nazwę na wikariat apostolski Liaodong i Mandżurii. W tym dniu również wydzielono wikariat apostolski Mongolii (obecnie diecezja Xiwanzi).
10 maja 1898 dokonano podziału wikariatu na mający siedzibę w Shenyang wikariat apostolski Południowej Mandżurii i nowo powstały wikariat apostolski Północnej Mandżurii (obecnie diecezja Jilin).
3 grudnia 1924 kolejny raz zmieniono nazwę. Nowa nazwa brzmiała wikariat apostolski Mukden (mandżurska nazwa Shenyangu).
Dalszy rozwój katolicyzmu w wikariacie spowodował wydzielenie nowych jednostek administracyjnych. Były to:
W wyniku reorganizacji chińskich struktur kościelnych 11 kwietnia 1946 wikariat apostolski Mukden podniesiono do godności archidiecezji i stolicy metropolii. Równocześnie zmieniono nazwę na obecną.
14 lipca 1949 na części terenów położonych przy Zatoce Liaotuńskiej powstała diecezja Yingkou.
Z 1950 pochodzą ostatnie pełne, oficjalne kościelne statystyki. Archidiecezja Shenyang liczyła wtedy:
Od zwycięstwa komunistów w chińskiej wojnie domowej w 1949 archidiecezja, podobnie jak cały prześladowany Kościół katolicki w Chinach, nie może normalnie działać. Ówczesny arcybiskup - Ignatius Pi Shushi był aresztowany i przebywał w więzieniu oraz w areszcie domowym, gdzie złamano jego opór. Abp. Pi Shushi poszedł na współpracę z władzami i 15 lipca 1957 został pierwszym przewodniczącym zależnego od Komunistycznej Partii Chin Patriotycznego Stowarzyszenia Katolików Chińskich. Jego dwóch kolejnych następców także nie uznawało zwierzchności papieskiej.
Komunistyczne władze chińskie scaliły z archidiecezją Shenyang diecezje Fushun, Jinzhou i Yingkou tworząc jedną strukturę kościelną w prowincji Liaoning w randzie diecezji. Stolica Apostolska nie uznała tej decyzji. W 2010 z powrotem odłączono diecezję Jinzhou.
21 maja 1989 ordynariuszem w Shenyang został kolejny kapłan Patriotycznego Stowarzyszenia Katolików Chińskich - Pius Jin Peixian. Był on jednak wierny Stolicy Apostolskiej. Po nominacji przez władze poprosił Jana Pawła II o zgodę na objęcie katedry i przyjęcie sakry, którą papież wyraził. Jeszcze jako ksiądz Jin Peixian został skazany w 1958 za "przestępstwa kontrrewolucyjne" na 10 lat więzienia. Po opuszczeniu zakładu penitencjarnego w 1968 został zesłany na "reedukację przez pracę" do karnego gospodarstwa rolnego. Do pracy duszpasterskiej powrócił dopiero w 1980. Już jako arcybiskup Shenyangu przez wiele lat piastował stanowisko wiceprzewodniczącego Konferencji Biskupów Kościoła Katolickiego - organu uznawanego przez chiński rząd ludowy lecz nie uznawanego przez Stolicę Apostolską.
7 lipca 2006 sakrę biskupią otrzymał Paul Pei Junmin zostając koadiutorem Piusa Jin Peixiana. Akt ten uzyskał aprobatę zarówno Stolicy Świętej jak i chińskich władz. Abp. Pei Junmin przejął kierownictwo archidiecezją po przejściu poprzednika na emeryturę w 2008.
W listopadzie 2010 abp Paul Pei Junmin został zmuszony przez komunistyczne służby do wzięcia udziału w sakrze biskupiej ks. Josepha Guo Jincaia w Chengde - pierwszej bez zgody papieskiej od czterech lat. Miesiąc później został wiceprzewodniczącym Konferencji Biskupów Kościoła Katolickiego. W lipcu 2011 przed zatrzymaniem w celu wymuszenia udziału w kolejnej nielegalnej (z kościelnego punktu widzenia) sakrze obronili go wierni i duchowni zgromadzeni w domu ordynariusza. Za odmowę udziału w tej uroczystości został zawieszony ze stanowiska wiceprzewodniczącego KBKK.
Ordynariusze Shenyang.
Obecnie arcybiskupem metropolitą Shenyang jest Paul Pei Junmin (裴軍民). Posługę tą sprawuje od 29 czerwca 2008. W archidiecezji nie ma biskupów pomocniczych.

</doc>
<doc id="2475251" url="https://pl.wikipedia.org/wiki?curid=2475251" title="Cerkiew Zmartwychwstania Pańskiego w Moskwie (Sokolniki)">
Cerkiew Zmartwychwstania Pańskiego w Moskwie (Sokolniki)

Cerkiew Zmartwychwstania Pańskiego – prawosławna cerkiew w moskiewskiej dzielnicy Sokolniki, wzniesiona w latach 1910–1913. Jest świątynią parafialną w dekanacie Zmartwychwstania Pańskiego eparchii moskiewskiej miejskiej Rosyjskiego Kościoła Prawosławnego.
Cerkiew została zbudowana w latach 1910–1913 według projektu P. Tołstycha. Pozostawała czynna przez cały okres radziecki, w latach 20. XX wieku przeniesiono do niej szereg elementów wyposażenia likwidowanych moskiewskich cerkwi. W latach 30. XX wieku trafiła do parafii Żywej Cerkwi i z powodu zamknięcia soboru Chrystusa Zbawiciela była głównym soborem tego związku wyznaniowego. W 1945 w budynku obradował Sobór Lokalny Rosyjskiego Kościoła Prawosławnego, który dokonał wyboru metropolity petersburskiego Aleksego na patriarchę moskiewskiego i całej Rusi. W 1948 w świątyni miały miejsce centralne uroczystości 500. rocznicy uzyskania autokefalii przez Rosyjski Kościół Prawosławny.
Potocznie świątynia znana jest jako „cerkiew kiedrowska”, od nazwiska protoprezbitera Joanna Kiedrowa, przewodniczącego komitetu organizacyjnego jej budowy.
We wnętrzu znajduje się trzyrzędowy ikonostas; obok ołtarza głównego funkcjonują dwa boczne: Świętych Piotra i Pawła oraz Ikony Matki Bożej „Wszystkich Strapionych Radość”. Cerkiew posiada również ponad 100 cząstek relikwii różnych świętych.

</doc>
<doc id="2475253" url="https://pl.wikipedia.org/wiki?curid=2475253" title="Ingerman">
Ingerman

Ingerman, Ingram – hrabia Hesbaye. Pochodził z dynastii nazwanej później Kapetyngami. Jego dokładne pochodzenie nie jest znane. Zapewne jego ojcem był Robert I z Wormacji. Imię żony jest nieznane. Jego córką była Ermengarda z Hesbaye (ur. 778, zm. 3 października 818), żona króla Franków i cesarza Ludwika Pobożnego od 794 roku.

</doc>
<doc id="2475255" url="https://pl.wikipedia.org/wiki?curid=2475255" title="Waga hydrostatyczna">
Waga hydrostatyczna

Waga hydrostatyczna – waga umożliwiająca pomiar gęstości ciała (szczególnie o nieregularnych kształtach) w oparciu o prawo Archimedesa. Stanowić ją może zwykła waga analityczna umieszczona na statywie tak, aby móc zawiesić ważone ciało od dołu szalki wagi. Badaną próbkę ciała zawieszoną na cienkim drucie (o masie zaniedbywalnie małej) ważymy dwukrotnie: raz w powietrzu, drugi raz w cieczy wzorcowej, najczęściej wodzie destylowanej. Wskazania wagi w drugim przypadku są mniejsze (pomniejszone o siłę wyporu, skierowaną przeciwnie do siły ciężkości), zgodnie z prawem Archimedesa, które mówi, że: „Ciało zanurzone w cieczy traci pozornie na ciężarze tyle, ile wynosi ciężar wypartej cieczy”.
Objętość próbki obliczana jest ze wzoru:
gdzie:
Gęstość próbki obliczana jest ze wzoru:
gdzie:

</doc>
<doc id="2475257" url="https://pl.wikipedia.org/wiki?curid=2475257" title="Mieczysław Kobylański">
Mieczysław Kobylański

Mieczysław Kobylański (ur. 1 stycznia 1920, zm. 30 kwietnia 1999 w Poznaniu) – polski lingwista skandynawista, anglista, doktor nauk filologicznych, wieloletni pracownik naukowy Uniwersytetu im. Adama Mickiewicza w Poznaniu. Współtwórca studiów skandynawskich w Polsce.
Życiorys.
Podczas II wojny światowej prowadził w Tarnowie tajne nauczanie.
Po zakończeniu wojny studiował anglistykę na Uniwersytecie Jagiellońskim.
W roku 1953 rozpoczął współpracę z Uniwersytetem Poznańskim na germanistyce jako lektor języka szwedzkiego. Jednocześnie wykładał naukę języka angielskiego na Katolickim Uniwersytecie Lubelskim.
Współtwórca Zakładu Skandynawistyki, a następnie Katedry Skandynawistyki na Wydziale Neofilologii Uniwersytetu im. Adama Mickiewicza.
Podczas II wojny światowej aktywnie z wielokrotnym narażaniem życia ukrywał Żydówkę Lolę Holdengraeber oraz jej córkę Rittę. Pomagał im w znajdowaniu kryjówek, zdobył dla nich „aryjskie papiery”, wynajmował mieszkanie, załatwił Loli Holdengraeber pracę w kantynie oficerskiej SS.
Po aresztowaniu Loli i wywiezieniu jej do niemieckiego nazistowskiego obozu koncentracyjnego Auschwitz, pomagał jej córce, Ricie. Z pomocą znajomego księdza wyrobił dziewczynce metrykę chrztu.
Rita mieszkała u Kobylańskich do lipca 1943 roku, do chwili gdy odnalazła ją krewna i zabrała ze sobą do Lwowa. Po wojnie Rita wyjechała do Kanady, jednak stale utrzymywała kontakt z Kobylańskimi.
25 grudnia 1984 roku Mieczysław Kobylański wraz z siostrą Jadwigą zostali uhonorowani przez Instytut Jad Waszem tytułem oraz medalem „Sprawiedliwy wśród Narodów Świata” za ratowanie Żydów podczas II wojny światowej.
Mieczysław Kobylański skromnie podkreślał: „Nie zrobiliśmy niczego nadzwyczajnego, pomagaliśmy – tak było trzeba”.
Został również wyróżniony między innymi Medalem Komisji Edukacji Narodowej i Krzyżem Kawalerskim Orderu Odrodzenia Polski.
Zmarł 30 kwietnia 1999 roku w Poznaniu.

</doc>
<doc id="2475258" url="https://pl.wikipedia.org/wiki?curid=2475258" title="Tramwaje w Hagondange">
Tramwaje w Hagondange

Tramwaje w Hagondange − zlikwidowany system komunikacji tramwajowej we francuskim mieście Hagondange. działający w latach 1913−1964.
Historia.
Linię tramwajową o szerokości toru 1435 mm łączącą Hagondange z Maizières-lès-Metz uruchomiono w 1913. Napięcie w sieci trakcyjnej wynosiło 1000 V. Linia miała zapewnić transport pracowników pracujących w Hagondange. Tramwaje na linii kursowały przez 22 godziny na dobę. Po I wojnie światowej operatorem linii stała się spółka "L'union des Consommateurs de Produits Miniers et Industriels" (UCPMI). W 1938 pozyskano z likwidowanej sieci tramwajowej w Paryżu kilka wagonów silnikowych z 1907 i 5 wagonów doczepnych z 1930. W 1954 z Lyonu pozyskano 4 wagony doczepne. Pomimo dużych przewozów linię zlikwidowano w 1964 i zastąpiono autobusami. 

</doc>
<doc id="2475260" url="https://pl.wikipedia.org/wiki?curid=2475260" title="Jan Żochowski">
Jan Żochowski

Jan Żochowski (ur. 1920, zm. 4 listopada 2011 w Lublinie) – polski architekt.
Życiorys.
Ukończył studia na Wydziale Architektury Politechniki Warszawskiej, swoją działalność związał z Lublinem, gdzie współprojektował obiekty przemysłowe m.in. Fabrykę Samochodów Ciężarowych (obiekty biurowe). Jego autorstwa są również budynki mieszkalne przy ulicy Józefa Hempla. W latach 70. i 80. pełnił funkcję architekta miejskiego w Lublinie. Był członkiem Stowarzyszenia Architektów Polskich i Izby Architektów Rzeczypospolitej Polskiej. Zmarł 4 listopada 2011 w Lublinie, spoczął 7 listopada 2011 na cmentarzu parafialnym w Sońsku.

</doc>
<doc id="2475263" url="https://pl.wikipedia.org/wiki?curid=2475263" title="Annecy FC">
Annecy FC

Football Club d'Annecy – francuski klub piłkarski z siedzibą w Annecy.
Historia.
Football Club d'Annecy został założony w 1927 roku. Przez wiele lat klub występował w niższych klasach rozgrywkowych. W 1970 roku klub po raz pierwszy awansował do Division 3. Po trzech latach klub spadł do ligi lokalnej.
Na trzeci poziom ligowy klub powrócił w 1984 roku. W 1988 roku klub po raz pierwszy w historii awansował do Division 2. Pobyt na zapleczu francuskiej ekstraklasy trwał pięć lat. Po spadku klub stracił status profesjonalny i został zdegradowany do niższych klas. Klub zmienił nazwę na Annecy Football Club w 1993. Do pierwotnej nazwy Football Club d'Annecy, powrócił w 2013. Obecnie Annecy występuje w Ligue 2.

</doc>
<doc id="2475264" url="https://pl.wikipedia.org/wiki?curid=2475264" title="FC Annecy">
FC Annecy



</doc>
<doc id="2475268" url="https://pl.wikipedia.org/wiki?curid=2475268" title="Puchar Świata w lotach narciarskich 2010/2011">
Puchar Świata w lotach narciarskich 2010/2011

W sezonie 2010/2011 rozegrano 9 konkursów Pucharu Świata w lotach narciarskich (w tym 7 indywidualnych). Zawody odbywały się w Harrachovie, Oberstdorfie, Vikersund i Planicy. Zwycięzcą klasyfikacji generalnej po raz drugi w karierze został Austriak Gregor Schlierenzauer, który wygrał trzy konkursy. Johan Remen Evensen i Gregor Schlierenzauer zwyciężyli ex aequo w konkursie rozegranym 12 lutego 2011 w Vikersund.

</doc>
<doc id="2475269" url="https://pl.wikipedia.org/wiki?curid=2475269" title="Browar Michaela Kirchbergera w Kłodzku">
Browar Michaela Kirchbergera w Kłodzku

Browar Michaela Kirchbergera w Kłodzku - lokalny browar działający w Kłodzku w latach 1865-1920, z siedzibą przy Frankensteinerstrasse 37 (obecnie ul. Łukasińskiego).
Browar został założony w 1865 roku przez Antona Blecha na terenie dawnego Przedmieścia Ząbkowickiego. W 1898 roku przedsiębiorstwo zostało odkupione przez żydowskiego handlowca, Michaela Kirchbergera. Był on najmniejszym zakładem piwowarskim działającym na terenie miasta. Produkowano tu piwa górnej fermentacji bez pomocy jakichkolwiek maszyn, co uniemożliwiało mu konkurowanie z takimi potentatami jak Glatzer Bauhaus czy Bürgliches Brauhaus. Nowy właściciel otworzył przy ówczesnej siedzibie przedsiębiorstwa lokal połączony z zajazdem, pod nazwą "Mała Tawerna", w którym serwowano piwo z browaru.

</doc>
<doc id="2475270" url="https://pl.wikipedia.org/wiki?curid=2475270" title="Lekkoatletyka na Letnich Igrzyskach Olimpijskich 2008 – chód na 20 km mężczyzn">
Lekkoatletyka na Letnich Igrzyskach Olimpijskich 2008 – chód na 20 km mężczyzn

Chód na 20 km mężczyzn podczas XXIX Letnich Igrzysk Olimpijskich w Pekinie rozegrano w dniu 16 sierpnia. Meta znajdowała się na Stadionie Narodowym w Pekinie. Zwycięzcą został Rosjanin Walerij Borczin z czasem jednej godziny dziewiętnastu minut i jednej sekundy.
Wyniki.
Finał.
Finał odbył się 16 sierpnia o godzinie 9:00 czasu miejscowego. Zwycięzcą został Rosjanin Walerij Borczin.

</doc>
<doc id="2475273" url="https://pl.wikipedia.org/wiki?curid=2475273" title="Pałac Sportów Zimowych Sibir w Nowosybirsku">
Pałac Sportów Zimowych Sibir w Nowosybirsku

Pałac Sportów Zimowych Sibir – hala widowiskowo-sportowa w Nowosybirsku, w Rosji. Została otwarta w 1964 roku. Jej pojemność wynosi 7384 widzów. Swoje spotkania rozgrywa na niej hokejowy klub Sibir Nowosybirsk występujący w rozgrywkach KHL oraz juniorski zespół Sibirskije Snajpiery Nowosybirsk grający w lidze MHL.

</doc>
<doc id="2475274" url="https://pl.wikipedia.org/wiki?curid=2475274" title="Eugène Schneider">
Eugène Schneider

Joseph Eugène Schneider (ur. 29 marca 1805 w Bidestroff, zm. 27 listopada 1875 w Paryżu) – francuski przemysłowiec i metalurg, współzałożyciel huty w Le Creusot.
Był radnym miejskim, w 1866 został merem miasta. Od stycznia do kwietnia 1851 roku był ministrem rolnictwa i handlu.

</doc>
<doc id="2475275" url="https://pl.wikipedia.org/wiki?curid=2475275" title="Joseph Eugène Schneider">
Joseph Eugène Schneider



</doc>
<doc id="2475277" url="https://pl.wikipedia.org/wiki?curid=2475277" title="Liścionos okazały">
Liścionos okazały

Liścionos okazały ("Phyllostomus hastatus") – gatunek ssaka z podrodziny liścionosów (Phyllostominae) w obrębie liścionosowatych (Phyllostomidae).
Taksonomia.
Gatunek po raz pierwszy zgodnie z zasadami nazewnictwa binominalnego nazwał w 1797 roku niemiecki przyrodnik Peter Simon Pallas nadając mu nazwę "Vespertilio hastatus". Holotyp pochodził z Surinamu. 
Autorzy "Illustrated Checklist of the Mammals of the World" rozpoznają trzy podgatunki. Podstawowe dane taksonomiczne podgatunków (oprócz nominatywnego) przedstawia poniższa tabelka:
Zasięg występowania.
Liścionos okazały występuje w Ameryce Środkowej i Południowej zamieszkując w zależności od podgatunku:
Morfologia.
Długość ciała (bez ogona) 90–124 mm, długość ogona 12–31 mm, długość ucha 26–34 mm, długość tylnej stopy 18–25 mm, długość przedramienia 77–94 mm; masa ciała 55–140 g. Kariotyp wynosi 2n = 32 i FN = 58. Chromosom X jest submetacentryczny, a chromosom Y jest akrocentryczny. Ma również dwa miejsca rDNA i dwa telomery.
Ekologia.
Tryb życia.
Liścionos okazały Występuje w lasach i na terenach poprzerzynanych rozpadlinami. Jest jednym z największych liścionosów. Jest drapieżny i poluje niemal wyłącznie na drobne kręgowce, takie jak myszy, ptaki i niewielkie nietoperze, a tylko sporadycznie zjada owady i owoce. Nietoperze te zamieszkują w olbrzymich grupach jaskinie i opuszczone budynki. Również grupowo lecą na polowania. 
Rozmnażanie.
W maju w specjalnych noclegowniach przychodzą na świat młode.

</doc>
<doc id="2475278" url="https://pl.wikipedia.org/wiki?curid=2475278" title="Browar Nathana Zimmermanna w Kłodzku">
Browar Nathana Zimmermanna w Kłodzku

Browar Nathana Zimmermanna w Kłodzku - lokalny browar działający na terenie Kłodzka w latach 1848-1920.
Ten zakład przemysłowy był browarem parowym ze słodownią, który produkował rocznie około 5000 hektolitrów piwa dolnej fermentacji. Mieszczące się na Starym Mieście, w okolicy rynku przedsiębiorstwo powstało prawdopodobnie w 1848 roku jako Bürgliches Brauhaus Glatz. W latach 1865-1871 działało pod nazwą Rosenbreg'sche Braurei, a potem Brauerei Nathan Zimmermann. W 1907 roku browar przejęła spółka z ograniczoną odpowiedzialnością o nazwie Bürgliches Brauhaus Glatz GmbH.
W wyposażonym w maszynę parową, kotły warzelne ogrzewane parą oraz światło elektryczne browarze, produkowano piwo dolnej i górnej fermentacji oraz słód na własny użytek. Tuż obok działała firmowa restauracja - Bürgliches Brauhaus, oferująca ciepłe i zimne posiłki oraz wiele gatunków wina i piwa. Zakład prosperował do 1920 roku.

</doc>
<doc id="2475280" url="https://pl.wikipedia.org/wiki?curid=2475280" title="Karłogacek wielkouchy">
Karłogacek wielkouchy

Karłogacek wielkouchy ("Micronycteris megalotis") – gatunek ssaka z podrodziny Micronycterinae w obrębie rodziny liścionosowatych (Phyllostomidae).
Taksonomia.
Gatunek po raz pierwszy zgodnie z zasadami nazewnictwa binominalnego nazwał w 1842 roku angielski zoolog John Edward Gray nadając mu nazwę "Phyllophora megalotis". Holotyp pochodził z Perequé, São Paulo, w Brazylii. 
Autorzy "Illustrated Checklist of the Mammals of the World" uznają ten gatunek za monotypowy. 
Zasięg występowania.
Karłogacek wielkouchy występuje w północnej Ameryce Południowej od Kolumbii po południowo-wschodnie Peru, północną Boliwię i południowo-wschodnią Brazylię oraz Małe Antyle (Margarita, Grenada, Trynidad i Tobago).
Morfologia.
Długość ciała (bez ogona) 38–59 mm, długość ogona 10–16 mm, długość ucha 17,1–23 mm, długość tylnej stopy 7,4–10 mm, długość przedramienia 31,5–36,4 mm; masa ciała 5,5–6,3 g. 
Ekologia.
Tryb życia.
Karłogacek wielkouchy Występuje od buszu do tropikalnych lasów. Spi w niewielkich grupkach w najróżniejszych kryjówkach. Nocą poluje w pobliżu drzew owocowych atakując lotem nurkowym powoli latające owady, takie jak żukowate. Zdarza mu się również atakować karaczany znajdujące się na ziemi. Ponadto żywi się również prawdopodobnie miąższem gujawy i bananów. 
Rozmnażanie.
Samica wydaje na świat zazwyczaj 1 młode pomiędzy kwietniem a czerwcem.

</doc>
<doc id="2475284" url="https://pl.wikipedia.org/wiki?curid=2475284" title="US Roye">
US Roye

US Roye-Noyon - francuski klub piłkarski z siedzibą w Roye. 
Historia.
Union Sportive Roye-Noyon Coeur de Picardie został założony w 1928 roku. Przez wiele lat klub występował w niższych klasach rozgrywkowych. W 2004 roku Roye zajął 2. miejsce w Championnat de France amateur i jedyny raz w historii awansował do Championnat National. W trzeciej lidze klub zajął ostatnie, 20. miejsce i powrócił do ligi CFA. 
Obecnie Roye występuje w Championnat de France amateur 2 (V liga).

</doc>
<doc id="2475288" url="https://pl.wikipedia.org/wiki?curid=2475288" title="Karolia okularowa">
Karolia okularowa

Karolia okularowa ("Carollia perspicillata") – gatunek ssaka z podrodziny nektarolotów (Lonchophyllinae) w obrębie rodziny liścionosowatych (Phyllostomidae).
Taksonomia.
Gatunek po raz pierwszy zgodnie z zasadami nazewnictwa binominalnego nazwał w 1758 roku szwedzki przyrodnik Karol Linneusz nadając mu nazwę "Vespertilio perspicillatus". Holotyp pochodził z Surinamu. 
Analizy morfometryczne potwierdziły podział podgatunkowy i wykazały, że są one szeroko intergradacyjne. Autorzy "Illustrated Checklist of the Mammals of the World" rozpoznają trzy podgatunki. Podstawowe dane taksonomiczne podgatunków (oprócz nominatywnego) przedstawia poniższa tabelka:
Zasięg występowania.
Karolia okularowa występuje w Ameryce zamieszkując w zależności od podgatunku:
Morfologia.
Długość ciała (bez ogona) 48–70 mm, długość ogona 8–16 mm, długość ucha 12–22 mm, długość tylnej stopy 12–17 mm, długość przedramienia 41–45 mm; masa ciała 15–25 g. Wzór zębowy: I formula_1 C formula_2 P formula_1 M formula_4 = 32. Kariotyp wynosi 2n = 20 (samice lub 21 (samce) i FN = 36. Samice mają chromosomy XX, natomiast samce XY1Y2; dodatkowy Y jest homologiem autosomu translokowanego do elementu X.
Ekologia.
Tryb życia.
Karolia okularowa występuje w lasach i na plantacjach. Żywi się tylko i wyłącznie owocami, takimi jak banany, gujawy, figi, których zapach go przyciąga. 
Rozmnażanie.
Nietoperz ten nie ma ściśle określonej pory roku na rozród. Samice rodzą młode niezależnie od pór roku.

</doc>
<doc id="2475290" url="https://pl.wikipedia.org/wiki?curid=2475290" title="Tramwaje w Fontainebleau">
Tramwaje w Fontainebleau

Tramwaje w Fontainebleau − zlikwidowany system komunikacji tramwajowej we francuskim mieście Fontainebleau, działający w latach 1896−1953.
Historia.
Tramwaje w Fontainebleau uruchomiono 29 września 1896. Jedna linia połączyła dworzec kolejowy z zamkiem. 20 sierpnia 1899 wybudowano linię do Vulaines-sur-Seine, a w 1913 otwarto linię do Samois-sur-Seine. Do obsługi sieci dysponowano 8 silnikowymi tramwajami o 36 miejscach oraz 6 wagonami doczepnymi. Każdy wagon miał dwa silniki o mocy 25 KM, każdy. W 1910 dostarczono 3 nowe wagony silnikowe, którym nadano nr od 12 do 14. W 1924 pozyskano z Melun wagony silnikowe, które później zostały sprzedane do Cannes. W 1934 jeden z tych wagonów został odkupiony z Cannes i dostarczony wraz z trzema innymi wagonami silnikowymi. W 1937 zlikwidowano linie do Vulaines-sur-Seine i Samois-sur-Seine. Ostatnią linię tramwajową z dworca do zamku zlikwidowano 31 grudnia 1953. 

</doc>
<doc id="2475292" url="https://pl.wikipedia.org/wiki?curid=2475292" title="Ustawa o ochronie przyrody (2004)">
Ustawa o ochronie przyrody (2004)

Ustawa z dnia 16 kwietnia 2004 r. o ochronie przyrody – polska ustawa uchwalona przez Sejm Rzeczypospolitej Polskiej, regulująca kwestie prawne związane z ochroną przyrody w Polsce.
Ustawa określa cele, zasady i formy ochrony przyrody żywej i nieożywionej oraz krajobrazu. Nakłada też obowiązek dbałości o przyrodę będącą dziedzictwem i bogactwem narodowym nie tylko na państwo i samorządy, ale także wszystkie na podmioty prywatne i osoby fizyczne. 
Katalog form ochrony przyrody określa art. 6 ustawy i zawiera on następujące prawne formy ochrony przyrody w Polsce: parki narodowe, rezerwaty przyrody, parki krajobrazowe, obszary chronionego krajobrazu, obszary Natura 2000, pomniki przyrody, stanowiska dokumentacyjne, użytki ekologiczne, zespoły przyrodniczo-krajobrazowe, a także ochronę gatunkową roślin, zwierząt i grzybów.
Ustawa określa też zasady ochrona terenów zieleni i zadrzewień (dotyczy to terenów poza lasami).
W załączniku do ustawy wymienione są parki narodowe w Polsce.

</doc>
<doc id="2475293" url="https://pl.wikipedia.org/wiki?curid=2475293" title="Arnold Busch">
Arnold Busch

Arnold Busch (ur. 5 maja 1876 w Grünenplan, zm. 15 października 1951 w ) – niemiecki malarz i grafik.
Życiorys.
Od dzieciństwa kształcił się w dziedzinie kierunków plastycznych, dochodząc do otrzymania w 1912 tytułu profesora na Państwowej Akademii Sztuki i Rzemiosła Artystycznego we Wrocławiu. Uczestniczył w działaniach wojennych w latach 1914–1918. Zajmował się wtedy portretowaniem wysokich oficerów armii cesarskiej. W 1918 kupił dom w Sokołówce koło Polanicy-Zdroju, który traktował jako dom letni, a z uwagi na niebezpieczeństwo nalotów mieszkał w nim na stałe w latach 1940–1945.
Uprawiał malarstwo pejzażowe i portretowe, uczestniczył w wielu wystawach we Wrocławiu, Berlinie, Hamburgu, Dortmundzie i Wiedniu. Od 1939 był członkiem Kłodzkiej Grupy Artystycznej, należał też do kolonii artystycznej „Bractwa św. Łukasza” w Szklarskiej Porębie. Był członkiem Związku Artystów Śląska (niem. Künstlerbund Schlesien).
Po przegranej przez Niemcy II wojny światowej, musiał opuścić dom w Sokołówce. Przeprowadził się do Cismaru, położonego w powiecie Ostholstein (kraj związkowy Szlezwik-Holsztyn), niedaleko kąpieliska Grömitz nad brzegiem Zatoki Meklemburskiej, gdzie zmarł w 1951.

</doc>
<doc id="2475295" url="https://pl.wikipedia.org/wiki?curid=2475295" title="Owocowiec liścionosy">
Owocowiec liścionosy

Owocowiec liścionosy ("Artibeus jamaicensis") – gatunek ssaka z podrodziny owocnikowców (Stenodermatinae) w obrębie rodziny liścionosowatych (Phyllostomidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1821 roku angielski przyrodnik William Elford Leach nadając mu nazwę "Artibeus jamaicensis". Holotyp pochodził z Jamajki.
"Artibeus jamaicensis" należy do podrodzaju "Artibeus". Analiza filogenetyczna przy użyciu danych opartych o cytochrom b i danych morfometrycznych wykazała, że "A. jamaicensis" (w szerokim znaczeniu) był polifiletyczny i zawierał oddzielne pokrewne linie w obrębie "Artibeus", a "A. jamaicensis", "A. schwartzi", "A. planirostris" i "A. aequatorialis" zostały rozpoznane jako odrębne gatunki. Autorzy "Illustrated Checklist of the Mammals of the World" rozpoznają sześć podgatunków. Podstawowe dane taksonomiczne podgatunków (oprócz nominatywnego) przedstawia poniższa tabelka:
Zasięg występowania.
Owocowiec liścionosy występuje w Ameryce zamieszkując w zależności od podgatunku:
Morfologia.
Długość ciała 78–93 mm, ogon niewidoczny, długość ucha 20–27 mm, długość tylnej stopy 16–18 mm, długość przedramienia 52–62,1 mm; masa ciała 43,5–55 g. Wzór zębowy: I formula_1 C formula_2 P formula_1 M formula_4 = 30 (okazy z Ameryki Środkowej) i I formula_1 C formula_2 P formula_1 M formula_8 = 32 (podgatunek "triomylus" z zachodniego Meksyku). Kariotyp wynosi 2n = 30 (samice) i 31 (samce) i FN = 56.
Ekologia.
Tryb życia.
Owocowiec liścionosy jest jednym ze ssaków o najszybszym tempie trawienia. Owoce, którymi się żywi, przechodzą przez jego cały układ pokarmowy w ciągu 15 minut. W tak krótkim czasie nie jest możliwe strawienie bądź bakteryjny rozkład twardych okryw nasiennych, więc nietoperz ten jest ważnym rozsiewaczem nasion.
Rozmnażanie.
Okres rozrodu tego nietoperza przypada od lutego do lipca. Samica rodzi 1 lub 2 młode.

</doc>
<doc id="2475303" url="https://pl.wikipedia.org/wiki?curid=2475303" title="Żółtobarczyk mały">
Żółtobarczyk mały

Żółtobarczyk mały, liścionos żółtobarki ("Sturnira lilium") – gatunek ssaka z podrodziny owocnikowców (Stenodermatinae) w obrębie rodziny liścionosowatych (Phyllostomidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1810 roku francuski przyrodnik Étienne Geoffroy Saint-Hilaire, nadając mu nazwę "Phyllostoma lilium". Holotyp pochodził z Asunción, w Paragwaju. 
Wcześniejsze ujęcia systematyczne przedstawiają "S. lilium" jako kompleks gatunkowy, który obecnie obejmuje nie mniej niż pięć gatunków. Był on również mylony z "S. luisi". Analizy molekularne i morfologiczne rozwiązały wiele z tych problemów, przy czym niektóre obszary geograficzne wymagają ostatecznego rozgraniczenia między gatunkami. Autorzy "Illustrated Checklist of the Mammals of the World" uznają ten gatunek za monotypowy. 
Zasięg występowania.
Żółtobarczyk mały występuje we wschodniej i południowej Brazylii, wschodniej Boliwii, Paragwaju, północno-wschodniej Argentynie i Urugwaju.
Morfologia.
Długość ciała 50–74 mm, bez ogona, długość ucha 11–18 mm, długość tylnej stopy 9–15 mm, długość przedramienia 39–46 mm; masa ciała 14–26 g. Wzór zębowy: I formula_1 C formula_2 P formula_1 M formula_4 = 32. Kariotyp wynosi 2n = 30 i FN = 56, z subtelocentrycznym chromosomem X („"S. lillium"” z południowo-wschodniej Brazylii).
Ekologia.
Tryb życia.
Żółtobarczyk mały występuje w lasach nizinnych. Żywi się dojrzałymi owocami. Śpi samotnie lub w małych grupach w starych budynkach, dziuplach drzew i w koronach palm. 
Rozmnażanie.
W północnej części obszaru występowania nietoperz ten rozmnaża się przez cały rok, natomiast na południu młode rodzą się w maju lub w czerwcu. Samice wydają zazwyczaj na świat zazwyczaj 1 młode.

</doc>
<doc id="2475304" url="https://pl.wikipedia.org/wiki?curid=2475304" title="Prawo ochrony środowiska">
Prawo ochrony środowiska

Prawo ochrony środowiska – gałąź prawa obejmująca zagadnienia ochrony środowiska. Oprócz regulacji krajowych w jej skład wchodzą również traktaty międzynarodowe.
Polska.
Podstawową polską ustawą dotyczącą ochrony środowiska jest "Prawo ochrony środowiska" z dnia 27 kwietnia 2001 r.
Ustawa określa:
Nowelizacje.
Ustawę znowelizowano wielokrotnie. Ostatnia zmiana weszła w życie z dniem 21 grudnia 2022 r.

</doc>
<doc id="2475306" url="https://pl.wikipedia.org/wiki?curid=2475306" title="Kolej Amursko-Jakucka">
Kolej Amursko-Jakucka

Kolej Amursko-Jakucka, linia kolejowa Berkakit – Jakuck, AJaM (ros. "Амуро-Якутская магистраль", АЯМ) – jednotorowa, magistralna linia kolejowa na terenie Federacji Rosyjskiej, która ma połączyć stację kolejową Berkakit z planowaną stacją kolejową Jakuck.
AJaM stanowi jedną z największych inwestycji w infrastrukturę transportową realizowanych od lat 80. XX wieku na terenie rosyjskiej części Dalekiego Wschodu. Linia ma w najbliższej przyszłości połączyć port rzeczny i miasto Jakuck z Koleją Bajkalsko-Amurską oraz Koleją Transsyberyjską. W dalszej perspektywie ma stanowić początek planowanej drogi kolejowej do Magadanu i łączyć się z projektowaną koleją leńsko-kamczacką.
W założeniu AJaM ma być przede wszystkim kluczowym szlakiem transportowym w lądowych przewozach surowców wydobywanych w Jakucji. W drugiej kolejności ma odgrywać ważną rolę w przewozach pasażerskich na terenie Republiki Sacha.
Historia.
Plany budowy linii kolejowej AJaM zostały opracowane w latach 30. XX wieku. Magistrala kolejowa do Jakucka miała zostać wybudowana w latach 40. XX wieku. Wybuch II wojny światowej przekreślił jednak te plany. Powrócono do nich w latach 70. XX wieku, gdy wznowiono prace budowlane nad Koleją Bajkalsko–Amurską i w 1979 roku uruchomiono ruch kolejowy na odcinku Tynda – Berkakit (Mały BAM).
Budowę linii kolejowej Berkakit – Jakuck rozpoczęto oficjalnie w 1985 roku. Do chwili rozpadu Związku Radzieckiego zdołano zbudować tylko odcinek kolejowy do Czulmanu i przystąpiono do prac nad przeprawą na rzece Ałdan. Dalsze prace przerwał kryzys w Rosji. W 1995 roku, aby zaradzić problemom finansowym trapiącym inwestycję, rządy Federacji Rosyjskiej i Republiki Sacha powołały niezależny zarząd kolejowy ŻDJa, który oprócz budowy i utrzymania infrastruktury AJaM został zobligowany do prowadzenia na linii ruchu kolejowego.
W 1996 roku Koleje Jakucji (ŻDJa) rozpoczęły eksploatację odcinka kolejowego Neriungri – Ałdan. W 2002 roku uruchomiono ruch na odcinku Neriungri – Tommot. Od 2007 roku trwały prace budowlane nad obcinkiem Tommot – Kjerdem. W 2011 roku została zakończona budowa torów kolejowych do Niżnego Bestiachu.
W najbliższym czasie planowana jest budowa mostu drogowo-kolejowego na rzece Lena lub podziemnego tunelu, który połączy Jakuck z linią kolejową AJaM.
Charakterystyka.
Linia kolejowa Berkakit – Jakuck to jednotorowa, niezelektryfikowana, magistralna linia kolejowa przebiegająca południkowo na terytorium autonomicznej Republiki Sacha. Jej bieg jest w miarę równoległy z drogową magistralną M56.
Długość linii wynosi 889 kilometrów. Z uwagi na wieczną zmarzlinę oraz liczne rzeki została ona na całej długości zbudowana na nasypach kolejowych oraz estakadach. Na magistrali znajduje się dziewięć stacji kolejowych.
Na linii AJaM dominuje ruch towarowy, głównie są to przewozy węgla kamiennego, gazu ziemnego i ropy naftowej.

</doc>
<doc id="2475312" url="https://pl.wikipedia.org/wiki?curid=2475312" title="Liściolot kubański">
Liściolot kubański

Liściolot kubański ("Phyllonycteris poeyi") – gatunek ssaka z podrodziny jęzorników (Glossophaginae) w obrębie rodziny liścionosowatych (Phyllostomidae).
Taksonomia.
Gatunek po raz pierwszy zgodnie z zasadami nazewnictwa binominalnego nazwał w 1861 roku niemiecko-kubański przyrodnik Juan Cristóbal Gundlach nadając mu nazwę "Phyllonycteris poeyi". Holotyp pochodził z plantacji Fundador Coffee, w Kubie. Podgatunek po raz pierwszy zgodnie z zasadami nazewnictwa binominalnego nazwał w 1929 roku amerykański zoolog Gerrit Smith Miller nadając mu nazwę "Phyllonycteris obtusa". Holotyp pochodził z „krzywej jaskini” w pobliżu plantacji Atalaye, około od Saint-Michel-de-l’Atalaye, w Haiti.
Autorzy "Illustrated Checklist of the Mammals of the World" rozpoznają dwa podgatunki. 
Zasięg występowania.
Liściolot kubański występuje w Kubie i Haiti zamieszkując w zależności od podgatunku:
Obserwacje dwóch osobników w Florida Keys w Stanach Zjednoczonych może reprezentować osobniki zabłąkane.
Morfologia.
Długość ciała (bez ogona) 75–87 mm, długość ogona 6–18 mm, długość ucha 12–16 mm, długość tylnej stopy 16–20 mm, długość przedramienia 43–51 mm; rozpiętość skrzydeł 294–350 mm; masa ciała 15–29 g; samce są średnio większe od samic. Liściolot kubański nie ma właściwie żadnych znaczących narośli na nosie.
Ekologia.
Tryb życia.
Występuje w lasach pierwotnych. Nietoperz ten prowadzi wybitnie stadny tryb życia; śpi w grupach liczących ponad tysiąc osobników w jaskiniach i szczelinach skalnych. Wąskim i długim językiem pobiera z kwiatów nektar i pyłek z najróżniejszych kwiatów, ale jada również owoce. 
Rozmnażanie.
Jego okres rozrodu nie jest związany z żadną porą roku, a młode pozostają we wspólnym lęgowisku, dopóki nie nauczą się latać.

</doc>
<doc id="2475313" url="https://pl.wikipedia.org/wiki?curid=2475313" title="Bystrzycka „Zapałka”">
Bystrzycka „Zapałka”

Bystrzycka "Zapałka" - firma reprezentująca przemysł zapałczany, działająca w formie spółki akcyjnej, z siedzibą Bystrzycy Kłodzkiej przy ulicy Mickiewicza 15.
Historia.
Firma powstała jako państwowe przedsiębiorstwo w 1945 roku pod nazwą Bystrzyckie Zakłady Przemysłu Zapałczanego. Zaliczana była ona do krajowego potentata, obejmując 45% rynku zapałek. BZPZ zatrudniały w końcowej fazie 63 osoby, a w okresie prosperity było ich 700. W wyniku likwidacji BZPZ powstała w 1999 roku spółka o nazwie Bystrzycka "Zapałka" S.A., której kapitał akcyjny wynosił 100 tysięcy złotych w formie akcjonariatu pracowniczego. Spółka ta przyjęła formę aliansu z Częstochowskimi Zakładami Przemysłu Zapałczanego, które w obecnym związku mają pozycję dominującą. Współpraca ta jest forma blokady ekspansji firmy konkurencyjnej z Czechowic-Dziedzic. Wspólna sieć zaopatrzenia pomiędzy kooperantami doprowadziła do obniżenia kosztów o 30%. Kolejnym krokiem na drodze do umocnienia pozycji rynkowej może być pozyskanie do spółki pozostałych konkurentów - przedsiębiorstwa z Sianowa oraz firmy czeskiej.
Działalność.
Bystrzycka "Zapałka" zajmuje się przede wszystkim produkcja zwykłych zapałek, dlatego dla rozwoju w przyszłości rozważana jest możliwość rozszerzenia asortymentu o zapałki będące nośnikiem reklamy oraz zapalacze do grilla. Ze względu na małą atrakcyjność branży zapałczanej spółka poszukuje nowych kierunków działalności związanych z wykorzystaniem powierzchni hal produkcyjnych, rozpoczęciem produkcji pończoszniczej lub współpracą ze Steinhoffem w sektorze produkcji mebli.

</doc>
<doc id="2475314" url="https://pl.wikipedia.org/wiki?curid=2475314" title="Dynamite (singel Taio Cruza)">
Dynamite (singel Taio Cruza)

"Dynamite" - dance/popowa piosenka stworzona przez Maxa Martina i wyprodukowana przez Dr. Luke'a na drugi studyjny album angielskiego artysty Taio Cruza "Rokstarr" (2009). 30 maja 2010 roku utwór został wydany jako czwarty singiel z tej płyty.
W Wielkiej Brytanii singiel został wydany jako pierwszy ze składanki Cruza "The Rokstarr Collection". Zajął pierwsze miejsca na UK Singles Chart, Canadian Hot 100, Billboard Hot 100 a także w innych państwach tj. Belgia, Irlandia, Australia i Nowa Zelandia.
Taio Cruz po raz pierwszy wykonał ten utwór na żywo 9 czerwca 2010 roku. Później prezentował go w takich programach jak m.in. America's Got Talent czy Taniec z gwiazdami. W 2011 roku China Anne McClain wykonała cover tej piosenki, która znalazła się w ścieżce dźwiękowej do nowego serialu Disneya "Nadzdolni"

</doc>
<doc id="2475315" url="https://pl.wikipedia.org/wiki?curid=2475315" title="Katedra św. Franciszka z Asyżu w Bhopalu">
Katedra św. Franciszka z Asyżu w Bhopalu

Katedra św. Franciszka z Asyżu w Bhopalu – rzymskokatolicka katedra w indyjskim mieście Bhopal oraz siedziba arcybiskupa Bhopalu i główna świątynia archidiecezji Bhopal. Katedra znajduje się przy ulicy Jinsi Road, w dzielnicy Jehangirabad.
W 1871 księżniczka Izabela odnowiła obietnice wikariusza apostolskiego, biskupa Paula Josiego (Tosiego) OFM Cap. W efekcie dwaj kapucyńscy kapłani ojciec Raphael i ojciec Norbert zostali wysłani do Bhopalu. Podczas święta św. Franciszka z Asyżu, w dniu 4 października 1881, zostały położone fundamenty kościoła i odprawiono mszę na tymczasowym ołtarzu. W 1963 katedra św. Franciszka z Asyżu stała się samodzielną parafią i zaczęto w niej odprawiać regularnie msze.

</doc>
<doc id="2475318" url="https://pl.wikipedia.org/wiki?curid=2475318" title="Ludwik Krasiński (generał)">
Ludwik Krasiński (generał)

Ludwik Krasiński herbu Ślepowron – generał adiutant Buławy Wielkiej Koronnej w 1754 roku, generał major wojsk koronnych w 1755 roku, podstoli zawskrzyński w 1750 roku, marszałek ziemi zakroczymskiej w konfederacji radomskiej 1767 roku, poseł na sejmy.
Żonaty z Katarzyną Staniszewską, miał synów Tomasza i Józefa. 
Uczestnik konfederacji barskiej. Po śmierci żony wstąpił do zakonu, od 1783 roku kustosz opatowski.

</doc>
<doc id="2475321" url="https://pl.wikipedia.org/wiki?curid=2475321" title="Tramwaje w Hendaye">
Tramwaje w Hendaye

Tramwaje w Hendaye − zlikwidowany system komunikacji tramwajowej we francuskim mieście Hendaye, działający w latach 1906−1936.
Historia.
Tramwaje w Hendaye uruchomiono w lipcu 1906. Na 3 km linii eksploatowano początkowo tramwaje parowe. Do obsługi linii posiadano 2 lokomotywy parowe. Tramwaje elektryczne w Hendaye uruchomiono 15 sierpnia 1908. Tramwaje kursowały po torach o rozstawie szyn 1000 mm. Do obsługi linii dysponowano 3 wagonami silnikowymi i 3 doczepnymi. 29 lutego 1924 linia została zakupiona przez spółkę "Compagnie des Voies Ferrées Départementales du Midi" (VFDM). Linię zlikwidowano 30 grudnia 1936. 

</doc>
<doc id="2475323" url="https://pl.wikipedia.org/wiki?curid=2475323" title="Wełniaczek sawannowy">
Wełniaczek sawannowy

Wełniaczek sawannowy ("Kerivoula argentata") – gatunek ssaka z podrodziny wełniaczków (Kerivoulinae) w obrębie rodziny mroczkowatych (Vespertilionidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1861 roku brytyjski zoolog Robert Fisher Tomes nadając mu nazwę "Kerivoula argentata". Holotyp pochodził z Otjoro, w Owambolandzie, w Namibii. 
Autorzy "Illustrated Checklist of the Mammals of the World" rozpoznają trzy podgatunki. Podstawowe dane taksonomiczne podgatunków (oprócz nominatywnego) przedstawia poniższa tabelka:
Zasięg występowania.
Wełniaczek sawannowy występuje w Afryce zamieszkując w zależności od podgatunku:
Morfologia.
Długość ciała (bez ogona) około 34–50 mm, długość ogona 40–52 mm, długość ucha 11–15 mm, długość tylnej stopy 10–11 mm, długość przedramienia 28–39 mm; masa ciała 5,5–10,5 g.

</doc>
<doc id="2475325" url="https://pl.wikipedia.org/wiki?curid=2475325" title="Ustawa o ochronie zwierząt">
Ustawa o ochronie zwierząt

Ustawa z dnia 21 sierpnia 1997 r. o ochronie zwierząt – polska ustawa uchwalona przez Sejm, regulująca kwestie prawne związane z ochroną zwierząt.
Zakres ustawy.
Ustawa określa:
Historia ustawy.
Ustawa w momencie wejścia w życie zastąpiła obowiązujące od 23 kwietnia 1928 roku Rozporządzenie Prezydenta Rzeczypospolitej z dnia 22 marca 1928 r. o ochronie zwierząt. Pierwszy projekt ustawy o ochronie zwierząt przygotowany w Sejmie I kadencji zgłoszony 9 stycznia 1993 roku przez posłankę Teresę Liszcz z Porozumienia Centrum nie doczekał się pierwszego czytania z powodu rozwiązania Sejmu.
Nowy projekt został zgłoszony 23 marca 1994 roku w Sejmie II kadencji przez posłankę Krystynę Sienkiewicz z Unii Pracy. Zakładał on traktowanie zwierzęcia jako istoty czującej i zdolnej do odczuwania cierpienia fizycznego i psychicznego. Zmieniał on także dotychczasowe prawo cywilne stojące na stanowisku, iż zwierzę ma takie same prawa jak rzecz. W porównaniu do pierwotnego projektu zmniejszono w nim kary za znęcanie się nad zwierzętami z dwóch lat do jednego roku pozbawienia wolności, a właściciel maltretowanego zwierzęcia oprócz grożącej mu kary pozbawienia wolności lub grzywny miał być obarczony kosztami jego leczenia. W myśl projektu nielegalnym było również porzucanie zwierząt domowych oraz trzymanie na uwięzi szczeniąt do roku życia i suk w ciąży. W przypadku złego traktowania zwierzęcia przewidywał jego odbiór przez policjanta lub inspektora Towarzystwa Opieki nad Zwierzętami. Projekt zakładał również zakaz sprzedaży detalicznej żywych ryb, tuczenia cieląt na białe mięso oraz kaczek i gęsi na stłuszczone wątroby. Dzikie koty będące naturalnymi wrogami gryzoni miałyby być objęte ochroną gatunkową. Zakazane byłoby też zmuszanie do kłusu koni ciągnących ładunek, a wędzidło i bat musiałyby być skonstruowane tak, aby zwierzę nie odnosiło żadnych ran. Transport do rzeźni nie mógłby trwać dłużej niż 24 godziny, zabijanie dużych zwierząt byłoby możliwe tylko po wcześniejszym ogłuszeniu lub znieczuleniu i tylko w specjalnie wyznaczonych do tego punktach, zabijaniem ryb i drobiu miałyby zajmować się tylko wykwalifikowane osoby. W cyrkach mogłyby występować tylko zwierzęta urodzone w niewoli a corrida, walki psów i kogutów byłyby całkiem zabronione. Testowanie kosmetyków na zwierzętach również byłoby zabronione, a wszelkie inne doświadczenia można byłoby wykonywać pod warunkiem, że ich wyników nie można osiągnąć inną drogą i nie zostały już kiedyś wykonane.
Legislacja.
Nowelizacje i wyroki Trybunału Konstytucyjnego.
Ustawę znowelizowano wielokrotnie. Ostatnia zmiana weszła w życie w 2021 roku. W 2014 r. ustawa została zmieniona na mocy wyroku Trybunału Konstytucyjnego stwierdzającego niezgodność zakazu dokonywania uboju rytualnego z art. 53 ust. 1, 2 i 5 Konstytucji w związku z art. 9 Konwencji o ochronie praw człowieka i podstawowych wolności. 6 listopada 2017 roku pojawił się projekt zmian w ustawie o ochronie zwierząt, zawarte były w nim propozycje zakazu hodowli zwierząt futerkowych, zakaz uboju rytualnego, a także zakaz wykorzystywania zwierząt w cyrkach. Od listopada 2017 roku ustawa była „zamrożona”, a w ostateczności wycofana.
Próby okrojenia ustawy.
W kwietniu 2020 r. ówczesny minister rolnictwa Jan Krzysztof Ardanowski zapowiedział rozpoczęcie prac nad przepisami zabraniającymi organizacjom broniących praw zwierząt wstępu na teren gospodarstw rolnych i odbioru maltretowanych zwierząt. Wykreślony miał zostać ust. 3 art. 7 ustawy mówiący o interwencyjnym odbiorze zwierzęcia przez policjanta, strażnika miejskiego lub upoważnionego członka organizacji społecznej zajmującej się ochroną zwierząt. Ponadto zapisy zabraniające ratowania zwierząt miały znaleźć się w ustawach tarczy antykryzysowej. Ostatecznie jednak nie doszło do wpisania w ustawach tarczy antykryzysowej tych zapisów.
Piątka dla zwierząt i jej dalsze losy.
18 września 2020 roku Sejm uchwalił nowelizację ustawy o ochronie zwierząt (tzw. Piątka dla zwierząt), która m.in. wprowadza zakaz hodowli zwierząt na futra i występowania zwierząt w cyrkach oraz ograniczenie uboju rytualnego tylko do potrzeb krajowych związków wyznaniowych. Wśród zapisów ustawy znajdował się również zakaz trzymania na uwięzi psów powyżej 12 godzin oraz minimalna długość uwięzi. Ustawę poparło ogółem 356 posłów, 75 było przeciw, a 18 wstrzymało się od głosu. Z 229-osobowego klubu Zjednoczonej Prawicy za jej przyjęciem głosowało 176 posłów, natomiast ze 133-osobowego klubu Koalicji Obywatelskiej - 128 było za. Lewica jako jedyny klub parlamentarny poparła w całości nowelizacje. 15 posłów PiS zostało zawieszonych w prawach członka partii za złamanie dyscypliny partyjnej w głosowaniu. Ustawa stała się jedną z przyczyn sporu w koalicji rządowej (przeciwko ustawie w Sejmie głosowali posłowie z ramienia koalicyjnej partii Solidarna Polska, a politycy partii Porozumienie w większości wstrzymali się od głosu) oraz sporu w części opozycji stanowiącej większość senacką. Przeciwko nowelizacji ustawy wypowiedziała się także Konfederacja i PSL.
Przedstawiciele Agrounii w proteście przeciwko uchwaleniu ustawy położyli przed Sejmem główki kapusty z nazwiskami posłów głosującymi za jej przyjęciem, a przed ich domami umieścili napisy wymierzone w posłów oraz wysypali obornik. Zorganizowali również blokadę dróg. Współorganizatorem protestów był również Związek Zawodowy Rolnictwa „Samoobrona”.
14 października 2020 roku Senat przegłosował poprawki do ustawy, po czym prace nad nią zostały porzucone.
Z ujawnionej przez media prywatnej korespondencji e-mailowej Michała Dworczyka pomiędzy premierem Mateuszem Morawieckim i jego współpracownikami, wynikało, iż kwotę potencjalnych odszkodowań oraz dotacji na przebranżowienie dla hodowców w związku z zakazem hodowli zwierząt na futra oszacowano na 2,7-3,2 mld złotych, natomiast dużo większe nakłady finansowe przewidywano w związku z zakazem uboju rytualnego i pomocą państwa w eksporcie mięsa na rynki inne niż koszerne i Halal.
W 2021 roku Katarzyna Piekarska zapowiedziała złożenie nowego projektu ustawy o ochronie zwierząt, pozbawionego najbardziej kontrowersyjnych zapisów.
W listopadzie tego samego roku Małgorzata Tracz z partii Zieloni przedstawiła osobny projekt ustawy dotyczący wyłącznie zakazu hodowli na futra, z dłuższym vacatio legis oraz przewidującym odszkodowania dla hodowców. W czerwcu 2022 r. Zieloni zapowiedzieli złożenie projektu ustawy w Sejmie.
Dzień Ustawy o Ochronie Zwierząt.
25 października obchodzony jest corocznie Dzień Ustawy o Ochronie Zwierząt.
Pokrewne ustawy.
Aktem prawnym regulującym sytuację zwierząt doświadczalnych jest ustawa z dnia 15 stycznia 2015 r. o ochronie zwierząt wykorzystywanych do celów naukowych lub edukacyjnych. W 2021 roku Ministerstwo Edukacji i Nauki zaproponowało utajnienie prac Lokalnych Komisji Etycznych wydających zgodę na eksperymenty na zwierzętach i wyłączenie z postępowania o jej wydanie organizacji społecznych reprezentujących zwierzęta. 20 listopada Sejm odrzucił większość Senackich poprawek do ustawy, w tym wszystkie wniesione przez stronę społeczną, a 29 listopada 2021 r. nowelizacja została podpisana przez Prezydenta.

</doc>
<doc id="2475327" url="https://pl.wikipedia.org/wiki?curid=2475327" title="Obwód Skierniewice Armii Krajowej">
Obwód Skierniewice Armii Krajowej

Obwód Skierniewice AK – jednostka terytorialna Służby Zwycięstwu Polski, Związku Walki Zbrojnej, a następnie Armii Krajowej. Operowała na terenie powiatu Skierniewice. Kryptonim "Sroka".
Obwód wchodził początkowo w skład Inspektoratu Rejonowego Skierniewice ZWZ i podlegał Komendzie Okręgu Łódź ZWZ. W lipcu 1940 został przekazany do Okręgu Warszawa–Województwo ZWZ, następnie od kwietnia 1942 wszedł w skład Podokręgu Zachodniego „Hallerowo” w ramach Obszaru Warszawskiego AK.
Struktura Obwodu.
Komenda Obwodu.
Obwód w ramach Służby Zwycięstwu Polsce a następnie ZWZ od listopada 1939 do marca 1940 organizował por. rez. Karski "Stopa". Zagrożony aresztowanie opuścił teren obwodu. Od marca 1940 komendantem został kpt. Czesław Kajzer "Cezary". Od 1 lipca 1941 do czerwca 1943 komendantem obwodu został kpt./mjr Lucjan Zieliński "Giewont", który opuścił obwód zagrożony aresztowaniem. Po nim dowództwo objął mjr Wiktor Janiszewski "Dębicz", "Maciej", który pełnił swoją funkcję do stycznia 1945.
Struktura terytorialna.
Od lipca 1943 obwód został podzielony na cztery rejony:
Bibliografia.
 

</doc>
<doc id="2475329" url="https://pl.wikipedia.org/wiki?curid=2475329" title="Niekrasz Butwidowicz">
Niekrasz Butwidowicz

Niekrasz Butwidowicz (Mikołaj Niekras Butwidowicz, XV w.) – rycerz herbu Leliwa.
Był synem Batwida (Batiuida, zapewne identycznego z Butwidem Rekutewiczem), który występuje w akcie poręki za Bratośzę Kojlutówicza z przełomu XIV – XV w. Po raz pierwszy pojawia się w źródłach w 1431, gdzie do aktu rozejmu w Czartorysku przykłada swą pieczęć z herbem Leliwa. W 1432 podpisał przymierze wielkiego księcia Świdrygiełły z zakonem krzyżackim.

</doc>
<doc id="2475330" url="https://pl.wikipedia.org/wiki?curid=2475330" title="Albert Auguste Perdonnet">
Albert Auguste Perdonnet

Jean-Albert-Vincent-Auguste Perdonnet ur. 12 marca 1801 w Paryżu, zm. 27 września 1867 w Cannes – szwajcarski inżynier kolejnictwa. Był dyrektorem paryskiej École Centrale des Arts et Manufactures.
Życiorys.
Był synem szwajcarskiego polityka Vincenta Perdonneta. Kończył szkołę Pestalozziego a następnie studiował na École Polytechnique, z której został usunięty za przynależność do karbonariuszy. Studia kontynuował w wyższej szkole górniczej "École nationale supérieure des mines de Paris". Po ukończeniu studiów pracował nad projektem linii kolejowej z Paryża do Saint-Germain-en-Laye oraz do Strasburga. Był autorem pierwszego francuskiego podręcznika inżynierii kolejowej "Traité élémentaire des chemins de fer".

</doc>
<doc id="2475331" url="https://pl.wikipedia.org/wiki?curid=2475331" title="Kosmatnik rdzawy">
Kosmatnik rdzawy

Kosmatnik rdzawy, mroczek rudy ("Lasiurus borealis") – gatunek ssaka z podrodziny mroczków (Vespertilioninae) w obrębie rodziny mroczkowatych (Vespertilionidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1776 roku niemiecki zoolog Philipp Müller nadając mu nazwę "Vespertilio borealis". Holotyp pochodził z Nowego Jorku, w Stanach Zjednoczonych.
"Lasiurus borealis" należy do grupy gatunkowej tzw. „czerwonych nietoperzy”. Autorzy "Illustrated Checklist of the Mammals of the World" uznają ten gatunek za monotypowy. 
Zasięg występowania.
Kosmatnik rdzawy występuje w południowej Kanadzie (skrajny południowo-wschodni Saskatchewan, południowa Manitoba, południowe Ontario, południowy Quebec, Nowy Brunszwik i Nowa Szkocja) na południe przez środkowe i wschodnie Stany Zjednoczone do północno-wschodniego Meksyku.
Morfologia.
Długość ciała (bez ogona) około 55,2–59,6 mm, długość ogona 45–62 mm, długość ucha 7–13 mm, długość tylnej stopy 6–11 mm, długość przedramienia 35,7–46 mm; masa ciała 7–16 g. Samice są większe niż samce. Wzór zębowy: I formula_1 C formula_2 P formula_3 M formula_4 = 32. Kariotyp wynosi 2n = 28 i FN = 48 ze średnim submetacentrycznym chromosomem X i małym akrocentrycznym chromosomem Y.
Ekologia.
Tryb życia.
Występuje w lasach z polanami i porębami. Kosmatnik rdzawy ma sierść ceglastoczerwoną do rdzawobrązowej, z białawym połyskiem; samce są jaśniej ubarwione od samic. Kosmatniki rdzawe, które zamieszkują kontynent północnoamerykański lecą jesienią na południe, a wiosną znów wracają na północ.
Rozmnażanie.
Gatunek ten wyróżnia się szczególnie dużymi miotami; często w czerwcu lub na początku lipca samica rodzi 3 lub 4 młode. Matka początkowo nosi potomstwo ze sobą, nawet wówczas gdy waga młodych przewyższa jej własną.

</doc>
<doc id="2475332" url="https://pl.wikipedia.org/wiki?curid=2475332" title="Projektor gwiazdowy">
Projektor gwiazdowy

Projektor gwiazdowy, projektor planetaryjny – urządzenie służące do pokazu ciał niebieskich i ich ruchu na kopule planetarium. Projektor także bywa nazywany "planetarium". Mniejsze projektory służą do wyświetlania na kopule ruchów gwiazd, Słońca, Księżyca, planet i różnych mgławic. Większe projektory mogą pokazywać ruchy większych ilości gwiazd i komet. Pierwotnie do pracy na sufitach planetariów wykorzystywano ekran OMNIMAX MOVIE (znany także jako IMAX DOME).
Czasami w planetarium dodaje się dodatkowe projektory, które służą do realizacji innych celów w planetarium. Niektóre projektory są stosowane, aby można było zobaczyć wokół ekranu planetarium zachód słońca, a także Drogę Mleczną. Inne się stosuje do takich celów jak: prezentacja szerokości geograficznej, gwiazdozbiorów, slajdów fotograficznych, prezentacji laserowych (ten cel znalazł projektor w Budapesti Planetárium do pokazywania muzycznych prezentacji laserowych w Lasertheater) i innych obrazów.
Projektory Carl Zeiss Jena.
Pierwsze modele projektorów do użytku w planetarium zostały wyprodukowane w latach 1923–1925 przez przedsiębiorstwo Carl Zeiss Jena w Republice Weimarskiej według projektów Walthera Bauersfelda.
Technika działania.
Projektor Carl Zeiss Jena.
Obecnie projektor firmy Carl Zeiss Jena może w planetarium wyświetlić prawie 4500 gwiazd na jednej półkuli. Gwiazdy zostają „stworzone” przez małe otwory w projektorze, wybite na folii miedzianej na kopule planetarium; posiadają średnice od 0,023 do 0,452 mm, większe otwory projektora dają więcej światła i pozwalają stworzyć jaśniejszy obraz gwiazdy. Pomiędzy folią na kopule znajdują się dwie szklane płyty, które odbijają światło z projektora i w ten sposób dają obraz gwiazd. Każda część półkuli ziemskiej na suficie zostaje oświetlona za pomocą lamp błyskowych o mocy 1500 watów, które znajdują się w centrum projektora. Drogę Mleczną wyświetlają bębnowe projektory, które posiadają niewielkie otwory utworzone na podstawie fotografii Drogi Mlecznej.
Inne projektory.
Obecnie inne projektory mogą prezentować zmiany oświetlenia gwiazd zmiennych, jak Algol czy Omikron Ceti i wytwarzać obrazy gwiazdozbiorów, ruchy konkretnych historycznych komet z określonych kierunków i inne zjawiska astronomiczne.
Ostatnie zmiany w technologii projektorów.
W ostatnich czasach planetaria (czy kina w planetariach) rozszerzają swoją ofertę do wyświetlania u siebie pełnych obrazów wideo i prezentacji laserowych. Projektory najnowszej generacji (takie jak: Digistar 3 firmy Evans &amp; Sutherland, Fidelity firmy Global Immersion czy Digital Sky firmy Skan Sky) oferują w pełni cyfrowy system projekcyjny, w którym jeden duży projektor z systemem "rybie oko", system cyfrowego wideo czy projektory laserowego wideo wokół krawędzi kopuły są wykorzystywane do tworzenia każdej sceny, przekazywanej z komputera. Dzięki temu operator posiada ogromną elastyczność w pokazywaniu nie tylko nowoczesnego obrazu nocnego nieba widzianego z Ziemi, ale innego, dowolnego obrazu.

</doc>
<doc id="2475333" url="https://pl.wikipedia.org/wiki?curid=2475333" title="Indywidualne Mistrzostwa Francji na Żużlu 2011">
Indywidualne Mistrzostwa Francji na Żużlu 2011

Indywidualne Mistrzostwa Francji na Żużlu 2011 – cykl dwóch turniejów żużlowych przeprowadzonych na torach w Lamothe-Landerron i Mâcon, które wyłoniły najlepszych żużlowców Francji w roku 2011. Zwycięzcą obu zawodów, jak i całego cyklu został Stéphane Tresarrieu.
Pierwsza runda mistrzostw została rozegrana 1 czerwca 2011 roku na torze w Lamothe-Landerron. W zawodach wzięło udział 15 zawodników. Zwycięstwo odniósł Stéphane Tresarrieu (12 punktów), który wyprzedził Holendra startującego na francuskiej licencji, Theo Pijpera (11 punktów). Trzecią pozycję ex aequo zajęli Gabriel Dubernard i David Bellego (obaj po 9 punktów).
Druga runda odbyła się 12 września 2011 roku na torze w Mâcon. Wzięło w niej udział 9 żużlowców. Zwycięstwo ponownie odniósł Stéphane Tresarrieu (12 punktów), który wyprzedził Christophe'a Dubernarda i Xaviera Murateta.
Ostateczna klasyfikacja zawodów nie była ustalana na podstawie sumy punktów zdobytych w zawodach, a liczba punktów zdobytych za zajęte miejsca w poszczególnych zawodach (1. miejsce – 40 pkt., 2. miejsce – 38 pkt., 3. miejsce – 36 pkt., 4. miejsce – 35 pkt., 5. miejsce – 34 pkt. itd.).

</doc>
<doc id="2475336" url="https://pl.wikipedia.org/wiki?curid=2475336" title="Theophil Edvard Hansen">
Theophil Edvard Hansen

Baron Theophil Edvard von Hansen (; ur. 13 lipca 1813 w Kopenhadze, zm. 17 lutego 1891 w Wiedniu) – duński architekt. Sławę uzyskał jako architekt wiedeński; wybitny przedstawiciel neoklasycyzmu.
Pierwsze nauki pobierał u Karla Friedricha Schinkla oraz na studiach w Wiedniu. W 1837 roku wyjechał do Aten, gdzie kontynuował studia w dziedzinie architektury i projektowania ze szczególnym uwzględnieniem architektury bizantyjskiej. W Atenach zaprojektował budynek Obserwatorium Narodowego oraz budynki Akademii Ateńskiej i Grecką Bibliotekę Narodową. W 1846 roku powrócił do Wiednia, gdzie rozpoczął praktykę u austriackiego architekta Ludwiga Förstera.
Odznaczony Orderem Maksymiliana (1875). W 1884 roku cesarz Franciszek Józef nadał Hansenowi tytuł barona.

</doc>
<doc id="2475344" url="https://pl.wikipedia.org/wiki?curid=2475344" title="Nocek amerykański">
Nocek amerykański

Nocek amerykański ("Myotis lucifugus") – gatunek ssaka z podrodziny nocków (Myotinae) w obrębie rodziny mroczkowatych (Vespertilionidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1831 roku amerykański przyrodnik John Eatton Le Conte nadając mu nazwę "Vespertilio lucifugus". Holotyp pochodził prawdopodobnie z plantacji Le Conte, niedaleko Riceboro, w Harbstwie Liberty, w Georgii, w Stanach Zjednoczonych. 
"Myotis lucifugus" należy do podrodzaju "Pizonyx" i grupy gatunkowej "lucifugus". Analizy filogenetyczne i przepływu genów z wykorzystaniem genów mitochondrialnych i jądrowych dostarczają dowodów, że podgatunki "M. lucifugus" są parafiletyczne, wymieniają allele z innymi gatunkami z rodzaju "Myotis" w regionach kontaktu wtórnego i powinny być uważane za niezależne linie ewolucyjne pomimo ich podobieństwa morfologicznego. Te kwestie wciąż pozostają nierozwiązane. "M. lucifugus" (w szczególności podgatunki "carissimus" i "pernox") wydaje się być najbliżej spokrewniony z "M. evotis", "M. thysanodes", "M. keenii" i "M. occultus" chociaż związki między tymi gatunkami i kladem obejmującym "M. sodalis", "M. volans" i podgatunki "M. lucifugus", "M. l. relictus" i "M. l. alascensis", nie są dobrze wyjaśnione. Autorzy "Illustrated Checklist of the Mammals of the World" rozpoznają pięć podgatunków. Podstawowe dane taksonomiczne podgatunków (oprócz nominatywnego) przedstawia poniższa tabelka:
Zasięg występowania.
Nocek amerykański występuje w Ameryce Północnej zamieszkując w zależności od podgatunku:
Morfologia.
Długość ciała (bez ogona) około 32–53 mm, długość ogona 28–49 mm, długość ucha 11–15 mm, długość tylnej stopy 8–10 mm, długość przedramienia 33,1–41,4 mm; masa ciała 5–12 g. Wzór zębowy: I formula_1 C formula_2 P formula_3 M formula_3 = 38. Kariotyp wynosi 2n = 44 i FN = 50 z czterema metacentrycznymi lub submetacentrycznymi i siedemnastoma akrocentrycznymi parami autosomów. Chromosomy X i Y są submetacentryczne.
Tryb życia.
Nocek amerykański jest rozpowszechniony w niemal całej Kanadzie i Stanach Zjednoczonych. Potrafi równie dobrze przystosować się do zimnego jak i gorącego klimatu. Żywi się przede wszystkim tymi owadami, które w miejscu jego pobytu występują szczególnie licznie. W cieplejszych rejonach obszaru, gdzie występuje nocek myszouchy nie zapadają w sen zimowy, natomiast często się zdarza, że osobniki mieszkające dalej na północ przez bardzo długi czas szukają odpowiedniego miejsca na przezimowanie.
Nocek myszouchy dzierży tytuł najdłużej śpiącego zwierzęcia, z całego królestwa zwierząt. Zaliczają one oszałamiające 19 godzin snu na dobę.
Rozmnażanie.
Wiosną, po opuszczeniu zimowiska, samice tworzą kolonie rozrodcze, aby po trwającej 60 dni ciąży urodzić w maju lub czerwcu zwykle 1, rzadko 2 młode. Dojrzałość płciową osiągają w drugim roku życia.

</doc>
<doc id="2475345" url="https://pl.wikipedia.org/wiki?curid=2475345" title="Stefan Józef Dwernicki">
Stefan Józef Dwernicki

Stefan (Szczepan) Józef Dwernicki herbu Sas – cześnik przemyski w latach 1769-1770, łowczy przemyski w latach 1758-1769, pisarz grodzki przemyski w latach 1744-1762, wojski żydaczowski w latach 1740-1755, wojski dźwinogrodzki w 1739 roku.
Życiorys.
Uczestnik konfederacji radomskiej. W załączniku do depeszy z 2 października 1767 roku do prezydenta Kolegium Spraw Zagranicznych Imperium Rosyjskiego Nikity Panina, poseł rosyjski Nikołaj Repnin określił go jako posła właściwego dla realizacji rosyjskich planów na sejmie 1767 roku. Był posłem województwa ruskiego na Sejm Repninowski.

</doc>
<doc id="2475346" url="https://pl.wikipedia.org/wiki?curid=2475346" title="Szczepan Józef Dwernicki">
Szczepan Józef Dwernicki



</doc>
<doc id="2475349" url="https://pl.wikipedia.org/wiki?curid=2475349" title="Roaring Mountain">
Roaring Mountain

Roaring Mountain – wzgórze ze źródłami termalnymi w Parku Narodowym Yellowstone o wysokości 2485 m n.p.m. Góra należy do kompleksu Norris Geyser Basin.
Nazwa „rycząca góra” została nadana ze względu na charakterystyczne odgłosy wydawane przez wydobywające się na powierzchnię ziemni gazy i parę wodną o temperaturze 92 °C. Woda zaskórna oraz gruntowa spływając w głąb ulega przegrzaniu przez lawę z komory magmowej znajdującej się w tym miejscu od 1,6 do 3,2 km pod powierzchnią parku. Roztwór wodny zawierający krzemionkę (skutek rozpuszczenia skał) oraz siarkowodór wydostaje się przez pęknięcia i szczeliny tworząc fumarole, które tworzą się przez wypłukanie materiału i rozsadzanie w zbocza góry przez duże ciśnienie gazów. Ze względu na bardzo kwaśne osady wytrącane z roztworu na około góry panuje niekorzystne środowisko dla roślin. 
Skały na których wznosi się Roaring Mountain zbudowane są głównie z ryolitu. Kwaśna skała magmowa powstała w czasie gdy formowała się kaldera Yellowstone. Widoczne są na niej także ślady zlodowacenia plejstoceńskiego mającego miejsce od 30 do 12 tysięcy lat b2k. 
Obecnie góra wykazuje znacznie mniejszą aktywność niż na początku XX wieku. Odkryta została w 1885 roku przez Arnolda Hague i Waltera Weed'a, dwóch geologów. Hague nazwał tą górę ryczącą ponieważ wydawała poprzez fumarole przeciągły, ostry gwizd słyszalny w pogodny, bezwietrzny dzień na wiele mil. Najbardziej efektowny widok można zobaczyć w zimowe dni lub wcześnie rano, gdy różnice temperatur są największe.

</doc>
<doc id="2475350" url="https://pl.wikipedia.org/wiki?curid=2475350" title="Francja na Letnich Igrzyskach Olimpijskich 1908">
Francja na Letnich Igrzyskach Olimpijskich 1908

Francja na Letnich Igrzyskach Olimpijskich 1908 reprezentowało 208 sportowców, wyłącznie mężczyzn, w 13 dyscyplinach. Najmłodszym reprezentantem był pływak i piłkarz wodny Henri Decoin (18 lat 117 dni), a najstarszym strzelec Léon Moreaux (58 lat 123 dni).
Był to trzeci start reprezentacji Francji na letnich igrzyskach olimpijskich.

</doc>
<doc id="2475351" url="https://pl.wikipedia.org/wiki?curid=2475351" title="Ömer Lutfi Akad">
Ömer Lutfi Akad

Ömer Lutfi Akad (ur. 2 września 1916 w Stambule, zm. 19 listopada 2011 tamże) – turecki reżyser filmowy. 
Ömer Lutfi Akad reżyserował filmy w latach 1948-1974. W 1949 roku zadebiutował jako reżyser filmem "Vurun Kahpeye" ("Zabijcie rozpustnicę"), adaptacją książki Halide Edip Adıvar o tym samym tytule. 
Reżyser zmarł 19 listopada 2011 r. w Stambule w wieku 95 lat.

</doc>
<doc id="2475354" url="https://pl.wikipedia.org/wiki?curid=2475354" title="Mistrzostwa Polski w Łyżwiarstwie Szybkim na Dystansach 1990">
Mistrzostwa Polski w Łyżwiarstwie Szybkim na Dystansach 1990

4. Mistrzostwa Polski w Łyżwiarstwie Szybkim na Dystansach 1990 odbyły się w dniach 20-22 grudnia 1989 roku na torze Pilica w Tomaszowie Mazowieckim.

</doc>
<doc id="2475356" url="https://pl.wikipedia.org/wiki?curid=2475356" title="Cedrik-Marcel Stebe">
Cedrik-Marcel Stebe

Cedrik-Marcel Stebe (ur. 9 października 1990 w Mühlacker) – niemiecki tenisista, reprezentant w Pucharze Davisa.
Kariera tenisowa.
Startując jeszcze w gronie juniorów Stebe wygrał w US Open 2008 w grze podwójnej chłopców. Tworzył wówczas parę z Nikolausem Moserem.
W 2010 roku rozpoczął karierę zawodową.
W grze pojedynczej 8 razy wygrywał zawody ATP Challenger Tour, w tym rozgrywki ATP Challenger Tour Finals rozegrane w listopadzie 2011 roku w São Paulo. W finale pokonał Dudiego Selę.
W cyklu ATP Tour Stebe jest finalistą jednego turnieju.
W lutym 2012 roku zadebiutował w reprezentacji Niemiec w Pucharze Davisa.
W rankingu singlowym najwyżej był na 71. miejscu (13 lutego 2012), a w klasyfikacji deblowej na 376. pozycji (9 lipca 2012).

</doc>
<doc id="2475358" url="https://pl.wikipedia.org/wiki?curid=2475358" title="Cedrik Marcel Stebe">
Cedrik Marcel Stebe



</doc>
<doc id="2475366" url="https://pl.wikipedia.org/wiki?curid=2475366" title="Bartek Mielczarek">
Bartek Mielczarek



</doc>
<doc id="2475368" url="https://pl.wikipedia.org/wiki?curid=2475368" title="Jean-Augustin Barral">
Jean-Augustin Barral

Jean-Augustin Barral (ur. 31 stycznia 1819 w Metz, zm. 10 września 1884 w Fontenay-sous-Bois) – francuski chemik i agronom. Jeden z odkrywców nikotyny.
Był profesorem chemii. Autor licznych dzieł popularyzujących wiedzę naukową, głównie z zakresu rolnictwa i irygacji. Brał udział w rewolucji lutowej po stronie François Arago.
Jego nazwisko pojawiło się na liście 72 nazwisk na wieży Eiffla.

</doc>
<doc id="2475370" url="https://pl.wikipedia.org/wiki?curid=2475370" title="Continental (Moskwa)">
Continental (Moskwa)

Continental – kompleks wieżowców mieszkalnych zlokalizowany w północno-zachodniej części Moskwy w rejonie Choroszowo-Mniowniki. W skład kompleksu mieszkaniowego wchodzi pięć połączonych ze sobą budynków, z których najwyższy mierzy 190 metrów wysokości całkowitej oraz liczy 48 kondygnacji nadziemnych. Kompleks powstał w latach 2007-2011.
Kompleks położony jest przy Alei Marszałka Gieorgija Żukowa w jednym z najczystszych rejonów Moskwy; w jego pobliżu znajduje się również Kanał imienia Moskwy. Większość pomieszczeń użytkowych to mieszkania i apartamenty o powierzchni od 55 do 230 m². W zespole mieszkaniowym znajduje się również infrastruktura o przeznaczeniu rozrywkowym i usługowym, a także "Centrum rekreacji młodzieży". Na poziomie fundamentów budynków znajduje się czteropoziomowy parking strzeżony.

</doc>
<doc id="2475371" url="https://pl.wikipedia.org/wiki?curid=2475371" title="Indywidualne Mistrzostwa Francji na Żużlu 2010">
Indywidualne Mistrzostwa Francji na Żużlu 2010

Indywidualne Mistrzostwa Francji na Żużlu 2010 – cykl dwóch turniejów żużlowych przeprowadzonych na torach w Lamothe-Landerron i Mâcon, które wyłoniły najlepszych żużlowców Francji w roku 2010. Zwycięzcą pierwszego turnieju został Mathieu Tresarrieu, a drugiego David Bellego, który zdobył tytuł mistrza kraju.
Pierwsza runda mistrzostw została rozegrana 5 czerwca 2011 roku na torze w Lamothe-Landerron. W zawodach wzięło udział 12 zawodników. Zwycięstwo odniósł Mathieu Tresarrieu (14 punktów), który wyprzedził swojego brata, Stéphane'a (13 punktów). Trzecią pozycję ex aequo zajął David Bellego (11 punktów).
Druga runda odbyła się 12 września 2011 roku na torze w Mâcon. Podobnie jak w pierwszej, wzięło w niej udział 12 żużlowców. Zwycięstwo odniósł David Bellego (8 punktów), który dzięki temu zwycięstwu i nieobecności braci Tresarrieu zdobył tytuł indywidualnego mistrza kraju. Drugą pozycję zajął Christophe Dubernard, a trzeci był Benoit Lorenzon.
Ostateczna klasyfikacja zawodów nie była ustalana na podstawie sumy punktów zdobytych w zawodach, a liczby punktów zdobytych za zajęte miejsca w poszczególnych zawodach (1. miejsce – 40 pkt., 2. miejsce – 38 pkt., 3. miejsce – 36 pkt., 4. miejsce – 35 pkt., 5. miejsce – 34 pkt. itd.).

</doc>
<doc id="2475376" url="https://pl.wikipedia.org/wiki?curid=2475376" title="2 Pułk Ułanów (LP)">
2 Pułk Ułanów (LP)

2 Pułk Ułanów – oddział kawalerii Legionów Polskich.
Formowanie i zmiany organizacyjne.
Pierwsze zawiązki polskiej jazdy powstały w Oddziałach Konnych lwowskiego i krakowskiego „Sokoła” w zaborze austriackim. W Krakowie zawiązały się dwa konne oddziały, 2 i 3 szwadron kawalerii Legionów. 1 października 1914 roku szwadrony wyruszyły na Węgry wchodząc taktycznie w skład II Brygady Legionów Polskich.
W czerwcu 1915 roku oba szwadrony połączyły się tworząc Dywizjon Kawalerii Legionów. Również w tym samym miesiącu koło Piotrkowa sformowano 5 i 6 szwadron kawalerii. Z tych szwadronów, oraz oddziału karabinów maszynowych i patrolu telefonicznego w październiku 1915 roku zorganizowany został II Dywizjon Kawalerii LP. 10 listopada 1915 roku doszło do połączenia się tych dwóch dywizjonów i powstał wówczas 2 Pułk Ułanów Legionów Polskich. Początkowo w skład jego wchodziły 4 szwadrony, a szwadron składał się z 4 plutonów po 24 ułanów każdy. Manifest dwóch cesarzy, niemieckiego i austriackiego z 5 listopada 1916 roku zapoczątkował kryzys w szeregach Legionów. Pułk ułanów odmówił złożenia przysięgi na wierność cesarzowi i 18 lutego 1918 roku został rozwiązany. Po upadku Austrii odrodził się w Krakowie 2 listopada 1918 roku jako 2 Pułk Ułanów Wojska Polskiego.

</doc>
<doc id="2475378" url="https://pl.wikipedia.org/wiki?curid=2475378" title="Francja na Zimowych Igrzyskach Olimpijskich 1924">
Francja na Zimowych Igrzyskach Olimpijskich 1924

Francja na Zimowych Igrzyskach Olimpijskich 1924 reprezentowało 43 sportowców, 41 mężczyzn i 2 kobiety, w 9 dyscyplinach. Najmłodszym reprezentantem był hokeista Charles Lavaivre (18 lat 348 dni), a najstarszym curler Armand Isaac-Bénédic (48 lat 155 dni).
Był to pierwszy start reprezentacji Francji na zimowych igrzyskach olimpijskich.
SKład kadry.
Biegi narciarskie.
Mężczyźni
Bobsleje.
Mężczyźni
Curling.
Skład reprezentacji Francji:
Runda kwalifikacyjna.
Turniej został rozegrany systemem kołowym - najlepsza drużyna zdobywała złoty medal
Hokej na lodzie.
Reprezentacja mężczyzn
Reprezentacja Francji brała udział w rozgrywkach grupy B turnieju olimpijskiego, zajmując w niej trzecie miejsce i nie awansując do dalszych gier. Ostatecznie reprezentacja Francji zajęła 5. miejsce
Runda pierwsza.
Grupa B
Wyniki
Kombinacja norweska.
Mężczyźni
Łyżwiarstwo szybkie.
Mężczyźni
Skoki narciarskie.
Mężczyźni

</doc>
<doc id="2475382" url="https://pl.wikipedia.org/wiki?curid=2475382" title="Lay (rzeka)">
Lay (rzeka)

Lay (fr. "Le Lay") – rzeka we zachodniej Francji w departamencie Wandea.
Długość rzeki wynosi 120,3 km. Jej źródła znajdują się w miejscowości Saint-Pierre-du-Chemin. Bieg rzeki kieruje się na południowy zachód. W górnym biegu rzeka nazywana jest "Grand Lay". Rzeka Lay wpada do Zatoki Biskajskiej pomiędzy La Faute-sur-Mer i L’Aiguillon-sur-Mer, 20 km na północny zachód od La Rochelle.
Jej główne dopływy to: Loing, Vouraie, Smagne, Marillet i Yon.
Nad rzeką Lay leżą miejscowości (lista jest posortowana od źródła do ujścia):
Saint-Pierre-du-Chemin, Menomblet, Réaumur, Montournais, La Meilleraie-Tillay, Pouzauges, Le Boupère, Monsireigne, Saint-Prouant, Sigournais, Bazoges-en-Pareds, Chantonnay, La Réorthe, Bournezeau, Sainte-Hermine, Sainte-Pexine, Moutiers-sur-le-Lay, Bessay, Mareuil-sur-Lay-Dissais, La Couture, Péault, La Bretonnière-la-Claye, Rosnay, Le Champ-Saint-Père, Saint-Vincent-sur-Graon, Saint-Cyr-en-Talmondais, Curzon, Lairoux, Saint-Benoist-sur-Mer, Grues, Angles, La Faute-sur-Mer, L’Aiguillon-sur-Mer.

</doc>
<doc id="2475385" url="https://pl.wikipedia.org/wiki?curid=2475385" title="Farma wiatrowa w Pelplinie">
Farma wiatrowa w Pelplinie

Farma wiatrowa w Pelplinie – farma wiatrowa wzniesiona w miejscowości Pelplin, w gminie Pelplin, w powiecie tczewskim, w województwie pomorskim.
Na farmę składa się z 24 elektrowni wiatrowych o mocy jednostkowej 2 MW i łącznej zainstalowanej mocy 48 MW. Całkowita inwestycja wyniosła 227 019 060 zł.
Właścicielem jest firma Pelplin Sp. z o.o. będąca spółką-córką firmy Gamesy Energia Polska. W 2012 udziały w spółce Pelplin Sp. z o.o. wykupiła firma PGE Energia Odnawialna, stając się jej jedynym udziałowcem, a w 2014 roku nastąpiło jej połączenie.

</doc>
<doc id="2475389" url="https://pl.wikipedia.org/wiki?curid=2475389" title="Danuta Chudzianka">
Danuta Chudzianka

Bronisława Danuta Chudzianka-Mamont (ur. 14 lipca 1941 w Hucie-Perejmie na Wołyniu, zm. 27 sierpnia 2011 w Szczecinie) – polska aktorka teatralna i filmowa. Aktorka Teatru Polskiego w Szczecinie.
Debiut sceniczny Danuty Chudzianki miał miejsce 14 września 1963, od tego roku zawodowo związaną ze scenami szczecińskich teatrów. Wieloletnia Przewodnicząca Oddziału ZASP w Szczecinie. 1 września 2011 roku została pochowana na Cmentarzu Centralnym w Szczecinie w alei zasłużonych.
W marcu 2011 roku odebrała Srebrny Medal "Zasłużony Kulturze Gloria Artis".

</doc>
<doc id="2475392" url="https://pl.wikipedia.org/wiki?curid=2475392" title="1 Pułk Artylerii (LP)">
1 Pułk Artylerii (LP)

1 Pułk Artylerii (1 pa) – oddział artylerii lekkiej Legionów Polskich.
Formowanie i zmiany organizacyjne.
Kpt. Ottokar Brzoza-Brzezina, wykonując polecenie Józefa Piłsudskiego, już 27 sierpnia 1914 zorganizował oddział artylerii pod nazwą „Kadra Artylerii Legionów Polskich”. Liczył on w owym czasie 121 ludzi. 1 września 1914 został przeniesiony do Krakowa, do koszar austriackich w Przegorzałach. Początkowo uzbrojenie podstawowe oddziału stanowiło 20 przestarzałych armat górskich 7 cm M.75 kal. 66 mm. W wyniku nieformalnych działań kpt. Brzozy udało się zdobyć pozostałe wyposażenie dla oddziału. 30 września 1914 rozkazem Komendy Legionów utworzono 1 pułk artylerii.
W skład jego wchodziły:
Pułk wchodził do walki bezpośrednio po sformowaniu poszczególnych pododdziałów. Wspierał walkę piechoty działając dywizjonami a nawet pojedynczymi bateriami.
Pierwsze strzały do nieprzyjaciela oddała 2 bateria 26 października 1914 roku o godz. 9:40 pod Nadwórną i Mołotkowem podczas walk pod Rafajłową.
Baterie kilkakrotnie przechodziły reorganizacje. Po wyczerpaniu nieprodukowanej już amunicji i rozkalibrowaniu większości armat działa zostały wymienione na typowe:
W sierpniu 1915 pułk sformował baterię konną, której dowództwo objął por. Edmund Knoll-Kownacki. Bateria ta uczestniczyła m.in. w walkach pod Raśną.
W listopadzie 1915 1 pułk artylerii Legionów po raz pierwszy został zebrany w jednym miejscu i połączony w zwarty oddział. Do lata 1916 stał na pozycjach nad Styrem.
Wiosną 1916 przystąpiono do reorganizacji pułku. Rozformowane zostały 3, 5 bateria oraz bateria konna. Z ich składu utworzono trzecie plutony w pozostałych bateriach i sformowano nową 3 baterię. W kwietniu zaczęto organizować dywizjon haubic M.1899 kalibru 10 cm. Do chwili rozpoczęcia walk zdołano utworzyć 1 baterię.
Po przejściu linii frontu pod Rarańczą w nocy z 15 na 16 lutego 1918 części Polskiego Korpusu Posiłkowego, pułk został rozbrojony przez wojska austriackie, a żołnierze internowani.
Do zakończenia wojny dotrwała jedynie siedmiodziałowa bateria mieszana w ramach Polskiej Siły Zbrojnej złożona z zaprzysiężonych Królewiaków.
Żołnierze baterii, po odzyskaniu niepodległości, weszli w skład 2 pułku artylerii polowej.
Struktura organizacyjna wiosną 1916.
Dowództwo
Oddział sztabowy
I Dywizjon Polowy
II Dywizjon Polowy
Dywizjon Haubic
4 x kolumny amunicyjne
kolumna prowiantowa
warsztaty pułkowe
Żołnierze pułku.
Żołnierze byłego 1 Pułku Artylerii Legionów Polskich odznaczeni 17 maja 1922 Krzyżem Srebrnym Orderu Virtuti Militari
Upamiętnienie.
6 sierpnia 1939, podczas uroczystości 25. rocznicy zbrojnego Czynu Legionów, w Przegorzałach została odsłonięta tablica pamiątkowa.

</doc>
<doc id="2475393" url="https://pl.wikipedia.org/wiki?curid=2475393" title="Farma wiatrowa Żeńsko">
Farma wiatrowa Żeńsko

Farma wiatrowa Żeńsko – zespół elektrowni wiatrowych o mocy 7,5 MW zlokalizowany w gminie Krzęcin w województwie zachodniopomorskim.
Farma składa się z trzech turbin wiatrowych GE 2.5-100 firmy GE o mocy znamionowej 2,5 MW. Oficjalne otwarcie farmy odbyło się 7 października 2011 roku. Właściciel inwestycji jest spółka KSM Energia Sp. z o.o., natomiast większościowym udziałowcem firma Renpro Sp. z o.o. Całkowita kwota inwestycji projektu wyniosła około 38 milionów zł, w tym 11 milionów zł stanowiło dofinansowanie ze środków Programu Operacyjnego "Infrastruktura i Środowisko".

</doc>
<doc id="2475395" url="https://pl.wikipedia.org/wiki?curid=2475395" title="Kaplica św. Nektariusza w Sakach">
Kaplica św. Nektariusza w Sakach

Kaplica pod wezwaniem św. Nektariusza – prawosławna kaplica domowa na terenie monasteru św. Dymitra w Sakach. Należy do diecezji warszawsko-bielskiej Polskiego Autokefalicznego Kościoła Prawosławnego.
Dodatkowo pełni rolę świątyni pomocniczej dla przyklasztornej parafii św. Dymitra (w dekanacie Kleszczele). W kaplicy znajduje się współczesny ikonostas.

</doc>
<doc id="2475396" url="https://pl.wikipedia.org/wiki?curid=2475396" title="Bonn (ujednoznacznienie)">
Bonn (ujednoznacznienie)

Australia:
Niemcy:
Stany Zjednoczone:
Osoby:
Zobacz też:

</doc>
<doc id="2475398" url="https://pl.wikipedia.org/wiki?curid=2475398" title="Sławomir Zieliński (powstaniec warszawski)">
Sławomir Zieliński (powstaniec warszawski)

Sławomir Jan Zieliński ps. "Sławek" (ur. 5 września 1922 w Warszawie, zm. 3 sierpnia 1944 tamże) – kapral podchorąży AK, dowódca plutonu 225 w Zgrupowaniu „Żmija”, zginął w trakcie powstania warszawskiego.
Życiorys.
Syn Jana i Haliny. Był absolwentem Gimnazjum im. A. Mickiewicza w Warszawie, oraz harcerzem 3 Warszawskiej Drużyny Harcerzy im. ks. Józefa Poniatowskiego. W 1942 lub 1943 został skierowany na kurs Szkoły Podchorążych Rezerwy Piechoty „Agrikola”, który ukończył w stopniu kaprala podchorążego. Tam został zwerbowany przez instruktora szkoły rtm. Adama Rzeszotarskiego „Junosza” do oddziałów Obwodu Żoliborz ZWZ-AK. Tam wszedł w skład plutonu 225.
28 kwietnia 1943 uczestniczył w akcji dywersyjnej na rzecz wsparcia powstania w getcie warszawskim. Na rozkaz dowódcy obwodu ppłk. Mieczysława Niedzielskiego „Żywiciel”, brał udział w ataku na posterunek SS na rogu ul. Konwiktorskiej i Zakroczymskiej. W czasie akcji zabito trzech esesmanów.
Od początku 1944 jako plutonowy podchorąży, dowodził plutonem 225. Brał udział w powstaniu warszawskim. Jego pluton już po godz. 14.00 wziął udział w pierwszej potyczce przy ul. Krasińskiego. W nocy z 1 na 2 sierpnia wraz z innymi oddziałami obwodu wyruszył do Puszczy Kampinoskiej. 3 sierpnia w trakcie powrotu na Żoliborz, pluton idący na czele oddziałów starł się z Niemcami w okolicy osiedla „Zdobycz Robotnicza”. Tam pchor. „Sławek” poległ w czasie walki.

</doc>
<doc id="2475399" url="https://pl.wikipedia.org/wiki?curid=2475399" title="Plac Teodora Axentowicza w Krakowie">
Plac Teodora Axentowicza w Krakowie

Plac Teodora Axentowicza w Krakowie (dawniej Plac Kazimierza Wielkiego) – plac w krakowskiej dzielnicy Krowodrza. Obecna nazwa, upamiętniająca Teodora Axentowicza obowiązuje od 1952 roku. Odchodzą od niego ulice: Kazimierza Wielkiego, Edmunda Biernackiego, Stanisława Wyspiańskiego, Henryka Sienkiewicza i Łobzowska.
Historia.
Plac na terenie włączonej w 1910 r. do Krakowa Nowej Wsi został wytyczony w latach 1910–1914 w ramach zagospodarowania terenów pozostałych po likwidacji bastionu i wału Twierdzy Kraków. Skorygowany w 1926 r. według projektu Zdzisława Mączeńskiego obejmującego m.in. wprowadzenie skweru do wnętrza placu, kompozycyjne podporządkowanie całości widokowi na kościół św. Szczepana w Krakowie, którego fasada zamyka wschodni bok placu. W pierzei południowej występuje zwarta zabudowa złożona z 3 i 4-piętrowych kamienic z lat 1924–1938. Pierzeja północna to cztery wille z początków XX wieku. W jednej z nich znajduje się kaplica I Zboru Kościoła Chrześcijan Baptystów w Krakowie.
Współczesność.
Obecnie otoczony żywopłotem teren zadrzewiony z biegnącą dookoła aleją spacerową i ławkami funkcjonuje jako miejsce wypoczynku.
Zachodnią część placu zajmuje Skwer, nazwany imieniem Więźniów Obozów Zagłady, z odsłoniętym w 2005 r. pomnikiem: "Pamięci pomordowanych w hitlerowskich obozach koncentracyjnych i obozach zagłady".

</doc>
<doc id="2475401" url="https://pl.wikipedia.org/wiki?curid=2475401" title="Katedra Najświętszego Różańca w Cuttack">
Katedra Najświętszego Różańca w Cuttack

Katedra Najświętszego Różańca w Cuttack jest rzymskokatolicką katedrą w indyjskim mieście Cuttack oraz siedzibą arcybiskupa Cuttack-Bhubaneswar i główną świątynią archidiecezji Cuttack-Bhubaneswar. Katedra znajduje się przy ulicy Cantonment Road.
Parafia powstała w 1850. Kościół został wybudowany wkrótce potem. W dniu 1 czerwca 1937 otrzymała godność katedry diecezji Cuttack, w dniu 24 stycznia 1974 godność archikatedry archidiecezji Cuttack-Bhubaneswar.

</doc>
<doc id="2475403" url="https://pl.wikipedia.org/wiki?curid=2475403" title="Mistrzostwa Polski w Łyżwiarstwie Szybkim na Dystansach 1991">
Mistrzostwa Polski w Łyżwiarstwie Szybkim na Dystansach 1991

5. Mistrzostwa Polski w Łyżwiarstwie Szybkim na Dystansach 1991 odbyły się w dniach 20-22 grudnia 1990 roku na torze Stegny w Warszawie.

</doc>
<doc id="2475407" url="https://pl.wikipedia.org/wiki?curid=2475407" title="Bundesstadt Bonn">
Bundesstadt Bonn



</doc>
<doc id="2475411" url="https://pl.wikipedia.org/wiki?curid=2475411" title="1 Pułk Ułanów (I KP)">
1 Pułk Ułanów (I KP)

1 Pułk Ułanów – polski oddział kawalerii Wojska Polskiego na Wschodzie.
Historia pułku.
Początkiem formowania pułku był nabór ochotników w grudniu 1914 do dwóch szwadronów jazdy, w ramach Legionu Puławskiego. Do każdego z planowanych legionów miał być przydzielony szwadron jazdy. Ułani początkowo używali oficjalnie polskich mundurów kawalerii wzoru z 1830 roku (powstania listopadowego).
W połowie stycznia 1915 został zorganizowany 1 szwadron i dlatego rok ten został umieszczony na znaku pułkowym. Na początku 1915 roku jednak władze rosyjskie zakazały formowania narodowych oddziałów polskich, a istniejące wcieliły do pospolitego ruszenia. Na mocy rozkazu z 5 lutego (starego stylu), oba szwadrony jazdy przemianowane zostały na 104 i 105 sotnie konne pospolitego ruszenia. W marcu 1915 roku, w związku z podporządkowaniem ich 104 Brygadzie Pospolitego Ruszenia, sotnie przenumerowano na 115 i 116. Mimo to, nieoficjalnie używano nadal nazw 1 i 2 szwadron i utrzymywano ich narodowy charakter. Oba szwadrony przeszły w tym czasie do rejonu Maciejowic. Cierpiały jednak na braki w wyekwipowaniu i uzbrojeniu, z powodu przeszkód stwarzanych przez władze rosyjskie. Po odwrocie rosyjskim, przeszły do Brześcia pod dowództwo rosyjskiej 3 Armii, gdzie po raz pierwszy pełniły służbę patrolowo-wywiadowczą. Zostały następnie rozdzielone między rosyjskie oddziały: 1 szwadron walczył w rejonie Pińska, a 2 szwadron - nad Kanałem Ogińskiego. 1 szwadron stoczył wówczas pierwszą pomyślną potyczkę z 4 pułkiem huzarów heskich pod Borkami. 
W październiku 1915 oba szwadrony połączono w Barańczycach w Dywizjon Ułanów Polskich pod dowództwem rtm. Butkiewicza, który następnie w styczniu 1916 podporządkowano Brygadzie Strzelców Polskich i przeniesiono w rejon Bobrujska. Wyszkolenie i umundurowanie było rosyjskie, z polskimi akcentami, jak podwójne amarantowe lampasy i galowe czapki oficerów, natomiast komenda była polska. Dowódcą był ppłk Władysław Obuch-Woszczatyński. Dywizjon wyruszył wraz z Brygadą na front pod Baranowiczami w kwietniu 1916 roku, lecz był początkowo odsunięty przez dowództwo rosyjskie od zadań bojowych. Dopiero w październiku 1916 spieszeni ułani obsadzili część okopów. Podejmowano w tym czasie bezskuteczne starania u władz rosyjskich, aby uzyskać zgodę na powiększenie dywizjonu do stanu pułku. W lutym 1917 roku Brygadę przeformowano w Dywizję Strzelców Polskich, w skład której nadal wchodził Dywizjon Ułanów. Po rewolucji lutowej i obaleniu caratu w Rosji ułanom zezwolono na noszenie mundurów galowych wzoru 1 Pułku Ułanów z 1830 roku. 28 lutego 1917 dowództwo dywizjonu w zastępstwie objął rtm Adolf Waraksiewicz.
25 marca 1917 dywizjon został zaprzysiężony według tekstu własnej roty przysięgi (nie rosyjskiej), wyodrębniającej go z wojsk rosyjskich. Władze rosyjskie nie wyrażały zgody na rozwinięcie dywizjonu do stanu pułku, lecz wykorzystując chaos po rewolucji, uzyskano zgodę komisarza rządu na wcielenie do niego sformowanego z Polaków szwadronu 5 zapasowego pułku jazdy rosyjskiej w Balaklei. Ponadto, w dywizjonie istniał już nieoficjalnie trzeci szwadron. 
5 kwietnia, dowódca rtm. Waraksiewicz wydał samorzutnie rozkaz o przemianowaniu dywizjonu w 1 Pułk Ułanów, w składzie czterech szwadronów, nadal wchodzący w skład Dywizji Strzelców Polskich. Wobec rozprzężenia armii rosyjskiej i agitacji bolszewickiej w Dywizji, ułani i oficerowi pułku uchwalili na początku czerwca we wsi Chatki rezolucję o chęci dalszej walki przeciw Niemcom w przymierzu z armią rosyjską. Pułk wziął następnie udział w ofensywie Kiereńskiego w Galicji. Od 19 lipca 1917 dowództwo pułku objął na prośbę jego oficerów płk Bolesław Mościcki (dotychczas dowódca rosyjskiego 1 Pułku Zaamurskiego). Podjął on z miejsca działania w kierunku ujednolicenia wyglądu, wyszkolenia i wyposażenia pułku. 
Po załamaniu się ofensywy i odwrocie rosyjskim, 22 lipca szwadrony weszły do płonącego i grabionego przez maruderów armii rosyjskiej Stanisławowa (uznawanego za terytorium austriackie), przywracając porządek i stając przez dwa dni w obronie życia i mienia mieszkańców. Wdzięczna ludność miasta proponowała wówczas pułkowi pozostanie w mieście do nadejścia wojsk austriacko–niemieckich i przejście na teren ziem polskich pod opiekę Rady Stanu, co jednak odrzucono, wybierając walkę zgodnie z przysięgą w szeregach rosyjskich. 
Rozkaz z 24 lipca skierował pułk na pola pod wieś Krechowce, w celu ochrony odwrotu rosyjskiego, gdzie rozegrała się bitwa, w której ułani zdobyli uznanie zarówno dowództwa rosyjskiego, jak i niemieckiego. Ranni i wzięci do niewoli ułani zostali otoczeni opieką w Stanisławowie, gdzie ludność wystarała się o specjalne względy dla nich u Niemców i wyprawiła uroczysty pogrzeb zabitego ułana Jana Wedlera. Dowódca pułku wystosował wówczas list do burmistrza Stanisławowa, w którym zawarł nadzieję odrodzenia Polski i zjednoczenia walczących Polaków oraz wyrazy szacunku dla Rady Stanu i generała Piłsudskiego. Bitwa zyskała szeroki oddźwięk w społeczności polskiej i uznanie rosyjskich i francuskich władz wojskowych, a dla pułku przyznano ogółem ponad 200 odznaczeń.
Po bitwie pod Krechowcami pułk, staczając potyczki odwrotowe, wycofał się do Besarabii. We wrześniu 1917 roku pułk włączono w skład I Korpusu Polskiego gen. Józefa Dowbor-Muśnickiego i przetransportowano, z pewnymi problemami stwarzanymi przez lokalne władze bolszewickie, do Dukory pod Mińskiem. Po rewolucji październikowej i zawarciu rozejmu z Niemcami, w pierwszej połowie stycznia 1918 bolszewicy zażądali rozbrojenia pułku, co zostało odrzucone, zaś kaukaska dywizja jazdy odmówiła walki w tym celu z polskim pułkiem. Podejmowano też próby zrewoltowania żołnierzy przeciw oficerom, które nie przyniosły efektu. Pułk następnie pod koniec stycznia przemaszerował w rejon Bobrujska, w rejon koncentracji I Korpusu, atakowany po drodze przez uzbrojonych chłopów. Wszedł tam w skład Dywizji Ułanów, licząc 6 szwadronów liniowych. Walczył z bolszewikami.
W okresie służby w I Korpusie wykształcił się swoisty kodeks postępowania („ideologia pułku). Żołnierze pułku kierowali się nie tylko rozkazem i prawem pisanym, ale również decyzjami ogólnego zebrania oficerów stosującego prawo zwyczajowe.
Na przełomie 1917 i 1918 roku krechowiacy ozdobili kołnierze swych mundurów miniaturowymi proporcami amarantowo-białymi. Zwyczaj ten przyjął się w pozostałych jednostkach jazdy I Korpusu i dotrwał do końca istnienia polskiej kawalerii.
Na podstawie umów z dowództwem niemieckim 21 maja 1918 zapadła decyzja o rozformowaniu I Korpusu, a z nim 1 Pułku Ułanów. Z czasem jednak ułani byli grupami uwalniani z niemieckiej niewoli m.in. dzięki staraniom Komitetu opieki nad Ułanami Polskimi, jaki zawiązał się w Stanisławowie
Tradycje pułku kontynuował 1 Pułk Ułanów Krechowieckich.

</doc>
<doc id="2475415" url="https://pl.wikipedia.org/wiki?curid=2475415" title="Vanessa Lengies">
Vanessa Lengies

Vanessa Lynne-Marie Lengies (ur. 21 lipca 1985) – kanadyjska aktorka najlepiej znana z roli Roxanne Bojarski w dramacie "American Dreams". Ostatnio trafiła do obsady "Siostra Hawthorne", gdzie gra pielęgniarkę Kelly Epson w stacji telewizyjnej TNT. Także od niedawna ma rolę w trzecim sezonie musicalowego serialu "Glee", gdzie gra Sugar Motta.
Życie prywatne i kariera.
Jej ojciec urodził się w Niemczech, a matka urodziła się w Egipcie. Vanessa zaczęła swoją karierę telewizyjną od show takich jak "Sponk!", "Czy boisz się ciemności?", "Radio Active", i "Popular Mechanics for Kids". Lengies użyczyła swojego głosu w stacji PBS w serialu animowanym "Artur". W 2000r. miała główną rolę w filmie "Ratz".
W 2002r. dołączyła do obsady "American Dreams" emitowanym przez NBC, gdzie grała nastolatkę Roxanne Bojarski.
W 2005r. zagrała u boku Hilary Duff i Heather Locklear w komedii "Idealny facet". Także zagrała Natashę w amerykańskim filmie "Waiting...", a potem zagrała tę samą rolę w kontynuacji filmu pod tytułem "Still waiting...". W 2006r. zagrała u boku Jeffa Bridges i Missy Peregrym w filmie "Spadaj!".
W filmie "The Grudge – Klątwa 2" rola Vanessy została specjalnie napisana dla Lengies, która odrzuciła tę propozycję dla filmu "My Suicide", ta postać nadal nazywa się Vanessa. Także zagrała gościnnie w odcinku "The Vanishing" serialu "Gotowe na wszystko" oraz miała rolę epizodyczną w serialu stacji CBS "Pod osłoną nocy".
Vanessę można również zobaczyć w roli Sophi w serialu "Monarch Cove". Także zagrała w "Squeegees".
Od roku 2009 do 2011 grała pielęgniarkę Kelly Epson w dramacie medycznym "Siostra Hawthorne". Lengies grała w tym serialu rolę cykliczną w pierwszym sezonie, dlatego podpisała kontrakt na kolejne dwa sezony. Serial nie został przedłużony na 4 sezon.
W 2011r. Lengies dostała regularną rolę Sugar Motta w serialu musicalowym "Glee". Sugar jest zamożną i pewną siebie dziewczyną, która pojawia się od odcinka "The Purple Piano Project", który jest pierwszym odcinkiem trzeciego sezonu, który rozpoczął się 20 września 2011 roku.

</doc>
<doc id="2475421" url="https://pl.wikipedia.org/wiki?curid=2475421" title="Godesberg">
Godesberg

Niemcy:
Osoby:

</doc>
<doc id="2475422" url="https://pl.wikipedia.org/wiki?curid=2475422" title="Henri de Dion">
Henri de Dion

Joseph-Louis Henri de Dion (ur. 23 grudnia 1828 w Montfort-l’Amaury, zm. 13 kwietnia 1878 w Paryżu) – francuski inżynier i konstruktor, wykładowca École centrale Paris.
Życiorys.
Specjalizował się w badaniu oporu materiałów, choć zajmował się również inżynierią praktyczną. Wraz z Eugène Flachatem skonstruował most w Langon. W latach 1862-1870 przebywał w Hiszpanii, gdzie konstruował mosty i na Gwadelupie, gdzie uczestniczył w budowie cukrowni. Jest głównym projektantem dworca Las Delicias w Madrycie. Projektował pawilo'Exposition universelle de Parisny na wystawę powszechną w 1878 roku ("Exposition universelle de Paris").

</doc>
<doc id="2475429" url="https://pl.wikipedia.org/wiki?curid=2475429" title="Marco Antonio Fabián Vázquez">
Marco Antonio Fabián Vázquez

Marco Antonio Javier Fabián Vázquez (ur. 26 grudnia 1964 w Guadalajarze) – meksykański piłkarz występujący na pozycji ofensywnego pomocnika, obecnie asystent trenera amerykańskiego Chivas USA.
Fabián profesjonalną karierę piłkarską rozpoczynał w drugoligowym zespole Federación de Estudiantes de Guadalajara, skąd odszedł do CF La Piedad, także z drugiej ligi. W jego barwach w sezonie 1988/1989 został królem strzelców drugiej ligi meksykańskiej. Później przeszedł do występującego na tym samym szczeblu rozgrywek Club León, z którym w 1990 roku awansował do meksykańskiej Primera División. W rozgrywkach 1991/1992 wywalczył z zespołem tytuł mistrza Meksyku, notując dwa gole i dwie asysty w 27 spotkaniach. Po tym sukcesie odszedł do pierwszoligowego Puebla FC, a w najwyższej klasie rozgrywkowej reprezentował jeszcze barwy Correcaminos UAT. Resztę kariery spędził w drugoligowych zespołach – Chivas Tijuana, Tampico Madero FC, ponownie CF La Piedad oraz CD Tapatío i Bachilleres de Guadalajara, gdzie zakończył swoją piłkarską karierę. Podczas całej kariery strzelił dziewięć goli w 84 meczach w pierwszej lidze meksykańskiej.
Po zakończeniu kariery przez ponad piętnaście lat był związany z klubem Chivas de Guadalajara, będąc na przestrzeni tego czasu trenerem czwartoligowych i trzecioligowych rezerw, drużyn U-17 i U-20, a także prowadząc inne kategorie juniorskie. Jako szkoleniowiec w akademii juniorskiej Chivas odniósł wiele sukcesów na arenie krajowej i międzynarodowej – czterokrotnie został młodzieżowym mistrzem Meksyku (trzy razy z zespołem rezerw, raz z ekipą U-20), raz mistrzem Meksyku rezerw, triumfował również w juniorskich turniejach w Meksyku, Kostaryce, Holandii, Anglii, Irlandii i Hiszpanii. Przez pewien czas pracował też z pierwszym zespołem, pełniąc rolę asystenta, a w 2009 roku został na krótko tymczasowym trenerem drużyny. W czerwcu 2013 został asystentem José Luisa Reala w amerykańskim klubie CD Chivas USA, będącym satelicką ekipą Chivas de Guadalajara.
Jest ojcem innego piłkarza, także Marco Fabiána.

</doc>
<doc id="2475430" url="https://pl.wikipedia.org/wiki?curid=2475430" title="Cities in Motion">
Cities in Motion

Cities in Motion – gra komputerowa należąca do gatunku gier ekonomicznych, wyprodukowana przez studio Colossal Order i wydana 22 lutego 2011 przez przedsiębiorstwo Paradox Interactive.
2 kwietnia 2013 wydana została kontynuacja gry – "" (na rynku polskim: "Symulator współczesnej metropolii: Transport i komunikacja miejska").
Opis gry.
Gra jest symulacją przedsiębiorstwa komunikacji miejskiej. Celem gracza jest stworzenie sprawnej i dochodowej sieci transportowej na terenie jednego z czterech miast – Berlina, Wiednia, Helsinek lub Amsterdamu. Do dyspozycji gracza oddane zostały 34 pojazdy, wśród których znajduje się pięć rodzajów środków transportu – autobusy, tramwaje, metro, tramwaje wodne oraz śmigłowce. Akcja gry obejmuje lata 1920-2020. Wraz z upływem czasu pojawiają się nowe modele pojazdów a miasta się rozbudowują.
W grze dostępna jest kampania, w skład której wchodzi 12 misji, tryb gry swobodnej, a także edytor map.
Dodatki.
Wydanych zostało trzynaście dodatków do gry w formie DLC:
Równlegle z dodatkiem "German Cities" wydane zostało darmowe uaktualnienie gry (1.0.21), dodające pięć nowych pojazdów i cztery nowe mapy – Monachium oraz stworzone przez graczy – Bukareszt, Kapalla i Rivercity.

</doc>
<doc id="2475431" url="https://pl.wikipedia.org/wiki?curid=2475431" title="Depend on you">
Depend on you

Depend on you – piąty singel Ayumi Hamasaki, wydany przez wytwórnię Avex trax, 9 grudnia 1998 r. oraz wydany ponownie 28 lutego 2001.
Wersja europejska.
W 2004 roku "Depend on you" został wydany w Europie jako singel trance. CD zostało wydane jedynie w Niemczech ale digital singel wydano na całym świecie.

</doc>
<doc id="2475435" url="https://pl.wikipedia.org/wiki?curid=2475435" title="Stadionok (metro w Budapeszcie)">
Stadionok (metro w Budapeszcie)



</doc>
<doc id="2475437" url="https://pl.wikipedia.org/wiki?curid=2475437" title="Mariano Rajoy Brey">
Mariano Rajoy Brey



</doc>
<doc id="2475438" url="https://pl.wikipedia.org/wiki?curid=2475438" title="Avui">
Avui

Avui (pol. „Dzisiaj”) – kataloński dziennik założony w 1976 roku. Czasopismo ukazuje się w języku katalońskim i jest poświęcone przede wszystkim informacjom z tego regionu. W 1999 roku osiągał nakład w wysokości 150 tys. egzemplarzy. W 2009 roku „Avui” zostało kupione przez konkurencyjny dziennik „El Punt”; szefem „Avui” został wtedy Xavier Xirgo. Czasopismo ukazuje się przy wsparciu rządu katalońskiego.

</doc>
<doc id="2475439" url="https://pl.wikipedia.org/wiki?curid=2475439" title="Rosa Díez González">
Rosa Díez González



</doc>
<doc id="2475440" url="https://pl.wikipedia.org/wiki?curid=2475440" title="Moszkva tér (stacja metra)">
Moszkva tér (stacja metra)



</doc>
<doc id="2475441" url="https://pl.wikipedia.org/wiki?curid=2475441" title="Słowacja na letnich igrzyskach olimpijskich">
Słowacja na letnich igrzyskach olimpijskich

Słowacja wystartowała we wszystkich letnich IO od podziału Czechosłowacji i uzyskaniu niepodległości w 1993 roku. Reprezentowana była przez 209 sportowców (148 mężczyzn i 61 kobiet) Najwięcej medali zdobyła w 2004 na igrzyskach olimpijskich w Atenach oraz w 2008 na igrzyskach w Pekinie.

</doc>
<doc id="2475442" url="https://pl.wikipedia.org/wiki?curid=2475442" title="Patrick Gallagher">
Patrick Gallagher

Patrick Gallagher (ur. 21 lutego 1968 w Chilliwack) - kanadyjski aktor.
Kariera.
Gallagher najlepiej jest znany z ról telewizyjnych taki jak Det. Joe Finn w "Da Vinci's Inquest", sprzedawca alkoholowy w "Ekipie", Leon w "The Line", dziki Farhod w "Parze królów" oraz Ken Tanaka w "Glee" i z jego roli filmowej jako niezdarny Davies w "" i jako barman Gary w Bezdroża. Gallagher grał jako Attyla w "Noc w muzeum", Chow w "Czysta krew", Anderson w filmie "Severed" i motłoch w jednym odcinku "Battlestar Galactica". Patrick zagrał także w "Tajemnice Smallville" w sezonie 3, odcinku 5 "Perry" jako barman w lokalnym barze.
Gallaghera można również zobaczyć w 5 odcinku pierwszego sezonu "Hawaii 5.0". Grał postać Carlos Bagoyo.
Życie prywatne.
Patrick Gallagher ma korzenie chińskie i irlandzkie.

</doc>
<doc id="2475443" url="https://pl.wikipedia.org/wiki?curid=2475443" title="Vicente Guillot">
Vicente Guillot

Vicente Guillot Fabián (ur. 15 lipca 1941) – hiszpański piłkarz, występujący na pozycji napastnika.
Z zespołem Valencia CF zdobył dwukrotnie Puchar Miast Targowych (1962, 1963) i jeden raz Copa del Generalísimo (1967). W latach 1962–1965 rozegrał 6 meczów i strzelił 4 gole w pierwszej reprezentacji Hiszpanii. Znajdował się w kadrze na Euro 1964, gdzie Hiszpania zdobyła mistrzostwo (nie wystąpił jednak w żadnym z dwóch meczów finałowego turnieju).

</doc>
<doc id="2475444" url="https://pl.wikipedia.org/wiki?curid=2475444" title="Jean-François Cail">
Jean-François Cail

Jean-François Cail ur. 8 lutego 1804 w Chef-Boutonne, zm. 22 maja 1871 pod Ruffec - francuski przedsiębiorca, inżynier i konstruktor.
Od r. 1844 konstruował lokomotywy, w tym lokomotywę pośpieszną Cramptona.
Hołd.
Jego nazwisko pojawiło się na liście 72 nazwisk na wieży Eiffla.

</doc>
<doc id="2475446" url="https://pl.wikipedia.org/wiki?curid=2475446" title="José Touré">
José Touré

José Touré (ur. 24 kwietnia 1961 w Nancy) – piłkarz francuski pochodzenia malijskiego grający na pozycji napastnika. W swojej karierze rozegrał 16 meczów w reprezentacji Francji, w których strzelił 4 gole.
Kariera klubowa.
Swoją karierę piłkarską Touré rozpoczął w klubie FC Nantes. W 1979 roku awansował do kadry pierwszej drużyny Nantes. W sezonie 1979/1980 zadebiutował w jego barwach w pierwszej lidze francuskiej. W debiutanckim sezonie wywalczył z Nantes swój pierwszy w karierze tytuł mistrza Francji, a w sezonie 1982/1983 powtórzył to osiągnięcie. W Nantes występował do końca sezonu 1985/1986.
Latem 1986 roku Touré zmienił klub i odszedł z Nantes do Girondins Bordeaux. W sezonie 1986/1987 wywalczył z klubem z Bordeaux dublet - mistrzostwo oraz Puchar Francji. W Bordeaux grał również w sezonie 1987/1988.
W 1988 roku Touré został zawodnikiem AS Monaco. W AS Monaco występował przez dwa sezony, a jego największym osiągnięciem za czasów gry w tym klubie było dotarcie do finału krajoweog pucharu w 1989 roku. W 1990 roku Touré zakończył karierę w wieku 29 lat.
Kariera reprezentacyjna.
W reprezentacji Francji Touré zadebiutował 23 kwietnia 1983 roku w wygranym 4:0 towarzyskim meczu z Jugosławią. W debiucie zdobył gola. W swojej karierze grał w eliminacjach do MŚ 1986 i Euro 88. Od 1983 do 1989 roku rozegrał w kadrze narodowej 16 meczów i zdobył w nich 4 bramki.
W 1984 roku Touré zagrał na Igrzyskach Olimpijskich w Los Angeles. Na tym turnieju zdobył z Francją złoty medal.

</doc>
<doc id="2475447" url="https://pl.wikipedia.org/wiki?curid=2475447" title="Jose Toure">
Jose Toure



</doc>
<doc id="2475448" url="https://pl.wikipedia.org/wiki?curid=2475448" title="Milestone (wytwórnia muzyczna)">
Milestone (wytwórnia muzyczna)

Milestone Records – amerykańska wytwórnia płytowa wydająca muzykę jazzową i bluesową, założona w Nowym Jorku w 1966. Obecnie siedziba firmy mieści się w Berkeley.
W początkowym okresie działalności dla wytwórni nagrywali m.in. Sonny Rollins, Joe Henderson i McCoy Tyner. W 1972 została przejęta przez firmę Fantasy Records, która jednak zachowała markę "Milestone Records". Po przejęciu, pod szyldem Milestone Records były wydawane płyty m.in. Flory Purim i Jacka DeJohnette.
Obecnie Milestone jest jedną z marek korporacji Concord Music Group, powstałej w 2004 w wyniku połączenia Concord Records i Fantasy Records.

</doc>
<doc id="2475452" url="https://pl.wikipedia.org/wiki?curid=2475452" title="Mariusz Ostrowski">
Mariusz Ostrowski

Mariusz Ostrowski (ur. 3 maja 1979 w Kielcach) – polski aktor teatralny i filmowy.
Życiorys.
Uczęszczał do Studium Wokalno-Aktorskiego w Gdyni. W 2002 studiował w Akademii Teatralnej w Warszawie, z której został usunięty. W 2005 ukończył studia na wydziale aktorskim łódzkiej filmówki.
Na scenie zadebiutował rolą "Podchorążego" w "Kordianie" Juliusza Słowackiego w reżyserii A. Hanuszkiewicza na deskach Teatru Nowego w Warszawie. Od 2006 jest aktorem Teatru im. S. Jaracza w Łodzi.
W 2014 nagrał audiobooka na podstawie opowiadania "Michał i tajemnicze wrota" autorstwa Patrycji Dąbrowskiej w ramach akcji charytatywnej „Świąteczne BajkoCzytaki” projektu edukacyjnego AudioCzytaki. Premiera odbyła się 17 grudnia 2014
W 2017 telewizja wyemitowała ósmą edycję programu "Twoja twarz brzmi znajomo" z udziałem Ostrowskiego. Za wygraną trzeciego odcinka otrzymał czek w wysokości 10 tys. zł., który przekazał Fundacji „Zdążyć z pomocą” na rzecz chorej Ani Mrówczyńskiej. Po dziewięciu odcinkach zajął szóste miejsce.
W 2018 otrzymał nagrodę na Krajowym Festiwalu Teatru Polskiego Radia i Teatru TV „Dwa Teatry” w Sopocie za rolę Zarubina w spektaklu telewizyjnym "Inspekcja" w reżyserii Jacka Raginisa-Królikiewicza.

</doc>
<doc id="2475453" url="https://pl.wikipedia.org/wiki?curid=2475453" title="Olga Jackowska">
Olga Jackowska



</doc>
<doc id="2475456" url="https://pl.wikipedia.org/wiki?curid=2475456" title="Eparchia św. Jerzego w Canton">
Eparchia św. Jerzego w Canton

Eparchia św. Jerzego w Canton – eparchia Rumuńskiego Kościoła Greckokatolickiego, obejmująca wszystkich wiernych tego obrządku w USA i Kanadzie. Ma siedzibę w Canton. Istnieje od 1987 (wcześniej, w latach 1982-1987, istniał egzarchat apostolski). Obecnym ordynariuszem jest John Michael Botean.

</doc>
<doc id="2475458" url="https://pl.wikipedia.org/wiki?curid=2475458" title="Port lotniczy Gobernador Gregores">
Port lotniczy Gobernador Gregores

Port lotniczy Gobernador Gregores (IATA: GGS, ICAO: SAWR) – port lotniczy położony w Gobernador Gregores, w prowincji Santa Cruz, w Argentynie.

</doc>
<doc id="2475459" url="https://pl.wikipedia.org/wiki?curid=2475459" title="Stulecie">
Stulecie



</doc>
<doc id="2475460" url="https://pl.wikipedia.org/wiki?curid=2475460" title="Ministerstwo Spraw Wewnętrznych (2011–2015)">
Ministerstwo Spraw Wewnętrznych (2011–2015)

Ministerstwo Spraw Wewnętrznych (MSW) – istniejący w latach 2011–2015 urząd administracji rządowej w Polsce obsługujący ministra właściwego do spraw wewnętrznych. 
Urząd został utworzony na podstawie rozporządzenia Rady Ministrów z 21 listopada 2011 (z mocą obowiązującą od 18 listopada 2011) w drodze przekształcenia Ministerstwa Spraw Wewnętrznych i Administracji. Rozporządzeniem z dnia 20 listopada 2015, które weszło w życie z dniem opublikowania – 24 listopada 2015, z mocą od 16 listopada 2015, ministerstwo zostało przekształcone w Ministerstwo Spraw Wewnętrznych i Administracji. 
Zakres działania ministra.
Na podstawie rozporządzenia Prezesa Rady Ministrów z 18 listopada 2011 r. minister spraw wewnętrznych kierował działem administracji rządowej – sprawy wewnętrzne.
Zgodnie z art. 29 ustawy z 4 września 1997 r., w skład tego działu wchodziły w momencie istnienia urzędu następujące zagadnienia:
Struktura ministerstwa.
Organy podległe ministrowi lub przez niego nadzorowane.
Centralne organy administracji rządowej podległe ministrowi:
Centralne organy administracji rządowej nadzorowane przez ministra:
Inne organy podległe ministrowi:
Jednostki organizacyjne podległe ministrowi lub przez niego nadzorowane.
Jednostki organizacyjne podległe ministrowi:
Jednostki organizacyjne nadzorowane przez ministra:

</doc>
<doc id="2475463" url="https://pl.wikipedia.org/wiki?curid=2475463" title="Ministerstwo Administracji i Cyfryzacji">
Ministerstwo Administracji i Cyfryzacji

Ministerstwo Administracji i Cyfryzacji (MAC lub MAiC) – polski urząd administracji rządowej istniejący w latach 2011–2015, obsługujący ministra właściwego do spraw czterech działów administracji rządowej: administracja publiczna, informatyzacja, łączność oraz wyznania religijne, mniejszości narodowe i etniczne; utworzony 21 listopada 2011 roku, z mocą obowiązującą od 18 listopada 2011 roku.
Ministerstwo powstało w drodze przekształcenia znoszonych: Ministerstwa Spraw Wewnętrznych i Administracji oraz Ministerstwa Infrastruktury.
Od dnia 16 listopada 2015 z ministerstwa wyłączono komórki organizacyjne obsługujące działy: administracja publiczna i wyznania religijne oraz mniejszości narodowe i etniczne (włączone do Ministerstwa Spraw Wewnętrznych i Administracji), a od dnia 27 listopada 2015 wyłączono z ministerstwa także łączność (włączone do Ministerstwa Infrastruktury i Budownictwa). Urząd został przekształcony w Ministerstwo Cyfryzacji na mocy rozporządzenia Rady Ministrów 8 grudnia 2015 (z mocą od 16 listopada).
Zakres działania ministra.
Minister Administracji i Cyfryzacji kierował następującymi działami administracji rządowej:
Dział administracja publiczna.
Dział administracja publiczna obejmował sprawy w chwili zniesienia urzędu:
Dział informatyzacja.
Dział informatyzacja obejmował sprawy w chwili zniesienia urzędu:
Dział łączność.
Dział łączność obejmował sprawy w chwili zniesienia urzędu:
Dział wyznania religijne oraz mniejszości narodowe i etniczne.
Dział wyznania religijne oraz mniejszości narodowe i etniczne obejmował sprawy w chwili zniesienia urzędu:
Struktura organizacyjna.
W skład ministerstwa wchodzi Gabinet Polityczny oraz następujące komórki organizacyjne:
Organy podległe lub nadzorowane
Jednostki podległe
Jednostki organizacyjne nadzorowane przez ministra:

</doc>
<doc id="2475464" url="https://pl.wikipedia.org/wiki?curid=2475464" title="Księżówka">
Księżówka



</doc>
<doc id="2475466" url="https://pl.wikipedia.org/wiki?curid=2475466" title="Port lotniczy Cacique Aramare">
Port lotniczy Cacique Aramare

Port lotniczy Cacique Aramare (IATA: PYH, ICAO: SVPA) – port lotniczy w Puerto Ayacucho, w stanie Amazonas, w Wenezueli.

</doc>
<doc id="2475468" url="https://pl.wikipedia.org/wiki?curid=2475468" title="Wojciech Ostrowski">
Wojciech Ostrowski

Wojciech Ostrowski – polski piłkarz ręczny i trener piłki ręcznej.
Jego kariera silnie związana jest ze Stalą Mielec. Grał w drużynie tego klubu, zajmował się szkoleniem młodzieży i seniorów. Po raz pierwszy powierzono mu funkcję drugiego trenera w drugiej rundzie sezonu 1985/1986. W lutym 2007 zastąpił Edwarda Strząbałę na stanowisku pierwszego trenera. Stal grała wówczas w ekstraklasie, ale po 18 kolejkach miała jedynie 9 punktów i plasowała się na przedostatnim miejscu w tabeli. Drużyna nie zdołała się utrzymać, ale w kolejnym sezonie, wciąż prowadzona przez Ostrowskiego, wygrała rozgrywki I ligi i ponownie awansowała. Po tym sukcesie Ostrowski ogłosił zakończenie kariery trenerskiej (choć w dalszym ciągu zajmował się szkoleniem młodzieży w Stali) i został zastąpiony przez Ryszarda Skutnika.
Wojciech Ostrowski pracował również jako szkoleniowiec w klubach francuskich i kanadyjskich, trzykrotnie zdobywał tytuł Mistrza Kanady.
Został wybrany na trenera roku 2008 w plebiscytach "Korsa" i "Nowin".

</doc>
<doc id="2475470" url="https://pl.wikipedia.org/wiki?curid=2475470" title="Sijing">
Sijing

Sijing () – stacja początkowa metra w Szanghaju, na linii 9. Zlokalizowana jest pomiędzy stacjami Sheshan i Jiuting. Została otwarta 29 grudnia 2007.

</doc>
<doc id="2475472" url="https://pl.wikipedia.org/wiki?curid=2475472" title="Żeglarek argo">
Żeglarek argo

Żeglarek argo ("Argonauta argo") – gatunek głowonoga z rzędu ośmiornic (Octopoda), pierwszy z żeglarków ("Argonauta") opisanych naukowo, gatunek typowy i zarazem największy z rodziny Argonautidae, znanej ze specyficznej strategii rozrodczej, od której wzięła swoją nazwę (z gr. "Argonautai", ‘żeglarze na Argo’).
Występowanie.
Gatunek kosmopolityczny, epipelagiczny, pływający zazwyczaj na głębokościach mniejszych niż 100 m p.p.m., występujący w tropikalnych i subtropikalnych wodach oceanicznych.
Budowa.
Płaszcz żeglarka argo jest kulisty, tak szeroki jak długi. Powierzchnia płaszcza, głowy i ramion pokryte są widocznymi, osadzonymi blisko siebie, dużymi brodawkami. Boczną powierzchnię płaszcza otacza wąski fałd skóry. Lejek tworzą 4 podłużne płaty.
Jak u wszystkich przedstawicieli rodziny Argonautidae, również u tego gatunku jest wyraźnie zaznaczony dymorfizm płciowy. Samce żeglarka argo mają 1–2 cm długości. Nie budują muszli. Samice są znacznie większe. Mają silnie spłaszczone 2 górne ramiona, wyglądające jak cienka błona. Zawarte w niej chromatofory umożliwiają zwierzęciu zmianę ubarwienia (od srebrzystego po ciemnobrązowe). Nabłonek tych ramion wytwarza wapienną substancję, z której samica, po osiągnięciu dojrzałości płciowej, buduje cienkościenną muszlę, podobną do muszli łodzików. Muszle samic "A. argo" osiągają do 30 cm długości.
Tryb życia.
Funkcja muszli z materiału podobnego do papieru frapowała ludzi od czasów Arystotelesa, który ok. 300 roku p.n.e. stwierdził, że ośmiornica używa muszli jak łodzi do żeglowania.
Samica wypełnia muszlę powietrzem atmosferycznym zaczerpniętym z powierzchni wody. Wypełniona gazem muszla ułatwia jej żeglowanie, przy czym ośmiornica potrafi precyzyjnie sterować pływalnością muszli (podobnie działa pęcherz pławny u ryb), a przy braku powietrza zwierzę ma problemy z utrzymaniem muszli w pionie. 
Oprócz funkcji „jednostki pływającej”, muszla pełni też funkcję komory lęgowej. Wkrótce po wybudowaniu muszli samica jest gotowa, by przystąpić do rozrodu. Samiec umieszcza spermatofory w jamie płaszczowej samicy za pomocą hektokotylusa. Ta następnie składa jaja do wnętrza muszli, po czym wsuwa się do niej i siada na jajach, pozostawiając na zewnątrz muszli pierwszą parę ramion. W miarę rozwoju (i rosnącej masy) jaj samica zmienia ciśnienie powietrza w muszli regulując tym samym głębokość zanurzenia, aż do czasu wylęgu młodych ośmiornic.
Żeglarki argo żywią się planktonem i drobnymi organizmami zebranymi z powierzchni wody.
Znaczenie gospodarcze.
Gatunek jadalny, rzadko spożywany przez ludzi, spotykany w handlu w Indiach i w Japonii. Muszle są wysoko cenione przez kolekcjonerów.

</doc>
<doc id="2475473" url="https://pl.wikipedia.org/wiki?curid=2475473" title="Argonauta argo">
Argonauta argo



</doc>
<doc id="2475474" url="https://pl.wikipedia.org/wiki?curid=2475474" title="Jiuting">
Jiuting

Jiuting () – stacja początkowa metra w Szanghaju, na linii 9. Zlokalizowana jest pomiędzy stacjami Sijing i Zhongchun Lu. Została otwarta 29 grudnia 2007.

</doc>
<doc id="2475476" url="https://pl.wikipedia.org/wiki?curid=2475476" title="Boks na Igrzyskach Panamerykańskich 1975">
Boks na Igrzyskach Panamerykańskich 1975

Turniej bokserski VII Igrzysk Panamerykańskich odbył się w dniach 12 - 26 października 1975 w Meksyku (Meksyk). Rozegrany został w jedenastu kategoriach wagowych.
Linki zewnętrzne.
Wyniki turnieju bokserskiego Igrzysk Panamerykańskich 1975 (Amateur Boxing Results) [dostęp: 20-11-2011]

</doc>
<doc id="2475477" url="https://pl.wikipedia.org/wiki?curid=2475477" title="Koleje Jakucji">
Koleje Jakucji

Koleje Jakucji, ŻDJa (ros. "OAO Железные дороги Якутии", ЖДЯ) - rosyjski zarządca infrastruktury kolejowej i przewoźnik kolejowy. Spółka ŻDJa jest współwłasnością Kolei Rosyjskich i rządu Republiki Sacha. Firma zajmuje się obsługą oraz budową kolei amursko-jakuckiej.

</doc>
<doc id="2475478" url="https://pl.wikipedia.org/wiki?curid=2475478" title="Fiderd Vis">
Fiderd Vis

Fiderd Vis (ur. 29 marca 1981) - arubański judoka, chorąży reprezentacji Aruby na igrzyskach w Pekinie.
Zawodnik brał udział w olimpiadzie 2008, walcząc w kategorii wagowej do 81 kg, odpadł w eliminacjach.

</doc>
<doc id="2475481" url="https://pl.wikipedia.org/wiki?curid=2475481" title="Port lotniczy Chinde">
Port lotniczy Chinde

Port lotniczy Chinde (, IATA: INE) – port lotniczy zlokalizowany w Chinde, w Mozambiku.

</doc>
<doc id="2475488" url="https://pl.wikipedia.org/wiki?curid=2475488" title="Sztorm na morzu (obraz Joosa de Mompera)">
Sztorm na morzu (obraz Joosa de Mompera)

Sztorm na morzu () – obraz Joosa de Mompera.
Przez wiele lat uważano, iż autorem dzieła był Pieter Bruegel, który miałby wykonać obraz w 1568 roku. Miał być to jego ostatni obraz, niedokończony. Wielokrotnie był przyrównywany do wcześniejszego o 10 lat dzieła pt. "Widok Neapolu". "Sztorm na morzu", jak sama nazwa wskazuje, ukazuje szalejące fale miotające okrętami. Podobne ujęcie siły żywiołu Bruegel ukazał w "Pochmurnym dniu". Malarz ukazuje bezradność człowieka wobec sił natury. Jego starania ocalenia życia są mizerną próbą: z jednego statku wyrzucono baryłkę by rozproszyć uwagę gigantycznego wieloryba, a na drugim okręcie załoga wylewa olej za burtę by uspokoić morze. Baryłki unoszące się na falach interpretuje się podobnie jak łupiny orzechów w obrazie "Dwie małpy"; ludzie zajmują się czymś nieistotnym zamiast martwić się tym co naprawdę ważne.
Według innej interpretacji dzieło miało być parabolą do wydarzeń politycznych związanych z próbą wyzwolenia Niderlandów spod okupacji Hiszpanów przez księcia Oranii w 1568 roku. Próba zakończyła się klęską wojsk księcia.

</doc>
<doc id="2475489" url="https://pl.wikipedia.org/wiki?curid=2475489" title="Prva liga Jugoslavije (1989/1990)">
Prva liga Jugoslavije (1989/1990)

Prva liga Jugoslavije (1989/1990) była 62. edycją najwyższej piłkarskiej klasy rozgrywkowej w Jugosławii. W rozgrywkach brało udział 18 zespołów, grając systemem kołowym. Tytułu nie obroniła drużyna FK Vojvodina. Nowym mistrzem Jugosławii został zespół Crvena zvezda Belgrad. Tytuł króla strzelców zdobył Darko Panczew, który w barwach klubu Crvena zvezda Belgrad strzelił 25 goli.
Zasady przyznawania punktów.
Jeśli w meczu padł remis, to o zwycięstwie decydował konkurs rzutów karnych. Punkty przyznawano według poniższego zestawienia:

</doc>
<doc id="2475491" url="https://pl.wikipedia.org/wiki?curid=2475491" title="Port lotniczy Analalava">
Port lotniczy Analalava

Port lotniczy Analalava (IATA: HVA, ICAO: FMNL) – port lotniczy położony w Analalava na Madagaskarze.

</doc>
<doc id="2475493" url="https://pl.wikipedia.org/wiki?curid=2475493" title="Gela (stacja kolejowa)">
Gela (stacja kolejowa)

Gela (włoski: "Stazione di Gela") – stacja kolejowa w Gela, w prowincji Caltanissetta, na Sycylii, we Włoszech. Jest największą i najważniejszą stacją na linii Syrakuzy-Gela-Canicattì. Jest to również stacja końcowa linii z Katanii.

</doc>
<doc id="2475496" url="https://pl.wikipedia.org/wiki?curid=2475496" title="Carl Rottman">
Carl Rottman

Carl Anton Joseph Rottmann (ur. 11 stycznia 1797 w Handschuhsheim, obecnie część Heidelbergu, zm. 7 lipca 1850 w Monachium) – niemiecki malarz pejzażysta.
Jego pierwszym nauczycielem był ojciec Friedrich Rottmann, wykładowca rysunku na Uniwersytecie w Heidelbergu. W 1822 osiadł w Monachium gdzie studiował w Akademii i dwa lata później ożenił się z córką swojego wuja architekta krajobrazu Friedricha Ludwiga von Sckella. Początkowo malował krajobrazy bawarskie, później dzięki wsparciu finansowemu króla Ludwika I Wittelsbacha wyjeżdżał dwukrotnie do Włoch (1826/27 i 1829/30) i raz do Grecji (1834/35). Od 1841 był malarzem nadwornym Bawarii. Zmarł w 1850. Został pochowany na Starym Cmentarzu Południowym w Monachium.
Rottmann znany jest głównie z monumentalnych pejzaży wykonanych dla Ludwika I, jego prace odznaczają się dokładnością i efektami świetlnymi. Artysta wykonał również freski w klasztorze Hofgarten, obecnie Nowa Pinakoteka oraz malowidła ścienne krajobrazów włoskich w arkadach ogrodu dworskiego w Monachium, obecnie Residenzmuseum.

</doc>
<doc id="2475497" url="https://pl.wikipedia.org/wiki?curid=2475497" title="Port lotniczy Zaria">
Port lotniczy Zaria

Port lotniczy Zaria (IATA: ZAR, ICAO: DNZA) – port lotniczy położony w Zaria, w stanie Kaduna, w Nigerii. 

</doc>
<doc id="2475498" url="https://pl.wikipedia.org/wiki?curid=2475498" title="François Perrier">
François Perrier

François Perrier ur. 18 kwietnia 1835 w Valleraugue, zm. 20 lutego 1888 - francuski generał i geodeta.
Po ukończeniu liceum w Nîmes studiował w koledżu St Barbe a następnie w École Polytechnique, którą ukończył w 1857. Poświęcił się karierze wojskowej; w 1857 został porucznikiem, 1860 - kapitanem, 1874 - majorem kawalerii a szlify generalskie otrzymał na rok przed śmiercią. 
Zajmował się również działalnością naukową: opublikował pracę o triangulacji Korsyki i związkach trygonometrycznych Francji i Anglii. Jego prace triangulacyjne spowodowało, że został szefem geodetów w armii francuskiej. W roku 1883 wyjechał na Florydę by obserwować Przejście Wenus na tle tarczy Słońca. Został wybrany członkiem Francuskiej Akademii Nauk.

</doc>
<doc id="2475501" url="https://pl.wikipedia.org/wiki?curid=2475501" title="Pierre de Windt">
Pierre de Windt

Pierre Eric Omar "Peppie" de Windt (ur. 13 lipca 1983) – arubański lekkoatleta, sprinter, skoczek wzwyż i skoczek w dal. Olimpijczyk z Aten.
Brał udział w igrzyskach w Atenach, startując w biegu na 100 metrów - zajął 68. miejsce. 

</doc>
<doc id="2475503" url="https://pl.wikipedia.org/wiki?curid=2475503" title="Port lotniczy Rebun">
Port lotniczy Rebun

Port lotniczy Rebun (IATA: RBJ, ICAO: RJCR) – port lotniczy położony na wyspie Rebun, w prefekturze Hokkaido, w Japonii.

</doc>
<doc id="2475504" url="https://pl.wikipedia.org/wiki?curid=2475504" title="Peppie de Windt">
Peppie de Windt



</doc>
<doc id="2475508" url="https://pl.wikipedia.org/wiki?curid=2475508" title="Planeta Kirsan">
Planeta Kirsan

Planeta Kirsan – polski film dokumentalny z 2010 roku w reżyserii i ze scenariuszem Magdaleny Pięty. Opowiada o współczesnej Kałmucji, jednej z republik na krańcach europejskiej części Rosji.
Tematyka.
Tytuł filmu pochodzi od imienia Kirsana Ilumżynowa, przywódcy Kałmucji, który jest wielkim pasjonatem szachów. W młodości osiągał w tej dyscyplinie spore sukcesy jako zawodnik, a potem został prominentnym działaczem szachowym, od 1995 stojącym na czele Międzynarodowej Federacji Szachowej. Ilumżynow przypisuje szachom bardzo głęboki, filozoficzny sens. Głosi pogląd, iż szachy zostały ludziom dane z Kosmosu i są w historii ludzkości czymś bardziej stałym niż nawet religie. 
Ilumżynow przełożył swoją fascynację szachami również na biedną, stepową Kałmucję. Stworzył bardzo szeroko zakrojony system edukacji szachowej, w ramach którego dzieci od najmłodszych lat zgłębiają tajniki tej dyscypliny w specjalnych akademiach, ale także w zwykłych szkołach. Ilumżynow uważa, że najlepsi z nich mogą dzięki szachom wybić się z biedy i życia w zaścianku, pozostałym zaś szachy wpajają uniwersalne wartości, przydatne w każdym aspekcie życia. Pretekstem do ukazania całego tego "kraju szachami stojącego" są młodzieżowe mistrzostwa Kałmucji. Kamera śledzi przygotowania do tej imprezy oraz udział w niej z perspektywy dwóch nastoletnich braci, Czeczenów z pochodzenia, którzy mieszkają na głębokiej kałmuckiej prowincji, gdzie nad ich postępami czuwa starszy już kałmucki trener.
Produkcja.
Film został zrealizowany w ramach drugiej edycji projektu "Rosja-Polska. Nowe spojrzenie.", współorganizowanego przez polskie i rosyjskie instytucje kulturalne, w ramach którego młodzi polscy i rosyjscy dokumentaliści realizują filmy na temat kraju drugiej strony. Producentami filmu były Telewizja Polska i firma Eureka Media, wsparcia finansowego produkcji filmu udzieliły Instytut Adama Mickiewicza oraz Polski Instytut Sztuki Filmowej. 
Nagrody i wyróżnienia.
Film zdobył Grand Prix Festiwalu Mediów Człowiek w Zagrożeniu w 2011 roku w Łodzi, otrzymał także Nagrodę Młodego Kina dla najbardziej obiecującego pierwszego filmu dokumentalnego na Festiwalu Filmu Polskiego w Chicago. Znalazł się także w selekcji oficjalnej Festiwalu Human Doc 2011. 

</doc>
<doc id="2475511" url="https://pl.wikipedia.org/wiki?curid=2475511" title="Prva liga Jugoslavije (1990/1991)">
Prva liga Jugoslavije (1990/1991)

Prva liga Jugoslavije (1990/1991) była 63. edycją najwyższej piłkarskiej klasy rozgrywkowej w Jugosławii. W rozgrywkach brało udział 19 zespołów, grając systemem kołowym. Tytuł obroniła drużyna Crvena zvezda Belgrad. Tytuł króla strzelców zdobył Darko Panczew, który w barwach klubu Crvena zvezda Belgrad strzelił 34 gole.
Zasady przyznawania punktów.
Jeśli w meczu padł remis, to o zwycięstwie decydował konkurs rzutów karnych. Punkty przyznawano według poniższego zestawienia:
Tabela końcowa.
25 czerwca 1991 Chorwacja i Słowenia ogłosiły niepodległość od Socjalistycznej Federacyjnej Republiki Jugosławii. W związku z tym po sezonie zespoły Dinamo Zagrzeb, Hajduk Split, NK Osijek oraz HNK Rijeka wystąpiły z ligi i były jednymi z założycieli Prvej hrvatskiej nogometnej ligi, natomiast drużyna Olimpija Lublana współtworzyła Prvą slovenską nogometną ligę.

</doc>
<doc id="2475512" url="https://pl.wikipedia.org/wiki?curid=2475512" title="Port lotniczy Korhogo">
Port lotniczy Korhogo

Port lotniczy Korhogo (IATA: HGO, ICAO: DIKO) – port lotniczy położony w Korhogo, w regionie Savanes, w Wybrzeżu Kości Słoniowej.

</doc>
<doc id="2475517" url="https://pl.wikipedia.org/wiki?curid=2475517" title="Felix Louis Bardez">
Felix Louis Bardez

Félix Louis Bardez (ur. 1891, zm. 1925) - francuski urzędnik kolonialny.
Pełnił funkcję rezydenta Republiki w kambodżańskiej prowincji Prey Veng. Piastując to stanowisko poczynił szereg obserwacji dotyczących niskiej ściągalności podatków w Kambodży. Zawarł je w przesłanym do metropolii raporcie, zaczął również wcielać w życie wynikające z nich wnioski. Spowodowało to znaczne zwiększenie przychodów z zarządzanej przezeń jednostki administracyjnej. Zwróciło również uwagę jego przełożonych - Bardeza przeniesiono na znaczące stanowisko rezydenta Kompong Chhnang. Wsławił się na nim bezwzględnym ściąganiem należnych obciążeń. 18 kwietnia 1925 osobiście stał na czele patrolu przybyłego w tym celu do wsi Krang Laav, rozkazał zakuć w kajdany tych jej mieszkańców, którzy odmówili uregulowania płatności. Spowodowało to gwałtowną reakcję wieśniaków, którzy zabili Bardeza i dwóch towarzyszących mu Francuzów.
Wydarzenia w Krang Laav wywołały żywą reakcję Francuzów. Wymogli oni na królu Sisowacie zmianę nazwy wioski na Direchan (Bestialstwo). Proces sprawców śmierci urzędników był obszernie opisywany przez prasę francuską, przy czym starała się ona nie eksponować politycznego charakteru sprawy przedstawiając ją jako incydent o podłożu rabunkowym.

</doc>
<doc id="2475522" url="https://pl.wikipedia.org/wiki?curid=2475522" title="Widok Neapolu">
Widok Neapolu

Widok Neapolu, "Widok portu neapolitańskiego", "Widok Zatoki Neapolitańskiej" () – obraz olejny na desce niderlandzkiego malarza Pietera Bruegla.
Opis.
Obraz odwoływał się do podróży Bruegla do Włoch. Podczas niej był świadkiem m.in. sztormu na morzu. Przebywał wówczas w Mesynie i widział jak wiatr uszkodził większość okrętów. Obraz ukazuje dwie przeciwstawne siły: na pierwszym planie widać bitwę morską rozgrywaną w Zatoce Neapolitańskiej, na drugim spokojną panoramę miasta i ochronny łuk portu dający poczucie harmonii.

</doc>
<doc id="2475526" url="https://pl.wikipedia.org/wiki?curid=2475526" title="Ministerstwo Transportu, Budownictwa i Gospodarki Morskiej">
Ministerstwo Transportu, Budownictwa i Gospodarki Morskiej

Ministerstwo Transportu, Budownictwa i Gospodarki Morskiej (MTBiGM) – dawny urząd administracji rządowej, obsługujący ministra właściwego do spraw działu administracji rządowej – budownictwo, gospodarka przestrzenna i mieszkaniowa, działu – gospodarka morska oraz działu – transport, istniejące w latach 2011–2013. 
Ministerstwo zostało utworzone 21 listopada 2011, z mocą od 18 listopada 2011, w drodze przekształcenia znoszonego Ministerstwa Infrastruktury. Ministerstwo zostało zniesione w dniu 27 listopada 2013, kiedy z jego przekształcenia powstało Ministerstwo Infrastruktury i Rozwoju.
Jednostki organizacyjne podległe lub nadzorowane przez Ministra Transportu, Budownictwa i Gospodarki Morskiej.
Jednostki podległe lub nadzorowane
23.02.2012
Siedziby.
W latach 1918–1931 siedzibą resortu komunikacji był wybudowany w 1827 budynek mieszczący się na rogu ul. Nowy Świat 14 i al. 3 Maja (obecnie al. Jerozolimskie), w którym wcześniej – po powstaniu listopadowym – zlokalizowana była Izba Obrachunkowa a następnie w okresie I wojny światowej (1915–1918) niemiecka Kolej Przewozów Wojskowych, Dyrekcja Generalna Warszawa ("Militäreisenbahn – Generaldirektion Warschau"). W okresie lat 1947–1951 w tym miejscu powstała siedziba KC PZPR, nazywana też Domem Partii lub Białym Domem, obecnie Centrum Bankowo-Finansowe. W 1932 w większości, w dotychczasowym miejscu pozostało do 1939 szereg komórek organizacyjnych resortu, przeniesiono się do wybudowanego w latach 1929–1931 dla Ministerstwa Robót Publicznych gmachu według projektu Rudolfa Świerczyńskiego przy ul. Chałubińskiego 4–6, w którym resort zmieniając niejednokrotnie swoją nazwę i kompetencje mieści się do dnia dzisiejszego, z przerwą na okres II wojny światowej (1939–1945), w którym budynek stanowił jedno z centrum zarządzania okupacyjnej Dyrekcji Kolei Wschodnich ("Ostbahn-Betriebsdirektion") (1939–1940) a następnie Dyrekcji Rejonowej Kolei Wschodnich ("Ostbahn-Bezirksdirektion") (1940–1945). W dniu 5 października 1939 przy budynku na ul. Nowy Świat planowany był przez grono osób skupionych wokół gen. Michała Karaszewicza-Tokarzewskiego, zamach na Adolfa Hitlera, który nie został zrealizowany. W latach 1948–1950 kompleks gmachów znacznie rozbudowano według projektu Bohdana Pniewskiego. Część wysokościową można uznać za pierwszy wieżowiec wybudowany w Warszawie jak i prawdopodobnie w całym kraju po II wojnie światowej. W latach 1951–1956 na trzynastym piętrze budynku było zainstalowanych 12 nadajników zagłuszających wybrane rozgłośnie na falach krótkich. W okresie 1945–2000 z tego budynku zarządzano też Polskimi Kolejami Państwowymi. Obecnie mieści się tu również: 

</doc>
<doc id="2475528" url="https://pl.wikipedia.org/wiki?curid=2475528" title="Kelenföldi pályaudvar">
Kelenföldi pályaudvar



</doc>
<doc id="2475530" url="https://pl.wikipedia.org/wiki?curid=2475530" title="Port lotniczy Ba'kelalan">
Port lotniczy Ba'kelalan

Port lotniczy Ba'kelalan (IATA: BKM, ICAO: WBGQ) – port lotniczy położony w Ba'kelalan, w stanie Sarawak, w Malezji.

</doc>
<doc id="2475533" url="https://pl.wikipedia.org/wiki?curid=2475533" title="Bystrzyckie Fabryki Mebli">
Bystrzyckie Fabryki Mebli

Bystrzyckie Fabryki Mebli S.A. - nieistniejący już zespół fabryk mebli działających w Bystrzycy Kłodzkiej, z byłą siedzibą przy ulicy Wojska Polskiego 26.
Fabryka ta zajmowała się produkcją mebli tapicerowanych w pięciu zakładach na terenie miasta. Ich odbiorcami były wyłącznie firmy zagraniczne, wśród których dominowało dwóch partnerów: Steinhoff (odbiorca około 50% produktów) i Neckermann co doprowadziło firmę do upadłości. Kondycja BFM silnie determinowana była przez koniunkturę na rynku niemieckim, angielskim i holenderskim. Ponadto firma eksportowała swoje wyroby do Austrii, Francji, Danii oraz Izraela. Duże przedsiębiorstwa handlowe sprzedają meble głównie poprzez ofertę katalogową, co wymagało od BFM szybkiego i elastycznego dostosowywania się do zmiennych zamówień i znacznie utrudniało odpowiednie wykorzystanie potencjału fabryki, która wykorzystywała wyłącznie 80-85% zdolności produkcyjnych. Warto zaznaczyć, że firma produkowała wszystkie meble w pełni samodzielnie.
Część fabryki została wykupiona i funkcjonuje dziś pod nazwą Tessa sp. z o.o., gdzie nadal produkowane są meble.

</doc>
<doc id="2475535" url="https://pl.wikipedia.org/wiki?curid=2475535" title="Kossuth tér (stacja metra)">
Kossuth tér (stacja metra)



</doc>
<doc id="2475540" url="https://pl.wikipedia.org/wiki?curid=2475540" title="Bystrzyckie Towarzystwo Agroturystyczne">
Bystrzyckie Towarzystwo Agroturystyczne

Bystrzyckie Towarzystwo Agroturystyczne – organizacja pozarządowa z siedzibą w Lasówce, reprezentująca interesy kilkunastu właścicieli gospodarstw agroturystycznych w gminie Bystrzyca Kłodzka. Obecnie zawiesiło swoją działalność.

</doc>
<doc id="2475545" url="https://pl.wikipedia.org/wiki?curid=2475545" title="25 Batalion Radiotechniczny">
25 Batalion Radiotechniczny

25 Batalion Radiotechniczny (25 brt) – pododdział wojsk radiotechnicznych Sił Zbrojnych Rzeczypospolitej Polskiej.
W 1990 roku wszedł w podporządkowanie dowódcy 2 Brygady Radiotechnicznej
W 1995 roku rozwiązano batalion. Dłużej użytkowana była RLS "Avia", wcześniej integralny element struktury organizacyjnej batalionu. 

</doc>
<doc id="2475548" url="https://pl.wikipedia.org/wiki?curid=2475548" title="Sellig Caro">
Sellig Caro

Sellig Caro (ur. 1780 r. w Świdnicy, zm. druga połowa XIX wieku w Kłodzku) – mieszkaniec Kłodzka od 1814 roku. Pełnił w tym mieście funkcję zwierzchnika miejscowej gminy żydowskiej od 1822 roku. Z jego inicjatywy powstał cmentarz żydowski w Szalejowie Dolnym, którego był właścicielem.

</doc>
<doc id="2475549" url="https://pl.wikipedia.org/wiki?curid=2475549" title="Port lotniczy Chu Lai">
Port lotniczy Chu Lai

Port lotniczy Chu Lai (Sân bay Chu Lai) − międzynarodowy port lotniczy położony w Chu Lai w Wietnamie. 

</doc>
<doc id="2475552" url="https://pl.wikipedia.org/wiki?curid=2475552" title="Slupy typu Black Swan">
Slupy typu Black Swan

Slupy typu "Black Swan i slupy typu "Modified Black Swan – dwa zbliżone konstrukcyjnie typy okrętów należących do klasy slupów z okresu II wojny światowej wykorzystywany przez Royal Navy i Royal Indian Navy. W latach 1939–1943 zwodowano osiem jednostek typu "Black Swan", zaś w latach 1942–1945 – dwadzieścia dziewięć typu "Modified Black Swans"; budowa pięciu kolejnych została anulowana.
Slupy były wyspecjalizowanymi okrętami przeznaczonymi do eskortowania konwojów morskich, a także zwalczania okrętów podwodnych. W czasie II wojny światowej slupy obu typów łącznie zatopiły lub brały udział w zatopieniu 29 U-Bootów. HMS "Starling" pod dowództwem kapitana Frederica Johna Walkera brał udział w zatopieniu 11 niemieckich okrętów podwodnych.
Po zakończeniu wojny jednostki obu typów kontynuowały służbę w Royal Navy, a także marynarkach wojennych Egiptu, Pakistanu, Niemiec. W kwietniu 1949 HMS "Amethyst" był atakowany na rzece Jangcy przez siły Chińskiej Armii Ludowo-Wyzwoleńczej.
Slupy typu "Black Swan".
Royal Indian Navy
Royal Navy
Slupy typu "Modified Black Swan".
Royal Indian Navy
Royal Navy

</doc>
<doc id="2475553" url="https://pl.wikipedia.org/wiki?curid=2475553" title="26 Batalion Radiotechniczny">
26 Batalion Radiotechniczny

26 Batalion Radiotechniczny – jednostka wojsk radiotechnicznych Sił Zbrojnych Rzeczypospolitej Polskiej.
Sformowany wiosną 1971 przy 41 pułku lotnictwa myśliwskiego w Malborku, w 1973 roku przeniesiony do Lasowic Wielkich. W 1990 wszedł w podporządkowanie dowódcy 2 Brygady Radiotechnicznej.
W 1995 roku rozwiązano batalion. W jego miejsce utworzona została 224 kompania radiotechniczna, podporządkowana dowódcy 34 brt, później 21 brt i ostatecznie 8 batalionowi radiotechnicznemu.
Dowódcy batalionu.
Batalionem dowodzili: 

</doc>
<doc id="2475554" url="https://pl.wikipedia.org/wiki?curid=2475554" title="Slupy typu Modified Black Swan">
Slupy typu Modified Black Swan



</doc>
<doc id="2475556" url="https://pl.wikipedia.org/wiki?curid=2475556" title="Pejzaż z ucieczką do Egiptu">
Pejzaż z ucieczką do Egiptu

Pejzaż z ucieczką do Egiptu () – obraz olejny niderlandzkiego malarza Pietera Bruegla.
Opis.
Jeden z czterech obrazów religijnych, gdzie motyw biblijny wydaje się mało istotny w stosunku do rozciągającego się pejzażu. Temat został zaczerpnięty z Ewangelii Mateusza. Postać Marii w czerwonym płaszczu na ośle i Józefa znajduje się u dołu obrazu. Tylko dzięki czerwonej barwie okrycia, widz może zauważyć scenę. Wszystko inne utrzymane jest w podobnych odcieniach brązu.

</doc>
<doc id="2475557" url="https://pl.wikipedia.org/wiki?curid=2475557" title="Port lotniczy Nà Sản">
Port lotniczy Nà Sản

Port lotniczy Nà Sản (Sân bay Nà Sản) − krajowy port lotniczy położony w Sơn La w Wietnamie. 

</doc>
<doc id="2475560" url="https://pl.wikipedia.org/wiki?curid=2475560" title="Eskortowce typu Black Swan">
Eskortowce typu Black Swan



</doc>
<doc id="2475561" url="https://pl.wikipedia.org/wiki?curid=2475561" title="Jules Petiet">
Jules Petiet

Jules Petiet (ur. 5 maja 1813, zm. 30 stycznia 1871) – francuski inżynier, jeden z pionierów budowy kolei.
Życiorys.
Był absolwentem pierwszego rocznika w École Centrale Paris. W 1846 roku został pierwszym szefem eksploatacji "Chemin de fer du Nord" (Kolei Północnej). Zajmował się modyfikowaniem lokomotyw skonstruowanych we Francji i Wielkiej Brytanii. W latach 1868 aż do śmierci w 1871 pełnił rolę dyrektora École Centrale.
Jego nazwisko pojawiło się na liście 72 nazwisk na wieży Eiffla.

</doc>
<doc id="2475562" url="https://pl.wikipedia.org/wiki?curid=2475562" title="Eskortowce typu Modified Black Swan">
Eskortowce typu Modified Black Swan



</doc>
<doc id="2475566" url="https://pl.wikipedia.org/wiki?curid=2475566" title="Port lotniczy Chumphon">
Port lotniczy Chumphon

Port lotniczy Chumphon (IATA: CJM, ICAO: VTSE) – port lotniczy położony w Chumphon, w prowincji Chumphon, w Tajlandii.

</doc>
<doc id="2475567" url="https://pl.wikipedia.org/wiki?curid=2475567" title="Andrea Carove">
Andrea Carove

Andrea Carove (Carova) (XVII wiek) – architekt i mistrz budowlany doby baroku pochodzenia włoskiego.
Życiorys.
Przybył z Włoch w połowie XVII wieku na ziemię kłodzką, gdzie otrzymał szereg prac budowlanych przy miejscowych kościołach i pałacach. Do jego głównych prac należą m.in. kościół św. Mikołaja w Nowej Rudzie (1659), rozbudowa pałacu w Gorzanowie (1653–1657) i barokizacja kościoła Wniebowzięcia Najświętszej Maryi Panny w Kłodzku (1673). 
Był ojcem Jakoba Carovy.

</doc>
<doc id="2475568" url="https://pl.wikipedia.org/wiki?curid=2475568" title="Ge’ulim (ujednoznacznienie)">
Ge’ulim (ujednoznacznienie)



</doc>
<doc id="2475570" url="https://pl.wikipedia.org/wiki?curid=2475570" title="Kramy Dominikańskie w Krakowie">
Kramy Dominikańskie w Krakowie

Kramy Dominikańskie – budynek w Krakowie na Starym Mieście przy ulicy Stolarskiej 8-10. Powstał w 1861 r. na miejscu placu i rozebranego po pożarze w 1850 r. budynku apteki dominikańskiej.
Kramy stanowi 25 jednakowej wielkości pomieszczeń nakrytych sklepieniami odcinkowymi, usytuowanych w jednym rzędzie. Dostępne są bezpośrednio z ulicy przez półkoliście zwieńczone drzwi (z oknami w podobnej formie). Kramy są osłonięte blaszanym pulpitowym dachem wspartym na 18 żeliwnych kolumnach. 
Były własnością zakonu dominikanów z pobliskiego kościoła Świętej Trójcy.
Pierwotnie każde pomieszczenie było samodzielne, z czasem część pomieszczeń połączono.
Dzisiaj są ciągiem handlowo-usługowym i miejscem wielu wystaw. Mieszczą się w nich sklepy z pamiątkami, galerie, restauracje, bar, biura. Natomiast przed ich frontową częścią znajduje się rzeźba Mariana Kruczka "Tępak Stępak". Kramy zostały odnowione w 1974 r.

</doc>
<doc id="2475572" url="https://pl.wikipedia.org/wiki?curid=2475572" title="Prva liga Jugoslavije (1991/1992)">
Prva liga Jugoslavije (1991/1992)

Prva liga Jugoslavije (1991/1992) była 64. i ostatnią edycją najwyższej piłkarskiej klasy rozgrywkowej w SFR Jugosławii. W rozgrywkach brało udział 18 zespołów, grając systemem kołowym. Tytuł obroniła drużyna Crvena zvezda Belgrad. Tytuł króla strzelców zdobył Darko Panczew, który w barwach klubu Crvena zvezda Belgrad strzelił 25 goli.
Zasady przyznawania punktów.
Jeśli w meczu padł remis, to o zwycięstwie decydował konkurs rzutów karnych. Punkty przyznawano według poniższego zestawienia:
Tabela końcowa.
8 września 1991 Macedonia, a 5 kwietnia 1992 Bośnia i Hercegowina ogłosiły niepodległość od Socjalistycznej Federacyjnej Republiki Jugosławii. W związku z tym po sezonie zespoły Wardar Skopje oraz FK Pelister wystąpiły z ligi i były jednymi z założycieli Prwej ligi macedońskiej, natomiast drużyny FK Sarajevo, Velež Mostar, Sloboda Tuzla oraz FK Željezničar współtworzyły Bośniacką Premijer ligę.

</doc>
<doc id="2475585" url="https://pl.wikipedia.org/wiki?curid=2475585" title="Port lotniczy Fuyang Xiguan">
Port lotniczy Fuyang Xiguan

Port lotniczy Fuyang Xiguan (IATA: FUG, ICAO: ZSFY) – port lotniczy położony w Fuyangu, w prowincji Anhui, w Chińskiej Republice Ludowej.

</doc>
<doc id="2475587" url="https://pl.wikipedia.org/wiki?curid=2475587" title="Jakob Carova">
Jakob Carova

Jakob Carova (Jacopo Carove) (XVII wiek-XVIII wiek) – architekt i mistrz budowlany doby baroku pochodzenia włoskiego.
Życiorys.
Przybył z Włoch w połowie XVII wieku na ziemię kłodzką razem ze swoim ojcem Andreą. Uczęszczał do Kolegium Jezuickiego w Kłodzku. Do jego głównych prac należą m.in. budowa pałacu w Korytowie, przebudowa twierdzy kłodzkiej (1680–1702), barokizacja siedzib rodu Althannów: zamku w Międzylesiu i pałacu w Wilkanowie (1696–1701); kościoły w: Gorzanowie (1676), Starej Łomnicy (1685), Wilkanowie (1697–1701), Nowej Wsi (1702–1704).

</doc>
<doc id="2475590" url="https://pl.wikipedia.org/wiki?curid=2475590" title="Tomasz Judym">
Tomasz Judym

Tomasz Judym – fikcyjna postać literacka, główny bohater powieści Stefana Żeromskiego pt. „Ludzie bezdomni”.
Charakterystyka.
Z zawodu lekarz, na początku utworu przedstawiony jako dwudziestosześcio- lub dwudziestoośmioletni absolwent studiów medycznych.
Cechuje go postawa aktywności w zachowaniu, co uwidacznia się przy odczytaniu referatu dotyczącego higieny, w którym pokazał wytyczne dla innych lekarzy. Wywodził się z biednej rodziny, co było przyczyną jego kompleksów i zarazem uwielbienia dla manier i wyglądu kobiet z wyższych sfer.
Stefan Żeromski kreuje go na postać rozdartą: z jednej strony nieobojętną na otaczającą go nędzę i biedę, a z drugiej strony borykającą się z własnymi problemami miłosnymi. Rozdarcie to jest zarazem jawnym symbolem ścierania i wzajemnego przenikania sfer i idei epok romantyzmu i pozytywizmu. Judym bowiem wierzy w wielkość nauki, altruizm oraz idee pozytywistycznego organicyzmu i pracy u podstaw, jednak, nie znajdując uznania i zrozumienia ze strony innych lekarzy, niczym romantyczny indywidualista buntuje się wobec panującego stanu rzeczy. Tym samym godzi się na wyobcowanie i samotność. Do zachwiania równowagi duchowej głównego bohatera przyczynia się też postać Joanny Podborskiej. Przeżywający konflikt tragiczny Judym mimo szczerej miłości do niej dochodzi do wniosku, iż szczęście wynikające z miłości i posiadania rodziny znieczuli go na cudze cierpienie.
Po wyjeździe do Zagłębia Dąbrowskiego lekarz na własne oczy widzi ciężkie warunki pracy górników. Przeświadczony o konieczności pomocy innym bohater przeżywa równocześnie coraz większy ból spowodowany rozłąką z ukochaną. Na końcu książki dokonuje ostatecznego wyboru – rezygnuje z osobistego szczęścia i porzuca Joannę, aby móc w całości poświęcić swoje życie potrzebującym.
Analiza.
W literaturoznawstwie Judym traktowany jest zwykle jako działacz społeczny ektremalnie skupiony na misji ulepszania świata. Jego działania są zakorzenione w kompleksie niższości, zrodzonym i rozwiniętym na fundamencie dysfunkcyjnego wychowania z ojcem alkoholikiem, a później z ciotką, prostytutką. Niechęć do rodzinnego dziedzictwa czyni z Judyma człowieka głęboko wypartego emocjonalnie, niezdolnego do radzenia sobie z życiem i relacjami uczuciowymi. Zrozumienie tych trudności pomaga czytelnikowi dostrzec wyobcowanie i motywacje bohatera, które chciałby uznać za „spłatę długu” wobec grupy społecznej, z której pochodzi.

</doc>
<doc id="2475595" url="https://pl.wikipedia.org/wiki?curid=2475595" title="Port lotniczy Hakodate">
Port lotniczy Hakodate

Port lotniczy Hakodate (IATA: HKD, ICAO: RJCH) – port lotniczy położony w Hakodate, na wyspie Hokkaido w Japonii.

</doc>
<doc id="2475596" url="https://pl.wikipedia.org/wiki?curid=2475596" title="Camille Polonceau">
Camille Polonceau

Jean-Barthélémy Camille Polonceau (ur. 29 października 1813 w Chambéry, zm. 21 września 1859 w Viry-Châtillon) – francuski inżynier, jeden z pionierów budowy kolei, twórca pociągu imperialnego Napoleona III. Twórca dźwigara Polonceau. Był dyrektorem przedsiębiorstwa kolejowego "Compagnie du chemin de fer de Strasbourg à Bâle".
Jego nazwisko pojawiło się na liście 72 nazwisk na wieży Eiffla.

</doc>
<doc id="2475601" url="https://pl.wikipedia.org/wiki?curid=2475601" title="Everlast">
Everlast



</doc>
<doc id="2475602" url="https://pl.wikipedia.org/wiki?curid=2475602" title="Revenge (album Jelonka)">
Revenge (album Jelonka)

Revenge - drugi album studyjny polskiego skrzypka Michała Jelonka. Wydawnictwo ukazało się 7 listopada 2011 roku nakładem wytwórni muzycznej Mystic Production. Nagrania zostały zarejestrowane w Studio Izabelin C Sonus we współpracy z producentem muzycznym Andrzejem Karpiem. Gościnnie w nagraniach wziął udział m.in. Dariusz "Daray" Brzozowski, perkusista znany z występów w grupach Dimmu Borgir i Hunter. Okładkę i oprawę graficzną wydawnictwa przygotował Michał "Xaay" Loranc znany m.in. ze współpracy z grupami Nile i Behemoth. Wydawnictwo dotarło do 23. miejsca listy OLiS.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2475604" url="https://pl.wikipedia.org/wiki?curid=2475604" title="Young Team">
Young Team

Young Team – debiutancki album studyjny szkockiego zespołu Mogwai, wydany 21 października 1997 roku.
Album.
Historia.
Album "Young Team" został nagrany latem 1997 w Chem19 Studios w Hamilton w Szkocji i wyprodukowany przez Paula Savage’a i Andy Millera. Zawiera głównie muzykę instrumentalną, z jednym znaczącym wyjątkiem (utwór „R U Still in 2 It”, w którym słychać wokal Aidana Moffata z grupy Arab Strap; tym niemniej w poszczególnych utworach słychać wgrane różne fragmenty rozmów: przez telefon („Tracy”), czytanie („Yes! I Am a Long Way from Home”), czy po prostu chaotyczne głosy („Katrien”). Album został zarejestrowany z wykorzystaniem ograniczonego instrumentarium, składającego się głównie z gitary, gitary basowej i perkusji, choć usłyszeć też można i inne instrumenty, jak dzwonki („Tracy”), fortepian („Radar Maker”, „With Portfolio”, „A Cheery Wave from Stranded Youngsters”) i flet („Mogwai Fear Satan”). Członkowie zespołu mieli napisane tylko trzy utwory, zanim weszli do studia.
Album został wydany 21 października 1997 roku w Stanach Zjednoczonych przez wytwórnię Jetset jako CD. Sześć dni później ukazał się w Wielkiej Brytanii jako podwójny LP.
Twórcą logo Mogwai Young Team wewnątrz okładki jest Adam Piggot. Logo to jest oparte na popularnym znaku używanym przez jeden z młodocianych gangów z Glasgow, Sighthill Youth Team. Japoński napis na okładce oznacza Fuji Bank. Zdjęcie wykonał i poddał inwersji Brendan O’Hare.
Album znalazł się na pozycji nr 97 listy "Top 100 Albums of the 1990s" opracowanej przez magazyn internetowy Pitchfork Media.
Muzyka.
Album opiera się na dwóch obszernych utworach: „Like Herod” (początkowo zatytułowany „Slint”, dla upamiętnienia zespołu o tej nazwie, który wywarł wpływ na Mogwai) oraz 15-minutowy „Mogwai Fear Satan”, określony przez NME jako „ogień, świetność, melancholia i smutek”.
LP.
Lista według Discogs:
Side A:
Side B:
Side C:
Side D:
CD.
Lista według Discogs:
Wszystkie utwory napisali: Stuart Braithwaite, Dominic Aitchison, Martin Bulloch i John Cummings, z wyjątkiem „R U Still in 2 It” (tekst: Aidan Moffat).
Reedycja.
"Young Team" został wznowiony 26 maja 2008 roku pod szyldem Chemikal Underground jako wydawnictwo dwupłytowe. Pierwsza płyta zawiera zremasterowane nagrania z oryginalnego wydawnictwa, druga zaś – rzadkie nagrania z sesji "Young Team" i nagrania na żywo. Jedynie utwór „Young Face Gone Wrong” z drugiej płyty nigdy wcześniej nie był wydany, natomiast kolejne trzy nagrania ukazały się na różnego rodzaju kompilacjach i innych wydawnictwach.
Odbiór.
Opinie krytyków.
Oryginalny album.
Zdaniem Stephena Thomasa Erlewine’a z AllMusic „pierwszy długogrający album Mogwai spełnia obietnicę wczesnych singli i EP-ek, oferując złożony, przeplatający się zestaw pełzających utworów instrumentalnych, mieniących się dźwiękowych pejzaży i odłamków hałasu. Rozpoczynając od miejsca, w którym skończył się "Ten Rapid", Mogwai wykorzystuje długość albumu na swoją korzyść, nagrywając serię utworów, które stapiają się ze sobą (…). Kiedy epicki 'Mogwai Fears Satan' zamyka album, staje się jasne, że zespół poszerzył horyzonty post-rocka, tworząc płytę pełną dźwiękowej inwencji i emocjonalnej siły, która brzmi niepodobnie do niczego, co stworzyli jego gitarowi rówieśnicy”.
Nick Mirov z magazynu Pitchfork stwierdza, iż „znakiem rozpoznawczym doskonałego zespołu jest zdolność do przyswojenia wpływów wielu zespołów, które pojawiły się przed nimi i rekonfiguracji swoich dźwięków w coś unikalnego i transcendentnego. Jeśli szukacie muzycznych drogowskazów, Mogwai ma ich mnóstwo - Tortoise, Sonic Youth, Slint i My Bloody Valentine, by wymienić tylko kilka”. Debiutancki album zespołu określił jako „kolekcję religijnie epickich utworów instrumentalnych, pełnych bujnych, rozedrganych gitar”. Wyróżnił utwory 'Like Herod', 'R U Still In 2 It' oraz 'Mogwai Fear Satan', który jest według niego „zdecydowanie najdokładniejszą dźwiękową reprezentacją teorii Wielkiego Wybuchu w historii muzyki”. Cały album ocenił jako „jeden z najlepszych albumów 1997 roku” dając mu 9.7 pkt (na 10).
„"Mogwai Young Team" to dzieło fenomenalne” – uważa John Mulvey z NME uzasadniając: „Jest bezwstydnie awangardowy, ale pokazuje, że awangarda może dorównać 'prostej' muzyce zarówno pod względem chwytających za serce melodii, jak i adrenalinowej rock'n'rollowej dzikości. Jest w dużej mierze instrumentalny, ale udowadnia - jakby to naprawdę wymagało udowodnienia – że muzyka instrumentalna może wyrazić obfity wachlarz emocji równie elokwentnie jak teksty”.
„"Young Team" naprawdę jest genialnym dziełem! Porażającym!” – ocenia Borys Dejnarowicz z magazynu Porcys.
Reedycja (2008).
Według Stuarta Bermana z magazynu Pitchfork „Mogwai nieco przesadzili, wznawiając swój debiutancki album "Young Team" w rozszerzonej, dwupłytowej edycji ledwie dekadę po jego ukazaniu się (…). Jednak w tym konkretnym przypadku reedycja pełni bardziej funkcję praktyczną niż kanoniczną - wytwórnia, która wydała Young Team w USA w 1997 roku, Jetset, zniknęła kilka lat temu, przez co to, co wciąż jest najbardziej spójnym i konsekwentnie trzymającym w napięciu albumem zespołu, jest najtrudniejsze do znalezienia na naszych wybrzeżach. Mimo to, wersja 'Satan', która zamyka tę kolekcję (…) dodaje jeden efekt dźwiękowy, który oryginalna wersja "Young Team" jedynie sugerowała: dźwięk ekstatycznego aplauzu potwierdzającego, że umysły zostały dobrze nadmuchane”.
„Chemikal Underground daje wam cały (w dużej mierze zbędny) drugi dysk, abyście mogli cieszyć się remasteringiem tej edycji” – uważa Ian Mathers z magazynu PopMatters dodając: „Przeróbka oryginalnego albumu jest, żeby powiedzieć jasno, wystarczającym powodem, by nabyć Deluxe Edition samodzielnie. Jeśli masz już "Young Team", to musisz usłyszeć go w jego właściwej formie, a jeśli nie masz, to (jakkolwiek banalnie to powiedzieć), czeka cię niezła jazda. Drugi krążek to przyjemny dodatek lub dokument historyczny: niewydany utwór i dwa niezwykle rzadkie utwory o niewielkim znaczeniu, koncertowe wykonania 'Katrien', 'R U Still in 2 It', 'Like Herod', 'Summer (Priority Version)' i oczywiście 'Mogwai Fear Satan' w odchudzonej wersji” – konkluduje autor.
Sprzedaż.
Album został sprzedany na terenie Wielkiej Brytanii w liczbie ponad 30 tysięcy egzemplarzy. Ugruntował zarówno rentowność finansową wytwórni Chemikal Underground jak i jej wpływ na kulturę.

</doc>
<doc id="2475606" url="https://pl.wikipedia.org/wiki?curid=2475606" title="Młyn papierniczy">
Młyn papierniczy



</doc>
<doc id="2475607" url="https://pl.wikipedia.org/wiki?curid=2475607" title="Jean Laudet">
Jean Laudet

Jean Maurice Laudet (ur. 5 sierpnia 1930), francuski kajakarz, kanadyjkarz. Złoty medalista olimpijski z Helsinek.
Igrzyska w 1952 były jego jedyną olimpiadą. Triumfował w kanadyjkowej dwójce na dystansie 10 kilometrów. Partnerował mu Georges Turlier.

</doc>
<doc id="2475609" url="https://pl.wikipedia.org/wiki?curid=2475609" title="Orzesznik owłosiony">
Orzesznik owłosiony

Orzesznik owłosiony ("Carya tomentosa" (Poir.) Nutt.) – gatunek drzewa należącego do rodziny orzechowatych. Występuje naturalnie w Ameryce Północnej – od prowincji Ontario w Kanadzie po Teksas w Stanach Zjednoczonych. Według "The Plant List" jest to synonim "Carya alba" (L.) Nutt. ex Elliott .

</doc>
<doc id="2475612" url="https://pl.wikipedia.org/wiki?curid=2475612" title="Tramwaje w Bourboule">
Tramwaje w Bourboule

Tramwaje w Bourboule − zlikwidowany system komunikacji tramwajowej we francuskim mieście Bourboule.
Historia.
Tramwaje w Bourboule uruchomiono w 1904. Linia tramwajowa o długości 470 m połączyła kasyno ze stacją kolei linowo-terenowej. Linię zamknięto w 1914.

</doc>
<doc id="2475614" url="https://pl.wikipedia.org/wiki?curid=2475614" title="Georges Turlier">
Georges Turlier

Georges Turlier (ur. 16 lipca 1931), francuski kajakarz, kanadyjkarz. Złoty medalista olimpijski z Helsinek.
Igrzyska w 1952 były jego pierwszą olimpiadą, brał udział również w IO 60. Triumfował w kanadyjkowej dwójce na dystansie 10 kilometrów. Partnerował mu Jean Laudet.

</doc>
<doc id="2475616" url="https://pl.wikipedia.org/wiki?curid=2475616" title="Liaohe Pingyuan">
Liaohe Pingyuan

Liaohe Pingyuan (), także Nizina Południowomandżurska – nizina aluwialna w północno-wschodnich Chinach (Liaoning), wzdłuż dolnego biegu rzeki Liao He, część Niziny Mandżurskiej. Rozciąga się na długości ok. 200 km i szerokości do 150 km; na południu otwarta ku Zatoce Liaotuńskiej. Wysokość nie przekracza 50 m n.p.m.. Znaczna część niziny zbudowana jest z osadów aluwialnych naniesionych przez Liao He; na południu zbudowana z osadów morskich. Klimat monsunowy z umiarkowanie chłodną zimą i gorącym, deszczowym latem. Duża część terenu wykorzystana do uprawy (proso, soja, sorgo). Roślinność pierwotna (suche stepy na glebach kasztanowych) zachowała się tylko sporadycznie. Ważny rejon wydobycia ropy naftowej i gazu ziemnego. Główne miasta niziny to Shenyang i Anshan.

</doc>
<doc id="2475617" url="https://pl.wikipedia.org/wiki?curid=2475617" title="Orzesznik siedmiolistkowy">
Orzesznik siedmiolistkowy

Orzesznik siedmiolistkowy ("Carya laciniosa" (F.Michx.) G.Don) – gatunek drzewa należącego do rodziny orzechowatych. Występuje naturalnie w Ameryce Północnej od Nowego Jorku po Oklahomę w Stanach Zjednoczonych. 

</doc>
<doc id="2475618" url="https://pl.wikipedia.org/wiki?curid=2475618" title="Romana Chimowicz-Majewska">
Romana Chimowicz-Majewska

Romana Chimowicz-Majewska (ur. 9 lutego 1939 we Lwowie) – polska pedagog, geograf, przewodnik sudecki.
Życiorys.
Urodziła się we Lwowie. Po zakończeniu II wojny światowej znalazła się wraz z rodzicami w Kłodzku (1948). W 1968 roku ukończyła Wyższą Szkołę Pedagogiczną w Gdańsku, a w 1979 roku Studium Geografii Turystycznej przy Uniwersytecie Wrocławskim oraz Studium Ekonomiki i Organizacji Turystyki dla Pilotów i Kierowników Wycieczek Zagranicznych, kurs turystycznych przewodników sudeckich, uczestniczyła w kursach Szkoły Górskiej w Karpaczu. W 1988 roku uzyskała uprawnienia przewodnicze.
W latach 1956–1961 pracowała w Państwowym Domu Wczasów Dziecięcych w Dusznikach-Zdroju, a w latach 1961–1969 uczyła geografii w Szkole Podstawowej nr 7 w Kłodzku, następnie kolejno do 1978 roku w Liceum Ogólnokształcącym im. Bolesława Chrobrego w Kłodzku i do 2007 roku w Zespole Szkół Zawodowych, przekształconym w 2002 roku w Kłodzką Szkołę Przedsiębiorczości. Dodatkowo w latach 1968–1975 była wizytatorem w ośrodku metodycznym.
Wraz z mężem, Leszkiem Majewskim, jest współautorką broszur informacyjnych i przewodników po ziemi kłodzkiej oraz książki "Legendy i opowieści Ziemi Kłodzkiej". W 2005 roku za swoją wieloletnią działalność otrzymała tytuł Honorowego Obywatela Miasta Kłodzka (tytuł ten też przyznano Leszkowi Majewskiemu).

</doc>
<doc id="2475621" url="https://pl.wikipedia.org/wiki?curid=2475621" title="Jezioro Matka">
Jezioro Matka

Jezioro Matka (mac. Езеро Матка) jest najstarszym sztucznym jeziorem w Macedonii Północnej, którego tama została zbudowana w 1938 roku. Powstało w wyniku przedzielenia rzeki Treski zaporą wodną noszącą imię św. Andrzeja. Woda jeziora jest używana do wytwarzania energii elektrycznej i nawadniania wsi. Jezioro jest zarybione i wykorzystywane do sportowego połowu ryb. Nad brzegami jeziora znajduje się 10 jaskiń o długości od 20 do 180 m, w tym udostępniona dla turystów jaskinia Wreło, zakończona jeziorkiem, na którym osiągnięto w nurkowaniu głębokość 203 metrów. Jaskinia zamieszkana jest przez nietoperze.

</doc>
<doc id="2475622" url="https://pl.wikipedia.org/wiki?curid=2475622" title="Orzesznik gorzki">
Orzesznik gorzki

Orzesznik gorzki ("Carya cordiformis" (Wangenh.) K.Koch) – gatunek drzewa należącego do rodziny orzechowatych. Występuje naturalnie w Ameryce Północnej – od prowincji Quebec w Kanadzie po wschodni Teksas w Stanach Zjednoczonych, jest najpowszechniejszym orzesznikiem w Kanadzie i Stanach Zjednoczonych, a szczególnie na ich środkowym zachodzie. W Polsce gatunek uprawiany i dziczejący – ma status już zadomowionego antropofita.

</doc>
<doc id="2475624" url="https://pl.wikipedia.org/wiki?curid=2475624" title="Jean-Luc Nancy">
Jean-Luc Nancy

Jean-Luc Nancy (ur. 26 lipca 1940 w Paryżu, zm. 23 sierpnia 2021 w Strasburgu) – francuski filozof.
Jest autorem ponad dwudziestu książek, obejmujących szeroką problematykę filozoficzną. Na jego filozofię wpływ wywarli szczególnie Jacques Derrida, Georges Bataille czy Martin Heidegger. Wiele jego prac poświęconych jest dekonstrukcji.
Wiele swoich prac napisał we współpracy z Philippe'em Lacoue-Labarthe'em, z którym pracował na Université Marc Bloch w Strasburgu.

</doc>
<doc id="2475628" url="https://pl.wikipedia.org/wiki?curid=2475628" title="Olga Wasiljewa">
Olga Wasiljewa

Olga Aleksiejewna Wasiljewa, ros. Ольга Алексеевна Васильева (ur. 3 lipca 1972 w Moskwie) – rosyjska aktorka filmowa i teatralna.
Znana głównie z roli Wielkiej Księżnej Marii Nikołajewny Romanowej w filmie Gleba Panfiłowa "Carska rodzina Romanowych".

</doc>
<doc id="2475634" url="https://pl.wikipedia.org/wiki?curid=2475634" title="André Gorz">
André Gorz

André Gorz (ur. 9 lutego 1923 r. w Wiedniu, zm. 22 września 2007 r. w Vosnon we Francji), pseudonim Gérarda Horsta (dawne nazwisko Gerhard Hirsch, inny pseudonim Michel Bosquet) – austriacko-francuski filozof i teoretyk społeczny, dziennikarz, współzałożyciel Le Nouvel Observateur w 1964 r.
Filozofia Gorza łączy egzystencjalizm w wydaniu Jeana-Paula Sartre z francuskim marksizmem. Głównymi tematami, jakie poruszał były socjalizm, ekonomia polityczna kapitalizmu, problematyka pracy najemnej oraz polityczna myśl ekologiczna. W latach sześćdziesiątych i siedemdziesiątych XX wieku był we Francji głównym teoretykiem nowej lewicy, rozwijając problematykę "nowej klasy pracującej", czyli klasy pracującej w społeczeństwach postindustrialnych.

</doc>
<doc id="2475635" url="https://pl.wikipedia.org/wiki?curid=2475635" title="Kościół św. Jana Chrzciciela w Budvie">
Kościół św. Jana Chrzciciela w Budvie

Kościół św. Jana Chrzciciela w Budvie (czarn. Crkva svetog Ivana Krstitelja) – rzymskokatolicki kościół w diecezji kotorskiej w Czarnogórze, dawniej katedra diecezji budvańskiej. Siedziba Dekanatu Budvy. Mieści się na Starym Mieście w Budvie, przy placu o nazwie Trg Starogradskih Crkava, przy którym mieszczą się również inne chrześcijańskie świątynie: cerkiew Trójcy Świętej, cerkiew św. Sawy i kościół Santa Marija in Punta. Jest największą budowlą sakralną miasta.
Została wybudowana w VIII-IX wieku, ale była wielokrotnie przebudowywana. Jest to budowla trójnawowa, z dobudowaną w 1867 r. od północy neogotycką dzwonnicą .
Wewnątrz świątyni znajdują się ikony i obrazy mistrzów szkoły weneckiej (XV-XVII wiek) w tym obraz „Matki Boskiej Budvańskiej” (miejsc. ""Budvanska Bogorodica" lub "Madonna in Punta"") w srebrnej ramie uważany za cudowny. Po wschodniej stronie kościoła znajduje się tzw. dwór biskupi, w którym w latach 886-1828 r. mieściła się siedziba biskupów diecezji primorskiej (obecnie już nieistniejącej).

</doc>
<doc id="2475636" url="https://pl.wikipedia.org/wiki?curid=2475636" title="Państwo bielskie">
Państwo bielskie



</doc>
<doc id="2475639" url="https://pl.wikipedia.org/wiki?curid=2475639" title="San Salvatore in Onda">
San Salvatore in Onda



</doc>
<doc id="2475640" url="https://pl.wikipedia.org/wiki?curid=2475640" title="Eugène Belgrand">
Eugène Belgrand

Eugène Belgrand ur. 23 kwietnia 1810 w Ervy-le-Châtel, zm. 8 kwietnia 1878 w Paryżu – francuski inżynier zaangażowany w prace przy odnawianiu Paryża w II połowie XIX w.
Był absolwentem École polytechnique w Paryżu a następnie w 1871 wybrany członkiem Francuskiej Akademii Nauk. Mimo iż na studiach był nauczany jedynie podstaw geologii a hydrologia jako nauka nie istniała, Belgrand poświęcił się tej nauce. Prawdopodobnie stało się tak, gdy obserwował potok niszczący prace budowlane na rzece na Côte-d'Or. W latach 1852–1870 brał czynny udział w renowacji Paryża. Zaprojektował m.in. system paryskich ścieków oraz akwedukt rzeki Vanne i rezerwuar Montsouris. Przez dziesięć lat organizował i nadzorował system hydrometryczny basenu Sekwany.

</doc>
<doc id="2475645" url="https://pl.wikipedia.org/wiki?curid=2475645" title="Louis-François-Clement Breguet">
Louis-François-Clement Breguet

Louis François Clément Breguet (ur. 22 grudnia 1804 w Paryżu, zm. 27 października 1883 w Paryżu) – francuski fizyk i zegarmistrz.
Życiorys.
Ukończył Lycée Condorcet. Wraz z Antoine Massonem wynaleźli cewkę indukcyjną dopracowaną następnie przez Heinricha Daniela Ruhmkorffa i znaną jeko cewka Ruhmkorffa. Opracował również lustro obrotowe dla aparatu Fizeau–Foucaulta, użytej następnie przez Leona Focaulta i Armanda Fizeau do pomiaru prędkości światła. W r. 1856 zaprojektował sieć zegarów elektrycznych dla centrum Lyonu.
Hołd.
Jego nazwisko pojawiło się na liście 72 nazwisk na wieży Eiffla.

</doc>
<doc id="2475649" url="https://pl.wikipedia.org/wiki?curid=2475649" title="Louis Vicat">
Louis Vicat

Louis Joseph Vicat (ur. 31 marca 1786 w Nevers, zm. 10 kwietnia 1861 w Grenoble) – francuski inżynier, wynalazca cementu portlandzkiego.
Studiował na École polytechnique w Paryżu a następnie na École nationale des ponts et chaussées. Zajmował się mechanizmami zachodzącymi w wapnie, co umożliwiło produkcję cementu naturalnego od r. 1817. Odkrycie klinkieru cementowego umożliwiło produkcję sztucznego cementu portlandzkiego.

</doc>
<doc id="2475651" url="https://pl.wikipedia.org/wiki?curid=2475651" title="Arthur Morin">
Arthur Morin

Arthur Jules Morin (ur. 19 października 1795 w Paryżu, zm. 7 lutego 1880) – francuski generał i fizyk. Autor licznych prac z zakresu mechaniki eksperymentalnej oraz wynalazca aparatu do badania spadania ciał.
Ukończył Lycée Louis-le-Grand, a następnie École Polytechnique. Następnie został profesorem wojskowej szkoły "École d’application de l’artillerie et du génie" w Metz, następnie, w r. 1939, w Conservatoire National des Arts et Métiers. Został wybrany członkiem Francuskiej Akademii Nauk w 1843. Prowadził prace naukowe z dziedziny inżynierii mechanicznej. Badał zjawisko tarcia i wpływ jego intensywności na maszyny. Badał wydajność turbin. Wynalazł maszynę do badania swobodnego spadku ciał, a także dynamometr Morina.
Hołd.
Jego nazwisko pojawiło się na liście 72 nazwisk na wieży Eiffla.

</doc>
<doc id="2475653" url="https://pl.wikipedia.org/wiki?curid=2475653" title="Crimp">
Crimp

Crimp – (ang. zaciskać) niewielkie zagniecenie denka łuski wzmacniające osadzenie spłonki. Crimp występuje prawie zawsze w amunicji do ręcznej broni wojskowej i niemal nigdy w amunicji do zastosowań cywilnych.

</doc>
<doc id="2475654" url="https://pl.wikipedia.org/wiki?curid=2475654" title="Charles Combes">
Charles Combes

Charles-Pierre-Mathieu Combes ur. 26 grudnia 1801 w Cahors, zm. 10 stycznia 1872 w Paryżu - francuski inżynier. Był inspektorem generalnym francuskich kopalń oraz dyrektorem górniczej szkoły wyższej École nationale supérieure des mines de Paris.
Był absolwentem École Polytechnique a następnie szkoły górniczej. Trzyletni kurs ukończył w ciągu jednego roku. Po kilku latach pracy jako nauczyciel matematyki rozpoczął pracę w École nationale supérieure des mines de Paris. Pracował m.in. nad wentylacją kopalń w Belgii.

</doc>
<doc id="2475665" url="https://pl.wikipedia.org/wiki?curid=2475665" title="Pilot (skrawanie)">
Pilot (skrawanie)

Pilot – niewielka tuleja (pilot ruchomy) nakładana na narzędzie skrawające lub cylindryczny odcinek (pilot stały) narzędzia – najczęściej wiertła, rozwiertaka lub freza – ułatwiająca utrzymanie narzędzia w osi obrabianego otworu. Narzędzie może mieć jeden pilot umieszczony przed ostrzami skrawającymi, jeden pomiędzy ostrzami a chwytem lub oba.

</doc>
<doc id="2475672" url="https://pl.wikipedia.org/wiki?curid=2475672" title="Esther Forbes">
Esther Forbes

Esther Forbes, (ur. 28 czerwca 1891 w Westborough, zm. 12 sierpnia 1967 w Worcester) – amerykańska nowelistka i autorka książek dla dzieci, zdobywczyni nagrody Pulitzera i Newbery Medal.
Życie.
Esther Forbes urodziła się w Westborough, Massachusetts, jako najmłodsze z pięciorga dzieci Harriette Merrifield i Williama Trowbridge Forbesa. W 1898 jej rodzina przeprowadziła się do Worcester, Massachusetts. W latach 1909-1912 uczęszczała do Bradford Academy, następnie w latach 1916-1918 studiowała na Uniwersytecie Wisconsin w Madison. W roku 1926 opublikowała swoją pierwszą powieść pt. "Oh Genteel Lady!" oraz wyszła za prawnika Alberta L. Hoskinsa. Nie wiodło im się w małżeństwie gdyż Albert nie popierał kariery żony. Rozwiedli się w 1933. Po opublikowaniu jeszcze kilku książek w roku 1943 Esther przyznano Nagrodę Pulitzera za "Paul Revere and the World He Lived In". Rok później otrzymała Newbery Medal za Johnny Tremain. Metro-Goldwyn-Mayer przyznało w 1947 roku 150.000 dolarów nagrody za mającą się ukazać powieść "The Running of the Tide" która została opublikowana rok później, pierwotnie miał zostać nakręcony na jej podstawie film ale nigdy się tak nie stało. W 1960 stała się pierwszym członkiem kobietą wybraną do American Antiquarian Society. W 1967 rozpoczęła pracę nad książką o gusłach i czarach w siedemnastowiecznym Massachusetts ale z powodu choroby serca umarła 12 sierpnia a książka nie została ukończona.

</doc>
<doc id="2475674" url="https://pl.wikipedia.org/wiki?curid=2475674" title="Hervé Revelli">
Hervé Revelli

Hervé Revelli (ur. 5 maja 1946 w Verdun) – piłkarz francuski grający na pozycji napastnika. W swojej karierze rozegrał 30 meczów w reprezentacji Francji, w których strzelił 14 goli. Jest bratem Patricka Revellego, także piłkarza i reprezentanta Francji.
Kariera klubowa.
Swoją karierę piłkarską Revelli rozpoczął w klubie AS Gardanne. W 1964 roku przeszedł do AS Saint-Étienne. W 1965 roku awansował do kadry pierwszej drużyny Saint-Étienne. W sezonie 1965/1966 zadebiutował w jego barwach w pierwszej lidze francuskiej. W Saint-Étienne grał do 1978 roku, z przerwą na występy w latach 1971–1973 w OGC Nice. Wraz z Saint-Étienne siedmiokrotnie wywalczył tytuł mistrza Francji w latach 1967, 1968, 1969, 1970, 1974, 1975 i 1976, co stanowi rekord ligi francuskiej (wraz z Jeanem-Michelem Larqué, Sidneyem Govou, Grégorym Coupetem i Juninho Pernambucano). Czterokrotnie zdobywał Puchar Francji (1968, 1970, 1975 i 1977) i dwukrotnie Superpuchar (1967 i 1969). W 1976 roku wystąpił w przegranym 0:1 finale Pucharu Mistrzów z Bayernem Monachium. W sezonach 1966/1967 i 1969/1970 zostawał królem strzelców francuskiej ligi, zdobywając odpowiednio 31 i 28 goli. W 1969 roku został wybrany Piłkarzem Roku we Francji.
W 1978 roku Revelli odszedł z Saint-Étienne do szwajcarskiego pierwszoligowca, CS Chênois. W 1980 roku wrócił do Francji i przez trzy sezony występował w drugoligowym LB Châteauroux. W 1983 roku zakończył swoją karierę sportową.
Kariera reprezentacyjna.
W reprezentacji Francji Revelli zadebiutował 28 września 1966 roku w przegranym 2:4 towarzyskim meczu z Węgrami. W debiucie zdobył gola. W swojej karierze grał w eliminacjach do Euro 68, MŚ 1970, Euro 72 i MŚ 1974. Od 1966 do 1975 roku rozegrał w kadrze narodowej 30 meczów i zdobył w nich 14 bramek.
Kariera trenerska.
Po zakończeniu kariery piłkarskiej Revelli został trenerem. Prowadził takie kluby jak: CS Chênois, LB Châteauroux, SC Draguignan, CS Sfaxien, AS Saint-Priest, CA Bizertin, MC Oran, MC Algier, ES Sétif, Toulouse Fontaines Club i US Feurs. Był też selekcjonerem reprezentacji Beninu w 2004 roku.

</doc>
<doc id="2475675" url="https://pl.wikipedia.org/wiki?curid=2475675" title="Herve Revelli">
Herve Revelli



</doc>
<doc id="2475676" url="https://pl.wikipedia.org/wiki?curid=2475676" title="Manès Sperber">
Manès Sperber

Manès Sperber (ur. 12 grudnia 1905 w Zabłotowie, zm. 5 lutego 1984 w Paryżu) – żydowski psycholog, pisarz i wydawca, działający w Austrii i Francji, tworzący w języku niemieckim.
Życiorys.
Urodził się w żydowskiej rodzinie w Galicji, w czasie I wojny światowej zamieszkał w Wiedniu. W latach 20. zajmował się psychologią, będąc pod wpływem poglądów Alfreda Adlera. W 1927 wyjechał do Berlina, gdzie wstąpił do Komunistycznej Partii Niemiec. Od 1934 mieszkał we Francji, gdzie m.in. współpracował z Willi Münzenbergiem, a w 1937 formalnie opuścił partię komunistyczną. W czasie II wojny światowej porzucił psychologię i zajął się pisarstwem. Walczył w szeregach armii francuskiej w 1940, a od 1942 przebywał w Szwajcarii. W 1945 został urzędnikiem francuskiego Ministerstwa Informacji, kierowanego przez André Malraux i wydawcą pisma „Die Umschau” przeznaczonego dla czytelników we francuskiej strefie okupacyjnej w Niemczech, a w 1946 redaktorem paryskiego wydawnictwa Calman-Levy, gdzie odpowiadał za przekłady z języka niemieckiego. Należał do inicjatorów Kongresu Wolności Kultury. Opublikował m.in. powieść autobiograficzną "Wie eine Träne im Ozean" (1961), pierwotnie w trzech tomach "Der verbrannte Dornbusch" (1949), "Tiefer als der Abgrund" (1950), "Die verlorene Bucht" (1955), w której rozliczył się z przeszłością komunistyczną oraz wspomnienia "All das Vergangene" (1974-1977), a także prace poświęcone Alfredowi Adlerowi "Alfred Adler – Der Mensch und seine Lehre – Ein Essay" (1926) i "Alfred Adler oder Das Elend der Psychologie" (1970) oraz wiele prac poświęconych totalitaryzmowi i roli jednostki w społeczeństwie m.in. "Zur Analyse der Tyrannis" (1939, wyd. poszerzone 1975), "Individuum und Gemeinschaft" (1978). Otrzymał m.in. Hanzeatycką Nagrodę Goethego (1973), Nagrodę Georga Büchnera (1975), Nagrodę Franza Nabla (1977), Medal Bubera-Rosenzweiga (1979), Nagrodę Pokojową Księgarzy Niemieckich (1983).
Jego synem jest Dan Sperber.

</doc>
<doc id="2475683" url="https://pl.wikipedia.org/wiki?curid=2475683" title="Kościół św. Andrzeja Boboli w Babicach">
Kościół św. Andrzeja Boboli w Babicach

Kościół św. Andrzeja Boboli w Babicach – rzymskokatolicki kościół w Babicach, wzniesiony jako prawosławna cerkiew w latach 80. XIX wieku. W rękach parafii katolickiej pozostaje od 1947.
Historia.
Z 1589 pochodzi wzmianka o posiadaniu w Babicach ziemi przez duchownego prawosławnego. W 1670 wzniesiono w miejscowości drewnianą cerkiew Narodzenia Najświętszej Maryi Panny, która była już świątynią unicką. W 1842 świątynia ta przeszła w ręce Rosyjskiego Kościoła Prawosławnego. Dwadzieścia cztery lata później opracowany został projekt nowej świątyni tego wyznania, mający funkcjonować równocześnie ze starszą cerkwią. Obiekt wzniesiono najprawdopodobniej w latach 80. XIX wieku z fundacji parafian oraz Zamoyskich. 
Parafia prawosławna użytkowała świątynię do 1947, gdy budynek został rekoncyliowany na kościół parafialny, filię parafii w Łukowej. W 1971 dokonano remontu polichromii w obiekcie, zaś w 1975 – przebudowy wieży.
Architektura.
Świątynia wzniesiona jest z cegły i otynkowana, trójdzielna z przedsionkiem, nawą i prezbiterium. Nad przedsionkiem wznosi się zwieńczona iglicą i krzyżem wieża, nad nawą – cebulasta kopuła z latarnią i krzyżem; mniejsza tego typu konstrukcja została usytuowana nad prezbiterium. Okna i drzwi budynku są zakończone półkoliście, okna otaczają półkolumny.
Wyposażenie.
Wyposażenie kościoła w większości nie jest zabytkowe. Ołtarz główny został wykonany z fragmentów pierwotnego ikonostasu. Kilkanaście ikon pochodzących ze świątyni trafiło do cerkwi w Tarnogrodzie.
Otoczenie.
Za prezbiterium dawnej cerkwi znajdują się dwa nagrobki z nieczytelnymi inskrypcjami, ślad po cmentarzu przy świątyni. Poza tym w Babicach znajdują się dwa inne cmentarze prawosławne: starszy, pierwotnie unicki, założony w 1825, nieczynny i zdewastowany oraz nowy, założony w 1912, czynny.

</doc>
<doc id="2475684" url="https://pl.wikipedia.org/wiki?curid=2475684" title="Jean-Michel Larqué">
Jean-Michel Larqué

Jean-Michel Larqué (ur. 8 września 1947 w Bizanos) – piłkarz francuski grający na pozycji pomocnika. W swojej karierze rozegrał 14 meczów w reprezentacji Francji, w których strzelił 2 gole.
Kariera klubowa.
Swoją karierę piłkarską Larqué rozpoczął w klubie JAB Pau. W 1965 roku przeszedł do AS Saint-Étienne. W 1966 roku awansował do kadry pierwszej drużyny Saint-Étienne. W sezonie 1965/1966 zadebiutował w jego barwach w pierwszej lidze francuskiej. W Saint-Étienne grał do 1977 roku. Wraz z Saint-Étienne siedmiokrotnie wywalczył tytuł mistrza Francji w latach 1967, 1968, 1969, 1970, 1974, 1975 i 1976, co stanowi rekord ligi francuskiej (wraz z Hervém Revellim, Sidneyem Govou, Grégorym Coupetem i Juninho Pernambucano). Czterokrotnie zdobywał Puchar Francji (1968, 1970, 1975 i 1977) i dwukrotnie Superpuchar (1967 i 1969). W 1976 roku wystąpił w przegranym 0:1 finale Pucharu Mistrzów z Bayernem Monachium.
W 1977 roku Larqué odszedł z Saint-Étienne do Paris Saint-Germain, w którym spędził dwa lata. W 1980 roku został zawodnikiem innego paryskiego klubu, RC Paris. Grał w nim do końca swojej kariery, czyli do 1982 roku.
Kariera reprezentacyjna.
W reprezentacji Francji Larqué zadebiutował 10 września 1969 roku w wygranym 3:1 meczu eliminacji do MŚ 1970 z Norwegią. W swojej karierze grał też na Igrzyskach Olimpijskich w Meksyku, w eliminacjach do MŚ 1970 i Euro 76. Od 1969 do 1976 roku rozegrał w kadrze narodowej 14 meczów i zdobył w nich 2 bramki.
Kariera trenerska.
W swojej karierze trenerskiej Larqué krótko był grającym trenerem. Prowadził Paris Saint-Germain i RC Paris.

</doc>
<doc id="2475685" url="https://pl.wikipedia.org/wiki?curid=2475685" title="Jean-Michel Larque">
Jean-Michel Larque



</doc>
<doc id="2475688" url="https://pl.wikipedia.org/wiki?curid=2475688" title="Philippe Breton">
Philippe Breton

Philippe Jean Louis Breton (ur. 14 listopada 1936 w Rouen, zm. 29 kwietnia 2020 w Paryżu) – francuski duchowny katolicki, biskup Aire i Dax w latach 2002-2012.
Życiorys.
Święcenia kapłańskie otrzymał 22 grudnia 1966 i został inkardynowany do archidiecezji paryskiej. W latach 1967-1987 pracował w szkołach w Neuilly-sur-Seine i w Paryżu. W 1987 został proboszczem jednej z paryskich parafii, zaś pięć lat później powierzono mu funkcję dyrektora diecezjalnego wydziału ds. edukacji katolickiej. W 1997 otrzymał nominację na proboszcza paryskiej parafii św. Honoriusza.
18 czerwca 2002 papież Jan Paweł II mianował go ordynariuszem diecezji Aire i Dax. Sakry biskupiej udzielił mu 29 września 2002 kardynał Jean-Marie Lustiger.
24 stycznia 2012 papież przyjął jego rezygnację z urzędu, złożoną ze względu na wiek.

</doc>
<doc id="2475689" url="https://pl.wikipedia.org/wiki?curid=2475689" title="ECAT">
ECAT

Energy Catalyzer (ECAT) – urządzenie zbudowane przez wynalazcę Andrea Rossi przy pomocy zespołu kierowanego przez Sergio Focardi. Według twórców, ma działać na zasadzie zimnej fuzji niklu i wodoru z wytworzeniem miedzi, z wydzieleniem energii cieplnej zamienianej następnie opcjonalnie na energię elektryczną.
Urządzenie było kilkukrotnie demonstrowane publiczności, jednak twórcy nie zezwalają na niezależne badania.
Od listopada 2011 firma wynalazcy prowadzi zapisy na zakup urządzeń 1 MW – 30 lat działania, które jak twierdzi, mają być gotowe w latach 2012–2013.
25 sierpnia 2015 urządzenie uzyskało patent od Biura Patentów i Znaków Towarowych USA.
Oceny niezależnych ekspertów.
Artykuł Rossi i Focardi opisujący działanie urządzenia nie został zaakceptowany do druku przez recenzowane czasopisma naukowe.
Ostatecznie publikowano go na blogu "Journal of Nuclear Physics. Nuclear experiments blog", w którym S. Focardi jest członkiem rady doradczej.
Według PhysOrg eksperymenty przeprowadzone od stycznia do kwietnia 2011 były błędne i nie pokazują faktycznego dowodu na zimną fuzję. Twórcy nie zezwolili na dodatkowe pomiary.
Dnia 20 maja 2013 roku grupa niezależnych ekspertów opublikowała w archiwum arXiv raport o przeprowadzonych przez nich dwóch testach reaktorów E-Cat HT oraz E-Cat HT2 trwających odpowiednio 96 i 116 godzin. Przeprowadzone pomiary wykazały produkcję energii cieplnej w ilości wykraczającej co najmniej jeden rząd wielkości poza możliwości jakichkolwiek znanych chemicznych źródeł energii.

</doc>
<doc id="2475691" url="https://pl.wikipedia.org/wiki?curid=2475691" title="Vatran Auraio">
Vatran Auraio

Vatran Auraio – powieść fantastyczna Marka S. Huberatha wydana w lutym 2011 nakładem Wydawnictwa Literackiego, zilustrowana przez Martę Blachurę.
Fabuła.
Akcja książki toczy się na bliżej nieokreślonej, niegościnnej planecie. Małą społecznością ludzi, zamieszkujących rozległą dolinę otoczoną niebezpiecznymi i niezdatnymi do zamieszkania górami, opiekuje się Ajfrid, tytułowy "auraio", Płomienisty Orzeł. Odpowiada on za zachowanie i przekazanie degradującej się wiedzy pozostawionej przez przodków, którzy, zgodnie z podaniem, przybyli z kosmosu.
Społeczeństwo doliny podzielone jest na rodzaj kast, związanych z wiekiem – ze względu na ściśle kontrolowany rozród, odbywający się raz na każdy cykl życiowy, regulowany okresami hibernacji ludzi, mieszkańcy tworzą ściśle określone grupy równolatków.
Powieść obejmuje okres jednej przerwy w śnie hibernacyjnym (tzw. "medinocelj"), w trakcie którego auraio obserwuje odejście najstarszego pokolenia, nadzoruje zrytualizowany rozród, drastycznie odmienny od tradycyjnego dla gatunku ludzkiego, a następnie dogląda rozwoju społeczności. Jednocześnie przyjmuje do swej siedziby Alicę, którą uczyni "auraicą" i zmaga się z jej zaburzeniami psychicznymi.
Także w trakcie tego "medinocelja" następuje wyczekiwana od dawna wizyta ludzi z innych planet, nie przynosi ona jednak społeczności doliny żadnych korzyści.
Wydanie.
Książka, prócz tytułowej powieści, zawiera także dwa opowiadania opublikowane już wcześniej, osadzone w tej samej rzeczywistości chociaż na innych planetach: "Spokojne, słoneczne miejsce lęgowe" i "Maika Ivanna".
Nagrody.
Powieść była nominowana do Nagrody Zajdla za 2010 rok oraz otrzymała srebrne wyróżnienie w edycji 2011 Nagrody literackiej im. Jerzego Żuławskiego.

</doc>
<doc id="2475692" url="https://pl.wikipedia.org/wiki?curid=2475692" title="Jerzy Dowgird">
Jerzy Dowgird

Jerzy Dowgird (ur. 7 grudnia 1917 w Charkowie, zm. 19 października 2003) – polski koszykarz i trener koszykówki. Mistrz Polski jako zawodnik i trener.
Życiorys.
Okres dwudziestolecia międzywojennego spędził na Litwie. Uczęszczał do Gimnazjum im. Adama Mickiewicza w Kownie, grał w koszykówkę w klubie Sparta Kowno. W 1940 zamieszkał w Wilnie. Był żołnierzem Armii Krajowej. Po zakończeniu II wojny światowej przeniósł się do Łodzi. Był zawodnikiem YMCA Łódź, z którym sięgnął po mistrzostwo Polski w pierwszym, historycznym sezonie ligowym (1947/1948), a następnie wicemistrzostwo Polski (1949). W latach 1947-1949 wystąpił 17 razy w reprezentacji Polski, m.in. w mistrzostwach Europy w 1947, w których zajął z drużyną 6 miejsce (w siedmiu spotkaniach zdobył 36 punktów).
Następnie został grającym trenerem zespołu Spójnia Łódź. Zdobył z nim dwukrotnie mistrzostwo Polski (1950, 1952) oraz brązowy medal mistrzostw Polski (1951). Prowadził tę drużynę jeszcze przez kolejne dwa sezony. W sezonie 1960/1961 prowadził w II rundzie I ligi Społem Łódź.
Przed śmiercią mieszkał w Piasecznie.
Brat Adama Dowgirda.

</doc>
<doc id="2475696" url="https://pl.wikipedia.org/wiki?curid=2475696" title="Benoît Rivière">
Benoît Rivière

Benoît Marie Pascal Rivière (ur. 14 września 1954 w Brive-la-Gaillarde) – francuski duchowny katolicki, biskup Autun od 2006.
Życiorys.
W 1979 wstąpił do Monastycznych Wspólnot Jerozolimskich i rozpoczął studia filozoficzne w Aix-en-Provence. W 1983 opuścił zgromadzenie i kontynuował studia jako alumn archidiecezji Marsylii.
Święcenia kapłańskie otrzymał 18 września 1983. Był m.in. wikariuszem biskupim odpowiedzialnym za duszpasterstwo młodzieży (1995-2000) oraz koordynatorem diecezjalnym kapelanów licealnych (1996-2000).
Episkopat.
14 grudnia 2000 papież Jan Paweł II mianował go biskupem pomocniczym diecezji Marsylii, ze stolicą tytularną "Aquae Albae in Mauretania". Sakry biskupiej udzielił mu 18 lutego 2001 ówczesny arcybiskup Marsylii – kardynał Bernard Panafieu.
8 kwietnia 2006 został biskupem ordynariuszem diecezji Autun.

</doc>
<doc id="2475697" url="https://pl.wikipedia.org/wiki?curid=2475697" title="Koelle">
Koelle

Osoby:
Zobacz też:

</doc>
<doc id="2475700" url="https://pl.wikipedia.org/wiki?curid=2475700" title="Irena Weissowa">
Irena Weissowa

Irena Weissowa pseud. „Aneri”, urodzona Silberberg (ur. 1 października 1888 w Łodzi, zm. 20 marca 1981 w Krakowie) – malarka, małżonka malarza Wojciecha Weissa.
Studia malarskie i rzeźbiarskie rozpoczęła w Szkole Sztuk Pięknych w Warszawie u Konrada Krzyżanowskiego, Karola Tichego i Xawerego Dunikowskiego.
W latach 1905-1906 studiowała w Monachium u Simona Hollósyego. Kontynuowała studia prywatnie w Krakowie u Wojciecha Weissa. Poślubiła go w roku 1908. Przybrała pseudonim „Aneri” stanowiący anagram imienia Irena. Często odwiedzała dom letniskowy męża w Kalwarii Zebrzydowskiej. W okresie I wojny światowej studiowała w Kunstgewerbeschule (Szkoła Rzemiosła Artystycznego) w Wiedniu.
Malowała głównie krajobrazy i martwe natury z kwiatami. Projektowała także witraże i mozaiki. Uczestniczyła w wystawach Towarzystwa Artystów Polskich „Sztuka”.
Pochowana została w grobowcu rodzinnym Weissów w Zebrzydowicach.

</doc>
<doc id="2475701" url="https://pl.wikipedia.org/wiki?curid=2475701" title="Aneri">
Aneri



</doc>
<doc id="2475703" url="https://pl.wikipedia.org/wiki?curid=2475703" title="Iberworld">
Iberworld



</doc>
<doc id="2475705" url="https://pl.wikipedia.org/wiki?curid=2475705" title="The Amazing Spider-Man (film)">
The Amazing Spider-Man (film)



</doc>
<doc id="2475706" url="https://pl.wikipedia.org/wiki?curid=2475706" title="Orzesznik nagi">
Orzesznik nagi

Orzesznik nagi, orzesznik gładki ("Carya glabra" (Mill.) Sweet) – gatunek drzewa należącego do rodziny orzechowatych. Występuje naturalnie w Ameryce Północnej od prowincji Ontario w Kanadzie po wschodni Teksas w Stanach Zjednoczonych. 

</doc>
<doc id="2475710" url="https://pl.wikipedia.org/wiki?curid=2475710" title="Poradnictwo">
Poradnictwo

Poradnictwo – działanie, którego celem jest tworzenie warunków do podjęcia przez klienta samodzielnej próby rozwiązania swojego problemu.
Działalność poradnicza obejmuje udzielanie wskazówek, przedstawianie różnych opcji wyboru i postępowania. Poradnictwo może być realizowane dyrektywnie, przedstawiając klientowi systemu wsparcia konkretne rozwiązania i wytyczne do wykonania. Inny model opiera się na wspieraniu klienta w samodzielnym decydowaniu oraz poszukiwania rozwiązania jego problemu, gdzie osoba udzielająca poradnictwa ogranicza się do wspierania w poszukiwaniu rozwiązania danego problemu.
Jak podkreśla to literatura przedmiotu, profesjonalne poradnictwo winno opierać się na przekonaniu i je promować, że „każdy człowiek może być sprawcą własnej ewolucji i zmian rzeczywistości”.
Można wyróżnić wiele rodzajów poradnictwa, m.in.:

</doc>
<doc id="2475711" url="https://pl.wikipedia.org/wiki?curid=2475711" title="Port lotniczy Skellefteå">
Port lotniczy Skellefteå

Port lotniczy Skellefteå (IATA: SFT, ICAO: ESNS) – lotnisko położone około 17 kilometrów od szwedzkiego Skellefteå, w regionie Västerbotten. Jest piątym co do wielkości w północnej części Szwecji (Norrland).

</doc>
<doc id="2475717" url="https://pl.wikipedia.org/wiki?curid=2475717" title="Koeln">
Koeln



</doc>
<doc id="2475721" url="https://pl.wikipedia.org/wiki?curid=2475721" title="Katalog zasobów">
Katalog zasobów

Katalog zasobów – metoda terapeutyczna, polegająca na sporządzeniu przez klienta systemu wsparcia społecznego (np. asystenta rodziny, pracownika socjalnego) listy mocnych stron, cech osobowości, pozytywnych i lubianych zachowań - na przykład swojego partnera w związku, a także sposobów spędzania wolnego czasu.
Metoda ta pozwala spojrzeć np. na swój związek w sposób pozytywny, odwołać się do pozytywnych przeżyć i wzmocnić w dążeniu do pozytywnych zmian.

</doc>
<doc id="2475722" url="https://pl.wikipedia.org/wiki?curid=2475722" title="Przełęcz Obidza">
Przełęcz Obidza

Przełęcz Obidza (938 m) – rozległa przełęcz w głównym grzbiecie Pasma Radziejowej w Beskidzie Sądeckim. Znajduje się pomiędzy Małym Rogaczem (1162 m) a zupełnie niepozornym wierzchołkiem grzbietu o wysokości 943 m. Jest to więc przełęcz bardzo płytka. Znajduje się na obrzeżach lasu. Północno-wschodnie stoki spod przełęczy opadają do doliny potoku Czercz, południowe do doliny Białej Wody, która tutaj pod przełęczą ma swoje źródło. Las zasłania widoki na północną stronę. Południowe rejony przełęczy jednak stanowią trawiaste obszary Polany Litawcowej. Dzięki temu stanowią one dobry punkt widokowy. Rozciąga się stąd panorama widokowa na Pieniny i Tatry. Przez przełęcz, wzdłuż granicy lasu prowadzą dwa szlaki turystyczne. Nieco powyżej przełęczy (na zboczach Małego Rogacza) rozdzielają się. Jest tutaj rozrośnięty buk z kapliczką i tabliczkami szlaków turystycznych.

</doc>
<doc id="2475724" url="https://pl.wikipedia.org/wiki?curid=2475724" title="Coeln">
Coeln



</doc>
<doc id="2475726" url="https://pl.wikipedia.org/wiki?curid=2475726" title="Żelazna Dama (film)">
Żelazna Dama (film)

Żelazna Dama (ang. "The Iron Lady") − brytyjski dramat biograficzny z 2011 roku w reżyserii Phyllidy Lloyd, przedstawiający dojście do władzy oraz rządy Margaret Thatcher, trzykrotnej premier Wielkiej Brytanii. W roli głównej wystąpiła nagrodzona Oscarem Meryl Streep.
Produkcja.
Produkcja filmu rozpoczęła się 3 stycznia 2011 roku i trwała do 14 sierpnia tamtego roku. Same zdjęcia kręcono w dniach 7 lutego-20 marca 2011 w Londynie (m.in. Battersea Park, Old Royal Naval College w Greenwich, Eaton Square w dzielnicy Belgravia, Finsbury Town Hall). W Manchesterze powstały sceny przedstawiające wnętrza pałacu Westminsterskiego, nakręcone w tamtejszym ratuszu.
Przygotowując się do roli, aktorka Meryl Streep wzięła udział w posiedzeniu Izby Gmin, gdzie podpatrywała deputowanych i ich zachowania.

</doc>
<doc id="2475727" url="https://pl.wikipedia.org/wiki?curid=2475727" title="Orzesznik drobnoowockowy">
Orzesznik drobnoowockowy

Orzesznik drobnoowockowy, orzesznik czerwony, hikora czerwona ("Carya ovalis" (Wangenh.) Sarg.) – gatunek drzewa należącego do rodziny orzechowatych. Występuje naturalnie w Ameryce Północnej od Massachusetts po Missouri w Stanach Zjednoczonych.

</doc>
<doc id="2475728" url="https://pl.wikipedia.org/wiki?curid=2475728" title="Estadio Excélsior">
Estadio Excélsior

Estadio Excélsior – stadion piłkarski w Puerto Cortés, w Hondurasie. Został otwarty w 1960 roku. Może pomieścić 10 000 widzów. Swoje spotkania rozgrywa na nim drużyna Platense Puerto Cortés.

</doc>
<doc id="2475733" url="https://pl.wikipedia.org/wiki?curid=2475733" title="Anna Ejsmont">
Anna Ejsmont

Anna Ejsmont, z d. Walczakiewicz (ur. 21 lutego 1971 w Szczecinie) – polska piłkarka ręczna, wielokrotna mistrzyni i reprezentantka Polski, czołowa zawodniczka światowej piłki ręcznej lat 90, grająca na środku rozegrania. Mistrzyni Polski, Hiszpanii i Słowenii.
Życiorys.
Kariera klubowa.
Była wychowanką klubu Pogoń Szczecin, z którym sięgnęła po swoje pierwsze medale mistrzostw Polski – srebrne (1989 i 1990) i złoty (1991). Od 1991 występowała w zespole Start Elbląg, zdobywając z nim kolejne dwa mistrzostwa Polski (1992 i 1994) oraz brązowy medal mistrzostw Polski (1993). Następnie reprezentowała barwy Montexu Lublin, zdobywając cztery razy z rzędu mistrzostwo Polski (1995–1998). W 1998 wyjechała do Hiszpanii, gdzie grała w klubach Ferrobus Mislata Tortajada (1998–2004) i Cementos la Union-Ribarroja (2004–2008), z przerwą wiosną 2005, kiedy to występowała w słoweńskim RK Krim, zdobywając z nim mistrzostwo Słowenii. W 2006 i 2007 została mistrzynią Hiszpanii. W 2008 zakończyła karierę, ale w 2010 niepodziewanie podjęła grę w II-ligowym Vfl Wolfsburg i występowała w nim do 2012.
Kariera reprezentacyjna.
W reprezentacji Polski debiutowała 23 października 1991 w towarzyskim spotkaniu z Austrią. Dwukrotnie wystąpiła w mistrzostwach świata (1993 – 10 miejsce, 1999 – 11 miejsce) i również dwukrotnie w mistrzostwach Europy (1996 – 11 miejsce, 1998 – 5 miejsce). Ostatni raz wystąpiła w tej drużynie w meczu eliminacji mistrzostw Europy 2000 – 14 kwietnia 2000 z Ukrainą. Łącznie w biało-czerwonych barwach wystąpiła 151 razy, zdobywając 543 bramki.
Nagrody.
W 1996 wybrana została najlepszą zawodniczką województwa lubelskiego w plebiscycie „Kuriera Lubelskiego”, a w 1998 zajęła szóste miejsce w plebiscycie czytelników magazynu „World Handball” na najlepszą zawodniczkę świata.

</doc>
<doc id="2475735" url="https://pl.wikipedia.org/wiki?curid=2475735" title="Fleury Di Nallo">
Fleury Di Nallo

Fleury Di Nallo (ur. 20 kwietnia 1943 w Lyonie) – piłkarz francuski grający na pozycji napastnika. W swojej karierze rozegrał 10 meczów w reprezentacji Francji, w których strzelił 8 goli.
Kariera klubowa.
Swoją karierę piłkarską Di Nallo rozpoczął w klubie Olympique Lyon. W 1960 roku awansował do kadry pierwszej drużyny Lyonu. 20 sierpnia 1960 zadebiutował w jego barwach w pierwszej lidze francuskiej w przegranym 0:2 wyjazdowym meczu ze Stade de Reims. Od sezonu 1961/1962 był podstawowym zawodnikiem Lyonu. Swój pierwszy sukces z tym klubem osiągnął w sezonie 1963/1964, w którym zdobył Puchar Francji. Po ten puchar sięgał również w sezonach 1966/1967 oraz 1972/1973. W Lyonie grał do końca 1974 roku. W klubie tym rozegrał 413 ligowych meczów, w których strzelił 182 gole.
Na początku 1975 roku Di Nallo odszedł z Lyonu do podparyskiego klubu Red Star 93. Latem tamtego roku ponownie zmienił klub i został zawodnikiem Montpellier HSC. Po sezonie 1976/1977 zakończył w nim swoją karierę.
Kariera reprezentacyjna.
W reprezentacji Francji Di Nallo zadebiutował 11 listopada 1962 w przegranym 2:3 towarzyskim meczu z Węgrami. W swojej karierze grał w eliminacjach do Euro 64, Euro 68 i Euro 72. Od 1962 do 1971 roku rozegrał w kadrze narodowej 10 meczów i zdobył w nich 8 bramek.

</doc>
<doc id="2475736" url="https://pl.wikipedia.org/wiki?curid=2475736" title="Zábeštní Lhota">
Zábeštní Lhota

Zábeštní Lhota – gmina w Czechach, w kraju ołomunieckim, w powiecie Przerów. W 2022 roku liczyła 176 mieszkańców.

</doc>
<doc id="2475738" url="https://pl.wikipedia.org/wiki?curid=2475738" title="Aleksy Stanisław Reklewski">
Aleksy Stanisław Reklewski

Aleksy Stanisław Reklewski herbu Gozdawa, syn Zygmunta de Rekle Reklewskiego i Salomei Włockiej (zm. przed 13 lutego 1771 roku) – pisarz grodzki sądecki w latach 1738-1776, wojski sądecki od 1748 roku, deputat z województwa krakowskiego na Trybunał Skarbowy Koronny, konsyliarz konfederacji barskiej województwa krakowskiego. Żonaty z Elżbietą Lipską herbu Drużyna. Dzieci: Wojciech, Michał Tomasz i Justyna. Właściciel Krużlowej Niżnej i Zabełcza.

</doc>
<doc id="2475742" url="https://pl.wikipedia.org/wiki?curid=2475742" title="Jülich (ujednoznacznienie)">
Jülich (ujednoznacznienie)

Niemcy:
Osoby:
Inne:
Zobacz też:

</doc>
<doc id="2475743" url="https://pl.wikipedia.org/wiki?curid=2475743" title="Jan Barszczewski (powstaniec)">
Jan Barszczewski (powstaniec)

Jan Mariusz Barszczewski ps. "Janek", "Duży Janek", "Czarny Janek", "Ślepowron" (ur. 7 lutego 1921 w Warszawie, zm. 11 sierpnia 1944 tamże) – oficer Armii Krajowej, żołnierz oddziałów na Żoliborzu, a następnie Oddziału Dywersyjnego „Kolegium A”. Zginął w trakcie walk na Woli.
Życiorys.
Syn Tadeusza i Marii Wyszomirskiej. Był absolwentem Gimnazjum im. A. Mickiewicza w Warszawie oraz harcerzem III Warszawskiej Drużyny Harcerskiej im. ks. Józefa Poniatowskiego. W konspiracji od 1940, podjął działalność w odtwarzaniu konspiracyjnych struktur III Warszawskiej Drużyny Harcerskiej, występującej jako Hufiec „Trzy Krzyże”, pod kierunkiem Stanisława Broniewskiego „Michał Howerla”. W 1940 dowodził zastępem w drużynie. W 1942 lub 1943 został skierowany na kurs Szkoły Podchorążych Rezerwy Piechoty „Agrikola”, który ukończył w stopniu kaprala podchorążego. Tam został zwerbowany przez instruktora szkoły rtm. Adama Rzeszotarskiego „Junosza” do oddziałów Obwodu Żoliborz ZWZ-AK. Tam wszedł w skład plutonu 225 Rejonu 2 Marymont Obwodu Żoliborz.
28 kwietnia 1943 uczestniczył w akcji dywersyjnej na rzecz wsparcia powstania w getcie warszawskim. Na rozkaz dowódcy obwodu ppłk. Mieczysława Niedzielskiego „Żywiciel”, brał udział w ataku na posterunek SS na rogu ul.Konwiktorskiej i Zakroczymskiej. W czasie akcji zabito trzech esesmanów.
Służył w plutonie 230 w 9 kompanii dywersyjnej. W 1943 wszedł w skład plutonu żoliborskiego oddziału Oddziału Dyspozycyjnego Kedywu Okręgu Warszawskiego „Kolegium A” dowodzonego przez por. Stanisława Sosabowskiego „Stasinek”. Uczestniczył w akcjach bojowych, m.in. 8 kwietnia 1944 dowodził akcją likwidacyjną Hansa Henninga vel Johanna Höniga dyrektora Zakładu Oczyszczania Miasta, współpracownika Gestapo, 15 czerwca 1944 dowodził patrolem, który zaatakował samochód Gestapo przy ul. Krasińskiego. W trakcie akcji zabito 2 oficerów Gestapo. 27 czerwca 1944 dowodził nieudaną akcją ataku wraz z Oddziałem Specjalnym „Jelsk” na załogę strażnicy Schutzpolizei z Zaborowa. W trakcie starcia został ranny. 
W trakcie powstania warszawskiego walczył na Woli od 2 sierpnia w składzie Zgrupowania „Radosław”. Zginął 11 sierpnia na Stawkach. Został awansowany do stopnia podporucznika czasu wojny. Był odznaczony Krzyżem Virtuti Militari i Krzyżem Walecznych.

</doc>
<doc id="2475747" url="https://pl.wikipedia.org/wiki?curid=2475747" title="Estadio Caliente">
Estadio Caliente

Estadio Caliente – stadion piłkarski w Tijuanie, w Meksyku. Został otwarty w 2007 roku. Może pomieścić 33 333 widzów. Swoje spotkania rozgrywa na nim Club Tijuana. Na stadionie rozegrano także wszystkie spotkania Mistrzostw CONCACAF U-17 w 2009 roku.

</doc>
<doc id="2475748" url="https://pl.wikipedia.org/wiki?curid=2475748" title="Franciszek Ignacy Zalewski">
Franciszek Ignacy Zalewski

Franciszek Ignacy Zalewski (Zaleski) herbu Lubicz – podstoli podlaski w 1784 roku, skarbnik podlaski w latach 1761-1771, miecznik podlaski w latach 1783-1784, wojski mniejszy podlaski w latach 1771–1783, konsyliarz ziemi mielnickiej w konfederacji barskiej w 1769 roku.

</doc>
<doc id="2475749" url="https://pl.wikipedia.org/wiki?curid=2475749" title="Komplementowanie">
Komplementowanie

Komplementowanie – zadaniem tej metody jest wydobywanie, wzmacnianie oraz rozszerzenie zdolności współpracy osoby korzystające z systemu wsparcia z profesjonalistami. Polega na podkreślaniu i zwiększaniu poczucia własnej wartości przez wskazywanie jego mocnych stron, opisów zasobów jego i jego rodziny. 
Krasiejko opisuje katalog zasobów klientów, które należy uwidaczniać komplementowaniem:

</doc>
<doc id="2475750" url="https://pl.wikipedia.org/wiki?curid=2475750" title="Friedrich Lorenz">
Friedrich Lorenz

Friedrich Lorenz OMI (ur. 10 czerwca 1897 w Klein Freden, zm. 13 listopada 1944 w Halle) – niemiecki duchowny rzymskokatolicki, oblat, przeciwnik narodowego socjalizmu. Jest męczennikiem szczecińskim, który w ramach akcji Fall Stettin wymierzonej w Kościół katolicki, został aresztowany i na podstawie wyroku hitlerowskiego sądu wojennego skazany na karę śmierci przez zgilotynowanie.
Życiorys.
Młodość.
Urodził się w Dolnej Saksonii, jego ojciec był listonoszem. W 1902 rodzina przeniosła się do Holdesheim w pobliżu parafii św. Bernarda, gdzie spotkał się z misjonarzami oblatami i służył tam jako ministrant.
Kapłaństwo.
W latach 1911-16 uczył się w niższym seminarium św. Karola prowadzonym przez księży misjonarzy oblatów w holenderskiej części Limburgii, które ukończył pomimo początkowych trudności. Jego dobre oceny w zachowaniu się, ponadto pilność i porządek przyczyniły się do tego, że w sierpniu 1916 został przyjęty do nowicjatu u oblatów, wówczas w klasztorze Najświętszej Marii Panny z Engelportu. Miesiąc później musiał opuścić w klasztor z powodu jego powołanie do armii Cesarstwa Niemieckiego. Jako starszy szeregowy, a później podoficer walczył w pierwszej wojnie światowej na froncie zachodnim pod Sommą i Verdun, dwukrotnie będąc rannym. Z powodu swojego męstwa został odznaczony Krzyżem Żelaznym II klasy. 
Po wojnie powrócił do klasztoru, w którym 25 lipca 1920 złożył pierwsze śluby zakonne, a 25 lipca 1923 śluby wieczyste. 6 lipca 1924 przyjął święcenia kapłańskie z rąk biskupa Josepha Damiana Schmitt - ordynariusza diecezji fuldzkiej. Jego pierwszym zadaniem był udział w misjach ludowych. Wkrótce okazało się, że wygłaszanie kazań nie jest dla niego łatwą profesją. Został przeniesiony do Szczecina, do diaspory, w której katolicy byli w zdecydowanej mniejszości. 
1 września 1939 został ponownie zmobilizowany do Wehrmachtu i skierowany do dywizji piechoty jako kapelan wojskowy. Podczas kampanii wrześniowej wykazał się ofiarnością i męstwem w pracy duszpasterskiej i niesieniu pomocy duchowej żołnierzom na pierwszej linii frontu, za co został ponownie odznaczony Krzyżem Żelaznym. Wśród żołnierzy uchodził za fanatycznego pacyfistę.
Podczas swojej służby dysponował informacją o represjach ze strony nazistów, a skierowanych przeciwko polskim duchownym rzymskokatolickim. Nie wahał się i ostrzegał polskich księży przed prześladowaniami i aresztowaniami dokonywanymi przez SS i gestapo.
Aresztowanie i męczeńska śmierć.
Po kampanii wrześniowej wrócił do Szczecina. W nocy z 4 na 5 lutego 1943 został aresztowany wraz z 40 katolikami, w tym z jedenastoma duchownymi rzymskokatolickimi m.in. ks. Leonhardem Bergerem, ks. Albertem Hirschem, błogosławionym ks. Karolem Lampertem, ks. Herbertem Simoleitem i ks. drem Alfonsem Marią Wachsmannem. Był to skutek prowokacji gestapo skierowanej przeciwko szczecińskim katolikom w ramach akcji Fall Stettin.
Przed sądem trzej szczecińscy duszpasterze usłyszeli trzy zarzuty: słuchanie wrogiej propagandy przez radio, rozkład moralny i sprzyjanie wrogowi. 13 listopada 1944 o godzinie 16 ojciec Friedrich Lorenz OMI został ścięty w Halle, na mocy wyroku sądu wojennego (niem. "Reichskriegsgericht") w Torgau z dnia 28 lipca 1944. Jego ciało spalono, a urnę z prochami 3 listopada 1947 umieszczono na klasztornym cmentarzu w Hünfelder.
Pamięć.
W krypcie katedry św. Jadwigi Śląskiej w Berlinie-Mitte znajduje się tablica pamiątkowa ku jego czci

</doc>
<doc id="2475754" url="https://pl.wikipedia.org/wiki?curid=2475754" title="Wołodymyr Wjatrowycz">
Wołodymyr Wjatrowycz

Wołodymyr Mychajłowycz Wjatrowycz (ukr. Володимир Михайлович В'ятрович; ur. 7 czerwca 1977 we Lwowie) – ukraiński historyk i polityk. Kandydat nauk, specjalizujący się w badaniach ukraińskiego ruchu niepodległościowego. W latach 2014–2019 prezes Ukraińskiego Instytutu Pamięci Narodowej. Deputowany do Rady Najwyższej Ukrainy IX kadencji.
Wołodymyr Wjatrowycz jest postrzegany jako postać kontrowersyjna zarówno na Ukrainie, jak i za granicą. Oskarżano go o wybielanie historii Ukrainy, marginalizowanie lub ignorowanie faktów świadczących o zaangażowaniu ukraińskich nacjonalistów w ludobójstwo na ludności polskiej i żydowskiej, a także współpracę z niemieckimi okupantami w czasie II wojny światowej oraz promowanie praw ograniczających wolność słowa i swobodę badań naukowych.
Życiorys.
W latach 1994–1999 studiował na Wydziale Historycznym Uniwersytetu Lwowskiego. Od listopada 2002 do marca 2008 był dyrektorem Centrum Badań Ruchu Wyzwoleńczego we Lwowie, następnie został szefem rady naukowej tej instytucji. W latach 2008–2010 dyrektor Archiwum Służby Bezpieczeństwa Ukrainy. Od października 2009 członek rady nadzorczej Muzeum Pamięci Narodowej „Więzienie przy Łąckiego” we Lwowie. W latach 2010–2011 pracował w Ukraińskim Instytucie Naukowym Uniwersytetu Harvarda. W latach 2014–2019 prezes Ukraińskiego Instytutu Pamięci Narodowej.
W wyborach parlamentarnych w 2019 z ramienia Europejskiej Solidarności bez powodzenia ubiegał się o mandat deputowanego do Rady Najwyższej Ukrainy. Kilka miesięcy później zastąpił w Radzie Najwyższej Irynę Łucenko, która zrzekła się mandatu (Wjatrowycz został zaprzysiężony 3 grudnia 2019).
Krytyka.
Wołodymyr Wjatrowycz został uznany przez Pera Andersa Rudlinga i Grzegorza Motykę za jednego z czołowych realizatorów ukraińskiej polityki historycznej i apologetę OUN i UPA.
Jego książka o rajdach UPA w Czechosłowacji zdobyła uznanie za opisanie mało znanego fragmentu historii. Jego inna publikacja pt. „Ставлення ОУН до євреїв: формування позиції на тлі катастрофи” („Stosunek OUN do Żydów: formowanie stanowiska na tle katastrofy”) została skrytykowana przez Johna-Paula Himkę, Tarasa Kuryło, Pera Andersa Rudlinga i Grzegorza Rossolińskiego-Liebe. Krytycy uznali książkę za próbę zaprzeczenia zbrodni OUN na Żydach i odrzucenia oskarżeń o antysemityzm tej organizacji. W opinii Kuryły i Himki praca ta w niewielkim tylko stopniu przyczyniła się do poznania historii, natomiast w dużym stopniu do jej wypaczenia. Jednak, jak uznano, zawiera ona ciekawy materiał, który może stać się podstawą do dalszych dyskusji nad stosunkiem OUN i UPA do Żydów.
W książce „Друга польсько-українська війна. 1942–1947” („Druga wojna polsko-ukraińska 1942–1947”) W. Wjatrowycz zaprezentował swoją interpretację polsko-ukraińskiego konfliktu w latach 1939–1947, w tym rzezi wołyńskiej i czystki etnicznej w Małopolsce Wschodniej. Książka spotkała się z krytyką historyków: Ihora Iljuszyna, Andrija Portnowa, Grzegorza Motyki, Andrzeja Zięby, Pera Andersa Rudlinga, Grzegorza Rossolińskiego-Liebe, Andrzeja Leona Sowy i Grzegorza Hryciuka. Recenzenci zarzucili autorowi, że posługując się terminem „wojna” dla opisu stosunków polsko-ukraińskich, podjął próbę ukrycia zbrodniczości ludobójczej czystki etnicznej dokonanej przez OUN i UPA na Polakach. Według Motyki i Portnowa, Wjatrowycz usiłował dowieść, że nie było rozkazu Prowodu OUN o eksterminacji polskiej mniejszości a zabójstwa były spontanicznym wystąpieniem ukraińskich chłopów, sprowokowanych przez Polaków. Motyka uznał, że Wjatrowycz osiągnął ten cel za pomocą retorycznych sztuczek i przemilczania niewygodnych faktów. Według Zięby książka ta jest pełna przemilczeń i fałszerstw wprowadzających czytelnika w błąd, mając na celu „rozgrzeszenie” OUN-UPA i skonsolidowanie Ukraińców wokół nacjonalistycznej mitologii. Także G. Hryciuk uważa, że wersja wydarzeń przedstawiona w książce jest „kłamliwa”. Andrzej L. Sowa i Per A. Rudling odmówili jej jakiejkolwiek wartości naukowej. Rudling traktuje „Drugą wojnę polsko-ukraińską 1942–1947” wyłącznie jako obiekt badań „skrajnie prawicowego rewizjonizmu i negacjonizmu”.
Per Anders Rudling uważa instytucję, którą W. Wjatrowycz kierował (Centrum Badań Ruchu Wyzwoleńczego), za „przybudówkę OUN”. Franziska Bruder opowiada się za bojkotowaniem go przez świat naukowy.

</doc>
<doc id="2475755" url="https://pl.wikipedia.org/wiki?curid=2475755" title="Józef Sumowski">
Józef Sumowski

Józef Sumowski herbu Jastrzębiec – cześnik włodzimierski, pisarz włodzimierski w 1774 roku, sędzia nowogrodzki siewierski w latach 1772-1773, pisarz ziemski nowogrodzki siewierski w latach 1765-1772, konsyliarz województwa czernihowskiego w konfederacji barskiej w 1769 roku.

</doc>
<doc id="2475756" url="https://pl.wikipedia.org/wiki?curid=2475756" title="Tułyhołowe">
Tułyhołowe

Tułyhołowe (ukr. Тулиголове) – wieś na Ukrainie, w obwodzie sumskim, w rejonie królewieckim. W 2001 roku liczyła 1464 mieszkańców.
Miejscowość leży nad rzeką Ret´, niedaleko znajdują się wsie Jarosławeć i Bystryk.
Wieś powstała w pierwszej połowie XVII wieku. W pobliżu wsi odnaleziono osadę z okresu Rusi Kijowskiej.
Słynie z uprawy specjalnej odmiany jabłek o nazwie „tułyholiwka”.

</doc>
<doc id="2475758" url="https://pl.wikipedia.org/wiki?curid=2475758" title="Słowacja na zimowych igrzyskach olimpijskich">
Słowacja na zimowych igrzyskach olimpijskich

Słowacja wystartowała we wszystkich zimowych IO od podziału Czechosłowacji i uzyskaniu niepodległości w 1993 roku. Reprezentowana była przez 165 sportowców (120 mężczyzn i 45 kobiet). Najwięcej medali zdobyła w 2010 na igrzyskach olimpijskich w Vancouver.

</doc>
<doc id="2475759" url="https://pl.wikipedia.org/wiki?curid=2475759" title="Gérald Passi">
Gérald Passi

Gérald Passi (ur. 21 stycznia 1964 w Albi) – piłkarz francuski grający na pozycji pomocnika. W swojej karierze rozegrał 11 meczów w reprezentacji Francji, w których strzelił 2 gole.
Kariera klubowa.
Swoją karierę piłkarską Passi rozpoczął w klubie AS Béziers. Następnie przeszedł do Montpellier HSC. W sezonie 1981/1982 zadebiutował w jego barwach w pierwszej lidze francuskiej. Na koniec tamtego sezonu spadł z Montpellier do drugiej ligi. W Montpellier grał do 1985 roku i wtedy też odszedł do pierwszoligowego Toulouse FC. W drużynie z Tuluzy występował do końca sezonu 1989/1990.
W 1990 roku Passi przeszedł do AS Monaco. W 1991 roku zdobył z nim Puchar Francji, a w sezonie 1991/1992 dotarł do finału Pucharu Zdobywców Pucharów. W nim Monaco uległo 0:2 Werderowi Brema, a Passi grał przez 90 minut.
W 1992 roku Passi trafił do AS Saint-Étienne. Występował w nim do 1995 roku. W drugiej połowie 1995 grał w japońskiej J-League, w klubie Nagoya Grampus, w którym zakończył swoją karierę.
Kariera reprezentacyjna.
W reprezentacji Francji Passi zadebiutował 29 kwietnia 1987 w wygranym 2:0 meczu eliminacji do Euro 88 z Islandią. W swojej karierze grał też w eliminacjach do MŚ 1990. Od 1987 do 1988 roku rozegrał w kadrze narodowej 11 meczów i zdobył w nich 2 bramki.

</doc>
<doc id="2475760" url="https://pl.wikipedia.org/wiki?curid=2475760" title="Gerald Passi">
Gerald Passi



</doc>
<doc id="2475761" url="https://pl.wikipedia.org/wiki?curid=2475761" title="Düren (ujednoznacznienie)">
Düren (ujednoznacznienie)

Niemcy:
Osoby:
Zobacz też:

</doc>
<doc id="2475765" url="https://pl.wikipedia.org/wiki?curid=2475765" title="Obidza (przysiółek)">
Obidza (przysiółek)

Obidza – część miasta Piwniczna-Zdrój w Polsce w województwie małopolskim, w powiecie nowosądeckim.
Obidza zajmuje północne stoki pod Gromadzką Przełęczą w Paśmie Radziejowej w Beskidzie Sądeckim. Jeszcze na mapie katastralnej z końca XIX wieku Obidza zaznaczona była tylko jako polana. Obecnie została już znacznie zabudowana. Między innymi znajdują się tutaj dwie bacówki turystyczne: Bacówka na Obidzy i Chatka Wątorówka. W 1889 roku opracowano plan tzw. Drogi Karpackiej mającej połączyć Piwniczną z Jaworkami przez Obidzę. Chodziło o to by skrócić dojazd od kolei do Szczawnicy. Po II wojnie światowej próbowano do niego wrócić. O planie tym Jan Wiktor pisał: "Tędy zboczami, wierchami ma przejść autostrada – cud techniki. Ten wspaniały szlak turystyczny zerwie się lotem ponad kotlinami, zawiśnie wiaduktami, zwiąże urwiska, wąwozy, potoki, skoczy na wzgórza, opasze je serpentynami". Ten odcinek Drogi Karpackiej nie został zrealizowany.
Obidza jest ważnym węzłem szlaków turystycznych i dobrym punktem widokowym. Z jej trawiastych obszarów rozciągają się widoki na Beskid Sądecki i dolinę Popradu. Na grzbiecie między Obidzą a Przełęczą Obidza znajduje się duża polana, a za nią Polana Litawcowa. Rozciągają się z nich widoki na Pieniny i Tatry. Dawniej były to tereny zamieszkałej przez Łemków i nieistniejącej już miejscowości Biała Woda

</doc>
<doc id="2475767" url="https://pl.wikipedia.org/wiki?curid=2475767" title="Czechy na zimowych igrzyskach olimpijskich">
Czechy na zimowych igrzyskach olimpijskich

Czechy wystartowały we wszystkich zimowych IO od podziału Czechosłowacji i uzyskaniu niepodległości w 1993 roku. Reprezentowane były przez 319 sportowców (242 mężczyzn i 77 kobiety). Najwięcej medali zdobyły w 2014 na igrzyskach olimpijskich w Soczi.

</doc>
<doc id="2475768" url="https://pl.wikipedia.org/wiki?curid=2475768" title="Obidza">
Obidza



</doc>
<doc id="2475769" url="https://pl.wikipedia.org/wiki?curid=2475769" title="Dueren">
Dueren



</doc>
<doc id="2475771" url="https://pl.wikipedia.org/wiki?curid=2475771" title="Reprezentacja ZSRR w rugby union mężczyzn">
Reprezentacja ZSRR w rugby union mężczyzn



</doc>
<doc id="2475773" url="https://pl.wikipedia.org/wiki?curid=2475773" title="Reprezentacja ZSRR w rugby kobiet">
Reprezentacja ZSRR w rugby kobiet



</doc>
<doc id="2475774" url="https://pl.wikipedia.org/wiki?curid=2475774" title="Marcin Czerkasow">
Marcin Czerkasow

Marcin Czerkasow (ur. 1981 w Szczecinie) − polski poeta, wydawca.
Ukończył filozofię na UAM w Poznaniu. Studiował również edytorstwo. Autor arkusza "Płonące ciasteczko" (Poznań 2006), zbioru "Fałszywe zaproszenia" (Poznań 2008), "Przede wszystkim zniszczenia" (Poznań 2014) oraz "Mountain View" (Poznań 2022)"." Pisze, a także przekłada teksty poświęcone współczesnej sztuce wizualnej. Jego teksty krytyczne, szkice i wiersze ukazywały się na łamach takich periodyków, jak: „FA-art”, „Pro Arte”, „Topos”, „Akant”, „Arte-Fakt”, „Nowy Wiek”, „Portret”, „Witryna Czasopism”, „Odra”, „Obieg”, „Magazyn Punkt” (Galeria Miejska Arsenał, Poznań). W latach 2005-2007 redagował zin literacki „Blitz”. Założyciel oficyny wydawniczej Disastra Publishing.
Laureat IX Konkursu Poetyckiego o Laur Klemensa Janickiego (2001). Stypendysta Marszałka Województwa Wielkopolskiego w dziedzinie literatury (2014).

</doc>
<doc id="2475778" url="https://pl.wikipedia.org/wiki?curid=2475778" title="Sarolta Zalatnay">
Sarolta Zalatnay

Sarolta Zalatnay (właściwie: "Charlotte Sacher"; ur. 14 grudnia 1947 w Budapeszcie) – węgierska piosenkarka.
Życiorys.
Sarolta Zalatnay urodziła się w Budapeszcie 14 grudnia 1947 r. Jej rodzice chcieli, aby została śpiewaczką operową, ale z powodu przeprowadzenia u niej zabiegu wycięcia migdałka nie mogło się to ziścić. Wobec tego Sarolta postanowiła zająć się muzyką rozrywkową.
Po raz pierwszy szerszemu gronu publiczności zaprezentowała się podczas koncertu w swoim gimnazjum w 1963 r., kiedy to jej talent został dostrzeżony przez piosenkarza László Komára. W 1966 r. na transmitowanym przez węgierską telewizję Festiwalu Piosenki Tanecznej z piosenką "Hol jár az eszem" ("Gdzie zmierza mój umysł") zajęła II miejsce, a następnie w 1967 r. zwyciężyła z piosenką "Nem várok holnapig" ("Nie czekam do jutra"), którą wykonała przy akompaniamencie słynnego zespołu Omega. W latach 1968-1969 podczas swojego tournée w Londynie poznała członków zespołu Bee Gees. Podczas Festiwalu Piosenki Tanecznej 71’ zwyciężyła z piosenką "Fák, virágok, fény" ("Drzewa, kwiaty, blask"). Potem występowała z zespołami LGT i Skorpió
Piosenkarka zajmowała się jednak nie tylko muzyką. W międzyczasie zagrała w kilku filmach. Ponadto do tej pory napisała 9 książek. W 1974 r. po raz pierwszy wyszła za mąż poślubiając Sándora Révésza. Jednak wkrótce potem się z nim rozwiodła. W 1976 r. razem z Juli Postássy i Évą Várszegi założyła nowy zespół o nazwie Cini és Tinik. W roku 1984 odbyła tournée wraz z László Komárem i Rayem Phillipsem. W 1987 r. wstąpiła w związek małżeński z László Benedekiem. Z tego małżeństwa w 1989 r. urodziła się córka, która otrzymała imiona Sarolta Nikolett.
W 1991 r. Sarolta Zalatnay (matka) zajęła się polityką zostając członkinią kierownictwa Partii Szczęścia, potem zaś od 1995 r. była prezesem Węgierskiego Stowarzyszenia Ochrony Zwierząt i Przyjaciół Przyrody. Wyszła trzeci raz za mąż za Csabę Mátona. W 2004 r. za przestępstwa finansowe i gospodarcze została skazana na trzy lata więzienia. Została jednak zwolniona warunkowo po szesnastu miesiącach w 2006 r. Po wyjściu na wolność komponowała piosenki, pisała nowe książki, a w grudniu 2009 r. ukazał się jej film dokumentalny opowiadający o jej muzycznym życiu. W lutym 2010 r. pojawił się jej nowy teledysk "Magadat vállalni kell".

</doc>
<doc id="2475781" url="https://pl.wikipedia.org/wiki?curid=2475781" title="Bleibtreu">
Bleibtreu

Bleibtreu:

</doc>
<doc id="2475786" url="https://pl.wikipedia.org/wiki?curid=2475786" title="Louis Sankalé">
Louis Sankalé

Louis Albert Joseph Roger Sankalé (ur. 2 listopada 1946 w Saint-Louis w Senegalu) – francuski duchowny katolicki, biskup Nicei w latach 2005-2013.
Życiorys.
Prezbiterat.
Święcenia kapłańskie otrzymał 18 września 1976. Pracował przede wszystkim w parafiach Marsylii, zaś od 1995 piastował także urząd wikariusza biskupiego ds. nowych ruchów kościelnych.
Episkopat.
27 czerwca 1998 papież Jan Paweł II mianował go biskupem diecezjalnym diecezji Kajenna w Gujanie Francuskiej. Sakry biskupiej udzielił mu 27 września 1998 ówczesny arcybiskup Marsylii - Bernard Panafieu.
18 czerwca 2004 został biskupem koadiutorem diecezji Nicei. Pełnię rządów w diecezji objął 28 marca 2005 po przejściu na emeryturę poprzednika.
8 sierpnia 2013 papież przyjął jego rezygnację z pełnionego urzędu zgodnie z kanonem 401 § 2 Kodeksu Prawa Kanonicznego.

</doc>
<doc id="2475787" url="https://pl.wikipedia.org/wiki?curid=2475787" title="Paul Nicolas">
Paul Nicolas

Paul Nicolas (ur. 4 listopada 1899 w Paryżu, zm. 3 marca 1959 w Gy-l’Évêque) – francuski piłkarz grający na pozycji napastnika. W swojej karierze rozegrał 35 meczów w reprezentacji Francji, w których strzelił 20 goli.
Kariera klubowa.
Swoją karierę piłkarską Nicolas rozpoczął w klubie Saint-Mandé. Następnie był zawodnikiem paryskiego zespołu Gallia Club Paris, gdzie występował do 1920 roku. Potem przeszedł do Red Star 93. W 1921 roku osiągnął z Red Starem swój pierwszy sukces, gdy zdobył Puchar Francji. Po puchar ten sięgał również w latach 1922, 1923 i 1928. W 1929 roku odszedł z Red Staru i został zawodnikiem Amiens SC. Występował w nim do 1931 roku, czyli do zakończenia swojej kariery sportowej.
Kariera reprezentacyjna.
W reprezentacji Francji Nicolas zadebiutował 18 stycznia 1920 roku w przegranym 4:9 towarzyskim meczu z Włochami. W swojej karierze grał na Igrzyskach Olimpijskich w Antwerpii, w Paryżu i w Amsterdamie. Od 1920 do 1931 roku rozegrał w kadrze narodowej 35 meczów i zdobył w nich 20 bramek.
Kariera trenerska.
W latach 1949–1953 oraz 1954–1959 Nicolas był w komitecie trenerów, prowadzących reprezentację Francji. W marcu 1959 zginął w wypadku samochodowym wracając z meczu Francji z Belgią.

</doc>
<doc id="2475792" url="https://pl.wikipedia.org/wiki?curid=2475792" title="Słowacja na Letnich Igrzyskach Olimpijskich 2004">
Słowacja na Letnich Igrzyskach Olimpijskich 2004

Słowację na Letnich Igrzyskach Olimpijskich 2004 reprezentowało 64 zawodników, 48 mężczyzn i 16 kobiet.

</doc>
<doc id="2475797" url="https://pl.wikipedia.org/wiki?curid=2475797" title="Wielki pożar Stryja">
Wielki pożar Stryja

Wielki pożar Stryja – katastrofalny pożar, który miał miejsce
17 kwietnia 1886 w Stryju w Galicji, doszczętnie niszcząc miasto.
Geneza i przebieg pożaru.
Stryj, który był miejscem wypoczynku lwowskiego patrycjatu, posiadającego w mieście swoje wille, padł 17 kwietnia 1886 ofiarą wielkiego pożaru, który doszczętnie pochłonął niemal całe miasto. Jak donosiła ówczesna prasa, źródłem pożaru miała być wywrócona podczas świniobicia lampa naftowa. Wywołała ona pożar domostwa, który po kilku godzinach rozprzestrzenił się na całą dzielnicę, a następnie na resztę miasta. W ciągu nocy i następnego dnia pastwą płomieni padło ok. 1000 domów, w tym wszystkie budynki publiczne. Silny wiatr ułatwił błyskawiczne rozprzestrzenianie się płomieni. Nieadekwatne wyposażenie lokalnej straży ogniowej uniemożliwiło skuteczną walkę z żywiołem. Mieszkańcy, wraz z uratowanym dobytkiem, szukali schronienia w lokalnym kościele katolickim, mając nadzieję, iż jego murowana struktura ochroni ich przed trawiącym miasto inferno. Kiedy jednak płomienie dosięgły świątynię, zaszła potrzeba przymusowej ewakuacji znajdujących się w jej wnętrzu mieszkańców. Płonąca wieża kościelna zawaliła się do jego wnętrza grzebiąc żywcem około 20 osób. Pożar strawił wszystkie budynki publiczne miasta, a wraz z nimi lokalne archiwa oraz kasę miejską, gdzie temperatura płomieni doprowadziła do stopienia się kas pancernych. W murach płonącego więzienia, zanim wypuszczono z niego uwięzionych, udusiło się 14 skazanych. Lokalny rabin, którego pieczy powierzono sumę 50 tysięcy guldenów na potrzeby sierot żydowskich, utracił ją w całości podczas pożaru. Lokalna społeczność żydowska, która w tym czasie świętowała Paschę, poniosła największe straty, ponieważ zgodnie z żydowskimi nakazami religijnymi, ortodoksyjni żydzi podczas Paschy nie mogą wykonywać żadnych prac, wliczając w to ratowanie dobytku przed pożarem. Miejscowi żydzi schronili się najpierw w synagodze, a kiedy ogarnęły ją płomienie, wraz z pozostałymi mieszkańcami Stryja szukali ratunku na łąkach otaczających miasto, gdzie oddawali się modłom.
Grabież miasta i straty materialne.
Na wieść o pożarze okoliczni rusińscy chłopi przybyli do płonącego miasta dokonując grabieży mienia. Doprowadziło to do bójek z pogorzelcami, usiłującymi bronić swego majątku przed chłopskim motłochem. Część chłopstwa włamała się do składu win i spiwszy się zasnęła na miejscu, ginąc następnie w płomieniach. Dopiero po kilku dniach uporano się z pożarem. Straty materialne oceniono na 7 milionów guldenów, w tym na około 3 miliony wyceniono zniszczenia samej zabudowy.

</doc>
<doc id="2475801" url="https://pl.wikipedia.org/wiki?curid=2475801" title="Diecezja San Carlos de Bariloche">
Diecezja San Carlos de Bariloche

Diecezja San Carlos de Bariloche (łac. "Dioecesis Sancti Caroli Vurilocensis") – diecezja Kościoła rzymskokatolickiego w Argentynie. Należy do metropolii Bahía Blanca. Została erygowana 22 lipca 1993 przez papieża Jana Pawła II bullą "In hac beati".

</doc>
<doc id="2475802" url="https://pl.wikipedia.org/wiki?curid=2475802" title="Diecezja Gregorio de Laferrère">
Diecezja Gregorio de Laferrère

Diecezja Gregorio de Laferrère (łac. "Dioecesis Gregorii de Laferrere") – diecezja Kościoła rzymskokatolickiego w Argentynie. Należy do metropolii Buenos Aires. Została erygowana 25 listopada 2000.

</doc>
<doc id="2475803" url="https://pl.wikipedia.org/wiki?curid=2475803" title="Jasiek Ptasiek">
Jasiek Ptasiek



</doc>
<doc id="2475806" url="https://pl.wikipedia.org/wiki?curid=2475806" title="Słowacja na Letnich Igrzyskach Olimpijskich 1996">
Słowacja na Letnich Igrzyskach Olimpijskich 1996

Słowację na Letnich Igrzyskach Olimpijskich 1996 reprezentowało 71 zawodników, 58 mężczyzn i 13 kobiet. Były to pierwsze Letnie Igrzyska Olimpijskie dla Słowacji po rozpadzie Czechosłowacji.

</doc>
<doc id="2475818" url="https://pl.wikipedia.org/wiki?curid=2475818" title="Kuchnia teksaska">
Kuchnia teksaska



</doc>
<doc id="2475821" url="https://pl.wikipedia.org/wiki?curid=2475821" title="Kryptomeria">
Kryptomeria



</doc>
<doc id="2475824" url="https://pl.wikipedia.org/wiki?curid=2475824" title="Konkatedra św. Józefa w Guwahati">
Konkatedra św. Józefa w Guwahati

 
Konkatedra św. Józefa w Guwahati jest rzymskokatolicką katedrą w indyjskim mieście Guwahati oraz siedzibą arcybiskupa Guwahati i główną świątynią archidiecezji Guwahati. Katedra znajduje się w dzielnicy Panbazar.
Historia.
W 1988 salezjanie zdecydowali się wybudować większy kościół dla potrzeb jego wzrastającej społeczności. Kościół św. Józefa, który został zbudowany przez misjonarzy salwatoriańskich w 1910 wytrzymał próbę czasu przez więcej niż siedem dekad i został zburzony w październiku 1988, kamień węgielny obecnego kościoła został położony przez arcybiskupa Huberta D'Rosario z Shillong. 6 października 1990 obecny kościół został poświęcony przez arcybiskupa Rosario SDB.
16 sierpnia 1992, Guwahati zostało ustanowione diecezją z arcybiskupem Thomasem Menamparampilem, SDB jako jego pierwszym biskupem, kościół św. Józefa został ustanowiony kościołem katedralnym. Społeczność katolicka w Guwahati wrosła przez lata w tym głównym mieście Północnego Wschodu. Społeczność i jej instytucje kontynuują służenie ludziom na różny sposób, szczególnie poprzez edukację, ochronę zdrowia i inne egzystencjalne potrzeby ludzi.
W ubiegłym roku minęła setna rocznica wybudowania kościoła św. Józefa w Panbazar, Guwahati, komisja organizacyjna opracowała całoroczny program obchodów. Obchody setnej rocznicy rozpoczęły się od inauguracyjnej ceremonii z podniesieniem flagi św. Józefa w dniu 28 lutego 2010, niedzielę o godzinie 8:30, następnie przeszła uroczysta procesja eucharystyczna prowadzona przez członków Konferencji Katolickich Biskupów Indii i stu wiernych brało udział w tej uroczystej ceremonii.

</doc>
<doc id="2475827" url="https://pl.wikipedia.org/wiki?curid=2475827" title="Come On Die Young">
Come On Die Young

Come On Die Young – drugi album studyjny szkockiego zespołu Mogwai, wydany w 1999 roku.
Album.
Historia i wydania.
Nagrywanie albumu rozpoczęło się 13 listopada 1998 roku w Tarbox Road Studio w Cassadaga, w stanie Nowy Jork pod kierunkiem Dave’a Fridmana. Podczas rejestracji materiału muzycznego zadebiutował nowy członek zespołu, Barry Burns.
Album został wydany 29 marca 1999 roku w Wielka Brytanii i 6 kwietnia Stanach Zjednoczonych jako CD i podwójny LP.
W 2014 roku, z okazji 15. rocznicy wydania "Come On Die Young" wytwórnia Chemikal Underground wznowiła album jako czteropłytowy box set z ponad godzinnym materiałem bonusowym, który zawierał między innymi niepublikowane wcześniej wersje utworów takich jak „Waltz For Aidan” i „Christmas Steps”, kilka niewydanych utworów jak: „Satchel Panzer” i „Spoon Test” oraz rarytasów, wśród których znalazły się „Nick Drake” i „Hugh Dallas”.
Muzyka.
Prasa przedpremierowa sugerowała, że na płycie pojawią się najróżniejsze style taneczne i wokalne. Utwór „Punk Rock”, otwierający album, rozwiał jednak wszelkie takie dywagacje nadając klimat całej kolekcji. Wykorzystano w nim fragment wywiadu z Iggy Popem z 11 marca 1977 roku, wyemitowanego przez CBC w Kanadzie. W dalszej części dominuje brzmienie przestrzennie nagranych gitar, łączonych z frazami granymi na fortepianie. Czasem pojawiają się puzon, skrzypce i cymbały. całość albumu jest stonowana, ożywiają ja tylko czasem takie kompozycje jak „Ex-Cowboy”, czy „...Antichrist”). Jednostajny rytm utworów i snujące się kompozycje wywołują skojarzenia z twórczością takich zespołów jak Labradford czy Tortoise, ale zauważalny jest też hipnotyczno-eteryczny klimat albumu "Deserter's Songs", grupy Mercury Rev, który również wyprodukował Dave Fridmann. Widać również wpływ zespołu Black Sabbath, której utwór „Sweet Leaf” Mogwai przerobił. Album kończy się dyptykiem „Punk Rock/Puff Daddy/Antichrist”, który ponownie nawiązuje do motywów muzycznych z początku albumu, z dodatkowym instrumentarium, takim jak puzon.
W wywiadzie udzielonym Louisowi Pattisonowi z magazynu Uncut Stuart Braithwaite stwierdził, iż zespół świadomie postanowił pójść pod prąd tego, czego od niego, jako głośno grającego zespołu, wtedy oczekiwano:
Tytuł i okładka.
Tytuł albumu pochodzi od nazwy pewnego gangu z Glasgow, który znał nowy członek zespołu, Barry Burns. Poza tytułem okładkę wypełniła niezwykła, przerysowana twarz (Dominica Aitchisona), z komiksowymi, błyszczącymi zębami i ustami oraz płaskimi, fioletowymi oczami.
Lista utworów.
LP.
Lista według Discogs: 
Side A:
Side B:
Side C:
Side D:
CD.
Lista według Discogs:
Stylizowany tytuł „ANʇICHRISʇ” w ostatnim utworze znaczy „Antichrist”.&lt;br&gt;Do albumu, zapakowanego w przezroczyste pudełko,&lt;br&gt;została dołączona 12-stronicowa książeczka.
Niektóre egzemplarze zawierały pocztówkę Chemikal Underground Records.
Wszystkie utwory zostały napisane przez Mogwai.
Odbiór.
Opinie krytyków.
Zdaniem Stephena Thomasa Erlewine’a z AllMusic Mogwai na swoim drugim albumie „spowszedniał, produkując letargiczne trałowanie przez terytorium post-Slint i Sonic Youth. Podczas gdy na wcześniejszych płytach ich noise’owe improwizacje w swobodnych formach były absolutnie porywające, to na "Come on Die Young" wzloty i upadki są aż nazbyt znajome, głównie dlatego, że w każdej piosence powtarzają ten sam schemat. A każde nagranie zlewa się z następnym, tworząc wrażenie jednego, niekończącego się utworu, który balansuje pomiędzy celowo sennym pełzaniem a przypadkowymi wybuchami hałasu” – podsumowuje recenzent.
W opinii Sarah Zupko z magazynu PopMatters Mogwai „okrzyknięty w Wielkiej Brytanii najjaśniejszą nadzieją post rocka, jest przede wszystkim grupą instrumentalną, preferującą łagodną dynamikę i nietypowe struktury piosenek”. Jest zarazem grupą trudną do sklasyfikowania, z wpływami Pink Floyd lub Radiohead. Muzyka Mogwai jest – według niej – „miejscami niemal klasyczna”, ale „unikająca jakichkolwiek odcieni prog-rockowej pompatyczności. (...) Poszczególne utwory są mocne, ale całemu albumowi przydałoby się trochę więcej rozwoju. Niemniej jednak ambicja zespołu jest godna podziwu i wyznacza on sobie obiecujący muzyczny teren na przyszłość”.
Według Brenta DiCrescenzo z magazynu Pitchfork „w przeciwieństwie do ostatniego albumu Mogwai, który nieustannie przechodził od głośnego 'loud' do cichego 'quiet', na "Come On Die Young" buduje napięcie przez osiem i pół utworu, zanim wybuchnie w czystym zgiełku [utworów] 'Ex-Cowboy', 'Chocky' i 'Christmas Steps', ten ostatni jest jedynym wytchnieniem od powstrzymania się od solówek. Ale to utwór tytułowy, z jedynym wokalem na płycie, wyśpiewanym w delikatnych westchnieniach”.
Wysoko ocenił album Tim Whitehouse z magazynu Drowned in Sound dajac mu maksymalną notę (10). W jego opinii kulminacyjnym utworem albumu jest 'Ex-Cowboy', który „zaczyna się powoli i spokojnie, tylko z lekko złowieszczym matowym podtekstem, ale od tego momentu narasta i narasta, warstwa po warstwie az do niesamowicie intensywnego rozrostu [brzmienia] gitar i perkusji. A potem zamiera. Po czym następuje krótki okres rozluźnienia, tylko po to, by znów się to powtórzyło”. Jednocześnie stwierdzil, iż „błędem byłoby odrzucenie reszty albumu na podstawie tego, że nie jest on wystarczająco hałaśliwy. Każdy utwór pokazuje perfekcyjnie wykalkulowane piękno i melancholię. Na "Come On Die Young" [zespół] przełamuje nawet bariery post-rocka włączając do swojej twórczości antyczną sztukę śpiewu” – podsumowuje recenzent.
W ocenie Joshuy Kleina z The A.V. Club „"Come On Die Young", drugi pełny album zespołu, to niewiele więcej niż sztampowa eksploracja nastrojowych space-rockowych klimatów. Dynamiczne, choć nie rażące, przyjemne, choć nieszczególnie ładne, te rzeczy są tak powszechne w Ameryce, że Mogwai równie dobrze mogliby być Amerykanami”.

</doc>
<doc id="2475828" url="https://pl.wikipedia.org/wiki?curid=2475828" title="Hubert Parot">
Hubert Parot

Hubert André Parot (ur. 23 maja 1933 w Athis-Mons, zm. 14 stycznia 2015 w Fontainebleau) – francuski jeździec sportowy. Złoty medalista olimpijski z Montrealu.
Sukcesy odnosił w skokach przez przeszkody. Igrzyska w 1976 były jego drugą olimpiadą, brał udział również w IO 72. Triumfował w konkursie drużynowym. Startował na koniu Rivage. W skład francuskiej reprezentacji wchodzili również jego szwagier Marcel Rozier, Marc Roguet i Michel Roche.

</doc>
<doc id="2475830" url="https://pl.wikipedia.org/wiki?curid=2475830" title="Marc Roguet">
Marc Roguet

Marc Marie André Roguet (ur. 29 marca 1933) – francuski jeździec sportowy. Złoty medalista olimpijski z Montrealu.
Sukcesy odnosił w skokach przez przeszkody. Igrzyska w 1976 były jego jedyną olimpiadą. Triumfował w konkursie drużynowym. Startował na koniu Belle de Mars. W skład francuskiej reprezentacji wchodzili również Hubert Parot, Marcel Rozier i Michel Roche.

</doc>
<doc id="2475831" url="https://pl.wikipedia.org/wiki?curid=2475831" title="Guy de Kérimel">
Guy de Kérimel

Guy André Marie de Kérimel de Kerveno (ur. 7 sierpnia 1953 w Meknes, w Maroku) – francuski duchowny katolicki, arcybiskup metropolita Tuluzy od 2022.
Życiorys.
Święcenia kapłańskie otrzymał 29 czerwca 1986 i został inkardynowany do archidiecezji Aix-Arles-Embrun. Był m.in. opiekunem roczników propedeutycznych w miejscowym seminarium (1988-1996), a także proboszczem parafii w Gardanne, Biver, Mimet i Fuveau (1996-2001) oraz dziekanem dekanatu Gardanne (1997-2001).
Episkopat.
19 lutego 2001 papież Jan Paweł II mianował go biskupem pomocniczym diecezji Nicei, ze stolicą tytularną "Casae Medianae". Sakry biskupiej udzielił mu 17 czerwca 2001 ówczesny arcybiskup Nicei - Jean Bonfils.
6 maja 2004 został biskupem koadiutorem diecezji Grenoble-Vienne. Pełnię rządów w diecezji objął 10 czerwca 2006 po przejściu na emeryturę poprzednika.
9 grudnia 2021 papież Franciszek mianował go arcybiskupem metropolitą Tuluzy. 

</doc>
<doc id="2475833" url="https://pl.wikipedia.org/wiki?curid=2475833" title="Michel Roche">
Michel Roche

Michel Jacques Germain Pierre Roche (ur. 8 września 1939, zm. 11 czerwca 2004) – francuski jeździec sportowy. Złoty medalista olimpijski z Montrealu.
Sukcesy odnosił w skokach przez przeszkody. Igrzyska w 1976 były jego jedyną olimpiadą. Triumfował w konkursie drużynowym. Startował na koniu Un Espoir. W skład francuskiej reprezentacji wchodzili również Hubert Parot, Marcel Rozier i Marc Roguet.

</doc>
<doc id="2475835" url="https://pl.wikipedia.org/wiki?curid=2475835" title="Joseph Ujlaki">
Joseph Ujlaki

Joseph Ujlaki (ur. 10 sierpnia 1929 w Budapeszcie, zm. 13 lutego 2006 w Sète) – piłkarz francuski pochodzenia węgierskiego grający na pozycji napastnika. W swojej karierze rozegrał 21 meczów w reprezentacji Francji, w których strzelił 10 goli.
Kariera klubowa.
Swoją karierę piłkarską Ujlaki rozpoczął w Budapeszcie, w klubie Újpest FC. Grał w nim w młodzieżowych drużynach, a w 1947 roku wyemigrował do Francji i przyjął tamtejsze obywatelstwo. Jego pierwszym klubem we Francji był paryski Stade Français. W sezonie 1947/1948 zadebiutował w nim w pierwszej lidze francuskiej. W 1948 roku odszedł do FC Sète i grał w nim do 1950 roku. Z kolei w latach 1950–1953 był zawodnikiem Nîmes Olympique.
W 1953 roku Ujlaki został piłkarzem OGC Nice. W sezonie 1953/1954 osiągnął z klubem z Nicei swój pierwszy sukces w karierze, gdy zdobył z nim Puchar Francji. Z kolei w sezonie 1955/1956 wywalczył z Nice swój jedyny w karierze tytuł mistrza kraju.
W 1958 roku Ujlaki odszedł z Nice do paryskiego Racingu i występował w nim do 1964 roku. W sezonie 1964/1965 grał w drugoligowym FC Metz, w sezonie 1965/1966 – w AS Aixoise, a w sezonie 1966/1967 – w FC Sète, w którym zakończył swoją karierę.
Kariera reprezentacyjna.
W reprezentacji Francji Ujlaki zadebiutował 5 października 1952 roku w wygranym 3:1 towarzyskim meczu z RFN. W swojej karierze grał w eliminacjach do MŚ 1954 i MŚ 1958. Od 1952 do 1960 roku rozegrał w kadrze narodowej 21 meczów i zdobył w nich 10 bramek.

</doc>
<doc id="2475842" url="https://pl.wikipedia.org/wiki?curid=2475842" title="Antoni Józef Błażowski">
Antoni Józef Błażowski

Antoni Józef (Józef Antoni) Błażowski herbu Sas – podczaszy żydaczowski w latach 1769–1771, podstoli żydaczowski w latach 1760–1769, członek konfederacji radomskiej w 1767 roku.
Życiorys.
W załączniku do depeszy z 2 października 1767 roku do prezydenta Kolegium Spraw Zagranicznych Imperium Rosyjskiego Nikity Panina, poseł rosyjski Nikołaj Repnin określił go jako posła właściwego dla realizacji rosyjskich planów na Sejmie 1767 roku. 23 października 1767 jako poseł żydaczowski wszedł w skład delegacji Sejmu, wyłonionej pod naciskiem posła rosyjskiego Nikołaja Repnina, powołanej w celu określenia ustroju Rzeczypospolitej.

</doc>
<doc id="2475843" url="https://pl.wikipedia.org/wiki?curid=2475843" title="Christophe Dufour">
Christophe Dufour

Christophe Dufour (ur. 3 grudnia 1947 w Armentières) – francuski duchowny katolicki, arcybiskup Aix w latach 2010–2022. Od 2022 arcybiskup senior Aix.
Życiorys.
Święcenia kapłańskie otrzymał 9 listopada 1975 i został inkardynowany do archidiecezji Lille. Był m.in. koordynatorem kapelanów szkół publicznych w Lille i zastępcą kapelana narodowego francuskich skautów (1981-1984), a także wikariuszem biskupim dla miasta Lille (1984-2000).
Episkopat.
24 października 2000 papież Jan Paweł II mianował go biskupem diecezji Limoges. Sakry biskupiej udzielił mu 7 stycznia 2001 ówczesny arcybiskup Lille – Gérard Defois.
20 maja 2008 został arcybiskupem koadiutorem diecezji Aix. Pełnię rządów w diecezji objął 29 marca 2010 po przejściu na emeryturę poprzednika. 5 lipca 2022 papież Franciszek przyjął jego rezygnację z posługi arcybiskupa Aix.

</doc>
<doc id="2475844" url="https://pl.wikipedia.org/wiki?curid=2475844" title="Victor Cousin">
Victor Cousin

Victor Cousin (ur. 28 listopada 1792 w Paryżu, zm. 14 stycznia 1867 w Cannes) – francuski filozof i historyk filozofii, zwolennik filozofii zdrowego rozsądku. Uczeń Maine de Birana.
Na jego filozofię szczególny wpływ wywarły niemiecka filozofia klasyczna (szczególnie Friedrich Wilhelm Joseph von Schelling), filozofia zdrowego rozsądku Thomasa Reida, Maine de Biran i Étienne Bonnot de Condillac. W konsekwencji jego system filozoficzny miał charakter eklektyczny, w którym epistemologia empiryzmu łączy się z spirytualistyczną filozofią religii.
Życiorys.
Od lat trzydziestych XIX w. Cousin obejmował szereg stanowisk związanych z edukacją, stając się najbardziej znanym francuskim filozofem swojej epoki. Był ministrem oświecenia publicznego ("ministre de l'Instruction publique"), dyrektorem École normale supérieure, członkiem Institut de France. Miał również przemożny wpływ na współczesną edukację filozoficzną. Jego raport na temat pruskiego systemu oświaty (1833) odbił się szerokim echem i miał duży wpływ na cały francuski system edukacyjny, a także na systemy edukacyjne za granicą (np. w Massachusetts). Był również autorem wpływowych dzieł z historii filozofii i tłumaczem dzieł Platona na język francuski.
Victor Cousin jest autorem hasła „sztuka dla sztuki”, propagowanego przez niektórych twórców europejskiego i polskiego modernizmu (Stanisław Przybyszewski, Zenon Przesmycki), zakładającego koncepcję sztuki, która powinna pozbawiona być zadań pozaartystycznych, przy spełnianiu przez nią wyłącznie funkcji estetycznych.

</doc>
<doc id="2475848" url="https://pl.wikipedia.org/wiki?curid=2475848" title="AS Aix">
AS Aix



</doc>
<doc id="2475849" url="https://pl.wikipedia.org/wiki?curid=2475849" title="Jean Legrez">
Jean Legrez

Jean Marie Henri Legrez OP (ur. 29 maja 1948 w Paryżu) – francuski duchowny katolicki, arcybiskup Albi od 2011.
Życiorys.
Prezbiterat.
Święcenia kapłańskie otrzymał 27 czerwca 1976 w zakonie dominikanów. Pracował duszpastersko w zakonnych placówkach francuskich (m.in. w Lyonie i Awinionie), był także krajowym duszpasterzem ruchu "CLER Amour et Famille".
Episkopat.
22 sierpnia 2005 został mianowany biskupem diecezji Saint-Claude. Sakry biskupiej udzielił mu arcybiskup André Lacrampe.
2 lutego 2011 papież Benedykt XVI mianował go arcybiskupem Albi.

</doc>
<doc id="2475850" url="https://pl.wikipedia.org/wiki?curid=2475850" title="Bitwa o Damiettę">
Bitwa o Damiettę



</doc>
<doc id="2475852" url="https://pl.wikipedia.org/wiki?curid=2475852" title="Biskupi Shenyang">
Biskupi Shenyang

Biskupi Shenyang – rzymskokatoliccy biskupi mający swoją stolice biskupią w Shenyang, obecnie w Chińskiej Republice Ludowej. W Shenyang mieściła się stolica wikariatu apostolskiego (1838 - 1946) i archidiecezji (1946 - nadal).
Ordynariusze.
Do arcybiskupa Jeana Marii Michela Bloisa wszyscy ordynariusze byli Francuzami. Następcami Bloisa mianowano już Chińczyków.
Arcybiskupi bez mandatu papieskiego.
Archidiecezją Shenyang rządziło dwóch, nieuznawanych przez Stolicę Apostolską, arcybiskupów. Należeli oni do Patriotycznego Stowarzyszenia Katolików Chińskich i zostali mianowani z polecenia komunistycznych władz chińskich bez zgody papieża. Byli to:

</doc>
<doc id="2475854" url="https://pl.wikipedia.org/wiki?curid=2475854" title="Pavel Mojžíš">
Pavel Mojžíš

Pavel Mojžíš (ur. 31 października 1977 w Gottwaldovie) – czeski hokeista.
Kariera.
W czerwcu 2011 został zawodnikiem Ciarko PBS Bank KH Sanok i pozostawał nim w sezonach 2011/2012 i 2012/2013. W maju 2013 podpisał kontrakt z innym polskim klubem, GKS Tychy. Odszedł z klubu po zakończeniu sezonu. Od maja 2015 do marca 2016 zawodnik LHK Jestřábi Prościejów. Od czerwca 2016 zawodnik VHK Vsetín. Pełnił funkcję kapitana drużyny.

</doc>
<doc id="2475855" url="https://pl.wikipedia.org/wiki?curid=2475855" title="Reprezentacja Angoli w piłce ręcznej kobiet">
Reprezentacja Angoli w piłce ręcznej kobiet

Reprezentacja Angoli w piłce ręcznej kobiet – narodowy zespół piłkarek ręcznych Angoli. Reprezentuje swój kraj w rozgrywkach międzynarodowych.

</doc>
<doc id="2475856" url="https://pl.wikipedia.org/wiki?curid=2475856" title="Cerkiew św. Jerzego w Zbereżu">
Cerkiew św. Jerzego w Zbereżu

Cerkiew św. Jerzego – prawosławna cerkiew w Zbereżu, wzniesiona w 1908 i zniszczona w 1938 w czasie akcji burzenia cerkwi na Chełmszczyźnie.
Pierwsze wzmianki o cerkwi w Zbereżu (unickiej) pochodzą z 1646. W 1700 wzniesiono we wsi drewnianą cerkiew będąc filialną świątynią parafii w Stulnie, zaś od 1749 – cerkwią parafialną. Po likwidacji unickiej diecezji chełmskiej parafia w Zbereżu przeszła do Rosyjskiego Kościoła Prawosławnego. W 1892 z budynku cerkwi usunięto ołtarze boczne i organy, dostosowując jej wnętrze do rosyjskiej tradycji liturgicznej. W 1894 obiekt wizytował biskup pomocniczy eparchii chełmsko-warszawskiej, biskup lubelski Gedeon; w roku tym parafia liczyła 1897 wiernych. W 1908 w Zbereżu wzniesiono nową cerkiew. Autorem jej projektu był Władimir Pokrowski, ikony napisał w Kijowie J. Wołodyna, ikonostas powstał w pracowni Siemionowa w Brześciu, zaś pracami budowlanymi kierował Leonid Dąbrowski z Kowla. Gotowy budynek poświęcił biskup chełmski Eulogiusz.
W 1915 ludność prawosławna Zbereża udała się na bieżeństwo; cerkiew pozostała opuszczona. Przed 1923 obiekt został na nowo otwarty na potrzeby kultu jako filia cerkwi w Kosyniu, ale przed 1927 Polski Autokefaliczny Kościół Prawosławny stracił zgodę na korzystanie z niego i musiał zlikwidować placówkę filialną. Nieużytkowana cerkiew została zburzona w 1938, w czasie akcji burzenia świątyń prawosławnych wpisującej się w szerszą politykę rewindykacji cerkwi. Ikony proroków Mojżesza, Izajasza i Daniela z ikonostasu świątyni przetrwały w kaplicy rzymskokatolickiej w Zbereżu. Inne elementy wyposażenia cerkwi (niektóre ikony) znalazły się w 1957 w cerkwi w Uhrusku.

</doc>
<doc id="2475857" url="https://pl.wikipedia.org/wiki?curid=2475857" title="Jean-Luc Bouilleret">
Jean-Luc Bouilleret

Jean-Luc Marie Maurice Louis Bouilleret (ur. 28 października 1953 w Arbois) – francuski duchowny katolicki, arcybiskup Besançon od 2013.
Życiorys.
Święcenia kapłańskie otrzymał 28 czerwca 1981 i został inkardynowany do diecezji Saint-Claude. Był m.in. wikariuszem biskupem dla regionu Plateaux (1990-1996), a także wykładowcą i ojcem duchownym seminarium w Lyonie (1996-2003).
10 marca 2003 papież Jan Paweł II mianował go ordynariuszem diecezji Amiens. Sakry biskupiej udzielił mu 11 maja 2003 poprzednik - biskup Jacques Noyer.
10 października 2013 papież Franciszek minował go arcybiskupem metropolitą Besançon. Ingres odbył się 17 listopada 2013.
Paliusz otrzymał z rąk papieża Franciszka w dniu 29 czerwca 2014.
Odznaczenia.
W kwietniu 2010 został odznaczony orderem Legii Honorowej V klasy.

</doc>
<doc id="2475862" url="https://pl.wikipedia.org/wiki?curid=2475862" title="Reprezentacja Wybrzeża Kości Słoniowej w piłce ręcznej kobiet">
Reprezentacja Wybrzeża Kości Słoniowej w piłce ręcznej kobiet

Reprezentacja Wybrzeża Kości Słoniowej w piłce ręcznej kobiet – narodowy zespół piłkarek ręcznych reprezentujących Wybrzeże Kości Słoniowej w rozgrywkach międzynarodowych.

</doc>
<doc id="2475863" url="https://pl.wikipedia.org/wiki?curid=2475863" title="Sōichirō Hoshi">
Sōichirō Hoshi

 – japoński seiyū pochodzący z Aizu-Wakamatsu w prefektury Fukushima. Pracuje dla Arts Vision. Używa pseudonimu występując w grach dla dorosłych.
Został obsadzany w roli głównej lub jako postać wspierająca w każdym anime reżyserowanym przez Gorō Taniguchi (z wyjątkiem "Jungle Emperor Leo (2009 remake)").
Filmografia.
Ważniejsze role są pogrubione

</doc>
<doc id="2475864" url="https://pl.wikipedia.org/wiki?curid=2475864" title="Józef Łabudek (komunista)">
Józef Łabudek (komunista)

Józef Łabudek (ur. 16 marca 1904 w Hażlach koło Cieszyna, zm. 23 marca 1943) - działacz komunistyczny i związkowy, członek FPK, KPP, sekretarz Okręgu PPR Cieszyn-Zaolzie.
Urodzony w wielodzietnej rodzinie małorolnych chłopów Jana i Agnieszki z Podgrabińskich, skończył szkołę powszechną, 1923 wyjechał w poszukiwaniu pracy do Francji, gdzie został górnikiem w okręgu Pas-de-Calais. Wstąpił do FPK, był organizatorem górniczych strajków i manifestacji. Za działalność komunistyczną został aresztowany i wydalony z Francji, po powrocie do kraju w 1934 wstąpił do KPP i został sekretarzem komórki partyjnej. Działał w Związku Robotników Budowlanych, w którym został sekretarzem cieszyńskiego oddziału, oraz w Stowarzyszeniu Kulturalno-Oświatowym "Siła". Przemawiał na zebraniach związkowych i socjalistycznych, organizował przerzut polskich ochotników do Brygad Międzynarodowych w Hiszpanii, kontaktował się z czechosłowackimi komunistami, dążąc do współpracy z nimi, i organizował bezrobotnych, m.in. przewodził marszowi bezrobotnych pod cieszyńskim starostwem w 1937. Kilkakrotnie na krótko aresztowany za działalność komunistyczną. Po wrześniu 1939 organizował konspiracyjne grupy komunistyczne, które połączył w jedną organizację. Latem 1942 wraz z przewodzoną przez siebie organizacją (ok. 2 tys. członków) wstąpił do PPR i został sekretarzem Komitetu Okręgowego (KO) PPR obejmującego m.in. Cieszyn, Trzyniec i Karwinę. W październiku 1942 został aresztowany i osadzony w cieszyńskim więzieniu, po dwóch tygodniach przewieziony do Mysłowic, a później do Auschwitzu, gdzie zginął. Pozostawił żonę, dwie córki i syna. 

</doc>
<doc id="2475866" url="https://pl.wikipedia.org/wiki?curid=2475866" title="Reprezentacja Tunezji w piłce ręcznej kobiet">
Reprezentacja Tunezji w piłce ręcznej kobiet

Reprezentacja Tunezji w piłce ręcznej kobiet – narodowy zespół piłkarek ręcznych Tunezji. Reprezentuje swój kraj w rozgrywkach międzynarodowych.
Turnieje.
Mistrzostwa Świata w Piłce Ręcznej Kobiet 2021 (skład).
Źródło

</doc>
<doc id="2475868" url="https://pl.wikipedia.org/wiki?curid=2475868" title="Claude Dagens">
Claude Dagens

Claude Jean Pierre Dagens (ur. 20 maja 1940 w Caudéran) – francuski duchowny katolicki, biskup Angoulême w latach 1993-2015.
Życiorys.
Święcenia kapłańskie otrzymał 4 października 1970.
Episkopat.
3 lipca 1987 papież Jan Paweł II mianował go biskupem pomocniczym archidiecezji Poitiers, ze stolicą tytularną "Vulturaria". Sakry biskupiej udzielił mu 20 września 1987 ówczesny arcybiskup Bordeaux – Marius Maziers.
15 czerwca 1993 został biskupem koadiutorem diecezji Angoulême. Pełnię rządów w diecezji objął 22 grudnia 1993 po przejściu na emeryturę poprzednika.
Od 2008 jest członkiem Akademii Francuskiej, w której zajmuje fotel nr 1.

</doc>
<doc id="2475869" url="https://pl.wikipedia.org/wiki?curid=2475869" title="Reprezentacja Japonii w piłce ręcznej kobiet">
Reprezentacja Japonii w piłce ręcznej kobiet

Reprezentacja Japonii w piłce ręcznej kobiet – narodowy zespół piłkarek ręcznych z Japonii. Reprezentuje swój kraj w rozgrywkach międzynarodowych.

</doc>
<doc id="2475870" url="https://pl.wikipedia.org/wiki?curid=2475870" title="Energy catalyzer">
Energy catalyzer



</doc>
<doc id="2475871" url="https://pl.wikipedia.org/wiki?curid=2475871" title="Ivo Kotaška">
Ivo Kotaška

Ivo Kotaška (ur. 26 stycznia 1980 w Czeskich Budziejowicach) – czeski hokeista.
Kariera.
Od czerwca 2011 zawodnik Ciarko PBS Bank KH Sanok. Od maja 2013 w klubie JKH GKS Jastrzębie, w którym grał do końca października 2013. Od listopada 2013 ponownie zawodnik HC Czeskie Budziejowice, związany miesięcznym kontraktem próbnym. Od listopada 2014 zawodnik ŠHK 37 Piešťany. Po dwóch latach przerwy w sierpniu 2018 został hokeistą niemieckiego klubu ESV Waldkirchen.

</doc>
<doc id="2475874" url="https://pl.wikipedia.org/wiki?curid=2475874" title="Reprezentacja Chin w piłce ręcznej kobiet">
Reprezentacja Chin w piłce ręcznej kobiet

Reprezentacja Chińskiej Republiki Ludowej w piłce ręcznej kobiet – narodowy zespół piłkarek ręcznych z Chin. Reprezentuje swój kraj w rozgrywkach międzynarodowych.

</doc>
<doc id="2475876" url="https://pl.wikipedia.org/wiki?curid=2475876" title="Henryk Muszkat">
Henryk Muszkat

Henryk Muszkat pseud. "Kazimierz", "Grabiński", "H. Marabut", "Minkowski", "Henryk Muszyński" (ur. 27 listopada 1898 w Holszanach w powiecie oszmiańskim, zm. 1937 w ZSRR) - działacz KPP i KPZU, sekretarz Centralnej Redakcji KPP, sekretarz górnośląskiego Komitetu Okręgowego (KO) KPP i Obwodu Węglowego KPP, kierownik Sekretariatu Krajowego KC KPZU i Sekretariatu Krajowego KC KPP.
Syn żydowskiego lekarza Mariana i Julii z Hertzów. Skończył gimnazjum Polskiej Macierzy Szkolnej w Piotrogrodzie i studiował na Wydziale Prawa Uniwersytetu Warszawskiego, studiów nie ukończył. Od października 1918 członek PPS-Lewicy, a od grudnia 1918 KPRP/KPP. 1918–1919 członek Komitetu Dzielnicowego (KD) KPRP w Warszawie, 1920-1922 pracownik Centralnej Redakcji KPRP, a od 1928 jej sekretarz. 1922-1923 członek KO KPRP Górnego Śląska, a od 1930 jego sekretarz. Działacz Komitetu Warszawskiego KPP. 1932–1933 kierownik sektora polskiego Międzynarodowej Szkoły Leninowskiej w Moskwie. Uczestnik VI Zjazdu KPP w Mohylewie w październiku 1932, IV Zjazdu KPZU w Worzelu koło Kijowa w październiku 1934 i II Zjazdu KPZB w Slepiance pod Mińskiem. 1935-1936 pracownik redakcji polskiej wydawnictw Instytutu Marksa-Engelsa-Lenina przy KC WKP(b). Współpracownik Przedstawicielstwa KPP przy Komitecie Wykonawczym Kominternu. W lipcu 1937 został aresztowany przez NKWD, następnie stracony. Zrehabilitowany w 1955. Grób symboliczny Henryka Muszkata znajduje się na cmentarzu Bródnowskim w Warszawie (kwatera 51A-5-26).
Był mężem Janiny Warszawskiej-Warskiej i zięciem Adolfa Warskiego, miał syna Krzysztofa.

</doc>
<doc id="2475877" url="https://pl.wikipedia.org/wiki?curid=2475877" title="Jean-Paul Jaeger">
Jean-Paul Jaeger

Jean-Paul Maurice Jaeger (ur. 6 września 1944 w Nancy) – francuski duchowny rzymskokatolicki, biskup koadiutor Nancy w 1991, biskup diecezjalny Nancy w latach 1991–1998, biskup diecezjalny Arras w latach 1998–2020, od 2020 biskup senior diecezji Arras.
Życiorys.
Urodził się 6 września 1944 w Nancy, jako syn Georgesa i Denise (z domu Faltraue). Uczęszczał do diecezjalnego seminarium duchownego w Nancy (1968–1974). Święcenia prezbiteratu przyjął 6 kwietnia 1974.
11 kwietnia 1991 papież Jan Paweł II prekonizował go biskupem koadiutorem diecezji Nancy. Święcenia biskupie otrzymał 2 czerwca 1991 w katedrze Notre Dame del’Annonciation w Nancy. Udzielił mu ich Jean Bernard, biskup diecezjalny Nancy, w asyście Jean-Félix-Albert-Marie Vilnet, biskupa diecezjalnego Lille, i Jacques Louis Léon Delaporte, arcybiskupa Cambrai. Jako zawołanie biskupie przyjął słowa „"Je suis venu pour que les hommes aient la vie"” ("Ja przyszedłem po to, aby ludzie mieli życie"). 30 listopada 1991 po przyjęciu rezygnacji biskupa Jeana Bernarda został ustanowiony biskupem diecezjalnym i kanonicznie objął diecezję w posiadanie. Tego samego dnia odbył również ingres do katedry Notre Dame del’Annonciation.
12 sierpnia 1998 papież przeniósł go na stolicę biskupią Arras. 4 września 2020 papież Franciszek przyjął jego rezygnację z obowiązków biskupa diecezjalnego Arras. Do 25 października 2020, kiedy to urząd biskupa diecezjalnego kanonicznie obejmie Olivier Leborgne, sprawuje funkcję administratora apostolskiego diecezji.
W ramach Konferencji Episkopatu Francji, pełnił następujące funkcję: 1993–1999: przewodniczący Komisji, a następnie Komitetu ds. Misji w Niezależnych Środowiskach; 1994–2000: przewodniczący Komitetu ds. Ruchów Apostolskich i Stowarzyszeń Wiernych; 2000–2006: przewodniczący Komisji ds. Edukacji, Życia i Wiary Młodzieży oraz Komitetu ds. Szkolnictwa i Świata Uniwersytetów; 2006: członek Komisji ds. Liturgii i Duszpasterstwa sakramentalnego; 2007–2013: członek Stałej Rady Konferencji Biskupów Francji; od 2019: przewodniczący grupy roboczej Krajowej Komisji Starszych Kapłanów.

</doc>
<doc id="2475879" url="https://pl.wikipedia.org/wiki?curid=2475879" title="Reprezentacja Kazachstanu w piłce ręcznej kobiet">
Reprezentacja Kazachstanu w piłce ręcznej kobiet

Reprezentacja Kazachstanu w piłce ręcznej kobiet – narodowy zespół piłkarek ręcznych z Kazachstanu. Reprezentuje swój kraj w rozgrywkach międzynarodowych.

</doc>
<doc id="2475880" url="https://pl.wikipedia.org/wiki?curid=2475880" title="Katedra św. Józefa w Imphalu">
Katedra św. Józefa w Imphalu

Katedra św. Józefa w Imphalu jest rzymskokatolicką katedrą w indyjskim mieście Imphal oraz siedzibą arcybiskupa Imphalu i główną świątynią archidiecezji Imphal. Katedra znajduje się w dzielnicy Mantripukhri, przy ulicy NH39.
Została wybudowana w 1999. Posiada 5 wież. Proboszczem parafii katedralnej jest Joseph Charakunath.

</doc>
<doc id="2475882" url="https://pl.wikipedia.org/wiki?curid=2475882" title="Reprezentacja Argentyny w piłce ręcznej kobiet">
Reprezentacja Argentyny w piłce ręcznej kobiet

Reprezentacja Argentyny w piłce ręcznej kobiet – narodowy zespół piłkarek ręcznych Argentyny. Reprezentuje swój kraj w rozgrywkach międzynarodowych.

</doc>
<doc id="2475883" url="https://pl.wikipedia.org/wiki?curid=2475883" title="Reprezentacja Urugwaju w piłce ręcznej kobiet">
Reprezentacja Urugwaju w piłce ręcznej kobiet

Reprezentacja Urugwaju w piłce ręcznej kobiet – narodowy zespół piłkarek ręcznych Urugwaju. Reprezentuje swój kraj w rozgrywkach międzynarodowych.

</doc>
<doc id="2475884" url="https://pl.wikipedia.org/wiki?curid=2475884" title="Reprezentacja Kuby w piłce ręcznej kobiet">
Reprezentacja Kuby w piłce ręcznej kobiet

Reprezentacja Kuby w piłce ręcznej kobiet – narodowy zespół piłkarek ręcznych Kuby. Reprezentuje swój kraj w rozgrywkach międzynarodowych.

</doc>
<doc id="2475885" url="https://pl.wikipedia.org/wiki?curid=2475885" title="Adam Muzyk">
Adam Muzyk

Adam Muzyk pseud. "Stefan", "Kalinów" (ur. 14 grudnia 1899 w Woli Kalinowskiej w powiecie olkuskim, zm. 8 października 1946 w Kazimierzu) - działacz KPP i PPR, sekretarz Okręgu PPR Zagłębie Dąbrowskie.
Syn Kajetana i Tekli z Zająców, skończył szkołę powszechną, od 1924 szklarz w Sosnowcu, w 1925 wstąpił do KPP. W 1928 został górnikiem w Kazimierzu koło Sosnowca. Od 1931 sekretarz Komitetu Dzielnicowego (KD) KPP, w lutym 1936 zorganizował strajk górniczy i głodówkę w kopalniach "Kazimierz" i "Juliusz", za co został zwolniony z pracy i na 6 tygodni aresztowany. Kolportował pismo KPP "Czerwony Sztandar", za co w 1937 został ponownie na krótko aresztowany. W 1941 wstąpił do Stowarzyszenia Przyjaciół ZSRR i został sekretarzem jego KD w Kazimierzu. W 1942 wraz z całym Stowarzyszeniem przystąpił do PPR i został członkiem Komitetu Podokręgowego Strzemieszyce-Kazimierz, a w lutym 1943 jego sekretarzem. W sierpniu 1943 został członkiem, a w lipcu 1944 sekretarzem KO PPR Zagłębia Dąbrowskiego. W sierpniu 1944 wszedł w skład konspiracyjnej Śląsko-Dąbrowskiej Wojewódzkiej Rady Narodowej (WRN). Po styczniu 1945 pracował w Komitecie Wojewódzkim (KW) PPR w Katowicach, został członkiem tymczasowej egzekutywy tego komitetu. Wkrótce został aresztowany i uwięziony (do końca 1945), w więzieniu zapadł na chorobę płuc, wskutek czego kilka miesięcy po uwolnieniu zmarł. Był żonaty z Anną Witkowską, dwoje jego dzieci było milicjantami.

</doc>
<doc id="2475886" url="https://pl.wikipedia.org/wiki?curid=2475886" title="Nationalsozialistischer Untergrund">
Nationalsozialistischer Untergrund

Nationalsozialistischer Untergrund, NSU (pol. "Narodowosocjalistyczne Podziemie", w niemieckich mediach nazywane "Zwickauer Terrorzelle") – neonazistowska grupa terrorystyczna złożona z przynajmniej trzech osób (Beate Zschäpe, Uwe Mundlos, Uwe Böhnhardt). Liczba członków i zwolenników ugrupowania jest szacowana na ok. 200.
Na ugrupowaniu ciążą zarzuty zamordowania dziesięciu osób i przygotowanie dwóch zamachów bombowych. Głównym motywem ich działania była nienawiść do obcokrajowców. Działająca w podziemiu komórka NSU została wykryta, kiedy po nieudanym napadzie na bank Mundlos i Böhnhardt popełnili w listopadzie 2011 samobójstwo.
Proces NSU rozpoczął się 6 maja 2013 przed Wyższym Sądem Krajowym (OLG) w Monachium. 11 lipca 2018 roku Beate Zschäpe została skazana na karę dożywotniego pozbawienia wolności.
Po rozbiciu grupy ponownie ożyła w Niemczech dyskusja na temat delegalizacji faszyzującej, nacjonalistycznej partii NPD.

</doc>
<doc id="2475887" url="https://pl.wikipedia.org/wiki?curid=2475887" title="Reprezentacja Australii w piłce ręcznej kobiet">
Reprezentacja Australii w piłce ręcznej kobiet

Reprezentacja Australii w piłce ręcznej kobiet – narodowy zespół piłkarek ręcznych Australii. Reprezentuje swój kraj w rozgrywkach międzynarodowych.

</doc>
<doc id="2475889" url="https://pl.wikipedia.org/wiki?curid=2475889" title="Athrotaxis">
Athrotaxis

Athrotaxis – rodzaj drzew z rodziny cyprysowatych obejmujący trzy gatunki występujące w zachodniej części Tasmanii (w tym jeden pochodzenia mieszańcowego). Rodzaj reprezentuje izolowaną, starszą grupę w obrębie rodziny. Poszczególne gatunki rosną na różnych siedliskach – "A. cupressoides" rośnie w górskich lasach w wyższych położeniach, "A. selaginoides" występuje w lasach na poziomie morza. Drzewa osiągają znaczny wiek – niektóre ponad tysiąc lat, rosnąc przy tym bardzo wolno. Pozyskiwane są dla drewna wykorzystywanego do wyrobu mebli i łodzi.
Systematyka.
Do rodzaju należą następujące gatunki:

</doc>
<doc id="2475892" url="https://pl.wikipedia.org/wiki?curid=2475892" title="Języki Obce w Szkole">
Języki Obce w Szkole

Języki Obce w Szkole – czasopismo skierowane do nauczycieli języków obcych. Powstało w 1957 roku jako pismo przedmiotowo-metodyczne ówczesnego Ministerstwa Oświaty. Języki Obce w Szkole dostarczają nauczycielom informacji teoretycznych i praktycznych z zakresu glottodydaktyki, językoznawstwa, psycholingwistyki i kulturoznawstwa. Służą wymianie doświadczeń, poszukują najskuteczniejszych metod i technik nauczania, inspirują do efektywnej pracy, informują o wszelkich nowościach wydawniczych, pracach MENu, instytutów naukowych związanych z oświatą i wydarzeniach, które mogą mieć istotny wpływ na nauczanie języków obcych.
Historia.
Pierwszy numer "Języków Obcych w Szkole" ukazał się w styczniu 1957 i w pierwszym roku wydania ukazał się jako kwartalnik. Pierwszym wydawcą czasopisma były Państwowe Zakłady Wydawnictw Szkolnych (PZWS). Pismo liczyło wówczas 65 stron. Wyróżniono w nim następujące działy: Język i literatura, Programy i podręczniki, Z doświadczeń nauczycieli, Metodyka, Języki obce za granicą, Głosy z terenu, Oceny i sprawozdania, Kronika, Bibliografia. Na początku czasopismo było skierowane do nauczycieli języków: angielskiego, francuskiego, łacińskiego i niemieckiego. W styczniu 1958 pismo zaczęło się ukazywać jako dwumiesięcznik i w tej częstotliwości ukazywało się do 2010 r.
1 stycznia 1974 r. nastąpiło połączenie Państwowych Zakładów Wydawnictw Szkolnych (PZWS) oraz Państwowych Wydawnictw Szkolnictwa Zawodowego (PWSZ) w jedną oficynę – Wydawnictwa Szkolne i Pedagogiczne (WSiP). Nastąpiła nieznaczna zmiana szaty graficznej: pojawiły się zdjęcia, nowa czcionka, inny wygląd spisu treści. Gazeta wydawana była jako dwumiesięcznik. Zamieszczano także artykuły w językach oryginalnych: francuskim, angielskim, niemieckim i rosyjskim.
W styczniu 1991, w związku z likwidacją dwumiesięcznika "Język Rosyjski", do czasopisma dołączona została wkładka, służąca jako uszczuplony zeszyt dla nauczycieli języka rosyjskiego.
W marcu 2000 ukazał się ostatni numer (2-3/2000) wydany przez WSiP. 16 marca 2000 roku nastąpiło przejęcie czasopisma przez Centralny Ośrodek Doskonalenia Nauczycieli (CODN) (przekształcony w 2010 r. w Ośrodek Rozwoju Edukacji). Czasopismo zmieniło szatę graficzną, czcionkę, format, okładkę. Objętość pisma została zwiększona do 240 stron. Pierwszym numerem wydanym przez CODN był numer 4/2000. Zlikwidowano również wkładkę dla nauczycieli języka rosyjskiego, którą włączono do głównego wydania. Od numeru 1/2001 na liście języków wymienianych na stronie tytułowej pojawiły się także hiszpański i włoski, choć pojedyncze artykuły dotyczące nauczania tych języków ukazywały się w piśmie już wcześniej. Od 2000 do 2010 ukazywały się również wydania specjalne, publikowane jako numery dodatkowe pod koniec każdego roku.
W roku 2004 czasopismo otrzymało certyfikat European Language Label.
W roku 2011 pojawiła się internetowa wersja czasopisma pod nazwą JOwS Nauczanie wczesnoszkolne (dla nauczycieli przedszkoli i klas I-III). Od 2011 pismo ukazuje się ponownie jako kwartalnik.
Od 1 stycznia 2012 roku rolę wydawcy czasopisma przejęła Fundacja Rozwoju Systemu Edukacji. Jest ono wydawane jako kwartalnik, przeważnie wyłącznie w wersji elektronicznej (formaty pdf, epub, mobi), która dostępna jest bezpłatnie na stronie internetowej czasopisma.

</doc>
<doc id="2475893" url="https://pl.wikipedia.org/wiki?curid=2475893" title="Maurice Gardès">
Maurice Gardès

Maurice Marcel Gardès (ur. 4 lutego 1945 w Lyonie) – francuski duchowny katolicki, arcybiskup Auch w latach 2005–2020.
Życiorys.
Prezbiterat.
Święcenia kapłańskie otrzymał 22 czerwca 1975 i został inkardynowany do archidiecezji lyońskiej. Był m.in. diecezjalnym duszpasterzem ruchu JIC oraz wikariuszem generalnym archidiecezji. Odpowiadał także za stałą formację duchowieństwa. 
Episkopat.
21 grudnia 2004 papież Jan Paweł II mianował do arcybiskupem ordynariuszem archidiecezji Auch. Sakry biskupiej udzielił mu 6 lutego 2005 ówczesny arcybiskup Tuluzy – Émile Marcus. 22 października 2020 roku papież Franciszek przyjął jego rezygnację z pełnionej funkcji.

</doc>
<doc id="2475894" url="https://pl.wikipedia.org/wiki?curid=2475894" title="Lekkoatletyka na Letnich Igrzyskach Olimpijskich 2008 – bieg na 110 m przez płotki mężczyzn">
Lekkoatletyka na Letnich Igrzyskach Olimpijskich 2008 – bieg na 110 m przez płotki mężczyzn

Bieg na 100 metrów przez płotki mężczyzn – jedna z 47 konkurencji lekkoatletycznych rozgrywanych na XXIX Letnich Igrzyskach Olimpijskich w Pekinie.
Rywalizacja rozpoczęła się 18 sierpnia o godzinie 11:10 czasu miejscowego. Wtedy to rozegrano pierwszą rundę zawodów. Decydująca faza, która wyłoniła mistrza olimpijskiego odbyła się 21 sierpnia o godzinie 21:40 czasu miejscowego. Zawody odbyły się na Stadionie Narodowym w Pekinie.
Złoty medal zdobył Kubańczyk Dayron Robles.
Przebieg zawodów.
Pierwsza runda.
Pierwszą rundę rozegrano 18 sierpnia. Do ćwierćfinałów przechodziło bezpośrednio 4 pierwszych zawodników z każdego biegu oraz 8 następnych z najlepszymi czasami.
Bieg 1.
Wiatr: 0,3 m/sGodzina: 11:10 
Bieg 2.
Wiatr: 0,1 m/sGodzina: 11:18 
Bieg 3.
Wiatr: 0,2 m/sGodzina: 10:26 
Bieg 4.
Wiatr: -1,1 m/sGodzina: 11:34 
Bieg 5.
Wiatr: -0,1 m/sGodzina: 11:42 
Bieg 6.
Wiatr: -0,1 m/sGodzina: 11:50 
Ćwierćfinały.
Ćwierćfinały rozegrano 19 sierpnia. Do Półfinałów dostało się pierwszych trzech zawodników z każdego biegu oraz czterech następnych z najlepszymi czasami.
Bieg 1.
Wiatr: 0,1 m/sGodzina: 19:45 
Bieg 2.
Wiatr: 0,0 m/sGodzina: 20:53 
Bieg 3.
Wiatr: 0,0 m/sGodzina: 21:02 
Bieg 4.
Wiatr: 0,1 m/sGodzina: 21:10 
Półfinały.
Półfinały rozegrano 20 sierpnia. Do finału awansowało po czterech pierwszych zawodników z każdego biegu.
Bieg 1.
Wiatr: -0,4 m/sGodzina: 21:30 
Bieg 2.
Wiatr: -0,4 m/sGodzina: 21:39 
Finał.
Finał rozegrano w dniu 21 sierpnia.
Wiatr: 0,1 m/sGodzina: 21:40 

</doc>
<doc id="2475898" url="https://pl.wikipedia.org/wiki?curid=2475898" title="Jean-Claude Boulanger">
Jean-Claude Boulanger

Jean-Claude Ézechiel Jean-Baptiste Boulanger (ur. 1 marca 1945 w Journy) – francuski duchowny katolicki, biskup Bayeux w 2010–2020.
Życiorys.
Święcenia kapłańskie otrzymał 25 czerwca 1972 i został inkardynowany do diecezji Arras. Pracował m.in. w regionach St. Pol-sur-Ternoise oraz Boulogne-Calais. W 1987 założył w Condette ośrodek duchowości i aż do nominacji biskupiej był jego dyrektorem.
Episkopat.
16 października 2001 papież Jan Paweł II mianował go biskupem koadiutorem diecezji Sées. Sakry biskupiej udzielił mu 2 grudnia 2001 bp Jean-Paul Jaeger. Pełnię rządów w diecezji objął 25 kwietnia 2002 po przejściu na emeryturę poprzednika.
12 marca 2010 został mianowany biskupem ordynariuszem Bayeux.

</doc>
<doc id="2475899" url="https://pl.wikipedia.org/wiki?curid=2475899" title="Rudolf Pichoja">
Rudolf Pichoja

Rudolf Giermanowicz Pichoja, ros. Рудольф Германович Пихоя (ur. 1947 w miasteczku Polewskoj, obwód swierdłowski) – rosyjski profesor, historyk, archiwista, były dyrektor Państwowego Archiwum Federacji Rosyjskiej. 14 października 1992 roku jako specjalny wysłannik prezydenta Rosji Borysa Jelcyna przekazał prezydentowi RP Lechowi Wałęsie kopie dokumentów dotyczących zbrodni katyńskiej przechowywanych w tzw. „teczce specjalnej nr 1”, w tym kopię uchwały Biura Politycznego KC WKP(b) z 5 marca 1940 roku nakazującej dokonanie zbrodni na polskich jeńcach wojennych i więźniach (tzw. decyzja katyńska) oraz tzw. notatki Szelepina. Autor między innymi akademickiej syntezy historii aparatu władzy w Związku Radzieckim, publikacji pt. "Советский союз. История власти. 1945–1991", 2000, wydanej również w Polsce.
Znany m.in. ze swoich opinii na temat stanu wojennego w Polsce. Jego zdaniem interwencja Armii Czerwonej nie była brana pod uwagę przez władze radzieckie, a domagała się jej wyłącznie strona polska – konkretnie Wojciech Jaruzelski. Pichoja utrzymuje także, że ostatecznie strona radziecka nie została poinformowana ani o decyzji o wprowadzeniu stanu wojennego, ani o planowanej dacie operacji.
Odznaczenia.
7 kwietnia 2011 roku Prezydent RP Bronisław Komorowski odznaczył go Krzyżem Komandorskim Orderu Zasługi Rzeczypospolitej Polskiej za wybitne zasługi w upowszechnianiu prawdy katyńskiej.

</doc>
<doc id="2475900" url="https://pl.wikipedia.org/wiki?curid=2475900" title="Gunilla Kvarnström">
Gunilla Kvarnström

Gunilla Kvarnström, ur. w 1946 - szwedzka ilustratorka książek, córka architekta Lennarta Kvarnströma.
Ilustrowała książki następujących autorów: Dan Höjer, Ulf Sindt, Hans Peterson, Karin Levander, Görel Kristina Näslund, Cecilia Hagen, Susin Lindblom, Nina Matthis. W Polsce wydano z jej obrazkami "Wielką księgę siusiaków" i "Wielką księgę cipek".

</doc>
<doc id="2475901" url="https://pl.wikipedia.org/wiki?curid=2475901" title="Brzoza biała">
Brzoza biała



</doc>
<doc id="2475908" url="https://pl.wikipedia.org/wiki?curid=2475908" title="Mistrzostwa Francji na Żużlu 2010">
Mistrzostwa Francji na Żużlu 2010



</doc>
<doc id="2475910" url="https://pl.wikipedia.org/wiki?curid=2475910" title="Mistrzostwa Francji na Żużlu 2011">
Mistrzostwa Francji na Żużlu 2011



</doc>
<doc id="2475913" url="https://pl.wikipedia.org/wiki?curid=2475913" title="Archidiecezja Chongqing">
Archidiecezja Chongqing

Archidiecezja Chongqing (łac. "Archidioecesis Ciomchimensis", chiń. 天主教重庆总教区) – rzymskokatolicka archidiecezja ze stolicą w Chongqing, w Chińskiej Republice Ludowej.
Sufraganie archidiecezji Chongqing.
Sufraganiami archidiecezji Chongqing są diecezje:
Historia.
2 kwietnia 1856 z mocy decyzji Piusa IX erygowano wikariat apostolski Wschodniego Syczuanu. Wcześniej katolicy z tych terenów należeli do wikariatu apostolskiego Syczuanu przemianowanego tego dnia na wikariat apostolski Północno-Zachodniego Syczuanu (obecnie diecezja Chengdu).
3 grudnia 1924 zmieniono nazwę na wikariat apostolski Chongqingu.
2 sierpnia 1929 wydzielono część parafii i misji, które weszły w skład nowo utworzonego wikariatu apostolskiego Wanzhou (obecnie diecezja Wanzhou).
W wyniku reorganizacji chińskich struktur kościelnych 11 kwietnia 1946 wikariat apostolski Chongqingu podniesiono do godności archidiecezji i stolicy metropolii.
Z 1950 pochodzą ostatnie pełne, oficjalne kościelne statystyki. Archidiecezja Chongqing liczyła wtedy:
Od zwycięstwa komunistów w chińskiej wojnie domowej w 1949 archidiecezja, podobnie jak cały prześladowany Kościół katolicki w Chinach, nie może normalnie działać. W latach 1963 - 1992 archidiecezją rządziło dwóch antybiskupów mianowanych przez Patriotyczne Stowarzyszenie Katolików Chińskich z polecenia władz państwowych. Nie uznawali oni zwierzchności papieskiej. Ich następca, abp Peter Luo Beizhan (sprawujący urząd w latach 1993 – 2001) miał akceptację Stolicy Apostolskiej. Od 2001 komunistyczne władze nie mianowały ordynariuszy w Chongqingu. Brak danych o arcybiskupach Kościoła podziemnego.
Ordynariusze Chongqing.
Od śmierci abp. Petera Luo Beizhana 26 marca 2001 na katedrze arcybiskupiej trwa wakans. Być może działa arcybiskup Kościoła podziemnego.

</doc>
<doc id="2475921" url="https://pl.wikipedia.org/wiki?curid=2475921" title="Pola eksploatacji">
Pola eksploatacji



</doc>
<doc id="2475922" url="https://pl.wikipedia.org/wiki?curid=2475922" title="Romuald Muklewicz">
Romuald Muklewicz

Romuald Muklewicz pseud. "Mars" (ur. 7 grudnia 1890 w Supraślu, zm. 10 lutego 1938 w miejscu egzekucji Kommunarka) – radziecki działacz rewolucyjny i wojskowy pochodzenia polskiego, w latach 1926–1931 dowódca Marynarki Wojennej ZSRR, członek Wojskowej Rady Rewolucyjnej ZSRR w latach 1926–1933, członek Centralnego Komitetu Wykonawczego (CIK) ZSRR i KC Komsomołu, zastępca członka KC Komunistycznej Partii Litwy, uczestnik I wojny światowej, rewolucji październikowej i wojny domowej w Rosji.
Życiorys.
Syn włókniarza Adama i Marianny Kalenda, skończył szkołę ludową, 1904–1909 pracował w białostockiej fabryce włókienniczej. Od czerwca 1906 członek Socjaldemokratycznej Partii Litwy, 1907–1909 sekretarz jej Komitetu Białostockiego. Sekretarz związku włókniarzy. Od 1909 w Łodzi, działacz PPS-Lewicy, od grudnia 1911 sekretarz jej Okręgowego Komitetu Robotniczego (OKR). W X 1912 powołany do armii carskiej, służył nad Morzem Czarnym i w Piotrogrodzie, w 1915 skończył szkołę motorzystów okrętowych w Kronsztadzie ze stopniem podoficerskim. W styczniu 1916 współorganizował strajk w piotrogrodzkich zakładach zbrojeniowych.
Po rewolucji lutowej i obaleniu caratu został przewodniczącym komitetu żołnierskiego szkoły motorzystów. V 1917-III 1918 członek Piotrogrodzkiej Rady Delegatów Robotniczych i Żołnierskich. Wstąpił do RKP(b). Uczestnik I Zjazdu Związku Wojskowych Polaków w Piotrogrodzie w czerwcu 1917 jako przedstawiciel PPS-Lewicy. Brał udział w zajęciu Pałacu Zimowego wraz z marynarzami Floty Bałtyckiej, a następnie 11 grudnia 1917 w stłumieniu powstania junkrów w Piotrogrodzie. 1 grudnia 1917-III 1918 sekretarz Wydziału Demobilizacyjnego Komisariatu Polskiego przy Ludowym Komisariacie do spraw Narodowości. W marcu 1918 był organizatorem kursów instruktorskich polskich komunistycznych formacji wojskowych. W sierpniu 1918 został komisarzem specjalnym oddziału granicznego w Toroszyno w guberni pskowskiej. Od 16 stycznia 1919 kierownik Wydziału Werbunkowego Wojskowej Rady Rewolucyjnej Zachodniej Dywizji Strzelców. 29 stycznia 1919 został zastępcą członka Centralnego Komitetu Wykonawczego (CKW) grup KPRP w Rosji; współpracował z jego pismem „Młot”. II-IV 1919 członek Komitetu Wileńskiego Komunistycznej Partii Litwy i Białorusi. Szef sztabu Święciańskiej Grupy Armii Zachodniej, następnie (VII-X 1919) komisarz wojskowy guberni mińskiej i komisarz sztabu 16 Armii. Uczestnik VII, VIII i IX Ogólnorosyjskiego Zjazdu Rad (grudzień 1919, grudzień 1920 i grudzień 1921). 1921–1922 członek Wszechrosyjskiego CKW RFSRR. 2 lutego 1920 podpisał oświadczenie komunistów polskich w RFSRR określające ich stosunek do wojny polsko-bolszewickiej. Od wiosny 1920 komisarz sztabu Frontu Zachodniego Armii Czerwonej, a po zajęciu Wilna przez Armię Czerwoną przewodniczący (14 lipca-27 sierpnia 1920) Wileńskiego Komitetu Rewolucyjnego.
Od początku 1921 zastępca członka KC Komunistycznej Partii Litwy i członek jej Biura Zagranicznego. Jako przedstawiciel tej partii uczestniczył w III Kongresie Międzynarodówki Komunistycznej (MK) w Moskwie w czerwcu-lipcu 1921. 1921–1922 członek Wojskowej Rady Rewolucyjnej Frontu Zachodniego. 1922–1925 komisarz, potem zastępca komendanta Akademii Wojskowej im. Frunzego. 1925–1926 zastępca dowódcy lotnictwa wojskowego i zastępca przewodniczącego Rady Lotnictwa Cywilnego.
23 sierpnia 1926 -24 maja 1931 dowódca Marynarki Wojennej ZSRR. Od 1928 członek KC Komsomołu. We wrześniu 1931 został inspektorem Marynarki Wojennej. 23 sierpnia 1926-31 grudnia 1933 członek Wojskowej Rady Rewolucyjnej ZSRR, następnie szef Głównego Zarządu Budowy Okrętów Komisariatu Ludowego Przemysłu Ciężkiego ZSRR. Brał udział w IV Kongresie MK w listopadzie-grudniu 1922 w Moskwie oraz w XI, XV, XVI i XVII Zjeździe RKP(b) (marzec-kwiecień 1922, grudzień 1927, czerwiec-sierpień 1930 i styczeń-luty 1934) oraz w XVI Konferencji WKP(b) (kwiecień 1929). 1925–1932 członek CKW ZSRR.
Podczas wielkiej czystki 28 maja 1937 został aresztowany przez NKWD, oskarżony o szpiegostwo i 8 lutego 1938 skazany na śmierć przez Kolegium Wojskowe Sądu Najwyższego ZSRR; stracony 10 lutego 1938 w miejscu egzekucji Kommunarka pod Moskwą. 
26 maja 1956 zrehabilitowany postanowieniem Kolegium Wojskowego SN ZSRR.
Był żonaty z działaczką komunistyczną Anną Chochkową, z którą miał córkę Irinę.

</doc>
<doc id="2475926" url="https://pl.wikipedia.org/wiki?curid=2475926" title="Jesion amerykański">
Jesion amerykański

Jesion amerykański ("Fraxinus americana" L.) – gatunek drzewa z rodziny oliwkowatych, występującego we wschodniej części Ameryki Północnej w lasach od Nowej Szkocji i Minnesoty na północy po Florydę i Teksas na południu. Jest także uprawiany.

</doc>
<doc id="2475927" url="https://pl.wikipedia.org/wiki?curid=2475927" title="Biskupi Chongqing">
Biskupi Chongqing

Biskupi Chongqing – rzymskokatoliccy biskupi mający swoją stolice biskupią w Chongqing, obecnie w Chińskiej Republice Ludowej. W Chongqing mieściła się stolica wikariatu apostolskiego (1856 - 1946) i archidiecezji (1946 - nadal).
Ordynariusze.
Do arcybiskupa Louisa Gabriela Xaviera Jantzena wszyscy ordynariusze byli Francuzami. Następcami Jantzena mianowano już Chińczyków.
Arcybiskupi bez mandatu papieskiego.
Archidiecezją Chongqing rządziło dwóch, nieuznawanych przez Stolicę Apostolską, arcybiskupów. Należeli oni do Patriotycznego Stowarzyszenia Katolików Chińskich i zostali mianowani z polecenia komunistycznych władz chińskich bez zgody papieża. Byli to:

</doc>
<doc id="2475928" url="https://pl.wikipedia.org/wiki?curid=2475928" title="Port lotniczy Hultsfred">
Port lotniczy Hultsfred

Port lotniczy Hultsfred (IATA: HLF, ICAO: ESSF) – port lotniczy położony 5 km na północ od Hultsfred, w gminie Hultsfred, w Szwecji.

</doc>
<doc id="2475930" url="https://pl.wikipedia.org/wiki?curid=2475930" title="Heliolatria">
Heliolatria



</doc>
<doc id="2475931" url="https://pl.wikipedia.org/wiki?curid=2475931" title="Kult solarny">
Kult solarny

Kult solarny (od łac. "Sol", „Słońce”) a. heliolatria (od gr. "helio-", „słońce” i "latreía", „służba bogom”) – w dawnych kulturach oddawanie czci boskiej Słońcu oraz bóstwom solarnym z nim związanym bądź system wyznaniowy uznający Słońce jako prasiłę twórczą. Słońce było centralnym punktem wielu prehistorycznych i starożytnych religii. Słońce i jego ziemski przedstawiciel ogień były wówczas jedynymi źródłami światła i ciepła, a więc życia (było uważane za dawcę, ale też za niszczyciela życia). W konsekwencji często Słońce stawało się też symbolem nieskończoności, źródła energii i mocy życiowej, męskiego Stwórcy (zwykle Słońce utożsamiano z pierwiastkiem męskim – prawdy i oświecenia). Największą czcią Słońce darzyły ludy żyjące w strefie umiarkowanej Ziemi (w strefie podzwrotnikowej większym kultem otaczano Księżyc). Kult Słońca znano w Egipcie, Mezopotamii, Armenii. Słońce czcili starożytni Grecy, Persowie, Aztecy i Słowianie, a także Indianie Ameryki Północnej (Taniec Słońca). Prawie wszędzie Słońce występowało jednak jako bóstwo bezpośrednio podporządkowane lub tożsame głównemu bogu (lub też stanowiąc jego atrybut). W tym ostatnim przypadku następowała często personifikacja Słońca (jako całości lub jego stanów), w formie bóstwa solarnego – najpopularniejsi z nich to: egipski Ra, irański i indyjski, a także rzymski Mitra, nordycka Sol, słowiański Swaróg. Powszechnie uważa się, że kult słońca był punktem wyjścia wszystkich religii związanych z obrzędem całopalenia.
Zapożyczenia w chrześcijaństwie.
Krzyż od dawien dawna (równocześnie w wielu kulturach), był pierwotnie świętym znakiem solarnym, boskim symbolem słońca i ognia, często także symbolem płodności. W pierwszych wiekach chrześcijaństwa próbowano skierować rzymski kult solarny na osobę Chrystusa – określając go jako "sol verus" („słońce prawdziwe”), "sol salutis" („słońce zbawienia”), "sol iustitiae" („słońce sprawiedliwości”) i "lux mundi" („światłość świata”). Solarną symbolikę wykorzystywano w ikonografii, liturgii, a pierwsze promienie Słońca i ich źródło – "lux aeterna" („światłość wieczną/wiekuistą”) chwalono w pieśniach. Ostatecznie „ochrzczono” także najpopularniejsze pogańskie święto rzymskie – Dies Natalis Soli Invicti, wyznaczając w tym samym dniu Święto Bożego Narodzenia. Współcześnie najwyraźniej ślady solaryzacji odnajdujemy choćby w ikonograficznym zapisie symbolu IHS lub dość często w kształcie monstrancji.

</doc>
<doc id="2475934" url="https://pl.wikipedia.org/wiki?curid=2475934" title="Josef Regner">
Josef Regner

Josef Regner (ur. 25 lutego 1794 w Havlovicach, zm. 11 maja 1852 w Náchodzie) – czeski ksiądz katolicki i pisarz.
Życiorys.
Urodził się 25 lutego 1794 w Havlovicach w powiecie Trutnov. Jego ojciec był młynarzem i wielkim czeskim patriotą, ale zawsze w ramach wiary katolickiej oraz lojalności wobec cesarza.
W latach 1806–1810 studiował w gimnazjum benedyktyńskim w Broumovie. Kolejne dwa lata poświęcone są studiowaniu filozofii na wydziale filozoficznym Uniwersytetu Karola, cztery następne studiowaniu teologii w Hradcu Králové.
Jego pierwszym miejscem pracy była w 1817 r. parafia w Náchodzie. Już jako kapelan przejawiał ogromne zainteresowanie ogrodnictwem. Miejscowych chłopców uczył szczepieniu i oczkowaniu drzew owocowych. W kwietniu 1820 r. założył szkółkę drzew owocowych oraz wkrótce ogród kwiatowy, za pomocy jego przyjaciela Josefa Myslimíra Ludvíka.
W latach 1825–1826 zastępował w Czerwonym Kostelcu chorego ks Josefa Ungera. Później został mianowany kapelanem miejscowego zamku i z tego powodu spędzał część roku w Malych Svatoňovicach. Tutaj przyczynił się w latach 1830–1831 do budowy nowej murowanej kaplicy.
Rok później został proboszczem w Hronovie, gdzie zastosował swoją wielką wiedzę oraz zdolności jako ksiądz, nauczyciel i praktyczny gospodarz. Obok tego opiekował się chorymi w czasie epidemii cholery. Podczas jego administracji parafii wybudowano nowy budynek probostwa oraz odbudowano miejscowy Kościół Wszystkich Świętych.
Następnie otrzymał od władz część kościelnych gruntów rolnych i jako gospodarz został wzorem dla sąsiadów. W 1836 r. zasadził przy cmentarnym murze 20 lip z warunkiem, żeby tam rosły oraz potężniały swobodnie przez co najmniej 100 lat. Dzięki jego staraniom zostało zasadzono wiele drzew i krzewów w okolicy miast Hronov, Náchod itd.
Kierował się hasłem „Chleb dla ubogich i rozsądna edukacja ludowa”. Dlatego w 1835 r. wynajął i uruchomił kopalnię w miejscowości Žďárky. W taki sposób zapewnił chleb oraz wynagrodzenia dla bezrobotnych i ubogich.
W szkole był dobrym nauczycielem. Nie uczył tylko religii, ale pamiętał również o przyszłości swoich uczniów. W wolnym czasie uczył ich gospodarki rolnej, włącznie z informacjami o pszczołach i o pszczelarstwie.
Niestety w 1845 r. został mianowany dziekanem w Náchodzie. Drugie działanie w tym mieście przyniosło największe owoce jego konstruktywnej pracy. Wraz z Ottą Erichiem, gospodarczym radą grodowym, był fundatorem szkół przędzalniczych, dla których zapewnił poparcie rządu, gmin oraz pojedynczych ludzi majętnych. Jednocześnie starał się o zbyt ich tkanin lnianych.
Jako dziekan i potem wikariusz oraz inspektor szkolny rozwijał działalność spółkową, szkolną i oświatową. Wszechstronnie udoskonalił miejscową edukację, w całym regionie zakładał biblioteki oraz został założycielem oraz współzałożycielem wielu tamtejszych stowarzyszeń.
Zmarł 11 maja 1852 w Náchodzie i jest pochowany na miejscowym cmentarzu. Jest także postacią literacką. Pisarz Alois Jirásek go przedstawił w swojej kronice „U nás” pod nazwiskiem páter (ojciec) Havlovický.

</doc>
<doc id="2475935" url="https://pl.wikipedia.org/wiki?curid=2475935" title="Lotnisko Troll">
Lotnisko Troll

Lotnisko Troll (norw. "Troll lufthavn", ang. "Troll Airfield") – lotnisko zlokalizowane 6,8 km od stacji antarktycznej Troll na Ziemi Królowej Maud, na Antarktydzie.

</doc>
<doc id="2475937" url="https://pl.wikipedia.org/wiki?curid=2475937" title="Skórnik pomarszczony">
Skórnik pomarszczony

Skórnik pomarszczony ("Stereum rugosum" Pers.) – gatunek grzybów należący do rodziny skórnikowatych ("Stereaceae").
Systematyka i nazewnictwo.
Pozycja w klasyfikacji według Index Fungorum: "Stereum, Stereaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Nazwę polską podał Stanisław Chełchowski w 1898 r. W polskim piśmiennictwie mykologicznym gatunek ten ma też inne nazwy: skórnik leszczynowy, skórnik pomarańczowy. Niektóre synonimy naukowe:
Morfologia.
Wieloletni. Młode okazy są mniej więcej okrągłe, rozpostarte. Całkowicie swoją grzbietową stroną przylegają do podłoża, co najwyżej tylko ich brzegi nieco odstają. Pojedynczy owocnik ma średnicę 5-20 mm, ale sąsiednie owocniki zlewają się z sobą i tworzą plastry osiągające długość nawet kilku metrów. Starsze okazy, zwłaszcza rosnące na pionowym podłożu, tworzą odstające, wydłużone kapelusze o szerokości 1-2 cm. Są one wąsko, głęboko rowkowane i strefowane i bezwłose, tylko brzeg jest brunatno filcowany. Górna powierzchnia tych kapeluszy jest początkowo białawo owłosiona, później szarawo-brunatna, a u starych okazów ciemnobrunatno-czarniawa. Miąższ jest skórzasty lub korkowato-łykowaty, u starszych owocników zdrewniały. Powierzchnia hymenialna jest nierówna i pomarszczona. Ma barwę żółtawą, kremowożółtawą do czerwonożółtawej lub szarożółtą, a podczas wilgotnej pogody ciemnoszarą z plamami. Po potarciu czerwienieje. 
Owocniki starsze, u których występuje 10-20 warstw hymenium, mają grubość 2-4 mm. Przyczepione są do podłoża w niewielu miejscach, można je łatwo oderwać.
Strzępki włochatego okrycia kapeluszów mają szerokość 3-6 μm, są grubościenne, bezbarwne lub żółtawe. Strzępki w położonej pod nimi warstwie korteks u są podobne do nich, ale posklejane. W bazalnej warstwie miąższu występują dwa rodzaje strzępek. Jedne są równoległe, cienkościenne i septowane bez sprzążek, drugie grubościenne i nie septowane. Niektóre z tych drugich wyginają się i wrastają w hymenium, gdzie kończą się cienkościennymi lub grubościennymi szkieletocystydami, które często mają żółtobrunatnawą zawartość. W wieloletnich owocnikach strzępki te przerastają poszczególne warstwy hymenium, nie wystając jednak ponad najmłodszą warstwę. Czasami w hymenium znajdują się nieliczne pseudoakantofizy.
Podstawki mają rozmiar 30–50 × 5–6 μm isą 2-4 sterygmowe. Zarodniki elipsoidalno-cylindryczne o rozmiarach 7–12 × 3–4,5 μm, o gładkiej powierzchni, cienkościenne, amyloidalne.
Występowanie i siedlisko.
Szeroko rozprzestrzeniony na kuli ziemskiej. Poza Antarktydą i Ameryką Południowa występuje na wszystkich kontynentach i na wielu wyspach. W Europie Środkowej jest pospolity. Również w całej Polsce jest pospolity.
Rozwija się na drewnie drzew liściastych, na gałęziach i pniach, głównie martwych. Wytwarza owocniki przez cały rok. Zasiedla pniaki, leżące na ziemi kłody i gałęzie, a także stojące jeszcze martwe pnie i gałęzie. Występuje na leszczynie, olszy, buku, dębie i innych. W górach dochodzi bardzo wysoko – znajdywano go na drzewach rosnących już w kosodrzewinie powyżej górnej granicy lasu. 
Znaczenie.
Grzyb niejadalny. Saprotrof i pasożyt. Może rozwijać się nie tylko na martwym drewnie, ale także przez martwe gałęzie zakaża żywe drzewa powodując ich miejscową nekrozę i raka drzewa, a w twardzieli białą zgniliznę drewna.
Gatunki podobne.
Na drewnie drzew iglastych rośnie bardzo podobny i również pospolity skórnik krwawiący ("Stereum sanguinolentum"). Nieco podobne są: skórniczek świerkowy ("Amylostereum areolatum"), skórniczek jodłowy ("Amylostereum chailletii"), drewnowiec popękany ("Xylobolus frustulatus"), tarczówka krążkowata ("Aleurodiscus disciformis").

</doc>
<doc id="2475938" url="https://pl.wikipedia.org/wiki?curid=2475938" title="Stereum rugosum">
Stereum rugosum



</doc>
<doc id="2475939" url="https://pl.wikipedia.org/wiki?curid=2475939" title="André Pierre Dupuy">
André Pierre Dupuy



</doc>
<doc id="2475940" url="https://pl.wikipedia.org/wiki?curid=2475940" title="Port lotniczy Andenes">
Port lotniczy Andenes

Port lotniczy Andenes – krajowy port lotniczy położony w Andenes. Jest jednym z największych portów lotniczych w północnej Norwegii.

</doc>
<doc id="2475942" url="https://pl.wikipedia.org/wiki?curid=2475942" title="Deutschmann">
Deutschmann

Deutschmann, Deutschman, Dajczman, Dejczman:

</doc>
<doc id="2475944" url="https://pl.wikipedia.org/wiki?curid=2475944" title="Inon Zur">
Inon Zur

Inon Zur (ur. 4 lipca 1965 w Izraelu) – amerykańsko-żydowski kompozytor muzyki do filmów, programów telewizyjnych i gier komputerowych.
Ukończył Muzyczną Akademię w Tel Awiwie; studiował muzykę w Dick Grove School i na Uniwersytecie Kaliforniijskim w Los Angeles.
Skomponował muzykę m.in. do gier:

</doc>
<doc id="2475946" url="https://pl.wikipedia.org/wiki?curid=2475946" title="Piotr Radoliński">
Piotr Radoliński

Piotr Radoliński herbu Leszczyc – marszałek sejmiku powiatowego kaliskiego Księstwa Warszawskiego w 1809 roku, szambelan Jego Królewskiej Mości, poseł województwa kaliskiego na Sejm Czteroletni w 1788 roku, członek Zgromadzenia Przyjaciół Konstytucji Rządowej, marszałek sejmiku województwa kaliskiego, konsyliarz województwa kaliskiego w konfederacji targowickiej w 1792 roku.
Poseł na sejm 1780 roku z województwa kaliskiego. Wybrany ze stanu rycerskiego sędzią Sejmu Czteroletniego w 1788 roku. 
Był kawalerem Orderu św. Stanisława.

</doc>
<doc id="2475957" url="https://pl.wikipedia.org/wiki?curid=2475957" title="Szerokość torów">
Szerokość torów



</doc>
<doc id="2475958" url="https://pl.wikipedia.org/wiki?curid=2475958" title="Give a Little More">
Give a Little More

„Give a Little More” to piosenka pop-rockowa stworzona na trzeci album studyjny amerykańskiej grupy muzycznej Maroon 5 pt. "Hands All Over" (2010). Wyprodukowany przez Roberta Johna „Mutta” Lange’a, utwór wydany został jako drugi singel promujący krążek dnia 17 sierpnia 2010 roku.

</doc>
<doc id="2475961" url="https://pl.wikipedia.org/wiki?curid=2475961" title="Miguel Varoni">
Miguel Varoni

Miguel Varoni, właśc. Miguel Américo Belloto Gutiérrez (ur. 11 grudnia 1964 w Buenos Aires) – argentyńsko-kolumbijski aktor telewizyjny i filmowy, także reżyser.
Życiorys.
Urodził się w Buenos Aires, w Argentynie jako syn Teresy Gutiérrez, kolumbijskiej aktorki (grała Markizę Carmen Santillanę de la Roquet w telenoweli "Zorro"), i Américo Belloto Varoniego, argentyńskiego kompozytora, skrzypka i dyrygenta, znanego jako Don Américo. Kiedy Miguel Varoni miał zaledwie czterech miesiące, 30 kwietnia 1965, jego ojciec zmarł w wyniku wypadku drogowego. Teresa Gutiérrez opuściła Argentynę i wróciła do Kolumbii, gdzie Miguel Varoni uczęszczał do szkoły podstawowej i średniej. Mając dwanaście lat wystąpił w sztuce "Las Senoritas Gutiérrez".
W 2001 przyjął rolę głównego bohatera jako Pedro Coral Tavera w telenoweli Caracol Televisión "Pedro el Escamoso". Jego występy przyniosły mu uznanie w Kolumbii i utorowały drogę do wielu nagród, w tym magazynu „TvyNovelas” w 2002 dla najlepszego aktora, nowojorskiej nagrody ACE dla International Male Figure w 2002 oraz INTE 2002 USA dla najlepszego aktora. Występował potem w innych telenowelach, w tym "Dom po sąsiedzku" (2011–2012) jako Javier Ruiz. Wyreżyserował m.in. telenowelę "Sin Senos no hay Paraiso". W 2021 pojawił się gościnnie w telenoweli "100 días para enamorarnos".
Życie prywatne.
W 1997 poślubił aktorkę Catherine Siachoque (Cecilia Altamira w "Gdzie jest Elisa?", Ines Vallejo w "Meandrach miłości" oraz Marcia Hernandez w "Krainie namiętności"), którą poznał na planie telenoweli "Las Juanas". Obydwoje pracują dla wytwórni Telemundo. Zamieszkali w Miami.
Wujek Majidy Issa (Rania w telenoweli "Pustynna miłość" oraz Marta w "Bananowej młodzieży").

</doc>
<doc id="2475972" url="https://pl.wikipedia.org/wiki?curid=2475972" title="Strzelectwo na Letnich Igrzyskach Olimpijskich 1988">
Strzelectwo na Letnich Igrzyskach Olimpijskich 1988

Strzelectwo na Letnich Igrzyskach Olimpijskich 1988 w Seulu rozgrywane było w dniach 18 - 24 września. W zawodach wzięło udział 396 strzelców z 66 krajów: 111 kobiet i 285 mężczyzn. Do programu igrzysk włączono strzelanie z pistoletu pneumatycznego z 10 m. W konkurencjach skeetu i trapu, panie nadal rywalizowały razem z mężczyznami. Polacy nie zdobyli żadnego medalu.

</doc>
<doc id="2475973" url="https://pl.wikipedia.org/wiki?curid=2475973" title="Lise Legrand">
Lise Legrand

Lise Golliot-Legrand (ur. 4 września 1976 w Boulogne-sur-Mer) – francuska zapaśniczka w stylu wolnym. Dwukrotna olimpijka. Brązowa medalistka w Atenach 2004 i piąta w Pekinie 2008. Startowała w kategorii 63 kg.
Zdobyła cztery medale na mistrzostwach świata, złoto w 1995 i 1997. Dziesięciokrotna medalistka mistrzostw Europy, złoto w 1999, 2000, 2002 i 2003. Złoty medal na igrzyskach śródziemnomorskich w 2001. Druga w Pucharze Świata w 2005 i piąta w 2001 roku.
Jest żoną Davida Legranda zapaśnika i olimpijczyka z Atlanty 1996.

</doc>
<doc id="2475978" url="https://pl.wikipedia.org/wiki?curid=2475978" title="4F Club">
4F Club

4F Club – węgierski zespół muzyki rozrywkowej istniejący w latach 1995–1998. Za największy przebój grupy uchodzi piosenka "Balatoni láz" ("Balatońska gorączka").
Zespół został założony w Budapeszcie w 1995 roku. Jego członkami byli Zoltán Béres, Szabina Hajdú oraz János Sallai. Nazwa zespołu wzięła się od amerykańskiego zwrotu slangowego 4F (Find'em, fool'em, fuck'em, forget'em). Grupa wydała dwa albumy. W 1996 roku pojawił się album Fórefkláb, na którym znalazł się największy hit zespołu, czyli "Balatoni láz", zaś w 1997 album Vicc az egész. Zespół rozpadł się w 1998 roku.

</doc>
<doc id="2475980" url="https://pl.wikipedia.org/wiki?curid=2475980" title="Thamesdown">
Thamesdown



</doc>
<doc id="2475981" url="https://pl.wikipedia.org/wiki?curid=2475981" title="Chi Mai">
Chi Mai

Chi Mai – utwór instrumentalny skomponowany przez Ennio Morricone. Po raz pierwszy pojawił się w filmie Jerzego Kawalerowicza "Magdalena" z 1971 roku.
Dziesięć lat później ta kompozycja została wykorzystana w filmie "Zawodowiec" (1981), który wyreżyserował Georges Lautner, a także w serialu telewizyjnym "The Life and Times of David Lloyd George" (1981).

</doc>
<doc id="2475983" url="https://pl.wikipedia.org/wiki?curid=2475983" title="Inspiration Point (Yellowstone)">
Inspiration Point (Yellowstone)

Inspiration Point - punkt widokowy na rzekę Yellowstone w Parku Narodowym Yellowstone w Stanach Zjednoczonych. Jest bliźniaczym punktem do Artist Point, z tą różnicą, że leży po przeciwnej stronie Wielkiego Kanionu rzeki Yellowstone na naturalnym skalnym cyplu. Z punktu oprócz wielokolorowych, urwistych ścian kanionu można podziwiać jeden z najbardziej spektakularnych wodospadów w parku - wodospad Lower Yellowstone Fall. Sam punkt został rozbudowany, obecnie turyści mogą wchodzić na platformę widokową umożliwiającą podziwianie kanionu w dwie strony - w dół kanionu na zachód oraz w górę na wschód gdzie widoczny jest wodospad.

</doc>
<doc id="2475984" url="https://pl.wikipedia.org/wiki?curid=2475984" title="Lejkouch karaibski">
Lejkouch karaibski

Lejkouch karaibski, lejkouch żółtawy ("Natalus stramineus") – gatunek ssaka z rodziny lejkouchowatych (Natalidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1838 roku angielski zoolog John Edward Gray nadając mu nazwę "Natalus stramineus". Holotyp pochodził z obszaru od wyspy Anguilla do wyspy Montserrat, w północnej części Małych Antyli. 
Autorzy "Illustrated Checklist of the Mammals of the World" uznają ten gatunek za monotypowy. 
Zasięg występowania.
Lejkouch karaibski występuje na Małych Antylach na północ od Saint Lucia Channel (Anguilla, Saba, Nevis, Barbuda, Antigua, Montserrat, Gwadelupa, Marie-Galante, Dominika i Martynika).
Morfologia.
Długość ucha 14,6–17,5 mm, długość przedramienia samic 36,9–41,2 mm, samców 37,8–41,9 mm; masa ciała samic 4,6–5,3 g, samców 4,9–5,2 g.
Ekologia.
Tryb życia.
Lejkouchy żółtawe śpią w dziuplach lub sztolniach kopalnianych, zwykle w grupkach liczących około 12 osobników, ale zdarza się również w większych zgrupowaniach. Wieczorem polują na powoli latające owady. Potrafią bardzo szybko ruszać skrzydłami, a ich lot przypomina lot motyla.
Rozmnażanie.
Rozmnażanie tego nietoperza nie jest związane z żadną porą roku. Samce i samice na krótko przed porodem rozdzielają się.

</doc>
<doc id="2475986" url="https://pl.wikipedia.org/wiki?curid=2475986" title="Gmina Vau i Dejës">
Gmina Vau i Dejës

Gmina Vau i Dejës - (alb. "Bashkia Vau i Dejës") – gmina miejska w Albanii, w okręgu Szkodra, obwodzie Szkodra, nad rzekami Drin i Gjadri. W 2008 r. gmina liczyła 12 312 mieszkańców. W 2012 liczba mieszkańców wzrosła do 12882. Siedziba rzymskokatolickiej diecezji Sapa.

</doc>
<doc id="2475988" url="https://pl.wikipedia.org/wiki?curid=2475988" title="Tramwaje w La Rochelle">
Tramwaje w La Rochelle

Tramwaje w La Rochelle − zlikwidowany system komunikacji tramwajowej we francuskim mieście La Rochelle, działający w latach 1901−1929.
Historia.
Tramwaje w La Rochelle uruchomiono 25 sierpnia 1901. Tramwaje kursujące po La Rochelle były napędzane sprężonym powietrzem w systemie Ludwika Mękarskiego. Wybudowano dwie linie. Do obsługi sieci posiadano 10 wagonów silnikowych i 12 doczepnych. 23 kwietnia 1924 zlikwidowano linię do Tadson. Ostatecznie sieć zlikwidowano 17 czerwca 1929. 

</doc>
<doc id="2475991" url="https://pl.wikipedia.org/wiki?curid=2475991" title="Carlos Gerardo Rodríguez">
Carlos Gerardo Rodríguez

Carlos Gerardo Rodríguez Serrano (ur. 16 kwietnia 1985 w Culiacán) – meksykański piłkarz występujący na pozycji lewego obrońcy, obecnie zawodnik Toluki.
Kariera klubowa.
Rodríguez jest wychowankiem akademii juniorskiej klubu CF Pachuca, do którego pierwszej drużyny został włączony jako osiemnastolatek przez szkoleniowca Víctora Manuela Vuceticha, początkowo występując jako napastnik. W meksykańskiej Primera División zadebiutował 4 kwietnia 2004 w zremisowanym 1:1 spotkaniu z Atlasem, jednak nie potrafił sobie wywalczyć miejsca w pierwszej jedenastce i niedługo po tym udał się na wypożyczenie do drugoligowej filii zespołu – Pachuca Juniors, gdzie spędził rok w roli podstawowego zawodnika. Po powrocie do Pachuki, w wiosennym sezonie Clausura 2006, zdobył swoje pierwsze mistrzostwo Meksyku, wciąż pełniąc jednak rolę rezerwowego. Regularniej zaczął pojawiać się na boiskach po przyjściu trenera Enrique Mezy, który przekwalifikował go na pozycję środkowego pomocnika. W ciągu kolejnych trzech lat, najbardziej obfitych w trofea w historii klubu, był jednym z ważniejszych graczy prowadzonej przez Mezę drużyny Pachuki. Jeszcze w 2006 roku zajął drugie miejsce w krajowym superpucharze – Campeón de Campeones oraz triumfował w południowoamerykańskich rozgrywkach Copa Sudamericana.
Premierowego gola w najwyższej klasie rozgrywkowej Rodríguez strzelił 25 lutego 2007 w wygranej 4:3 konfrontacji z Tecos UAG i w tym samym sezonie Clausura 2007 po raz drugi osiągnął z Pachucą tytuł mistrza Meksyku. W tamtym roku triumfował również ze swoją ekipą w najbardziej prestiżowych rozgrywkach północnoamerykańskiego kontynentu – Pucharze Mistrzów CONCACAF, a także w SuperLidze i zajął drugie miejsce w superpucharze Ameryki Południowej – Recopa Sudamericana. Wziął także udział w Klubowych Mistrzostwach Świata, które Pachuca ukończyła ostatecznie na szóstej lokacie. W 2008 roku kolejny raz triumfował w północnoamerykańskim Pucharze Mistrzów, dzięki czemu ponownie wziął udział w Klubowych Mistrzostwach Świata; tym razem ukończył je na czwartym miejscu. W wiosennym sezonie Clausura 2009 zanotował z Pachucą tytuł wicemistrzowski oraz zajął drugie miejsce w rozgrywkach kwalifikacyjnych do Copa Libertadores – InterLidze. Wówczas miał już niepodważalne miejsce w wyjściowym składzie i od tamtego czasu występował na pozycji bocznego obrońcy.
W 2010 roku Rodríguez po raz trzeci triumfował z Pachucą, prowadzoną już przez argentyńskiego szkoleniowca Guillermo Rivarolę, w rozgrywkach Ligi Mistrzów CONCACAF. Dzięki temu kilka miesięcy później ponownie wystąpił w Klubowych Mistrzostwach Świata, gdzie wraz z resztą drużyny spisał się jednak gorzej niż przed dwoma laty, zajmując piąte miejsce. Ogółem w barwach Pachuki spędził niemal osiem lat, odnosząc wiele sukcesów zarówno na arenie krajowej, jak i międzynarodowej. W lipcu 2012 został ściągnięty przez Enrique Mezę do zespołu Deportivo Toluca, gdzie od razu został kluczowym piłkarzem linii obrony i w jesiennym sezonie Apertura 2012 zdobył swoje drugie wicemistrzostwo kraju. Po upływie półtora roku został wypożyczony do Chivas de Guadalajara, w ramach rozliczenia za transfer Miguela Ponce, gdzie bez większych sukcesów grał przez rok jako podstawowy obrońca.
Kariera reprezentacyjna.
W 2005 roku Rodríguez został powołany przez argentyńskiego trenera Humberto Grondonę do reprezentacji Meksyku U-20 na Mistrzostwa Ameryki Północnej U-20. Na honduraskich boiskach był podstawowym graczem kadry narodowej, rozgrywając wszystkie trzy spotkania (z czego dwa w wyjściowym składzie), zaś jego drużyna spisała się znacznie poniżej oczekiwań – zanotowała wówczas zwycięstwo i dwie porażki, zajmując trzecie miejsce w grupie, przez co nie zakwalifikowała się na rozgrywane kilka miesięcy później Mistrzostwa Świata U-20 w Holandii.
W seniorskiej reprezentacji Meksyku Rodríguez zadebiutował za kadencji selekcjonera Hugo Sáncheza, 22 sierpnia 2007 w przegranym 0:1 meczu towarzyskim z Kolumbią.

</doc>
<doc id="2475992" url="https://pl.wikipedia.org/wiki?curid=2475992" title="Stefan Tarasiuk">
Stefan Tarasiuk

Stefan Tarasiuk (ur. w 1958, zm. 14 grudnia 2016) – polski inżynier leśnik, profesor nauk leśnych, specjalność hodowla lasu i leśnictwo.
Pracownik naukowy Wydziału Leśnego Szkoły Głównej Gospodarstwa Wiejskiego w Warszawie. Tytuł profesora otrzymał 17 maja 2006. Był jednym z głównych polskich specjalistów w zakresie hodowli lasu. W kręgu jego zainteresowań naukowych pozostawała również problematyka ekologiczna.

</doc>
<doc id="2475993" url="https://pl.wikipedia.org/wiki?curid=2475993" title="Furiak bezkciukowy">
Furiak bezkciukowy

Furiak bezkciukowy, dymnica okopcona ("Furipterus horrens") – gatunek ssaka z rodziny furiakowatych (Furipteridae).
Taksonomia.
Gatunek po raz pierwszy zgodnie z zasadami nazewnictwa binominalnego nazwał w 1828 roku francuski zoolog Frédéric Cuvier nadając mu nazwę "Furia horrens". Holotyp pochodził z La Many, w Gujanie Francuskiej. Jedyny przedstawiciel rodzaju furiak ("Furipterus") który nazwał w 1837 roku francuski zoolog Karol Lucjan Bonaparte. 
W odniesieniu do badań nad kodowaniem DNA, "F. horrens" wykazał 2,5% średnią wewnątrzgatunkową rozbieżność sekwencji, co może reprezentować ukryty gatunek, a nie odrębne mitochondrialne linie lub filogrupy. Autorzy "Illustrated Checklist of the Mammals of the World" uznają ten gatunek za monotypowy. 
Zasięg występowania.
Furiak bezkciukowy występuje w południowej Ameryce Środkowej i północnej Ameryce Południowej od południowo-zachodniej Nikaragui (Refugio Bartola), na południe przez Kostarykę i Panamę do Kolumbii, Wenezueli, Gujanie, Brazylii, wschodniego Ekwadoru, wschodniego Peru i północnej Boliwii; także na Trynidadzie.
Morfologia.
Długość ciała (bez ogona) samic 33–36 mm, samców około 34–41 mm, długość ogona samic 21–38 mm, samców 20–28 mm, długość tylnej stopy samic 7–9 mm, samców 7–8 mm, długość przedramienia samic 36,5–38,5 mm, samców 35–37 mm; masa ciała samic 3,2–4,2 g, samców 3,1–3,6 g. Szczególną cechą tego nietoperza jest wysokie czoło; pyszczek i czoło tworzą niemal kąt prosty. Wzór zębowy: I formula_1 C formula_2 P formula_1 M formula_4 = 36. Kariotyp wynosi 2n = 34 i FN = 62.
Tryb życia.
W przeciwieństwie do innych nietoperzy, furiak bezkciukowy i jej pokrewny gatunek dymnica motylowa ("Amorphochilus schnablii") nie mają kciuków, więc zanim wyląduje ona na stropie jaskini lub podziemnego korytarza musi zawisnąć w powietrzu, zrobić przewrót, by móc chwycić się podpory stopami. O biologii dymnicy okopconej prawie nic nie wiadomo, ponieważ mało naukowców prowadziło nad nimi badania. Stwierdzono jednak, że żywią się owadami. Nie wiadomo również w jaki sposób udaje im się uniknąć konkurencji innych owadożernych nietoperzy żyjących w obrębie ich areału występowania.

</doc>
<doc id="2475997" url="https://pl.wikipedia.org/wiki?curid=2475997" title="Rotunda św. Gotarda w Strzelinie">
Rotunda św. Gotarda w Strzelinie

Rotunda św. Gotarda – romańska rotunda w Strzelinie.
Rotunda powstała prawdopodobnie w pierwszej połowie XIII w., choć bywa datowana także na stulecie poprzednie. Prezentuje typ niewielkiego kościoła na planie centralnym, którego pochodzenie wiąże się z Czechami i Morawami. Na Śląsku ma jeszcze dwie analogie: w Cieszynie i w Stroni koło Oleśnicy, poza tym na ziemiach polskich podobne rotundy powstały w Strzelnie na Kujawach i Grzegorzewicach na Kielecczyźnie. W dobie baroku strzeliński kościółek służył Polakom, określano go bowiem jako "Polnische Kirche". Dokonane w ciągu wieków przebudowy zatarły jego pierwotny kształt do tego stopnia, że niektórzy dawni badacze sądzili, iż jest to pozostałość baszty obronnej.

</doc>
<doc id="2475998" url="https://pl.wikipedia.org/wiki?curid=2475998" title="Zhongchun Lu">
Zhongchun Lu

Zhongchun Lu () – stacja początkowa metra w Szanghaju, na linii 9. Zlokalizowana jest pomiędzy stacjami Jiuting i Qibao. Została otwarta 29 grudnia 2007.

</doc>
<doc id="2475999" url="https://pl.wikipedia.org/wiki?curid=2475999" title="Qibao">
Qibao

Qibao () – stacja początkowa metra w Szanghaju, na linii 9. Zlokalizowana jest pomiędzy stacjami Zhongchun Lu i Xingzhong Lu. Została otwarta 29 grudnia 2007.

</doc>
<doc id="2476001" url="https://pl.wikipedia.org/wiki?curid=2476001" title="Jean-Marc Doussain">
Jean-Marc Doussain

Jean-Marc Doussain (ur. 12 lutego 1991 r. w Tuluzie) – francuski rugbysta, grający na pozycji w zespole Stade Toulousain, reprezentant kraju. Mistrz Francji, zdobywca srebrnego medalu podczas Pucharu Świata w 2011.
Kariera klubowa.
Pochodzi z rodziny związanej z rugby – zarówno ojciec, Jean, jak i starszy brat, Stéphane, grali na pozycji łącznika ataku. Grać w rugby zaczął w wieku sześciu lat w klubie w miejscowości Sainte-Croix-Volvestre, po czym spędził cztery lata w klubie z Saint Girons. Został wybrany do drużyny departamentu i regionu – dobre występy pozwoliły mu związać się z klubem Stade Toulousain w wieku szesnastu lat. Skierowany został od razu do drużyny "nadziei klubu". W 2008 r. z drużyną kadetów zdobył mistrzostwo kraju.
Debiut w seniorskiej drużynie zaliczył w listopadzie 2009 w meczu z US Montauban, jednak częściej na boisku zaczął pojawiać się w następnym sezonie. Pozwalały mu na to kontuzje podstawowych zawodników na obu pozycjach, Élissalde'a, Michalaka, Kellehera, Vergallo czy Skreli, a także powołania na Puchar Sześciu Narodów. Lecz już ostatnie pięć spotkań sezonu 2010/11 rozpoczynał w pierwszym składzie, a jego drużyna w finale pokonała Montpellier zdobywając mistrzostwo Francji. Zagrał też w pięciu meczach zakończonej na półfinale kampanii klubu w Pucharze Heinekena 2010/11. Udany sezon zakończył wyróżnieniem dla "Odkrycia roku". W maju 2010 roku podpisał kontrakt na grę w tym klubie do końca sezonu 2013/14, a już w kolejnym sezonie jego zespół obronił tytuł mistrza kraju. W sezonie 2013/2014 znajdował się na szerokiej liście nominowanych do wyróżnienia dla najlepszego gracza w Europie.
Kariera reprezentacyjna.
Reprezentował kraj w kilku kategoriach wiekowych – rozpoczął w 2008 roku od kadry U-17 i kadry U-18. Tę drugą poprowadził w roku 2009 do mistrzostwa Europy. W latach 2008-2010 był nominowany do francuskiej akademii rugby i do narodowej drużyny U-19.
Z reprezentacją U-20 wystąpił w 2010 roku w Pucharze Sześciu Narodów zajmując czwarte miejsce oraz w mistrzostwach świata juniorów, które Francuzi zakończyli na piątej lokacie. W 2011 ponownie zagrał w obu tych imprezach, tym razem jako kapitan. W Pucharze Sześciu Narodów Francuzi przegrali jedynie z Anglią, natomiast w mistrzostwach świata juniorów poprowadził drużynę do czwartego miejsca – najlepszego dotychczas wyniku francuskiej reprezentacji U-20 w historii tej imprezy.
Po kontuzji Davida Skreli 14 września został powołany do składu reprezentacji narodowej na Puchar Świata w Rugby 2011. Wszedł na boisko na ostatnie pięć minut przegranego przez Francuzów 7–8 finału z Nową Zelandią, zostając pierwszym w historii zawodnikiem, który zadebiutował w kadrze narodowej w finale Pucharu Świata.
Na kolejne powołanie do kadry czekał do maja 2013 roku, gdy po kontuzji Morgana Parry znalazł się we francuskim składzie odlatującym do Nowej Zelandii na serię meczów z "All Blacks". Podczas niej pojawił się na boisku dwukrotnie, podobnie jak i w listopadowym okienku. Rozegrał następnie pełną kampanię w Pucharze Sześciu Narodów, a jego drużyna, mająca do ostatniej kolejki szansę na końcowy triumf, zajęła ostatecznie czwartą lokatę.

</doc>
<doc id="2476005" url="https://pl.wikipedia.org/wiki?curid=2476005" title="Przylgowiec honduraski">
Przylgowiec honduraski

Przylgowiec honduraski ("Thyroptera discifera") – gatunek ssaka z rodziny przylgowcowatych (Thyropteridae).
Taksonomia.
Gatunek po raz pierwszy zgodnie z zasadami nazewnictwa binominalnego nazwali w 1855 roku niemieccy zoolodzy Martin Lichtenstein i Wilhelm Peters nadając mu nazwę "Hyonycteris discifera". Holotyp pochodził z Puerto Cabello, w Carabobo, w Wenezueli. 
"Thyroptera discifera" najbliżej spokrewniony jest z "T. tricolor". Uznany wcześniej podgatunek "abdita" z Ameryki Środkowej nie jest uważany za ważny. Autorzy "Illustrated Checklist of the Mammals of the World" uznają ten gatunek za monotypowy.
Zasięg występowania.
Przylgowiec honduraski występuje w rozproszone populacjach w Ameryce Środkowej, w tym w południowej Nikaragui, północno-wschodniej i południowo-wschodniej Kostaryce oraz środkowej Panamie i w Ameryce Południowej od wschodniej i południowej Kolumbii po północną i środkowo-zachodnią Brazylię, wschodnie Peru i północną Boliwię.
Morfologia.
Długość ciała (bez ogona) około 41–47 mm, długość ogona 27–35 mm, długość ucha 13,5–14 mm, długość tylnej stopy 5,5–7 mm, długość przedramienia 32,2–34,2 mm; brak danych dotyczących masy ciała. Kariotyp wynosi 2n = 32 i FN = 38.
Ekologia.
Tryb życia.
Ten mały, owadożerny nietoperz ma równie wydatne czoło jak furiakowate; przyczyna takiej budowy głowy również w tym przypadku nie jest znana. Za pomocą przyssawek nietoperz ten może wspinać się po gładkich, nawet szklanych powierzchniach. Jedna przylga może się przyssać tak mocno, że utrzyma cały ciężar ciała nietoperza. Siłę przyssania regulują specjalne mięśnie przedramienia. Przylgowce honduraskie mając niezwykły zwyczaj spania w młodych, jeszcze zwiniętych liściach roślin, takich jak np. banany. W jednym liściu może spać wiele nietoperzy naraz. Niemal codziennie muszą one szukać innych liści do spania, ponieważ ich legowisko z dnia poprzedniego jest już zazwyczaj rozwinięte. 
Rozmnażanie.
Rozród tych nietoperzy nie jest związany z żadną porą roku, a samce i samice prawdopodobnie nie rozłączają się na czas porodu. Na ogół samica rodzi 1 młode i nosi je ze sobą do chwili, gdy ciężar jego ciała przekroczy połowę ciała matki.

</doc>
<doc id="2476009" url="https://pl.wikipedia.org/wiki?curid=2476009" title="MAiC">
MAiC



</doc>
<doc id="2476013" url="https://pl.wikipedia.org/wiki?curid=2476013" title="Wąsonos mniejszy">
Wąsonos mniejszy

Wąsonos mniejszy ("Mystacina tuberculata") – gatunek ssaka z rodziny wąsonosowatych (Mystacinidae).
Taksonomia.
Gatunek po raz pierwszy zgodnie z zasadami nazewnictwa binominalnego nazwał w 1843 roku angielski zoolog John Edward Gray nadając mu nazwę "Mystacina tuberculata". Holotyp pochodził z wyspy Big South Cape, w Nowej Zelandii. 
Autorzy "Illustrated Checklist of the Mammals of the World" uznają ten gatunek za monotypowy. 
Zasięg występowania.
Wąsonos mniejszy może nadal występować na wyspie Taukihepa i sąsiedniej Putauhina lub na prywatnych wyspach w pobliżu Stewart Island, w Nowej Zelandii; być może wymarły .
Morfologia.
Długość ciała ze złożonym ogonem 60–70 mm (plus błona międzyudowa o długości około 20 mm), długość ogona około 7 mm, długość ucha 17,4–19,1 mm, długość tylnej stopy około 6 mm, długość przedramienia 36,9–46,9 mm; rozpiętość skrzydeł wynosi 280–300 mm; masa ciała 10–22 g. Masa ciała samic wzrasta o około 35% podczas późnej ciąży. W niektórych populacjach występuje niewielki dymorfizm płciowy – samice są albo cięższe (4,3%), albo cięższe i mają dłuższe przedramię (0,9%); niektóre populacje są monomorficzne. Długość kondylobazalna wynosi 17,3–19,1 mm. Pyszczek wąsonosa mniejszego otoczony jest rzędem gęstych włosków. Każdy z włosków ma łyżkowate zakończenie. Kciuki są nie tylko zakończone zwykłymi mocnymi pazurami, ale również mają u podstawy dodatkowy mały pazur. Palce tylnych stóp są również bardzo ostre pazury. Kariotyp wynosi 2n = 36 i FN = 60.
Ekologia.
Tryb życia.
Nietoperz ten porusza się bardzo zręcznie po powierzchni ziemi i potrafi bardzo szybko wspinać się na strome stoki, ponieważ może złożyć błonę lotną i dzięki temu do biegania może wykorzystać również przednie kończyny. Żywi się głównie chrząszczami i innymi owadami żyjącymi na powierzchni ziemi, ale też owocami, kwiatami, a także nektarem i pyłkiem pasożytniczej rośliny "Dactylanthus taylorii", której kwiaty pojawiają się u podstawy pni drzew-żywicieli. Gatunek ten nie zapada w sen zimowy. W ciągu dnia nietoperze te sypiają w dziuplach drzew w malutkich grupkach. W koloniach wąsonosów występują endemiczne, komensalne, bezskrzydłe muchówki "Mystacinobia zelandica", odżywiające się odchodami nietoperzy.
Rozmnażanie.
W październiku samica wydaje na świat 1 młode.

</doc>
<doc id="2476015" url="https://pl.wikipedia.org/wiki?curid=2476015" title="Feldkirch (stacja kolejowa)">
Feldkirch (stacja kolejowa)

Feldkirch (niem: "Bahnhof Feldkirch") – stacja kolejowa w Feldkirch, w kraju związkowym Vorarlberg, w Austrii. Stacja jest położona na północ od miasta, w dzielnicy Levis, pomiędzy i Ardetzenberg i Känzele. Jest to stacja węzłowa na Vorarlbergbahn i linii Feldkirch – Buchs.
Historia.
Stacja została otwarta w 1872 roku wraz z linią Vorarlbergbahn. Ten zabytkowy budynek dworca był wielokrotnie przebudowywany, a od 1884 roku linia Arlbergbahn spowodowała pojawienie się połączeń międzynarodowych. W 1960 roku, zabytkowy dworzec został wyburzony. Na początku 1969 roku nowa stacja została oddana do eksploatacji. W latach 1999-2001, stacja w ramach inicjatywy ÖBB została odnowiona i przebudowana ponownie. Wybudowano nowe perony i przejście podziemne. W rezultacie stacja w 2010 roku podczas badania była wybrana przez pasażerów szóstą najpiękniejszą stacją kolejową w Austrii.

</doc>
<doc id="2476017" url="https://pl.wikipedia.org/wiki?curid=2476017" title="Tramwaje w Laonie">
Tramwaje w Laonie

Tramwaje w Laonie – zlikwiodwany system komunikacji tramwajowej we francuskim mieście Laon, działający w latach 1899–1971.
Historia.
Tramwaje łączące górną część miasta z dolną uruchomiono 9 lipca 1899. Od początku były to tramwaje elektryczne, które dodatkowo w celu pokonania dużych nachyleń zostały wyposażone w koła zębate, a na torowisku położono szynę zębatą. Linia tramwajowa o długości 1,4 km rozpoczynała się w dolnej części miasta przy północnym dworcu kolejowym, a kończyła się w górnej części na place de l’Hôtel de Ville. Do obsługi linii dysponowano 4 dwuosiowymi tramwajami silnikowymi o długości 8,9 m. Pod koniec I wojny światowej w 1918 wojska niemieckie zniszczyły wszystkie obiekty i mosty, a tabor został wywieziony. Ruch na linii wznowiono w 1926. W 1944 wstrzymano ruch tramwajów z powodu zniszczenia stacji kolejowej. Ruch z powrotem wznowiono pod koniec II wojny światowej. Linię zamknięto 27 stycznia 1971. Oficjalnym powodem jej zamknięcia były stare tramwaje.
Następnie na trasie dawnej linii kursowała mała linowa kolej automatyczna o nazwie Poma 2000 uruchomiona w 1989 i zamknięta 27 sierpnia 2016.

</doc>
<doc id="2476021" url="https://pl.wikipedia.org/wiki?curid=2476021" title="Port lotniczy Lábrea">
Port lotniczy Lábrea

Port lotniczy Lábrea (IATA: LBR, ICAO: SWLB) – port lotniczy położony w Lábrea, w stanie Amazonas, w Brazylii.

</doc>
<doc id="2476022" url="https://pl.wikipedia.org/wiki?curid=2476022" title="Jeleniogórska Kolej Miejska">
Jeleniogórska Kolej Miejska

Jeleniogórska Kolej Miejska, również Jeleniogórska Kolej Aglomeracyjna – częściowo zarzucona inicjatywa uruchomienia szybkiej kolei miejskiej w aglomeracji jeleniogórskiej. Pierwotnie projekt nosił nazwę „szybkiego tramwaju”.
Historia.
Projekt Jeleniogórskiej Kolei Miejskiej przygotowało Wojewódzkie Biuro Urbanistyczne we Wrocławiu. Podstawą działania jest dokument „Porozumienie w sprawie współpracy w zakresie organizowania i funkcjonowania publicznego transportu zbiorowego na terenie subregionu jeleniogórskiego” podpisany 28 września 2011 podpisany między miastem i sąsiednimi gminami.
Projektowany przebieg.
Kolej aglomeracyjna, według założeń, ma połączyć Janowice Wielkie, Jelenią Górę i Szklarską Porębę na bazie istniejących, zelektryfikowanych linii kolejowych o numerach: 274 z Wrocławia do Zgorzelca oraz 311 z Jeleniej Góry do granicy państwa w Jakuszycach. Zaplanowano wybudowanie pięciu nowych przystanków: w okolicy obecnego dworca, na skrzyżowaniu ul. Drzymały i Kilińskiego, na wiadukcie przy Podchorążych, przy dawnej "Celwiskozie" i w dzielnicy Orle. Budowa SKM ma skrócić czas przejazdu z Jeleniej Góry do Piechowic do 28 minut. Zadeklarowano, że obsługa połączeń należała będzie do spółki Koleje Dolnośląskie
Postęp projektu.
Wykonanie projektu pierwotnie było przewidziane na trzy lata, a przewidywane koszty szacowano na 12 mln zł.
W realizację przedsięwzięcia włączył się zarządca państwowej infrastruktury kolejowej, spółka PKP Polskie Linie Kolejowe. W latach 2014-2015, w ramach uzupełnienia dokonanego wcześniej remontu linii kolejowej nr 311, zmodernizowano perony na dwóch dodatkowych stacjach w ciągu projektowanej kolei aglomeracyjnej. Przedsięwzięciu nadano nazwę "„Modernizacja peronów na stacjach kolejowych Jelenia Góra Zachodnia i Piechowice w ramach projektu Jeleniogórska Kolej Aglomeracyjna – etap I”".
Na przełomie 2014 i 2015 roku Koleje Dolnośląskie zakupiły 6 elektrycznych zespołów trakcyjnych Newag Impuls 36WEa, które dedykowano do obsługi m.in. aglomeracji jeleniogórskiej.
Mimo dokonywanych inwestycji, w uchwalonym pod koniec stycznia 2014 roku planie transportowym dla Jeleniej Góry z perspektywą do roku 2023 stwierdzono oficjalnie, że kolej miejska nie przyciągnie wystarczającej liczby pasażerów. W dokumencie przyjęto zachowanie rezerw terenowych pod ewentualną rozbudowę infrastruktury kolei aglomeracyjnej „tak aby nie zamykać możliwości ich realizacji, jeśli pojawią się, podlegające dynamicznym zmianom, sprzyjające warunki zewnętrzne”.

</doc>
<doc id="2476023" url="https://pl.wikipedia.org/wiki?curid=2476023" title="Matylda Ostojska">
Matylda Ostojska

Matylda Ostojska (ur. 11 maja 1990) – polska szablistka, mistrzyni Europy z 2008 r. w drużynie. Wychowanka Dragona Łódź, obecnie zawodniczka AZS AWF Warszawa.

</doc>
<doc id="2476025" url="https://pl.wikipedia.org/wiki?curid=2476025" title="Codajás">
Codajás

Codajás – miasto i gmina w Brazylii, w stanie Amazonas. Znajduje się w mezoregionie Centro Amazonense i mikroregionie Coari.

</doc>
<doc id="2476028" url="https://pl.wikipedia.org/wiki?curid=2476028" title="Glonojad syjamski">
Glonojad syjamski

Glonojad syjamski (Gyrinocheilus aymonieri) – gatunek słodkowodnej ryby z rodziny okrągłoprzyssawkowatych (Gyrinocheilidae). Jest hodowany w akwariach. 
Wprowadzenie.
Po raz pierwszy gatunek ten został opisany w roku 1883 przez Gilberta Tiranta. Pierwotnie został zaliczony do rodzaju "Psilorhynchus" pod nazwą "Psilorhynchus aymonieri". Na początku XX wieku w roku 1935 klasyfikacja ta została zweryfikowana, w wyniku czego indyjski ichtiolog Sunder Lal Hora na podstawie zdjęć oraz zachowanych we francuskim muzeum w Lyonie okazów określił przynależność tego gatunku do rodzaju "Gyrinocheilus" . 
W Europie glonojad syjamski pojawił się w roku 1955, kiedy sprowadzono do Monachium dużą partię tych ryb dla ogrodów zoologicznych, instytutów naukowych, jak też wśród hodowców akwarystów. Gatunek zyskał od razu dużą popularność ze względu na pomoc w usuwaniu glonów z akwarium.
Występowanie.
Zasiedla słodkowodne górskie potoki oraz nizinne wody rzek i jezior na Półwyspie Indochińskim, gdzie zamieszkuje wody zarówno szybko płynące jak i stojące. Spotykany w rzekach Tajlandii (Menam, Maeklong), Laosu, Kambodży, Wietnamu (Mekong) oraz w jeziorach (m.in. Tonle Sap w Kambodźy).
Opis.
Kształt z wyglądu zbliżony jest do występującego w Polsce kiełbia krótkowąsego. Ciało kształtu wrzecionowatego, grzbiet lekko wygrzbiecony, ciemniejszy w górnej partii, od strony brzusznej jaśniejszy. Barwa ciała w miarę dorastania ulega stopniowej zmianie. W początkowym okresie od pyska aż do ogona przebiega ciemny, brązowy pas przerzedzany ciemniejszymi plamami. W zależności od stanu, w jakim się znajduje deseń ryby może być bardziej lub mniej wyraźny. W miarę dorastania plamy te stają się coraz bardziej widoczne. Ciało przybiera barwę brązowożółtą, od strony brzusznej wyraźnie jaśniejszą. 
Płetwa grzbietowa z 10–12 promieniami, płetwy jasne, ogon wcięty i nakrapiany. Otwór gębowy przekształcony jest w przyssawkę zaopatrzoną w drobną "tarkę" umożliwiającą zbieranie glonów z roślin, kamieni czy korzeni. W jej górnej części znajduje się jama skrzelowa, która zaopatrzona jest w kanaliki do przepływu wody, pozwalające rybie oddychać. Liczba ruchów potrzebnych do wykonania przepływu wody jest bardzo duża, dochodzi do 240 na minutę.
W warunkach naturalnych dorasta do 25–30 cm, w akwarium jest dużo mniejszy, 12–15 cm długości.
Dymorfizm płciowy.
U samca w okresie dorastania w obrębie pyska pojawiają się brodawkowatego kształtu wypryski przybierające kulisty kształt. Samica jest większa, w okresie tarła na jej głowie pojawia się wysypka. 
Warunki w akwarium.
Ryba ogólnie towarzyska, na swym obszarze preferuje kryjówki z kamieni lub korzeni. W miarę dorastania obiera sobie rewir (np. grota z kamieni) i w stosunku do ryb swego gatunku może być bardziej agresywna. Dochodzi wówczas do gwałtownych lecz krótkotrwałych gonitw za „przeciwnikiem” (rywalem).
Głównym pożywieniem są glony, lecz w akwarium glonojad syjamski odżywia się nie tylko nimi. Jako pokarm roślinny mogą być podawane sparzone liście sałaty lub szpinaku. Zjada również pokarm typu zwierzęcego opadły na dno zbiornika (rureczniki), oraz suchy prowiant. Ryba przekarmiana zaprzestaje jedzenia glonów. Również w przypadku spadku temperatury poniżej 20 °C zaprzestaje jedzenia. Najbardziej aktywne w zjadaniu glonów są młode ryby. 
Starsze okazy hodowane w akwarium wielogatunkowym mogą spowodować szkody wśród ryb i roślin. Ma to miejsce wśród delikatnych roślin, które mogą zostać zniszczone, dlatego wskazane jest obsadzanie zbiornika roślinami o mocnych liściach, np. roślin z rodzaju zwartka. Do ciała dużych ryb glonojady syjamskie mogą się przyssać, powodując rany, co w następstwie może spowodować nawet ich śnięcie. 
Tarło.
Na miejsce do składania ikry tarlaki obierają sobie duży kamień lub korzeń. Nie oczyszczają go. Ikra jest drobna, przezroczysta.

</doc>
<doc id="2476030" url="https://pl.wikipedia.org/wiki?curid=2476030" title="Japurá (Amazonas)">
Japurá (Amazonas)

Japurá – miasto i gmina w Brazylii, w stanie Amazonas. Znajduje się w mezoregionie Norte Amazonense i mikroregionie Japurá.

</doc>
<doc id="2476031" url="https://pl.wikipedia.org/wiki?curid=2476031" title="Adam Skrodzki">
Adam Skrodzki

Adam Skrodzki (ur. 23 grudnia 1983 w Siemianowicach Śląskich) – polski szablista, medalista mistrzostw Europy, wielokrotny mistrz Polski, olimpijczyk z Londynu (2012).
Kariera sportowa.
Jego pierwszym klubem był Pałac Młodzieży Katowice (1992-2001), od 2001 reprezentuje barwy AZS-AWF Katowice.
Pierwsze sukcesy międzynarodowe uzyskał w 2003 zdobywając brązowe medale mistrzostw świata juniorów i mistrzostw Europy seniorów w turnieju drużynowym. W 2004 i 2005 został drużynowym wicemistrzem Europy.
Reprezentował Polskę na mistrzostwach świata w 2005 (13 m. drużynowo i 21 m. indywidualnie), 2006 (9 m. drużynowo i 45 m. indywidualnie), 2007 (17 m. drużynowo i 24 m. indywidualnie), 2009 (17 m. drużynowo i 21 m. indywidualnie), 2010 (11 m. drużynowo i 27 m. indywidualnie), 2013 (13 m. drużynowo i 40 m. indywidualnie) i 2014 (20 m. drużynowo i 45 m. indywidualnie).
Na mistrzostwach Europy startował ponadto w 2003 (25 m. indywidualnie), 2004 (6 m. indywidualnie), 2005 (23 m. indywidualnie) 2006 (9 m. indywidualnie i 8 m. drużynowo), 2007 (14 m. indywidualnie i 10 m. drużynowo), 2008 (42 m. indywidualnie i 11 m. drużynowo), 2009 (26 m. indywidualnie i 9 m. drużynowo), 2010 (16 m. indywidualnie i 10 m. drużynowo), 2011 (19 m. indywidualnie i 10 m. drużynowo), 2012 (38 m. indywidualnie i 9 m. drużynowo), 2013 (38 m. indywidualnie i 11 m. drużynowo) i 2014 (24 m. indywidualnie i 12 m. drużynowo).
Wystąpił także na Igrzyskach Olimpijskich w Londynie, zajmując 30 m. w turnieju indywidualnym. Reprezentował Polskę na pierwszych Igrzyskach Europejskich w Baku (Azerbejdżan) w 2015 roku.
Na mistrzostwach Polski wywalczył siedmiokrotnie mistrzostwo Polski indywidualnie (2004, 2009, 2012, 2013, 2014, 2015, 2016), dwukrotnie brązowy medal indywidualnie (2003, 2006), ośmiokrotnie mistrzostwo Polski drużynowo (2005, 2006, 2008, 2009, 2012, 2014, 2015, 2016), czterokrotnie wicemistrzostwo Polski drużynowo (2003, 2007, 2011, 2013).

</doc>
<doc id="2476032" url="https://pl.wikipedia.org/wiki?curid=2476032" title="Maraã">
Maraã

Maraã – miasto i gmina w Brazylii, w stanie Amazonas. Znajduje się w mezoregionie Norte Amazonense i mikroregionie Japurá.

</doc>
<doc id="2476033" url="https://pl.wikipedia.org/wiki?curid=2476033" title="Gyrinocheilus aymonieri">
Gyrinocheilus aymonieri



</doc>
<doc id="2476034" url="https://pl.wikipedia.org/wiki?curid=2476034" title="Gyrinocheilus kaznakovi">
Gyrinocheilus kaznakovi



</doc>
<doc id="2476035" url="https://pl.wikipedia.org/wiki?curid=2476035" title="28 Batalion Radiotechniczny">
28 Batalion Radiotechniczny

28 Batalion Radiotechniczny – jednostka wojsk radiotechnicznych Sił Zbrojnych Rzeczypospolitej Polskiej.
Na bazie 5. i 6 batalionu radiotechnicznego, w 1974 roku utworzony został w Gryficach 28 Batalion Radiotechniczny. 
W 1997 roku jednostka otrzymała sztandar.
W 2000 roku rozwiązano batalion, a pododdziały włączono w skład 23 batalionu radiotechnicznego.

</doc>
<doc id="2476036" url="https://pl.wikipedia.org/wiki?curid=2476036" title="Gyrinocheilus monchadskii">
Gyrinocheilus monchadskii



</doc>
<doc id="2476037" url="https://pl.wikipedia.org/wiki?curid=2476037" title="Psilorhynchus aymonieri">
Psilorhynchus aymonieri



</doc>
<doc id="2476039" url="https://pl.wikipedia.org/wiki?curid=2476039" title="Amaturá">
Amaturá

Amaturá – miasto i gmina w Brazylii, w stanie Amazonas. Znajduje się w mezoregionie Sudoeste Amazonense i mikroregionie Alto Solimões.

</doc>
<doc id="2476040" url="https://pl.wikipedia.org/wiki?curid=2476040" title="Atalaia do Norte">
Atalaia do Norte

Atalaia do Norte – miasto i gmina w Brazylii, w stanie Amazonas. Znajduje się w mezoregionie Sudoeste Amazonense i mikroregionie Alto Solimões.

</doc>
<doc id="2476041" url="https://pl.wikipedia.org/wiki?curid=2476041" title="Ireneusz (Tafunea)">
Ireneusz (Tafunea)

Ireneusz, imię świeckie Siergiej Pietrowicz Tafunea (ur. 30 maja 1971 w Vărvăreuce) – biskup Rosyjskiego Kościoła Prawosławnego pochodzenia mołdawskiego. 
Życiorys.
W 1986 ukończył szkołę średnią w Vărvăreuce. Następnie przez trzy lata uczył się w szkole zawodowo-technicznej. W latach 1989–1991 odbywał zasadniczą służbę wojskową. Po jej zakończeniu wstąpił jako posłusznik do monasteru Nowy Neamț. W latach 1992–1993 uczył się moskiewskim seminarium duchownym, następnie studiował w Moskiewskiej Akademii Duchownej, uzyskując w 2002 dyplom końcowy. W czasie studiów, 13 kwietnia 1995 złożył wieczyste śluby mnisze w monasterze Nowy Neamț, przed jego przełożonym, archimandrytą Dorymedontem. Przyjął imię Ireneusz na cześć św. Ireneusza z Lyonu. 28 maja 1995 biskup dmitrowski Filaret wyświęcił go na hierodiakona. 10 września 1995 przyjął natomiast święcenia kapłańskie z rąk biskupa wieriejskiego Eugeniusza. Od 1999 był wykładowcą seminarium duchownego w Kiszyniowie, kontynuując studia w trybie eksternistycznym. Wykładał teologię zasadniczą, filozofię i liturgikę. Od 1998 do 2004 był ponadto jednym z misjonarzy eparchii oraz kapelanem cerkwi św. Andrzeja w więzieniu w Benderach, zaś od 2000 dodatkowo sekretarzem metropolii mołdawskiej. Od 2001 do 2004 wykładał teologię porównawczą i zasadniczą w szkole duchownej w Benderach, zaś od 2002 do 2005 – religioznawstwo na uniwersytecie w Tyraspolu. W 2004 otrzymał godność ihumena. W tym samym roku wyjechał do Moskwy jako oficjalny przedstawiciel Mołdawskiego Kościoła Prawosławnego przy patriarchacie. Żył w Monasterze Nowospasskim, pełniąc w nim równocześnie funkcje kierownika szkoły niedzielnej (2010–2011) i pełnomocnika ds. młodzieży (2011).
W 2009 uzyskał tytuł naukowy kandydata nauk teologicznych. Autor prac poświęconych historii prawosławia w Mołdawii, seminarium duchownego w Kiszyniowie, metropolicie Arseniuszowi (Stadnickiemu).
5 października 2011 otrzymał nominację na pierwszego ordynariusza nowo powołanej eparchii orskiej. W związku z tym 27 października 2011 został podniesiony do godności archimandryty. Jego chirotonia biskupia odbyła się w cerkwi Zmartwychwstania monasteru Opieki Matki Bożej w Moskwie z udziałem konsekratorów: patriarchy moskiewskiego i całej Rusi Cyryla, metropolitów krutickiego i kołomieńskiego Juwenaliusza, kiszyniowskiego i całej Mołdawii Włodzimierza, sarańskiego i mordowskiego Warsonofiusza, orenburskiego i saraktaszyńskiego Walentego, arcybiskupa istrińskiego Arseniusza oraz biskupa sołniecznogorskiego Sergiusza.

</doc>
<doc id="2476042" url="https://pl.wikipedia.org/wiki?curid=2476042" title="Port lotniczy Altamira">
Port lotniczy Altamira

Port lotniczy Altamira (IATA: ATM, ICAO: SBHT) – port lotniczy położony w Altamirze, w stanie Pará, w Brazylii.

</doc>
<doc id="2476043" url="https://pl.wikipedia.org/wiki?curid=2476043" title="Benjamin Constant (Amazonas)">
Benjamin Constant (Amazonas)

Benjamin Constant – miasto i gmina w Brazylii, w stanie Amazonas. Znajduje się w mezoregionie Sudoeste Amazonense i mikroregionie Alto Solimões.

</doc>
<doc id="2476044" url="https://pl.wikipedia.org/wiki?curid=2476044" title="Mirosław Tomczak">
Mirosław Tomczak

Mirosław Tomczak (ur. 13 października 1989) – polski szablista, wicemistrz Europy z 2004 r. w drużynie. Zawodnik Budowlanych Toruń.

</doc>
<doc id="2476045" url="https://pl.wikipedia.org/wiki?curid=2476045" title="Fonte Boa">
Fonte Boa

Fonte Boa – miasto i gmina w Brazylii, w stanie Amazonas. Znajduje się w mezoregionie Sudoeste Amazonense i mikroregionie Alto Solimões.

</doc>
<doc id="2476046" url="https://pl.wikipedia.org/wiki?curid=2476046" title="Patryk Pałasz">
Patryk Pałasz

Patryk Pałasz (ur. 12 lutego 1984 w Koninie) – polski szablista, drużynowy wicemistrz Europy 2005), indywidualny mistrz Polski (2006, 2007)
Kariera sportowa.
Od 1994 był zawodnikiem Konińskiego Klubu Szermierczego, jego największym sukcesem było drużynowe wicemistrzostwo Europy w 2005 (z Marcinem Koniuszem, Adamem Skrodzkim i Rafałem Sznajderem. W 2001 zdobył indywidualnie brązowy medal mistrzostw świata juniorów młodszych. Reprezentował Polskę na mistrzostwach świata juniorów w 2004 (47 m. indywidualnie), mistrzostwach świata seniorów w 2005 (54 m. indywidualnie i 13 m. drużynowo) i 2007 (92 m. indywidualnie, 17 m. drużynowo). Na mistrzostwach Europy w 2005 zajął indywidualnie 34. miejsce, startował też na mistrzostwach Europy w 2006 (26 m. indywidualnie i 8 m. drużynowo), 2007 (30 m. indywidualnie i 10 m. drużynowo) i 2008 (40 m. indywidualnie i 11 m. drużynowo).
W 2006 i 2007 został indywidualnym mistrzem Polski, w 2004, 2007, 2011 i 2013 drużynowym mistrzem Polski, w 2010 indywidualnym wicemistrzem Polski, w 2005, 2006, 2008, 2010 i 2014 drużynowym wicemistrzem Polski, w 2003 brązowym medalistą mistrzostw Polski drużynowo. Od 2010 pracuje w macierzystym klubie jako trener.

</doc>
<doc id="2476047" url="https://pl.wikipedia.org/wiki?curid=2476047" title="Jutaí">
Jutaí

Jutaí – miasto i gmina w Brazylii, w stanie Amazonas. Znajduje się w mezoregionie Sudoeste Amazonense i mikroregionie Alto Solimões.

</doc>
<doc id="2476048" url="https://pl.wikipedia.org/wiki?curid=2476048" title="Santo Antônio do Içá">
Santo Antônio do Içá

Santo Antônio do Içá – miasto i gmina w Brazylii, w stanie Amazonas. Znajduje się w mezoregionie Sudoeste Amazonense i mikroregionie Alto Solimões.

</doc>
<doc id="2476050" url="https://pl.wikipedia.org/wiki?curid=2476050" title="São Paulo de Olivença">
São Paulo de Olivença

São Paulo de Olivença – miasto i gmina w Brazylii, w stanie Amazonas. Znajduje się w mezoregionie Sudoeste Amazonense i mikroregionie Alto Solimões.

</doc>
<doc id="2476051" url="https://pl.wikipedia.org/wiki?curid=2476051" title="Magdalena Korzystka">
Magdalena Korzystka

Magdalena Korzystka (ur. 14 października 1993) – polska judoczka, brązowa medalistka Mistrzostw Świata w ju-jitsu z 2011 rozegranych w Gent.

</doc>
<doc id="2476052" url="https://pl.wikipedia.org/wiki?curid=2476052" title="Arnt Ove Grønbech">
Arnt Ove Grønbech

Arnt Ove Grønbech (ur. 26 października 1978), znany również jako Obsidian Claw oraz A.O. Grønbech - norweski muzyk, kompozytor, wokalista i multiinstrumentalista. Arnt Ove Grønbech znany jest przede wszystkim z wieloletnich występów w formacji Keep of Kalessin, której był współzałożycielem. Wraz z zespołem był dwukrotnie nominowany do nagrody norweskiego przemysłu muzycznego - Spellemannprisen. W latach 2002-2007 był członkiem koncertowego składu zespołu Satyricon. Wystąpił także na debiutanckim albumie grupy Ex Deo zatytułowanym "Romulus".
W 2004 roku nieznany mężczyzna rozbił butelkę na twarzy muzyka podczas Inferno Metal Festival w Oslo w Norwegii. Po wniesionym przez Grønbecha oskarżeniu mężczyzna został uznany winnym i skazany na cztery miesiące pozbawienia wolności, a także zobowiązany do wypłacenia 130 tys. koron norweskich (około 20 tys. dolarów amerykańskich) na rzecz muzyka. Również w 2004 roku Arnt Ove Grønbech i Steinar Gundersen, wówczas obaj występujący w zespole Satyricon, zostali oskarżeni o zgwałcenie jednej z fanek po koncercie w Toronto, w Kanadzie. Zatrzymani muzycy opuścili więzienie po wpłaceniu 50 tys. dolarów kanadyjskich kaucji każdy. Ostatecznie oskarżenie wobec muzyków zostało odsunięte.

</doc>
<doc id="2476053" url="https://pl.wikipedia.org/wiki?curid=2476053" title="Mikroregion Santiago">
Mikroregion Santiago

Mikroregion Santiago – mikroregion w brazylijskim stanie Rio Grande do Sul należący do mezoregionu Centro Ocidental Rio-Grandense. Ma powierzchnię 11.143,9 km²

</doc>
<doc id="2476054" url="https://pl.wikipedia.org/wiki?curid=2476054" title="Mikroregion Campanha Ocidental">
Mikroregion Campanha Ocidental

Mikroregion Campanha Ocidental – mikroregion w brazylijskim stanie Rio Grande do Sul należący do mezoregionu Sudoeste Rio-Grandense. Ma powierzchnię 31.167,5 km²

</doc>
<doc id="2476055" url="https://pl.wikipedia.org/wiki?curid=2476055" title="Mikroregion Campanha Central">
Mikroregion Campanha Central

Mikroregion Campanha Central – mikroregion w brazylijskim stanie Rio Grande do Sul należący do mezoregionu Sudoeste Rio-Grandense. Ma powierzchnię 17.331,0 km².

</doc>
<doc id="2476058" url="https://pl.wikipedia.org/wiki?curid=2476058" title="Mikroregion Santa Maria">
Mikroregion Santa Maria

Mikroregion Santa Maria – mikroregion w brazylijskim stanie Rio Grande do Sul należący do mezoregionu Centro Ocidental Rio-Grandense. Ma powierzchnię 11.765,4 km²

</doc>
<doc id="2476059" url="https://pl.wikipedia.org/wiki?curid=2476059" title="Lidia Sołtys">
Lidia Sołtys

Lidia Sołtys (ur. 2 sierpnia 1988) – polska szablistka, wicemistrzyni Europy z 2006 r. w drużynie. Zawodniczka TMS Sosnowiec.

</doc>
<doc id="2476060" url="https://pl.wikipedia.org/wiki?curid=2476060" title="Lidia Wilczyńska">
Lidia Wilczyńska



</doc>
<doc id="2476061" url="https://pl.wikipedia.org/wiki?curid=2476061" title="Mikroregion Campanha Meridional">
Mikroregion Campanha Meridional

Mikroregion Campanha Meridional – mikroregion w brazylijskim stanie Rio Grande do Sul należący do mezoregionu Sudoeste Rio-Grandense. Ma powierzchnię 14.605,0 km²

</doc>
<doc id="2476062" url="https://pl.wikipedia.org/wiki?curid=2476062" title="Prva liga SR Јugoslavije u fudbalu (1992/1993)">
Prva liga SR Јugoslavije u fudbalu (1992/1993)

Prva liga SR Јugoslavije u fudbalu (1992/1993) była 1. edycją najwyższej piłkarskiej klasy rozgrywkowej w Jugosławii – jednym z państw powstałych po rozpadzie Socjalistycznej Federacyjnej Republiki Jugosławii. W rozgrywkach brało udział 18 zespołów, grając systemem kołowym. Pierwszym mistrzem Jugosławii został zespół Partizan Belgrad. Tytuł króla strzelców zdobyli Anto Drobnjak (Crvena zvezda Belgrad) oraz Vesko Mihajlović (FK Vojvodina), którzy strzelili po 22 gole.

</doc>
<doc id="2476065" url="https://pl.wikipedia.org/wiki?curid=2476065" title="Arkadiusz Nowinowski">
Arkadiusz Nowinowski

Arkadiusz Nowinowski (ur. 10 września 1977) – polski szablista, medalista mistrzostw Europy z 2003 r. w drużynie.

</doc>
<doc id="2476067" url="https://pl.wikipedia.org/wiki?curid=2476067" title="Maciej Tomczak">
Maciej Tomczak

Maciej Tomczak (ur. 14 lipca 1977 r.) – polski szablista, medalista mistrzostw Europy z 2003 i z 2004 roku w drużynie. Kierownik Zakładu Psychologii na Akademii Wychowania Fizycznego im. Eugeniusza Piaseckiego w Poznaniu.

</doc>
<doc id="2476068" url="https://pl.wikipedia.org/wiki?curid=2476068" title="Zeiss projektor">
Zeiss projektor

Zeiss projektor – jeden z projektorów planetarium produkowany przez firmę Carl Zeiss. Stosowany do wyświetlania gwiazd i innych obiektów astronomicznych podczas seansów na kopule planetarium. Z reguły jest on duży i skomplikowany.
Historia rozwoju i produkcji.
W latach 1923 - 1924 skonstruowano projektor Mark I, który był pierwszym na świecie nowoczesnym projektorem stosowanym w planetariach. W 1930 Carl Zeiss AG opracował projektor Mark II w fabrykach AG (w Niemczech Wschodnich) i Oberkochen (w Niemczech Zachodnich). Po II wojnie światowej i podziale Niemiec każda fabryka rozwinęła swoją własną linię projektorów. Projektory od Mark III do Mark VI zaczęto projektować w Oberkochen w 1957 r.; ich produkcję zakończono w 1989 r. Tymczasem w Niemczech Wschodnich firma Carl Zeiss-Jena opracowała projektor typu ZKP. Po zjednoczeniu Niemiec w 1989 r. w dwóch fabrykach Carl Zeiss, zarówno na wschodzie jak i zachodzie Niemiec, zaczęto produkować ten sam projektor.

</doc>
<doc id="2476069" url="https://pl.wikipedia.org/wiki?curid=2476069" title="Tamczy">
Tamczy

Tamczy (kirg. Тамчы, ros. Тамчы) – wieś w północnym Kirgistanie, w obwodzie issykkulskim, w rejonie Ysykköl. Położona na północnym brzegu jeziora Issyk-kul, między Bałykczy a Czołponatą na trasie A263. Na zachód od Tamczy znajduje się wieś Koszkol. 5 kilometrów na wschód od wsi znajduje się Port lotniczy Tamczy.

</doc>
<doc id="2476072" url="https://pl.wikipedia.org/wiki?curid=2476072" title="Andrea Koch-Benvenuto">
Andrea Koch-Benvenuto

Andrea Koch-Benvenuto (ur. 26 kwietnia 1985 w Santiago) – chilijska tenisistka, medalistka igrzysk Ameryki Południowej oraz igrzysk panamerykańskich, reprezentantka kraju w Fed Cup.
Kariera tenisowa.
Gra Koch-Benvenuto wyróżniała się tym, że potrafiła grać bekhend oburącz, zarówno z lewej jak i prawej strony.
Start w zawodowym tenisie odnotowała jako piętnastolatka, w marcu 2000, biorąc udział w kwalifikacjach do turnieju ITF w rodzimym Santiago, w których dotarła do drugiej rundy. Rok później, dzięki dzikiej karcie zagrała na tym samym turnieju w fazie głównej, ale przegrała w pierwszym meczu z Brazylijką Joaną Cortez. W 2004, w La Paz dotarła do finału singla a swój pierwszy turniej wygrała w 2006 roku, w Xalapie-Enríquez, w Meksyku, pokonując w finale Maríę Irigoyen. W sumie wygrała czternaście turniejów w grze pojedynczej i dziewiętnaście w grze podwójnej rangi ITF.
W lutym 2008, dzięki dzikiej karcie zagrała w turnieju WTA, w Viña del Mar, ale udział zakończyła już na pierwszej rundzie, przegrywając z Niemką Martiną Müller. Był to jej jedyny kontakt z rozgrywkami tego cyklu.
W latach 2003–2016 reprezentowała swój kraj w rozgrywkach Fed Cup, z bilansem czterdziestu jeden meczów wygranych i trzydziestu dwóch przegranych.

</doc>
<doc id="2476084" url="https://pl.wikipedia.org/wiki?curid=2476084" title="Irma (piosenkarka)">
Irma (piosenkarka)

Irma (ur. 15 czerwca 1988 w Duala) – piosenkarka wykonująca utwory muzyczne własnego autorstwa. Pochodzi z Kamerunu, mieszka we Francji.
Życiorys.
Irma pochodzi z muzykalnej rodziny. Jej ojciec jest gitarzystą a jej matka śpiewała w chórze kościelnym. Irma również jako dziecko występowała podczas mszy. W wieku 15 lat wyjechała do szkoły w Paryżu. W 2007 umieściła na YouTube swoje pierwsze filmy prezentujące własne wykonania. Były to kompozycje własne, ale także covery. W 2008 spotkała się z Michaelem Goldmanem, synem francuskiego artysty Jeana-Jacques'a Goldmana i współzałożycielem wytwórni My Major Company. W rezultacie Irma otrzymała kontrakt płytowy w My Major Company i w lutym 2011 wydała swój debiutancki album "Letter to the Lord" we Francji, gdzie dotarł on do 20. miejsca na liście przebojów. Był również notowany w Szwajcarii i we francuskojęzycznej części Belgii (Walonia). Pierwszy singiel zatytułowany "I Know" osiągnął na listach przebojów pozycję 42. w Szwajcarii, 51. w miejsce we Francji i 7. w Walonii. Latem 2011 roku wspólnie z wokalistą will.i.am z The Black Eyed Peas wykonała utwór "I Want You Back" z repertuaru Jackson 5.

</doc>
<doc id="2476086" url="https://pl.wikipedia.org/wiki?curid=2476086" title="Gaston z Foix">
Gaston z Foix

Gaston de Foix, książę de Nemours (ur. 10 grudnia 1489 w Mazères, zm. 11 kwietnia 1512 pod Rawenną) – francuski dowódca wojskowy z okresu wojen włoskich, nazywany „Błyskawicą Italii”. Zginął dowodząc w bitwie pod Rawenną.
Życiorys.
Rodzina i młodość.
Urodził się 10 grudnia 1489 roku w miejscowości Mazères, w hrabstwie Foix jako przedstawiciel młodszej gałęzi rodu de Foix-Grailly rządzącego tam od 1412 roku. Był synem Jana de Foix, wicehrabiego Narbonne oraz Marii Orleańskiej. Jego dziadkami ze strony ojca byli Gaston IV de Foix-Grailly oraz Eleonora I z Nawarry. Miał tylko jedną, starszą siostrę - Germainę de Foix, która w 1505 została drugą żoną Ferdynanda II Katolickiego i zarazem królową Aragonii. Był jedynym siostrzeńcem króla Francji Ludwika XII. To pozwoliło mu na szybki awans społeczny – z syna wicehrabiego stał się 14 stycznia 1508 r. księciem Nemours oraz parem Francji. Wkrótce do puli swych tytułów mógł dodać jeszcze gubernatorstwo w Delfinacie.
Udział w wojnach włoskich.
W roku 1511 przybył do Italii jako nowy dowódca armii francuskiej oraz świeżo mianowany przez Ludwika XII gubernator Mediolanu. Jego nowatorskie podejście do kampanii oraz młodzieńcza energia sprawiły, że Francuzi zaczęli odnosić spektakularne sukcesy. Już latem zdołał rozproszyć połączone armie papieską i hiszpańską. W lutym 1512 roku obronił swych sojuszników, Wenecjan, pod Brescią, którą zresztą po niedługim czasie zdobył.
W marcu, gdy kontrola Francuzów nad północną częścią Italii była całkowita, ruszył ze swymi oddziałami na południe. Jego celem było oblężenie Rawenny. Ten odważny krok miał zmusić papieża Juliusza II oraz jego sojuszników do wydania Francuzom otwartej bitwy. Do bitwy doszło 11 kwietnia. Armia Gastona de Foix zaatakowała niedawno przybyłe siły papieskie pod wodzą Ramóna de Cardony.
Gaston de Foix zginął podczas zwycięskiej bitwy w trakcie pogoni za uciekającą piechotą hiszpańską. Jego śmierć zakończyła serię wielkich zwycięstw Francji w wojnach włoskich. De Foix został pochowany w katedrze w Mediolanie.

</doc>
<doc id="2476087" url="https://pl.wikipedia.org/wiki?curid=2476087" title="Argonautidae">
Argonautidae

Argonautidae – rodzina głowonogów z rzędu ośmiornic (Octopoda). Współcześnie żyjące gatunki zaliczane są do rodzaju "Argonauta", w języku polskim określanego zwyczajową nazwą żeglarek. Jednym z lepiej poznanych i największym z przedstawicieli rodziny jest żeglarek argo ("Argonauta argo"). Muszle samic tego gatunku osiągają do 30 cm długości. Ze względu na delikatną budowę i oryginalne kształty są cenione przez kolekcjonerów. 
Występowanie.
Rodzina ma zasięg kosmopolityczny. Większość gatunków jest epipelagiczna, niektóre spotykane są w głębokich wodach. Występują w tropikalnych i subtropikalnych wodach oceanicznych. 
Cechy charakterystyczne.
Do charakterystycznych cech mięczaków z tej rodziny zaliczany jest silnie zaznaczony dymorfizm płciowy, silnie spłaszczone ramiona samic zawierające gruczoły wykorzystywane do budowy muszli, struktura blokująca lejek płaszcza oraz brak śladów szkieletu wewnętrznego, co jest związane z dość biernym energetycznie trybem życia. Samice są od 10 do 15 razy większe od samców. Budują wapienne muszle, w których inkubują jaja. Muszle Argonautidae nie są wytwarzane przez płaszcz, lecz przez gruczoły nabłonka ramion samicy. Zapłodnienie następuje za pośrednictwem hektokotylusa. Jaja żeglarków mają ok. 0,6 mm średnicy.
Systematyka.
Opisano wiele gatunków z różnych regionów świata, jednak status taksonomiczny niektórych jest niejasny. Klasyfikacja biologiczna tej rodziny wymaga rewizji. Prawdopodobnie rodzina liczy 6–8 współcześnie żyjących gatunków:

</doc>
<doc id="2476091" url="https://pl.wikipedia.org/wiki?curid=2476091" title="Tramwaje w Hawrze">
Tramwaje w Hawrze

Tramwaje w Hawrze − system komunikacji tramwajowej we francuskim mieście Hawr.
Historia.
1872−1911.
W 1872 został przedstawiony projekt budowy linii tramwaju konnego, który miał zastąpić omnibusy. Po uzyskaniu pozwoleń ruszyła budowa linii. Otwarcie pierwszej linii nastąpiło 1 lutego 1874. Pierwsza linia połączyła Musée z Barrière d'Or (Octroi de Rouen). 15 lutego otwarto drugą linię na trasie: l'Hôtel de Ville − Rond-Point. System tramwajowy w Hawrze był trzecim wybudowanym we Francji po Lille, Nancy i Paryżu. W 1879 tramwaje przejęła spółka "Compagnie Générale Française de Tramways" (CGFT). W latach 1876−1879 wydłużano linię z l'Hôtel de Ville do Carreau par la Broche à Rôtir. 29 maja 1880 otwarto linię od place Gambetta do Abattoirs i do Docks. W listopadzie 1895 inna spółka otworzyła linię z Hawru do Côte Sainte-Marie. Na linii eksploatowano tramwaje parowe. Do obsługi linii posiadano dwa parowozy typu Serpollet. Rozstaw toru na linii jak i całej sieci w Hawrze wynosił 1435 mm. Linię tę zelektryfikowano w 1897. Kolejna spółka w sierpniu 1899 otworzyła podmiejską, wąskotorowa (1000 mm) linię z Hawru do Montivilliers. Do obsługi tej linii spółka dysponowała 20 wagonami silnikowymi i 10 doczepnymi. W 1893 rozpoczęła się elektryfikacja miejskiej sieci należącej do spółki CGFT, która postanowiła w czasie elektryfikacji wybudować dwie nowe linie. Pierwsze jazdy testowe elektrycznych tramwajów przeprowadzono na odcinku Musée − Barrière d'Or 31 stycznia 1894. 30 lipca otwarto zelektryfikowaną linię do Carreau, a 13 sierpnia oddano do eksploatacji nową linię pomiędzy Le Grand Quai a l'Amiral Croubet. W latach 1896−1901 wybudowano nowe linie do:
W kolejnych latach zbudowano linie do Nice havrais et les Phares. Z powodu nierentowności linia do Côte Sainte-Marie została zlikwidowana 31 sierpnia 1902. W grudniu 1908 spółka CGFT przejęła linię do Montivilliers i przekuła rozstaw toru na linii z wąskotorowego na normalny (1435 mm). W 1911 linię do Côte Sainte-Marie przejęła spółka CGFT. 
1912−1951.
W czasie I wojny światowej tramwaje przewoziły większą liczbę pasażerów. Po zakończeniu wojny potrzebne były znaczne inwestycje na naprawę infrastruktury i taboru. W ciągu kolejnych lat ponownie otwierane były linie, które zostały zamknięte w czasie wojny. 28 października 1927 otwarto przedłużenie linii z Sainte-Marie do Hallates. W 1932 do miasta dotarło 6 nowych tramwajów silnikowych wyprodukowanych przez "Société Auxiliaire Française de Tramways" (SAFT). 9 czerwca 1940 wstrzymano ruch tramwajów. Częściowy ruch zaczęto przywracać od 8 lipca. Na początku września 1944 ponownie wstrzymano ruch tramwajów z powodu bombardowania miasta. 2 października 1944 wznowiono ruch na trzech liniach. Ruch na ostatnich liniach wznowiono 31 grudnia 1945. Wówczas to sieć osiągnęła swój szczyt po wojnie, w mieście było 7 linii. Do obsługi sieci posiadano 33 wagony silnikowe i 12 doczepnych. 1 sierpnia 1947 linię tramwajową do Hallates zastąpiono linią trolejbusową. W lipcu 1948 podjęto decyzję o likwidacji tramwajów i zastąpieniu ich przez trolejbusy i autobusy. Ostatecznie sieć tramwajową zlikwidowano 4 czerwca 1951.
Współczesna sieć.
Obecnie wybudowano sieć o długości 13 km, szerokości toru 1435 mm z 23 przystankami. Otwarcie sieci nastąpiło 12 grudnia 2012. System jest obsługiwany przez dwie linie tramwajowe:
Do obsługi sieci zakupiono 20 tramwajów Alstom Citadis 302, które były dostarczane od 2011.

</doc>
<doc id="2476093" url="https://pl.wikipedia.org/wiki?curid=2476093" title="Jean Luciano">
Jean Luciano

Jean Luciano Durango (ur. 2 stycznia 1921 w Nicei, zm. 7 lipca 1997) – piłkarz francuski grający na pozycji pomocnika. W swojej karierze rozegrał 4 mecze w reprezentacji Francji, w których strzelił 1 gola.
Kariera klubowa.
Swoją karierę piłkarską Luciano rozpoczął w Nicei, w klubie OGC Nice. Zadebiutował w jego barwach w 1936 roku. W Nice grał do 1945 roku. Wtedy też odszedł do paryskiego Stade Français. Grał w nim w latach 1945–1947. W sezonie 1947/1948 był zawodnikiem CO Roubaix-Tourcoing, a w latach 1948–1950 - ponownie OGC Nice.
W 1950 roku Luciano wyjechał do Hiszpanii i został zawodnikiem Realu Madryt. W Primera División zadebiutował 1 października 1950 w wygranym 3:2 domowym meczu z Valencią. W Realu grał przez rok.
W 1951 roku Luciano został piłkarzem innego hiszpańskiego pierwszoligowca, UD Las Palmas. Swój debiut w nim zanotował 16 grudnia 1951 w meczu z Realem Saragossa (0:6). W 1952 roku spadł z Las Palmas do Segunda División i grał w niej w sezonie 1952/1953.
W 1953 roku Luciano wrócił do Francji i do końca swojej kariery, czyli do 1955 roku, grał w klubie AS Aixoise.
Kariera reprezentacyjna.
W reprezentacji Francji Luciano zadebiutował 30 października 1949 roku w zremisowanym 1:1 meczu eliminacji do MŚ 1950 z Jugosławią. Od 1949 do 1950 roku rozegrał w kadrze narodowej 4 mecze i zdobył w nich 1 bramkę.
Kariera trenerska.
Po zakończeniu kariery piłkarskiej Luciano został trenerem. Prowadził takie kluby jak: OGC Nice, Lausanne Sports, Sporting CP, Vitória SC, Sporting Toulon Var, AS Monaco i Gazélec Ajaccio. Jedynym jego większym sukcesem w karierze trenerskiej było wywalczenie mistrzostwa Francji z Nice w 1959 roku.

</doc>
<doc id="2476104" url="https://pl.wikipedia.org/wiki?curid=2476104" title="Marta Wątor">
Marta Wątor

Marta Wątor (ur. 9 stycznia 1987) – polska szablistka, indywidualna mistrzyni Polski z 2010 r. oraz wielokrotna medalistka turniejów juniorskich i młodzieżowych. Zawodniczka TMS Sosnowiec, gdzie trenerem jest jej ojciec Krzysztof Wątor (brąz w drużynie MP z 1982 r.).

</doc>
<doc id="2476105" url="https://pl.wikipedia.org/wiki?curid=2476105" title="Memoriał Michaiła Tala">
Memoriał Michaiła Tala

Memoriał Michaiła Tala – rozgrywany od 2006 r. w Moskwie międzynarodowy turniej szachowy, poświęcony pamięci ósmego mistrza świata, łotewskiego arcymistrza Michaiła Tala.
Wśród uczestników odbywających się corocznie memoriałów znajdują się szachiści ścisłej światowej czołówki, w tym mistrzowie i wicemistrzowie świata oraz liderzy światowych lista rankingowych Międzynarodowej Federacji Szachowej.
Turnieje rozgrywane są pod koniec roku (najczęściej w połowie listopada), systemem kołowym z udziałem 10 zawodników. Średni ranking turniejów za każdym razem znacznie przekracza granicę 2700 punktów, co oznacza, iż memoriał Michaiła Tala zaliczany jest do najsilniej obsadzonych szachowych turniejów na świecie.

</doc>
<doc id="2476115" url="https://pl.wikipedia.org/wiki?curid=2476115" title="Jerzy Antoni Połubiński">
Jerzy Antoni Połubiński

Jerzy Antoni Połubiński herbu własnego (ur. 1735, zm. 7 sierpnia 1801 roku) – biskup rzymskokatolicki. 
Życiorys.
Święcenia kapłańskie przyjął w 1760. Od 1796 tytularny biskup Loryma i trocki biskup pomocniczy diecezji wileńskiej, duchowny sekretarz wielki litewski w latach 1782-1793, kanonik wileński w 1761 roku, archidiakon wileński.
W 1764 roku podpisał konfederację Wielkiego Księstwa Litewskiego.
W czasie powstania kościuszkowskiego przewodniczył Administracji Generalnej Rządu Duchownego Diecezji Wileńskiej.

</doc>
<doc id="2476118" url="https://pl.wikipedia.org/wiki?curid=2476118" title="Machaczkała (stacja kolejowa)">
Machaczkała (stacja kolejowa)

Machaczkała (ros: "Махачкала") – stacja kolejowa w Machaczkale, w Dagestanie, w Rosji. Jest największą stacją kolejową w Dagestanie.

</doc>
<doc id="2476119" url="https://pl.wikipedia.org/wiki?curid=2476119" title="Czernomor">
Czernomor

Statek ratowniczy "Czernomor" (ros. Спасательное судно "Черномор") - rosyjski statek Floty Czarnomorskiej, następnie statek francuski i grecki.
Stępkę statku położono w stoczni w Odessie w 1912 r. W 1913 r. został on zwodowany jako statek ratowniczy. Wszedł w skład Floty Czarnomorskiej. Brał udział w I wojnie światowej w roli pływającej bazy nurkowo-ratowniczej w porcie w Sewastopolu. W poł. grudnia 1917 r. załoga statku przeszła na stronę bolszewików. Na pocz. maja 1918 r. przejęli go Niemcy, zaś w listopadzie tego roku Biali. W grudniu statek obsadzili alianccy interwenci, zwracając w kwietniu 1919 r. Białym. Według części źródeł statek pełnił rolę holownika portowego. W poł. listopada 1920 r. w składzie Eskadry Rosyjskiej został ewakuowany do Konstantynopolu. Pod koniec grudniu tego roku przypłynął wraz z pozostałymi statkami i okrętami wojennymi do portu w Bizercie, gdzie został internowany przez Francuzów. Ostatnim dowódcą "Czernomora" był kpt. 2 rangi Wadim A. Wiriliew. Po pewnym czasie statek został sprzedany francuskiemu towarzystwu morskiemu z Saint Nazaire, otrzymując nazwę "Iroise". Jego macierzystym portem stał się Brest. Statek uczestniczył w wielu operacjach ratowniczych, a jego kapitan Louis Malbert otrzymał w 1929 r. za udział w nich złoty medal od stowarzyszenia ratowniczego Societe Centrale de Sauvetage des Naufrages. W 1935 r. kupiła go kompania "Zagarné &amp; Mérigot" z Algieru, zaś w 1936 r. grecka firma "N. E. Vernicos" z Pireusu. Statek przemianowano na "Irini Vernicos". W 1939 r. nowym właścicielem została firma "Cia. Panamena de Remolcadores Ltda", zarejestrowana w Panamie. Nową nazwą statku było "Atrato" lub "Itrato". 2 czerwca 1941 r. został zatopiony w Zatoce Suda u brzegów Krety. Według części źródeł po zakończeniu wojny podniesiono go z dna i służył od 1948 r. jako grecki statek "Theoclitos". W 1950 r. został oddany na złom.

</doc>
<doc id="2476121" url="https://pl.wikipedia.org/wiki?curid=2476121" title="Christian Bollini">
Christian Bollini

Christian Bollini (ur. 15 sierpnia 1962) – sanmaryński narciarz alpejski. Wystąpił na Zimowych Igrzyskach Olimpijskich 1984 w Sarajewie.

</doc>
<doc id="2476122" url="https://pl.wikipedia.org/wiki?curid=2476122" title="András Tamás">
András Tamás



</doc>
<doc id="2476123" url="https://pl.wikipedia.org/wiki?curid=2476123" title="Korneliusz Lebiecki">
Korneliusz Lebiecki

Korneliusz Lebiecki herbu Ościa (ur. 16 września 1689, zm. 22 stycznia 1730) – duchowny greckokatolicki. 
Życiorys.
Należał do zakonu bazylianów. W 1716 rozpoczął studia w Kolegium św. Atanazego w Rzymie, w 1717 przyjął święcenia kapłańskie. był kaznodzieją w klasztorze bazylianów Trójcy w Wilnie, mistrzem nowicjatu w Byteni, rektorem seminarium bazylianów w Włodzimierzu. 15 stycznia 1729 został archimandrytą klasztoru w Supraślu. 12 sierpnia 1729 otrzymał królewską nominację na biskupa włodzimiersko-brzeskiego. Konsekrowany 11 grudnia 1729, zmarł nagle 42 dni później, co zrodziło podejrzenia o jego otruciu.
Z okazji konsekracji biskupa Lebieckiego powstał utwór «Wiek zakonny w Niebie zapisuiący Dzieie, do czego od strzały użycza Piora, to iest Medytacye Zakonne z Przydatkiem Nabożeństwa Kapłańskiego. Przez X. Wáleryana Zawadzkiego Zákonu Swiętego Bazylego W. Konsultora Konwentu Supraśl: do Druku powtore podane. Roku 1730. Dnia 14. Stycznia, (Supraśl, Druk OO Bazylianów)».

</doc>
<doc id="2476125" url="https://pl.wikipedia.org/wiki?curid=2476125" title="Cessna 195">
Cessna 195

Cessna 195 i 190, oferowana pod nazwą Businessliner, jest jednosilnikowym górnopłatem firmy Cessna.
Rozwój.
Cessny 190 i 195 były jedynymi modelami produkowanymi przez Cessnę po drugiej wojnie światowej, wyposażonymi w silniki gwiazdowe. Model 195 był pierwszym modelem Cessny wykonanym całkowicie z aluminium, podobnie jak przedwojenna Cessna 165, na której jest oparty. Istotną różnicą w konstrukcji skrzydła jest zastosowany obrys trapezowy na całej rozpiętości płata i brak wzniosu. Zastosowano profil NACA 2412 który został użyty później również w modelach 150, 172 i 182. Z powodu zastosowania dużego silnika gwiazdowego, uzyskano znacznie szerszy kadłub niż w modelach z silnikami w układzie 'bokser'. W rezultacie zastosowano układ dwóch siedzeń z przodu kabiny oraz ławki mieszczącej trzech pasażerów w tylnej części kabiny.
Modele 190 i 195 są znane z wysokiego zużycia oleju, rzędu 2 litrów na godzinę lotu. W celu zapewnienia odpowiedniego zapasu, na płatowcu zabudowano zbiornik oleju o pojemności 19 litrów.
Cessna 195 osiąga prędkość przelotową 278 km/h (150 węzłów) przy pięciu osobach na pokładzie, i spala 60 litrów paliwa na godzinę lotu.
Pierwotnie, w roku 1947, Cessnę 190 oferowano w cenie 12 750 USD. Pod koniec produkcji koszt zakupu modelu 195B wynosił już 24 700 USD, dla porównania dwumiejscowa Cessna 140 kosztowała wtedy 3 495 USD.
Produkcja.
Spośród 1180 wyprodukowanych modeli 190, 195, 195A i 195B, w roku 2008 nadal zarejestrowanych było :
- 108 szt. modeli 190
- 282 szt. modeli 195 
- 157 szt. modeli 195A
- 136 szt. modeli 195B
Warianty.
Główną różnicą pomiędzy poszczególnymi wersjami był zastosowany silnik.
190.
Napędzany silnikiem Continental W670-23 o mocy 240 KM, uzyskał certyfikat typu 1 czerwca 1947.
195.
Napędzany silnikiem Jacobs R-755-A2 o mocy 300 KM, uzyskał certyfikat typu 1 lipca 1947.
195A.
Napędzany silnikiem Jacobs L-4MB (R-755-9) o mocy 245 KM, uzyskał certyfikat typu 6 stycznia 1950.
195B.
Napędzany silnikiem Jacobs R-755B2 o mocy 275 KM, uzyskał certyfikat typu 30 marca 1952. Ponadto w modelu 195B zastosowano klapy o powierzchni 50% większej niż w poprzednich modelach.
LC-126A.
Wersja wojskowa produkowana dla lotnictwa Stanów Zjednoczonych
U-20A.
Oznaczenie modeli LC-126A używane po roku 1962

</doc>
<doc id="2476128" url="https://pl.wikipedia.org/wiki?curid=2476128" title="Korla Awgust Jenč">
Korla Awgust Jenč



</doc>
<doc id="2476131" url="https://pl.wikipedia.org/wiki?curid=2476131" title="Syberia, Monamour">
Syberia, Monamour

Syberia, Monamour (ros. "Сибирь, Монамур") – rosyjski film dramatyczny z 2011 roku w reżyserii Sława Rossa.
Opis fabuły.
Środek syberyjskiej tajgi. Wokół tylko gęsty las i dzikie zwierzęta, od których nawet ludzie niewiele się tu różnią – gotowi w każdej chwili do ataku. Leciwy dziadek jest dla sześcioletniego Lioszki (Michaił Procko) jedynym oparciem. Matka dawno zmarła, ojciec wyjechał. Mimo słabnącej nadziei na jego powrót do domu, Lioszka tęsknie go wyczekuje. Jedynym gościem w chatce bywa wuj Jurij (Siergiej Nowikow), przynoszący wieści z „reszty świata”.

</doc>
<doc id="2476132" url="https://pl.wikipedia.org/wiki?curid=2476132" title="Archieparchia Pittsburgha">
Archieparchia Pittsburgha

Archieparchia Pittsburgha – eparchia kościoła obrządku bizantyjsko-rusińskiego w USA. Powstała w 1924 jako egzarchat apostolski. W 1963 przemianowana na diecezję Pittsburgh. W 1969 podniesiona do rangi archieparchii (do 1977 pod nazwą Munhall). Obecnym ordynariuszem jest William Skurla.

</doc>
<doc id="2476133" url="https://pl.wikipedia.org/wiki?curid=2476133" title="Andrea Sammaritani">
Andrea Sammaritani

Andrea Sammaritani (ur. 30 listopada 1957 w Rimini) – sanmaryński biegacz narciarski, trzykrotny olimpijczyk – najlepszym wynikiem było 69. miejsce w biegu na 30 km podczas Igrzysk w Sarajewie.

</doc>
<doc id="2476136" url="https://pl.wikipedia.org/wiki?curid=2476136" title="Big City Life">
Big City Life

Big City Life – piosenka brytyjskiego zespołu Mattafix wydana na singlu w 2005 roku, który był drugim promującym ich debiutancki album "Signs of a Struggle". Singiel dotarł na szczyt zestawień w Niemczech (Top 100 Singles), Austrii (Singles Top 75), Włoszech (Top 20 Singles), Szwajcarii (Singles Top 75) i Nowej Zelandii (Top 40 Singles). W Wielkiej Brytanii SP znalazł się na 15. pozycji Singles Top 100.

</doc>
<doc id="2476138" url="https://pl.wikipedia.org/wiki?curid=2476138" title="Eparchia Parmy">
Eparchia Parmy

Eparchia Parma – eparchia Kościoła obrządku bizantyjsko-rusińskiego w USA. Istnieje od 1969.

</doc>
<doc id="2476142" url="https://pl.wikipedia.org/wiki?curid=2476142" title="Prva liga SR Јugoslavije u fudbalu (1993/1994)">
Prva liga SR Јugoslavije u fudbalu (1993/1994)

Prva liga SR Јugoslavije u fudbalu (1993/1994) była 2. edycją najwyższej piłkarskiej klasy rozgrywkowej w Jugosławii. W rozgrywkach brało udział 20 zespołów, grając systemem kołowym. Tytuł obroniła drużyna Partizan Belgrad. Tytuł króla strzelców zdobył Savo Milošević, który w barwach klubu Partizan Belgrad strzelił 21 goli.
1. runda.
1.A Liga.
Punkty bonusowe do następnej rundy:
Drużyny, które zagrały w 2. rundzie w grupie spadkowej, rozpoczynały zmagania od zerowego punktowego.
1.B Liga.
Punkty bonusowe do następnej rundy:
Drużyny, które zagrały w 2. rundzie w grupie spadkowej, rozpoczynały zmagania od zerowego punktowego.

</doc>
<doc id="2476143" url="https://pl.wikipedia.org/wiki?curid=2476143" title="Kryterium termiczne">
Kryterium termiczne

Kryterium termiczne – średnie dobowe temperatury powietrza atmosferycznego przyjmowane do określenia pór roku.
W Polsce wyróżnia się 6 termicznych pór roku, które wyznaczył klimatolog Eugeniusz Romer i określił ich kryteria termiczne.
Termiczne pory roku oraz ich temperatury progowe w Polsce według IMiGW:

</doc>
<doc id="2476146" url="https://pl.wikipedia.org/wiki?curid=2476146" title="Bitwa morska pod Reimerswaal">
Bitwa morska pod Reimerswaal

Bitwa pod Reimerswaal – starcie zbrojne, mające miejsce 29 stycznia 1574 nieopodal miasta Reimerswaal, podczas wojny osiemdziesięcioletniej (w ramach wojny o niepodległość Niderlandów) i w trakcie wojny angielsko-hiszpańskiej.
Przebieg.
W 1574 r. hiszpańska flotylla w sile 75 okrętów pod wodzą wiceadmirała Juliána Romero skierowała się w rejon Holandii i zakotwiczyła w Bergen op Zoom. 20 stycznia 1574 w rejonie pojawiła się flota niderlandzka dowodzona przez admirała Ludwika van Boisota. 29 stycznia 1574 obie floty stoczyły bitwę morską pod Reimerswaal. Flota Boisota zaatakowała Hiszpanów, zdobywając 15 okrętów abordażem i biorąc 1200 jeńców. 700 Hiszpanów odniosło rany, bądź zginęło w walce. Romero uratował się jednak, wyskakując lukiem armatnim do morza. Po tej porażce Hiszpanie wycofali się z rejonu Skaldy.

</doc>
<doc id="2476148" url="https://pl.wikipedia.org/wiki?curid=2476148" title="Ubaye (rzeka)">
Ubaye (rzeka)

Ubaye (fr. l’Ubaye) – rzeka w Alpach Zachodnich we Francji, w departamencie Alpy Górnej Prowansji. Lewy dopływ Durance. Długość 83 km. Wyznacza jeden z podregionów Alp Francuskich, zwany Doliną Ubaye.
Hydrografia.
Źródła Ubaye znajdują się w Alpach Kotyjskich, tuż pod głównym grzbietem wododziałowym Alp. Powszechnie podaje się, że Ubaye bierze swój początek w niewielkim jeziorze Longet, położonym na wysokości 2641 m n.p.m. na zachodnim skłonie siodła przełęczy Longet. W rzeczywistości za jej źródła można uznać niewielki ciek wodny zasilający wspomniane jezioro, biorący swój początek jeszcze ok. 1 km dalej na południowy wschód, na wysokości 3000-3050 m n.p.m., w kamienistej dolince na północnym stoku szczytu Mont de Salsa (3226 m n.p.m.).
Spływa początkowo w kierunku południowo-zachodnim. Po drodze przyjmuje swój największy dopływ (lewostronny) – potok Ubayette. Od tego miejsca wyznacza granicę między Alpami Kotyjskimi (na północy) i Alpami Nadmorskimi – na południu. Tuż przed miejscowością Barcelonnette rzeka skręca na zachód, a wkrótce na północny zachód.
Ubaye uchodzi do południowo-wschodniej odnogi jeziora Serre-Ponçon, na wysokości 780 m n.p.m.
Hydrologia.
Powierzchnia dorzecza Ubaye liczy 946 km². Rzekę cechują duże sezonowe fluktuacje stanu wód, charakterystyczne dla reżymu niwalno-pluwialnego, z pierwszym maksimum przepływów wiosną i na początku lata, w okresie topnienia śniegów, i drugim maksimum w okresie jesiennych deszczy. Średni przepływ wieloletni Ubaye (z lat 1960-2007) w miejscowości Le Lauzet-Ubaye, tuż przed ujściem do jeziora Serre-Ponçon, wynosi 20,5 m³/s. Miesiącem z największym średnim przepływem jest czerwiec (53,7 m³/s), z najmniejszym – luty (7,2 m³/s). Największy przepływ w tej miejscowości, zanotowany 1 listopada 1963 r., wyniósł 380 m³/s.
Znaczenie rekreacyjne.
Ubaye jest jedną z najbardziej interesujących rzek Alp francuskich z punktu widzenia turystyki wodnej. Uprawiane są na niej kajakarstwo górskie i rafting. Jest również terenem uprawiania wędkarstwa sportowego.

</doc>
<doc id="2476154" url="https://pl.wikipedia.org/wiki?curid=2476154" title="Eparchia Passaic">
Eparchia Passaic

Eparchia Passaic – eparchia Kościoła katolickiego obrządku bizantyjsko-rusińskiego w USA. Istnieje od 1963. Obecnym ordynariuszem jest (od 29 października 2013) biskup Kurt Burnette.

</doc>
<doc id="2476155" url="https://pl.wikipedia.org/wiki?curid=2476155" title="Lądowisko Brodnica">
Lądowisko Brodnica

Lądowisko Brodnica – lądowisko sanitarne w Brodnicy, w województwie kujawsko-pomorskim, znajdujące się przy ul. Wiejskiej 9 i zarządzane przez Powiatowy Szpital w Brodnicy. Przystosowane jest do startów i lądowań śmigłowców o dopuszczalnej masie startowej do 4000 kg, Zostało oddane do użytku w listopadzie 2011 roku w celu zapewnienia lotniczego transportu ratowniczego i sanitarnego mieszkańcom powiatu brodnickiego realizowanego przez Lotnicze Pogotowie Ratunkowe.
Lądowisko widnieje w ewidencji lądowisk Urzędu Lotnictwa Cywilnego pod numerem 78.
Historia.
22 listopada 2011 o godzinie 13.45 starostowie brodniccy: Piotr Boiński i Jędrzej Tomella w obecności marszałka województwa kujawsko-pomorskiego Piotra Całbeckiego na placu przy szpitalu w Brodnicy dokonali uroczystego otwarcia obiektu dla śmigłowców ratowniczych. Łączna kwota projektu wyniosła 6 215 220,00 zł. Lądowisko w 85% zbudowane zostało ze środków unijnych. Powiat brodnicki dołożył do inwestycji 848 852 złote, tj. 15% całej kwoty. Środki z UE na inwestycje pozyskano w ramach Programu Operacyjnego Infrastruktura i Środowisko 2007-2013 – Rozwój systemu ratownictwa medycznego priorytet XII Bezpieczeństwo zdrowotne i poprawa efektywności systemu ochrony zdrowia.

</doc>
<doc id="2476156" url="https://pl.wikipedia.org/wiki?curid=2476156" title="Serge Maury">
Serge Maury

Serge Maury (ur. 24 lipca 1946), francuski żeglarz sportowy. Złoty medalista olimpijski z Monachium.
Pływał w klasie Finn. Igrzyska w 1972 były jego pierwszą olimpiadą, na IO 76 zajął 10. miejsce. W 1971 był brązowym medalistą mistrzostw świata, w 1973 zwyciężył w tej imprezie. W 1975 i 1976 zostawał mistrzem Europy.

</doc>
<doc id="2476160" url="https://pl.wikipedia.org/wiki?curid=2476160" title="80 milionów">
80 milionów

80 milionów – polski film sensacyjny z 2011 roku w reżyserii Waldemara Krzystka. Zdjęcia do filmu realizowano we Wrocławiu od 4 września 2010 do 29 stycznia 2011 roku.
Opis fabuły.
Fabuła filmu inspirowana była prawdziwą historią, która wydarzyła się we Wrocławiu, w okresie od wydarzeń sierpniowych 1980 roku do sierpnia 1982. Większość akcji obejmuje okres bezpośrednio poprzedzający wprowadzenie stanu wojennego 13 grudnia 1981. Tytuł filmu nawiązuje do podjęcia z banku 3 grudnia 1981 r. i złożeniu w depozycie wrocławskiej kurii przez działaczy dolnośląskiej „Solidarności” majątku Związku w wysokości 80 milionów złotych. Działacze przewidywali wprowadzenie przez władze PRL stanu wyjątkowego i zablokowanie dostępu do środków przechowywanych w banku. Przebieg akcji opisała wrocławska dziennikarka Katarzyna Kaczorowska w książce "80 milionów. Historia prawdziwa", która ukazała się w 2011 roku. Według ustaleń dziennikarki organizatorem i pomysłodawcą akcji podjęcia i ukrycia 80 milionów złotych był Józef Pinior, ówczesny rzecznik finansowy związku, który do współpracy zaprosił Piotra Bednarza, wiceprzewodniczącego Zarządu Regionu dolnośląskiej Solidarności oraz Tomasza Surowca i Stanisława Huskowskiego.
Obsada.
i inni.

</doc>
<doc id="2476164" url="https://pl.wikipedia.org/wiki?curid=2476164" title="JPN">
JPN

JPN – trzeci album studyjny japońskiego girlsbandu Perfume. Płyta została wydana 30 listopada 2011 roku przez wytwórnię Tokuma Japan Communications, prawie dwa i pół roku po ostatnim albumie Triangle. Informacja o wydaniu krążka pojawiła się na oficjalnej stronie artystek w dniu 5 września 2011 wraz z ogłoszeniem rozpoczęcia konkursu tanecznego, premiery dziewiętnastego (ogółem) singla "Spice/GLITTER" oraz "Perfume Third Tour: JPN", trzeciej trasy koncertowej zespołu po Japonii, mającej początek w styczniu 2012. Album dostępny jest w formie digital download, standardowej edycji zawierającej sam nośnik CD oraz w wersji o limitowanym nakładzie wzbogaconej o płytę DVD.

</doc>
<doc id="2476167" url="https://pl.wikipedia.org/wiki?curid=2476167" title="Émile Poilvé">
Émile Poilvé

Émile Marieange Poilvé (ur. 19 września 1903 w Mégrit, zm. 11 października 1962 w Lescouët-Jugon) – francuski zapaśnik. Złoty medalista olimpijski z Berlina.
Walczył zarówno w stylu wolnym, jak i klasycznym, najczęściej w wadze lśredniej (do 66 kg). Większe sukcesy odnosił w stylu wolnym. Brał udział w trzech igrzyskach (IO 28, IO 32, IO 36), w 1936 sięgnął po złoto. W stylu wolnym był trzeci na mistrzostwach Europy w 1930.

</doc>
<doc id="2476168" url="https://pl.wikipedia.org/wiki?curid=2476168" title="Park im. Tadeusza Kościuszki w Krakowie">
Park im. Tadeusza Kościuszki w Krakowie

Park im. Tadeusza Kościuszki – park w Krakowie przy Dworku Białoprądnickim (do końca lat 50. XX wieku Mirockich), ograniczony ulicami: Łukasza Górnickiego, Białoprądnicką, Papierniczą i Józefa Mackiewicza.
W pobliżu znajduje się klub sportowy Clepardia i odkryty basen. Przez park przepływa rzeka Białucha (Prądnik).
Park pełni funkcję rekreacyjną dla okolicznych mieszkańców, a także dla uczestników programów artystycznych organizowanych przez Centrum Kultury „Dworek Białoprądnicki”. Na terenie parku znajduje się plac zabaw dla dzieci.
Historia.
Powstał w XVI wieku wokół dawnego obronnego pałacu biskupa Samuela Maciejowskiego jako park renesansowy z czterema ozdobnymi kwaterami, alejami i szpalerami lip, grabów i wiązów. Po szwedzkich zniszczeniach pałacu i parku zbudowano w XVIII w. klasycystyczny dwór wykorzystując część murów pałacu. Zachowane resztki parku pomiędzy Prądnikiem i Młynówką tworzą obecny park im. Tadeusza Kościuszki.
Flora.
W parku rośnie wiele gatunków drzew i krzewów. Wśród drzew dominują lipy, wiązy i kasztanowce, które rosną głównie przy dwóch przecinających się alejach, wyznaczających podstawowy układ kompozycji parku w nawiązaniu do dworku oraz wzdłuż starej alei nad brzegiem rzeki. Na skrzyżowaniu alej rośnie duży jawor.
Trasy rowerowe.
Przez park przebiega planowana trasa rowerowa nr 1 od placu Jana Matejki do Bibic w gminie Zielonki (Stare Miasto – pl. Matejki – Warszawska – al. Słowackiego – WT Nowy Kleparz – Prądnicka – Park Kościuszki – Górnickiego – Wądół – Park Leśny Witkowice – "granica miasta" – Bibice) oraz ziemna ścieżka rowerowa.

</doc>
<doc id="2476170" url="https://pl.wikipedia.org/wiki?curid=2476170" title="Emile Poilvé">
Emile Poilvé



</doc>
<doc id="2476173" url="https://pl.wikipedia.org/wiki?curid=2476173" title="Prva liga SR Јugoslavije u fudbalu (1994/1995)">
Prva liga SR Јugoslavije u fudbalu (1994/1995)

Prva liga SR Јugoslavije u fudbalu (1994/1995) była 3. edycją najwyższej piłkarskiej klasy rozgrywkowej w Jugosławii. W rozgrywkach brało udział 20 zespołów. Tytułu nie obroniła drużyna Partizan Belgrad. Nowym mistrzem Jugosławii został zespół Crvena zvezda Belgrad. Tytuł króla strzelców zdobył Savo Milošević, który w barwach klubu Partizan Belgrad strzelił 30 goli.
1. runda.
1.A Liga.
Punkty bonusowe do następnej rundy:
Drużyny, które zagrały w 2. rundzie w grupie spadkowej, rozpoczynały zmagania od zerowego punktowego.
1.B Liga.
Punkty bonusowe do następnej rundy:
Drużyny, które zagrały w 2. rundzie w grupie spadkowej, rozpoczynały zmagania od zerowego punktowego.

</doc>
<doc id="2476175" url="https://pl.wikipedia.org/wiki?curid=2476175" title="Emile Poilve">
Emile Poilve



</doc>
<doc id="2476177" url="https://pl.wikipedia.org/wiki?curid=2476177" title="Santo Trafficante Sr.">
Santo Trafficante Sr.

Santo Trafficante Sr. (ur. 28 maja 1886, zm. 11 sierpnia 1954) – włosko-amerykański gangster, wieloletni boss rodziny mafijnej z Florydy.
Życiorys.
Urodził się na Sycylii, a w wieku 18 lat przybył do Tampy na Florydzie, gdzie mieszkał już do końca swego życia. Tampa przez wiele lat uchodziła za niemal prywatną własność klanu Trafficante. Był uczestnikiem Konferencji w Atlantic City.
W latach 20. XX w. był już znanym gangsterem lokalnej rodziny mafijnej. Władzę dzielił z Ignacio Antinorim, który uważany był za konserwatystę szukającego sprzymierzeńców wśród innych mafiosów z „prowincjonalnych” miast, takich jak Kansas City i St. Louis. Santo z kolei dostrzegał zmiany, jakie zachodziły w amerykańskim świecie przestępczym na przełomie lat 20. i 30. (tj. Wojna Castellammarese i nowo tworzony Narodowy Syndykat). To w tym okresie nawiązał kontakty z jednym z największych gangsterów tamtych czasów Luckym Luciano.
Santo stopniowo zyskiwał duże wpływy i władzę. Bossem rodziny został – najprawdopodobniej – jeszcze przed śmiercią Antionoriego (zamordowany w 1940 r.). Zaangażował się w przemyt narkotyków z Francji (kanały przerzutowe z Korsyki i Marsylii) w ramach French Connection, a także dochodowy interes hazardowy. Na tym polu musiał konkurować z innym gangsterem z zachodniej Florydy, Charlesem Wallem. Ostatecznie – po trzech nieudanych zamachach na życie – Wall zgodził się na współpracę z Santo. Zawarli ze sobą porozumienie, a w ramach zabezpieczenia Wall przygotował w tajemnicy specjalny dokument (na wzór polisy ubezpieczeniowej) opisujący współpracę z Trafficante.
Następną przeszkodą na przestępczej drodze Trafficante był Meyer Lansky. Santo marzył o rozbudowie swojego imperium hazardowego na Kubie. W tym celu wysłał do Hawany swojego syna Santo juniora (uczestniczył w obradach Konferencji Hawańskiej) z poleceniem rozkręcenia interesu. Obaj wiedzieli o wpływach Lansky’ego, który niechętnie widział konkurentów na swoim terenie. Dodatkowo Meyer miał doskonałe relacje z dyktatorem kubańskim Fulgencio Batistą.
Santo senior otrzymał swoją część kubańskiego rynku hazardowego. Meyer dla utrzymania poprawnych stosunków z innymi rodzinami mafijnymi przeznaczył część swojego imperium do podziału między nimi. Dla Santo było to jednoznaczne z tym, że jego plany przejęcia całkowitej kontroli nad całym kubańskim terytorium są niemożliwe do zrealizowania.
Umarł w 1954 roku, a jego następcą został syn Santo Trafficante junior – był to jeden z nielicznych przypadków sukcesji na stanowisku bossa rodziny przestępczej.
Kilka miesięcy po śmierci Santo sr., Wall został znaleziony martwy w swoim domu z poderżniętym gardłem. Jego tajny dokument trafił w 1960 roku do policji, ale nie stanowił on żadnego materiału dowodowego. Nikomu nie postawiono żadnego zarzutu.

</doc>
<doc id="2476182" url="https://pl.wikipedia.org/wiki?curid=2476182" title="Gustav Broesike">
Gustav Broesike

Gustav Broesike ("Gustav Brösike", ur. 7 maja 1853 w Puppen, zm. w lutym 1922) – niemiecki anatom, profesor tytularny. Studiował medycynę w Królewcu i Berlinie. Autor wielokrotnie wznawianych i tłumaczonych na inne języki podręczników anatomii i atlasów anatomicznych.

</doc>
<doc id="2476195" url="https://pl.wikipedia.org/wiki?curid=2476195" title="Prva liga SR Јugoslavije u fudbalu (1995/1996)">
Prva liga SR Јugoslavije u fudbalu (1995/1996)

Prva liga SR Јugoslavije u fudbalu (1995/1996) była 4. edycją najwyższej piłkarskiej klasy rozgrywkowej w Jugosławii. W rozgrywkach brało udział 20 zespołów, grając systemem kołowym. Tytułu nie obroniła drużyna Crvena zvezda Belgrad. Nowym mistrzem Jugosławii został zespół Partizan Belgrad. Tytuł króla strzelców zdobył Vojislav Budimirović, który w barwach klubu Čukarički Stankom strzelił 23 gole.

</doc>
<doc id="2476196" url="https://pl.wikipedia.org/wiki?curid=2476196" title="Radnički Jugopetrol Belgrad">
Radnički Jugopetrol Belgrad



</doc>
<doc id="2476197" url="https://pl.wikipedia.org/wiki?curid=2476197" title="Radnički Nowy Belgrad">
Radnički Nowy Belgrad



</doc>
<doc id="2476198" url="https://pl.wikipedia.org/wiki?curid=2476198" title="Sloboda Užice">
Sloboda Užice



</doc>
<doc id="2476200" url="https://pl.wikipedia.org/wiki?curid=2476200" title="Col du Longet">
Col du Longet

Col du Longet (2647 m n.p.m., według innych źródeł również 2646 m n.p.m.) – przełęcz w Alpach Kotyjskich, w ich głównym grzbiecie wododziałowym, wyznaczającym granicę państwową francusko-włoską.
Usytuowana jest pomiędzy szczytami Tête des Toillies (3 175 m n.p.m., na północy) i Bric de Rubren (3 340 m n.p.m., na południu). Jej wschodnie, włoskie stoki opadają ku dolinie Varaita di Chianale, natomiast zachodnie, francuskie – ku dolinie Ubaye. Droga jezdna po stronie francuskiej kończy się w Maurin-Maljasset, przysiółku Saint-Paul-sur-Ubaye położonym ok. 15 km. od przełęczy, natomiast po stronie włoskiej – w wiosce Chianale, ok. 5 km od siodła przełęczy.
Po obu stronach siodła przełęczy leży kilka niewielkich jeziorek: Lac du Longet i Lac du Loup po stronie francuskiej oraz Lac Bes, Lac Bleu i Lago Nero po stronie włoskiej. Pierwsze z nich (Lac du Longet) uznawane jest jako początek rzeki Ubaye.
Przełęcz nie ma znaczenia komunikacyjnego. Prowadząca przez nią łatwa ścieżka wykorzystywana jest natomiast przez turystów, korzystających ze schronu turystycznego (wł. "Rifugio Longet") usytuowanego po włoskiej (wschodniej) stronie siodła przełęczy. Z siodła przełęczy rozciąga się interesujący widok na masyw Monte Viso.

</doc>
<doc id="2476207" url="https://pl.wikipedia.org/wiki?curid=2476207" title="Jan Kulig">
Jan Kulig

 Jan Kulig (ur. 18 lutego 1938 w Parchaniu) – polski ekonomista, prof. dr hab., wykładowca akademicki.
Życiorys.
W 1969 r. uzyskał stopień doktora nauk ekonomicznych na Wydziale Nauk Społecznych Instytutu Nauk Ekonomicznych Uniwersytetu Warszawskiego. W 1981 na tej samej uczelni uzyskał stopień doktora habilitowanego w zakresie międzynarodowych stosunków gospodarczych. Dziesięć lat później otrzymał z rąk Prezydenta RP tytuł profesora nauk ekonomicznych.
Obecnie wykłada w Akademii Ekonomiczno-Humanistycznej w Warszawie d. WSFiZ. 
Swoje zainteresowania koncentruje na procesach dostosowań strukturalnych i systemowych krajów rozwijających się w porównaniu do specyfiki transformacji ustrojowej w Polsce oraz na orientacjach proeksportowych krajów rozwijających się i zmianach ich pozycji międzynarodowej. 

</doc>
<doc id="2476209" url="https://pl.wikipedia.org/wiki?curid=2476209" title="Prva liga SR Јugoslavije u fudbalu (1996/1997)">
Prva liga SR Јugoslavije u fudbalu (1996/1997)

Prva liga SR Јugoslavije u fudbalu (1996/1997) była 5. edycją najwyższej piłkarskiej klasy rozgrywkowej w Jugosławii. W rozgrywkach brało udział 12 zespołów, grając systemem kołowym. Tytuł obroniła drużyna Partizan Belgrad. Tytuł króla strzelców zdobył Zoran Jovičić, który w barwach klubu Čukarički Stankom strzelił 21 goli.
Baraże o awans/utrzymanie.
Zespół Budućnost Podgorica utrzymał się w I lidze, natomiast drużyna FK Loznica do niej nie awansowała.

</doc>
<doc id="2476211" url="https://pl.wikipedia.org/wiki?curid=2476211" title="27 Batalion Radiotechniczny">
27 Batalion Radiotechniczny

27 Batalion Radiotechniczny – jednostka wojsk radiotechnicznych Sił Zbrojnych Rzeczypospolitej Polskiej.
Formowanie i zmiany organizacyjne.
Geneza 27 batalionu radiotechnicznego sięga roku 1950, gdzie sformowano w miejscowości Witkowo Pyrzyckie posterunek obserwacyjno-meldunkowy. W 1955 posterunek przeformowano na kompanię radiotechniczną wchodzącą w skład 8 pułku radiotechnicznego. W 1958 krt weszła w skład 9 samodzielnego brt w Choszcznie. W 1968 na bazie kompanii sformowano 4 brt wchodzący w skład 13 pułku radiotechnicznego w Choszcznie.
W 1971 w miejsce 4 brt sformowano 27 Batalion Radiotechniczny. Batalion przejął tradycje oraz sztandar rozformowanego 13 pułku radiotechnicznego. W latach osiemdziesiątych w 27 brt powstało Radiowe Centrum Nadawcze. Do wyposażenia jednostki wprowadzono nowy sprzęt, m.in. system „Dunajec”. Podczas kontroli w 1987 przez Sztab Generalny Wojska Polskiego, batalion uzyskał ocenę dobrą. Po rozformowaniu 19 brt w Goleniowie, przejął na siebie zadania zabezpieczenia corocznych ćwiczeń Dol-Kliniska.
W grudniu 1998 jednostkę rozformowano, a w jej miejsce powstał Ośrodek Wykrywania i Kontroli włączony w skład 10 brt. Po rozwiązaniu OWiK utworzono 101 krt, która istniała do 2007.
Odznaka pamiątkowa.
Odznaka ma kształt rombu z szachownicą o wymiarach 38x30 mm, na który nałożono srebrną tarczę z rysunkiem anteny stacji radiolokacyjnej. Na jej wierzchu nałożona kolejna tarcza, której dolna część stanowi biało-czerwone półkole. Na jego białym tle widnieje fragment wskaźnika radiolokacyjnego, a na części czerwonej numer 27. Nad półkolem tarcza herbowa, ucięta u dołu, z fragmentem herbu Stargardu.
Odznakę została zaprojektowana przez Mirosława Piastę, a wykonana w pracowni grawerskiej Jarosława Jakubowskiego w Poznaniu.

</doc>
<doc id="2476212" url="https://pl.wikipedia.org/wiki?curid=2476212" title="OFK Belgrad">
OFK Belgrad



</doc>
<doc id="2476213" url="https://pl.wikipedia.org/wiki?curid=2476213" title="Jean Baratte">
Jean Baratte

Jean Baratte (ur. 7 czerwca 1923 w Lambersart, zm. 1 lipca 1986 w Faumont) – piłkarz francuski grający na pozycji napastnika. W swojej karierze rozegrał 32 mecze w reprezentacji Francji, w których strzelił 19 goli.
Kariera klubowa.
Swoją karierę piłkarską Baratte rozpoczął w Olympique Lillois. Grał w nim w latach 1941–1943. Następnie odszedł do EF Lille Flandres i spędził w nim sezon 1943/1944. W 1944 roku został zawodnikiem innego klubu z Lille, Lille OSC. W sezonie 1945/1946 wywalczył z nim swój pierwszy tytuł mistrza Francji, a w sezonie 1953/1954 - drugi. W latach 1948–1951 czterokrotnie z rzędu zostawał wicemistrzem Francji. W sezonach 1947/1948 i 1948/1949 zostawał królem strzelców francuskiej ligi strzelając odpowiednio 31 i 26 goli. Wraz z Lille wygrywał również Puchar Francji w latach 1946, 1947, 1948 i 1953.
W 1953 roku Baratte odszedł z Lille do drugoligowego AS Aixoise. Na początku 1955 roku przeszedł do CO Roubaix-Tourcoing i grał w nim do końca sezonu 1955/1956. W 1956 roku wrócił do Lille i w sezonie 1956/1957 grał w nim w drugiej lidze. W 1957 roku zakończył swoją karierę.
Kariera reprezentacyjna.
W reprezentacji Francji Baratte zadebiutował 24 grudnia 1944 roku w wygranym 3:1 towarzyskim meczu z Belgią. Od 1944 do 1952 roku rozegrał w kadrze narodowej 32 mecze i zdobył w nich 19 bramek.
Kariera trenerska.
Po zakończeniu kariery piłkarskiej Baratte został trenerem. Prowadził takie kluby jak: CO Roubaix-Tourcoing, Lille OSC, Espérance Tunis i US Tourcoing.

</doc>
<doc id="2476219" url="https://pl.wikipedia.org/wiki?curid=2476219" title="Archidiecezja nankińska">
Archidiecezja nankińska

Archidiecezja nankińska (łac. "Archidioecesis Nanchinensis", chiń. 天主教南京总教区) – rzymskokatolicka archidiecezja ze stolicą w Nankinie, w Chińskiej Republice Ludowej.
Sufraganie archidiecezji nankińskiej.
Sufraganiami archidiecezji nankińskiej są diecezje:
Historia.
W 1659, za pontyfikatu Aleksandera VII, erygowano wikariat apostolski Nankinu. Objął on tereny misyjne wydzielone z diecezji Makau.
10 kwietnia 1690 wikariat apostolski Nankinu podniesiono do godności diecezji. Tego samego dnia z północnych misji podległych dotychczas nankińskim wikariuszom apostolskim utworzono wikariat apostolski Pekinu (obecnie archidiecezja pekińska).
15 października 1696 diecezja straciła część terytorium na rzecz nowych wikariatów apostolskich: Shanxi (obecnie diecezja Lu’an) i Shaanxi (obecnie diecezja Yan’an).
1844 z diecezji nankińskiej wydzielono wikariat apostolski Henan (obecnie diecezja Nanyang).
21 stycznia 1856 diecezję zdegradowano do wikariatu apostolskiego, a stolicę przeniesiono do Jiangnan
8 sierpnia 1921 wikariat apostolski Jiangnan przemianowano na wikariat apostolski Jiangsu. W tym samym dniu z jednostki tej odłączono sąsiednią świecką prowincje tworząc wikariat apostolski Anhui (obecnie diecezja Wuhu).
1 maja 1922 zmieniono nazwę na wikariat apostolski Nankinu.
Kolejne lata przyniosły dalszy rozwój katolicyzmu w omawianym wikariacie. Spowodowało to powstanie nowych administratur kościelnych na terenach podlegających dotychczas nankińskim ordynariuszom. Były to:
W wyniku reorganizacji chińskich struktur kościelnych 11 kwietnia 1946 wikariat apostolski Nankinu podniesiono do godności archidiecezji i stolicy metropolii.
Z 1950 pochodzą ostatnie pełne, oficjalne kościelne statystyki. Archidiecezja nankińska liczyła wtedy:
Od zwycięstwa komunistów w chińskiej wojnie domowej w 1949 archidiecezja, podobnie jak cały prześladowany Kościół katolicki w Chinach, nie może normalnie działać. Arcybiskup Paul Yü Pin został przez nowe władze usunięty z katedry i zmuszony do opuszczenia kraju. Do końca życia mieszkał na Tajwanie. Brał udział w obradach Soboru Watykańskiego II. 28 kwietnia 1969 Paweł VI kreował go kardynałem.
W 1950 administratorem apostolskim arcybiskupstwa został biskup szanghajski Ignatius Kung Pin-mei. Zarządzał on nankińskim Kościołem tylko do 1955, gdy został aresztowany. Brak współpracy z komunistami i odmowa przystąpienia do Patriotycznego Stowarzyszenia Katolików Chińskich spowodowały, że hierarcha spędził w więzieniu 30 lat, a kolejne 3 lata w areszcie domowym, gdy to władze pozwoliły mu na emigrację bez prawa powrotu. 30 czerwca 1979 Jan Paweł II wyniósł go "in pectore" do godności kardynalskiej (jego nazwisko ujawniono na konsystorzu w 1991). Kardynał Kung Pin-mei zachował godność administratora apostolskiego archidiecezji nankińskiej do swojej śmierci w 2000.
Od 2000 do śmierci w 2014 administratorem apostolskim Nankinu był biskup szanghajski Joseph Fan Zhongliang. Należał on do Kościoła podziemnego i był uznawany przez Stolice Apostolską. Według władz komunistycznych Chin bp Fan Zhongliang zajmował urząd nielegalnie.
W czasie przebywania na emigracji kanonicznego arcybiskupa Nankinu Paula Yü Pina i w więzieniu, a następnie na emigracji administratora apostolskiego Ignatiusa Kung Pin-mei archidiecezją zarządzało trzech antybiskupów mianowanych przez Patriotyczne Stowarzyszenie Katolików Chińskich z polecenia władz państwowych. Nie utrzymywali oni łączności ze Stolicą Świętą.
Ordynariusze nankińscy.
Państwowe Patriotyczne Stowarzyszenie Katolików Chińskich mianowało w 2000 Francisa Lu Xinpinga biskupem nankińskim. Nie jest uznawany przez Stolicę Apostolską.
W diecezji obecnie nie ma biskupów pomocniczych.

</doc>
<doc id="2476221" url="https://pl.wikipedia.org/wiki?curid=2476221" title="FK BSK Borča Belgrad">
FK BSK Borča Belgrad



</doc>
<doc id="2476222" url="https://pl.wikipedia.org/wiki?curid=2476222" title="Chrystus i cudzołożnica">
Chrystus i cudzołożnica

Chrystus i cudzołożnica () – grisaille autorstwa Pietera Bruegla (starszego), namalowany w 1565 roku. Jeden z dwóch obrazów Bruegla (obok "Śmierci Marii Panny"), wykonanych techniką grisaille; oba o tematyce religijnej.
Geneza tematu.
"Chrystus i cudzołożnica" jest ilustracją motywu zaczerpniętego z Ewangelii Jana (J 7:53-8:11), dotyczącego cudzołożnicy i osądzających ją faryzeuszy, pericope adulterae. 
Faryzeusze przyłapawszy kobietę na cudzołóstwie, przyprowadzili ją do Jezusa Chrystusa, by ten osądził ją według prawa. W rzeczywistości była to prowokacja ze strony kapłanów: jeśliby uznał kobietę winną (zgodnie z Prawem Mojżeszowym), sprzeciwiłby się prawu rzymskiemu, które zabraniało Żydom wydawania wyroków śmierci, jeśli by ją ułaskawił – sprzeciwiłby się prawu Mojżeszowemu. Jezus zamiast wydawać wyroki, wypowiedział słowa: „Kto z was jest bez grzechu, niech pierwszy rzuci w nią kamieniem”.
Opis obrazu.
Bruegel przedstawił Jezusa pochylonego przed kobietą i faryzeuszem, piszącego palcem po ziemi. Napis w języku niderlandzkim odnosił się do wygłoszonej sentencji. Stojąca kobieta została wyidealizowana, a monumentalne postacie faryzeuszy przypominają włoskie posągi. Układ kompozycyjny jest typowy dla niderlandzkiej sztuki, jednakże postacie są włoskie, przez co obraz jest najbardziej „włoskim” obrazem Bruegla.
Historia obrazu.
Obraz nie został sprzedany za życia Bruegla i po śmierci malarza odziedziczył go jego syn Jan Brueghel (młodszy). Na przestrzeni lat powstało kilka kopii tego obrazu, które wykonywali synowie Piotra, m.in. jedna grafika, sporządzona dla kardynała Fryderyka Boromeusza, znajduje się obecnie w Bergamo, a olej z 1600 roku Pietera Bruegla młodszego, przechowywany jest w Philadelphia Museum of Art.
Oryginał został sprzedany przez rodzinę dopiero w XVII wieku przez Jana Bruegla młodszego. W XVIII wieku znajdował się w Anglii, w 1834 roku został sprzedany przez dom aukcyjny Christie’s. Po raz kolejny pojawił się na aukcji w 1952 roku i został zakupiony przez hrabiego Antoine Seilerna. W 1978 roku jego kolekcja dzieł została przekazana Courtauld Gallery. 2 lutego 1982 roku obraz został skradziony, lecz ponieważ był bardzo znany i cenny, złodzieje nie mogli go sprzedać. Publicznie obraz pojawił się dopiero w 1992 roku, kiedy to został odzyskany przez brytyjską policję i zwrócony muzeum.

</doc>
<doc id="2476224" url="https://pl.wikipedia.org/wiki?curid=2476224" title="OFK Kikinda">
OFK Kikinda



</doc>
<doc id="2476227" url="https://pl.wikipedia.org/wiki?curid=2476227" title="Wybory parlamentarne w Wolnym Mieście Gdańsku w 1933 roku">
Wybory parlamentarne w Wolnym Mieście Gdańsku w 1933 roku

Wybory parlamentarne w Wolnym Mieście Gdańsku w 1933 roku – zostały przeprowadzone 28 maja po tym, jak w marcu tego roku prezydent Senatu Ernst Ziehm przedwcześnie rozwiązał Senat Wolnego Miasta Gdańska. Były to piąte (przedostatnie) wybory parlamentarne do Volkstagu. Wybory wygrało NSDAP, zdobywając 38 z 72 mandatów (prawie 53%).
Tło wyborów.
Wybory w Wolnym Mieście Gdańsku odbyły się niecałe trzy miesiące po marcowych wyborach parlamentarnych w Niemczech, w których wygrało NSDAP, a kanclerzem Niemiec został Adolf Hitler. Wybory, mimo zapewnień władz Wolnego Miasta Gdańsk o „zachowaniu warunków całkowitej wolności”, odbyły się w atmosferze nagonki na mniejszości narodowe − głównie Żydów.
Już po wyborach parlamentarnych 1930 roku nazistowscy działacze, którzy stanowili drugą siłę w parlamencie, zaczęli przejmować coraz więcej stanowisk, przy czym coraz mocniej szykanowano komunistów, socjaldemokratów, Polaków i Żydów. Jednakże 2 października 1932 NSDAP przeszło do opozycji, co nie przeszkadzało w organizowaniu "prywatnych" wizyt niemieckich działaczy narodowosocjalistycznych. Ze względu na zagrożenie komunizmem działania te były tolerowane przez przedstawicieli władz Wolnego Miasta Gdańska. Jednocześnie dochodziło do akcji antyniemieckich, w tym zarówno propolskich jak i głoszących separacje od obu państw. Część mieszkańców Wolnego Miasta Gdańska nie interesowała się polityką i nie opowiadała się po żadnej stronie, co powodowało wrogą reakcję wszystkich zaangażowanych stron, a szczególnie zwolenników integracji z Niemcami.
Minister Spraw Zagranicznych Polski Józef Beck oświadczył, iż wybory to wewnętrzna sprawa Wolnego Miasta, więc rząd Polski nie będzie się w nie ingerował. Również nowy rząd w Berlinie uznał za ważniejsze wewnętrzne sprawy Niemiec, niż angażowanie się w wewnętrzne sprawy Gdańska.
Termin wyborów.
Wybory w 1933 roku odbyły się 28 maja, po przedwczesnym rozwiązaniu parlamentu, choć zgodnie z konstytucją (Art 9.) miały być przeprowadzane co 4 lata, w którąś z listopadowych niedziel:
Należy zaznaczyć, że także do tej pory wybory odbywały się mniej więcej co 3 lata ze względu na małą stabilność władz. 
Wyniki wyborów.
Wybory wygrała NSDAP, która jako jedyne ugrupowanie zdobyło lepszy wynik wyborczy niż w 1930. Do Volkstagu weszli przedstawiciele 7 list, w tym dwóch z list polskich. NSDAP wygrało głównie w powiatach wiejskich, natomiast w samym Gdańsku preferencje wyborcze dla wszystkich gdańskich partii były podobne.
Zestawienie wyników:
Sytuacja po wyborach.
Prezydentem senatu został Hermann Rauschning (NSDAP). Rząd Wolnego Miasta Gdańsk okazał się znacznie mniej antypolski, niż zapowiadano. Dodatkowo stabilny rząd większościowy spowodował stabilizację wewnętrzną. Z drugiej strony nadal odbywały się akcje przeciwko mniejszościom narodowym, które jednak nie były organizowane przez działaczy NSDAP. W 1934 rozpoczął się jednak kryzys polityczny, który spowodował, iż Hermann Rausching 23 listopada 1934 roku podał się do dymisji i latem 1935 roku uciekł do Polski. Nowym prezydentem został mający poglądy nazistowskie i proniemieckie Arthur Greiser, co spowodowało antypolską politykę władz Wolnego Miasta Gdańska.

</doc>
<doc id="2476228" url="https://pl.wikipedia.org/wiki?curid=2476228" title="Park miejski w Kluczborku">
Park miejski w Kluczborku

Park miejski w Kluczborku – park miejski o powierzchni 22,3 ha znajdujący się w środkowej części Kluczborka, płynnie przechodzący w obszar leśny. Został wpisany do rejestru zabytków w 1976 roku.
Położenie i rozplanowanie.
Park miejski położony jest niedaleko centralnej części miasta Kluczbork. Jego granice ograniczone są od poszczególnych stron przez:
Obiekty architektoniczne.
W sąsiedztwie parku miejskiego, przy ulicy Marii Skłodowskiej-Curie znajduje się Kościół katolicki pod wezwaniem Matki Bożej Wspomożenia Wiernych, który został wzniesiony w latach 1911–1913 wraz z parafią.
W latach 1886–1938 funkcjonowała synagoga przy ulicy Parkowej, która została spalona podczas nocy kryształowej.
Na wschodnim krańcu parku znajduje się także inny obiekt sakralny jakim jest Klasztor księży Sercanów położony przy ulicy Strzeleckiej.

</doc>
<doc id="2476229" url="https://pl.wikipedia.org/wiki?curid=2476229" title="HK Spartak Subotica">
HK Spartak Subotica

Spartak Subotica, serb. Спартак Суботица - serbski klub hokejowy z siedzibą w Suboticy. Został założony w 1947 roku.

</doc>
<doc id="2476232" url="https://pl.wikipedia.org/wiki?curid=2476232" title="13 Batalion Radiotechniczny">
13 Batalion Radiotechniczny

13 Batalion Radiotechniczny – jednostka wojsk radiotechnicznych Sił Zbrojnych Rzeczypospolitej Polskiej.
Sformowany w 1968 na bazie 13 kompanii radiotechnicznej w ramach 4 Dywizji Lotnictwa Myśliwskiego.
W 1990 roku rozwiązano batalion.

</doc>
<doc id="2476236" url="https://pl.wikipedia.org/wiki?curid=2476236" title="Selektywność zabezpieczeń">
Selektywność zabezpieczeń

Selektywność – właściwość, jaką posiada zespół zabezpieczeń połączonych względem siebie szeregowo. Polega ona na wyłączeniu zasilania przez zabezpieczenie znajdujące się najbliżej zakłócenia (zwarcie, przeciążenie). Wyizolowanie z instalacji uszkodzonego jej fragmentu. Wyłączniki instalacyjne typu „S” (nawet o różnej charakterystyce czasowo-prądowej: B, C, D) nie gwarantują selektywnego działania. Selektywność próbuje się osiągnąć przez zastosowanie wyłączników instalacyjnych selektywnych. W konfiguracji i doborze zabezpieczeń pomocna jest całka Joule’a I2t.

</doc>
<doc id="2476237" url="https://pl.wikipedia.org/wiki?curid=2476237" title="Zanieczyszczenie wody">
Zanieczyszczenie wody



</doc>
<doc id="2476244" url="https://pl.wikipedia.org/wiki?curid=2476244" title="Kazimierz Paluch">
Kazimierz Paluch

Kazimierz Paluch (ur. 26 lutego 1909 w Wielichowie, zm. 19 stycznia 1978) – polski podróżnik, harcerz, masażysta, specjalista w leczeniu chorób kręgosłupa. W latach 1928–1929 organizator pieszej podróży dookoła granic II Rzeczypospolitej.
Życiorys.
W 1928 w związku z dziesiątą rocznicą odzyskania niepodległości oraz 25-leciem powstania „Sokoła” w Wielichowie powstał zamysł organizacji pieszej wyprawy dookoła Polski, której organizatorem został Kazimierz Paluch. Głównym celem wyprawy było uczczenie 500 rocznicy nadania Wielichowu praw miejskich przez króla Władysława Jagiełłę w 1429 roku. Uroczystości z tej okazji odbyły się w październiku 1929 roku. Wyruszył 12 kwietnia 1928 roku by powrócić do miasta 20 września 1929 roku. W ciągu 526 dni przeszedł ponad 6500 km. Świadectwo jego wyprawy stanowią pamiętniki prowadzone w czasie podróży.
Ukończył Pierwszą Prywatną Szkołę Masażu Leczniczego działającą przy II Klinice Chirurgii Uniwersytetu Warszawskiego, prowadzoną przez Jana Zaorskiego. Egzamin państwowy zdał 24 kwietnia 1936.
Żona Ludmiła z d. Vik była Czeszką. Mieli trzech synów: Bolesława (ur. 1942), Stanisława (ur. 1943), Kazimierza (ur. 1945) oraz córką Adriannę (ur. 1951).
Grób Kazimierza Palucha znajduje się na cmentarzu w Wielichowie.
W 2011 roku Muzeum Historii Polski z okazji Narodowego Święta Niepodległości przygotowało wystawę poświęconą Paluchowi.

</doc>
<doc id="2476248" url="https://pl.wikipedia.org/wiki?curid=2476248" title="Santo Trafficante senior">
Santo Trafficante senior



</doc>
<doc id="2476265" url="https://pl.wikipedia.org/wiki?curid=2476265" title="Tony Jantschke">
Tony Jantschke

Tony Jantschke (ur. 7 kwietnia 1990 w Hoyerswerdzie) – niemiecki piłkarz występujący na pozycji obrońcy. Od 2008 roku zawodnik Borussii Mönchengladbach.
Życiorys.
Jest wychowankiem Borussii Mönchengladbach. W czasach juniorskich trenował także w Hoyerswerdaer SV Einheit i FV Dresden-Nord. W Bundeslidze zadebiutował w barwach Borussii 29 listopada 2008 w przegranym 1:3 meczu z Energie Cottbus. Do gry wszedł w 46. minucie, zmieniając Gala Albermana. 1 lipca 2009 na stałe dołączył do pierwszego zespołu Borussii Mönchengladbach.

</doc>
<doc id="2476267" url="https://pl.wikipedia.org/wiki?curid=2476267" title="Elżbieta Bakułowa">
Elżbieta Bakułowa



</doc>
<doc id="2476268" url="https://pl.wikipedia.org/wiki?curid=2476268" title="Olga Budina">
Olga Budina

Olga Aleksandrowna Budina, ros. Ольга Александровна Будина (ur. 22 lutego 1975 w Odincowie) – rosyjska aktorka filmowa i teatralna.
Życiorys.
Olga Aleksandrowna Budina urodziła się 22 lutego 1975 roku w Odincowie w obwodzie moskiewskim. Olga Budina marzyła o tym, aby zostać aktorką w młodości. W liceum humanistycznym, do którego uczęszczała, zagrała w szkolnym przedstawieniu Hansa Christina Andersena "Księżniczka na ziarnku grochu". Olga uczęszcza do szkoły aktorskiej na Uniwersytecie Borysa Szczukina. Po raz pierwszy pojawiła się w 1996 roku w filmie "Mały Książę". W 2000 roku zagrała rolę Wielkiej Księżnej Anastazji Nikołajewny Romanowej w filmie "Carska rodzina Romanowych".
Wybrana filmografia.
i inne

</doc>
<doc id="2476269" url="https://pl.wikipedia.org/wiki?curid=2476269" title="Dylemat kurczaków">
Dylemat kurczaków



</doc>
<doc id="2476270" url="https://pl.wikipedia.org/wiki?curid=2476270" title="The Dominion Curling Club Championship 2011">
The Dominion Curling Club Championship 2011

The Dominion Curling Club Championships 2011, turniej rozegrano między 21 a 16 listopada 2011 w Richmond, Kolumbia Brytyjska, na lodowisku Richmond Curling Club.
Tytułów mistrzowskich bronili reprezentanci Alberty i Saskatchewan. W turnieju kobiet triumfował zespół z Manitoby, wśród panów najlepsi byli przedstawiciele Alberty.
Kobiety.
Finał.
26 listopada 2011; 14:00
Półfinały.
26 listopada 2011; 9:00
Tie-breaker.
25 listopada 2011; 20:00
Round Robin.
Sesja 1..
22 listopada 2011; 13:30
Sesja 2..
22 listopada 2011; 20:10
Sesja 3..
23 listopada 2011; 10:00
Sesja 4..
23 listopada 2011; 16:45
Sesja 5..
24 listopada 2011; 13:30
Sesja 6..
24 listopada 2011; 20:00
Sesja 7..
25 listopada 2011; 9:00
Mężczyźni.
Play-off.
Finał.
26 listopada 2011; 14:00
Półfinał.
26 listopada 2011; 9:30
Tie-breaker.
25 listopada 2011; 20:00
Round Robin.
Sesja 1..
22 listopada 2011; 10:00
Sesja 2..
22 listopada 2011; 16:45
Sesja 3..
23 listopada 2011; 13:30
Sesja 4..
23 listopada 2011; 20:00
Sesja 5..
24 listopada 2011; 10:00
Sesja 6..
24 listopada 2011; 16:45
Sesja 7..
25 listopada 2011; 12:30

</doc>
<doc id="2476272" url="https://pl.wikipedia.org/wiki?curid=2476272" title="Jean-Christophe Bahebeck">
Jean-Christophe Bahebeck

Jean-Christophe Bahebeck (ur. 1 maja 1993 w Saint-Denis) – francuski piłkarz kameruńskiego pochodzenia występujący na pozycji napastnika w holenderskim klubie FC Utrecht. Były młodzieżowy reprezentant Francji.
Kariera klubowa.
Rozpoczął trening piłkarski w wieku 7 lat, najpierw w klubie CS Persan Municipal, potem kontynuował w US Persan.
W lipcu 2007 przeszedł do Paris Saint-Germain. W marcu 2011 zadebiutował w meczu oficjalnym przeciw Le Mans FC, w ćwierćfinale Pucharu Francji. W meczu tym zdobył swojego pierwszego gola dla Paris Saint-Germain. W wieku 17 lat po raz pierwszy wystąpił w meczu Ligue 1 5 marca 2011 przeciwko AJ Auxerre, w którym w 71. minucie zmienił Péguy Luyindulę.

</doc>
<doc id="2476276" url="https://pl.wikipedia.org/wiki?curid=2476276" title="Pitchstone (wyżyna)">
Pitchstone (wyżyna)

Wyżyna Pitchstone (ang. "Pitchstone Plateau") – wyżyna w hrabstwie Teton w stanie Wyoming w Stanach Zjednoczonych na terenie Parku Narodowego Yellowstone. Pitchstone Plateau znajduje się na południowo-zachodnim krańcu parku i jest terenem aktywnym termicznie dzięki komorze magmowej znajdującej się pod całym parkiem. Wyżyna wyniesiona jest na średnią wysokość 2453 metrów nad poziom morza i delikatnie pochylona w kierunku zachodnim. Pitchstone pocięta jest charakterystycznymi, równoległymi względem siebie grzbietami o łagodnych krawędziach. Właśnie takimi tunelami 70000 lat temu spływała rozgrzana lawa podczas wybuchu superwulkanu którego pozostałością jest dziś kaldera Yellowstone. Na wyżynie geolodzy znaleźli najmłodsze ślady przepływu lawy z całego obszaru parku. Związana z tym jest nazwa wyżyny, która oznacza "szkło wulkaniczne" bądź inaczej perlit powszechnie tam występujący i stanowiący główny budulec skał wyżyny.

</doc>
<doc id="2476279" url="https://pl.wikipedia.org/wiki?curid=2476279" title="Palais de la découverte">
Palais de la découverte

Palais de la découverte (fr. "pałac odkryć") – centrum nauki w Paryżu mieszczące się w Grand Palais.
Wystawa osiągnięć nauki została otwarta w 1937 roku podczas międzynarodowej wystawy sztuki i techniki w Paryżu. W 1938 Rząd Francuski przekształcił wystawę w muzeum.
W roku 1937 na Międzynarodowej Wystawie Sztuki i Techniki (Exposition Internationale des Arts et Techniques dans la Vie Moderne), w budynku który obecnie zajmuje Palais de la découverte w pawilonie meteorologicznym zespół kierowany przez Henri Bénarda pokazał eksperymenty obrazujące powstanie rolek konwekcyjnych ważnych w opisie chmur cirrocumulus, altocumulus oraz stratocumulus.

</doc>
<doc id="2476280" url="https://pl.wikipedia.org/wiki?curid=2476280" title="Kazimierz Wachowski">
Kazimierz Wachowski

Kazimierz Wachowski (ur. 1873 w Warszawie, zm. 1943) − polski historyk, nauczyciel gimnazjalny, członek Towarzystwa Naukowego Warszawskiego.
Studiował na uniwersytecie berlińskim, na którym zetknął się z Aleksandrem Brücknerem. Po zakończeniu studiów opublikował w 1903 tom I książki "Słowiańszczyzna zachodnia — studya historyczne" (drugi tom studiów nigdy nie powstał). W latach 1905–1919 był zatrudniony jako nauczyciel w gimnazjum. Następnie, krótko, w latach 1919–1921 był dyrektorem nauk polonistycznych na kursach dla oficerów, a następnie ponownie wrócił na posadę nauczyciela gimnazjalnego, którym był aż do śmierci.
Od 19 stycznia 1908 członek Wydziału Nauk Antropologicznych, Społecznych, Historii i Filozofii Towarzystwa Naukowego Warszawskiego, uczestnik prac tamtejszej komisji historycznej. Zajmował się głównie warszawskimi archiwami cechowymi, które to prace podsumował dwoma odczytami: w 1910 — "O archiwum krawców w Warszawie" a w 1911 — "O dziejach cechu krawców w Warszawie". W znacznie mniej czynnym stopniu uczestniczył w pracach nad Kodeksem miasta Warszawy, do której to działalności również został wytypowany. Tuż przed wybuchem I wojny światowej, w 1914, opublikował jeszcze dwie prace dotyczące stosunków polsko-skandynawskich: "Jomsborg — Normannowie wobec Polski w wieku X" i "Olaf Tryggwason na Pomorzu — Normannowie wobec Polski w wieku X".
Zamierzał opracować również teksty źródłowe do dziejów Słowiańszczyzny od Herodota, której to pracy nigdy jednak nie ukończył, a zebrane materiały uległy zniszczeniu w czasie działań wojennych II wojny światowej.
Pochowany na cmentarzu ewangelicko-reformowanym w Warszawie (kwatera W-2-16).

</doc>
<doc id="2476288" url="https://pl.wikipedia.org/wiki?curid=2476288" title="Hirszfeld">
Hirszfeld



</doc>
<doc id="2476289" url="https://pl.wikipedia.org/wiki?curid=2476289" title="Deutschman">
Deutschman



</doc>
<doc id="2476290" url="https://pl.wikipedia.org/wiki?curid=2476290" title="Dajczman">
Dajczman



</doc>
<doc id="2476291" url="https://pl.wikipedia.org/wiki?curid=2476291" title="Dejczman">
Dejczman



</doc>
<doc id="2476295" url="https://pl.wikipedia.org/wiki?curid=2476295" title="Pseudotropheus zebra">
Pseudotropheus zebra



</doc>
<doc id="2476296" url="https://pl.wikipedia.org/wiki?curid=2476296" title="Metriaclima zebra">
Metriaclima zebra



</doc>
<doc id="2476297" url="https://pl.wikipedia.org/wiki?curid=2476297" title="Tilapia zebra">
Tilapia zebra



</doc>
<doc id="2476298" url="https://pl.wikipedia.org/wiki?curid=2476298" title="Feliks Schober">
Feliks Schober



</doc>
<doc id="2476300" url="https://pl.wikipedia.org/wiki?curid=2476300" title="Barbonymus schwanenfeldii">
Barbonymus schwanenfeldii



</doc>
<doc id="2476301" url="https://pl.wikipedia.org/wiki?curid=2476301" title="Barbodes schwanefeldi">
Barbodes schwanefeldi



</doc>
<doc id="2476302" url="https://pl.wikipedia.org/wiki?curid=2476302" title="Barbodes schwanenfeldii">
Barbodes schwanenfeldii



</doc>
<doc id="2476303" url="https://pl.wikipedia.org/wiki?curid=2476303" title="Barbus schwanefeldi">
Barbus schwanefeldi



</doc>
<doc id="2476304" url="https://pl.wikipedia.org/wiki?curid=2476304" title="Puntius schwanenfeldii">
Puntius schwanenfeldii



</doc>
<doc id="2476305" url="https://pl.wikipedia.org/wiki?curid=2476305" title="Lekkoatletyka na Letnich Igrzyskach Olimpijskich 2008 – bieg na 400 m przez płotki mężczyzn">
Lekkoatletyka na Letnich Igrzyskach Olimpijskich 2008 – bieg na 400 m przez płotki mężczyzn

Bieg na 400 metrów przez płotki mężczyzn to jedna z 23 konkurencji organizowanej na XXIX Letnich Igrzyskach Olimpijskich w Pekinie.
Dyscyplina rozpoczęła się 15 sierpnia o godzinie 21:55 czasu miejscowego. Wtedy to rozegrano biegi ćwierćfinałowe. Decydująca faza, która wyłoniła mistrza olimpijskiego odbyła się 18 sierpnia o godzinie 22:00 czasu miejscowego. Zawody odbyły się na Stadionie Narodowym w Pekinie.
Złoty medal zdobył Amerykanin Angelo Taylor.
Przebieg zawodów.
Ćwierćfinały.
Pierwszą rundę rozegrano 15 sierpnia. Do półfinałów przechodziło bezpośrednio 3 pierwszych zawodników z każdego biegu oraz 4 następnych z najlepszymi czasami.
Półfinały.
Półfinały rozegrano 16 sierpnia. Do finału awansowało po czterech pierwszych zawodników z każdego biegu.
Finał.
Finał rozegrano w dniu 18 sierpnia.

</doc>
<doc id="2476307" url="https://pl.wikipedia.org/wiki?curid=2476307" title="Stefanos Kapino">
Stefanos Kapino

Stefanos Kapino (gr. Στέφανος Καπίνο, ur. 18 marca 1994 w Atenach) – grecki piłkarz grający na pozycji bramkarza. Od 2023 roku jest zawodnikiem Miedzi Legnica. 
Kariera klubowa.
Karierę piłkarską Kapino rozpoczął w klubie Aetos Korydallou. Następnie podjął treningi w ateńskim Panathinaikosie. W 2011 roku został włączony przez trenera Jesualdo Ferreirę do kadry pierwszej drużyny. 17 września 2011 zadebiutował w greckiej ekstraklasie w zremisowanym 1:1 wyjazdowym meczu z Atromitosem, gdy w 5. minucie zmienił Simão po tym, jak czerwoną kartkę otrzymał bramkarz Orestis Karnezis.
Kariera reprezentacyjna.
W swojej karierze Kapino grał w reprezentacji Grecji U-17 i U-19. 15 listopada 2011, mając 17 lat i 241 dni, zadebiutował w dorosłej reprezentacji w przegranym 1:3 towarzyskim meczu z Rumunią, stając się najmłodszym w historii piłkarzem w drużynie narodowej Grecji.

</doc>
<doc id="2476308" url="https://pl.wikipedia.org/wiki?curid=2476308" title="Pępnica drobna">
Pępnica drobna

Pępnica drobna ("Chrysomphalina grossula" (Pers.) Norvell, Redhead &amp; Ammirati) – gatunek grzybów należący do rodziny wodnichowatych ("Hygrophoraceae").
Systematyka i nazewnictwo.
Pozycja w klasyfikacji według Index Fungorum: "Chrysomphalina, Hygrophoraceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy gatunek ten opisał w 1828 przez Christiaan Hendrik Persoon jako "Agaricus grossulus", później przez różnych badaczy zaliczany był do rodzajów "Camarophyllus", "Cuphophyllus", "Gerronema", "Hygrophorus", "Omphalia", "Omphalina". Według aktualnych ustaleń taksonomicznych należy do rodzaju "Chrysomphalina", do którego włączony został w 1994 (a rodzaj ten utworzony został w 1992). 
"Chrysomphalina grossula" ma ponad 20 synonimów łacińskich. Niektóre z nich:
W jednym z atlasów grzybów jest opisany jako pępowniczka drobna, Władysław Wojewoda w 2003 zaproponował nazwę pępówka drobna, obydwie te nazwy jednak nie są zgodne z aktualną nazwą naukową. W 2021 r. Komisja ds. Nazewnictwa Grzybów zarekmendowała nazwę pępnica drobna.
Morfologia.
Należy do grupy najmniejszych przedstawicieli grzybów kapeluszowych.
Średnica 1–3 cm, kształt wyraźnie kulisty, u starszych okazów wgłębiony. Powierzchnia gładka, w kolorze od białawego do zielonożółtego. Z wiekiem jaśnieje. Krawędzie kapelusza głębokożłobkowane i prążkowane.
Rzadkie i szeroko zbiegające na trzon, w kolorze takim samym, jak górna powierzchnia kapelusza
Wysokość 1–3 cm, grubość ok. 2 mm. Jest walcowaty, gładki i błyszczący. Kolor białawy lub zielono żółtawy.
Cienki, białawy.
Biały.
Występowanie i siedlisko.
Notowany jest tylko w niektórych krajach Europy, oraz w stanie Waszyngton w USA. W Polsce jego rozprzestrzenienie nie jest znane, w piśmiennictwie naukowym do 2003 r. podano tylko dwa stanowiska.
Występuje głównie w lasach górskich, poza nimi jest bardzo rzadka. Saprotrof. Rośnie pod drzewami iglastymi, na rozkładającym się drewnie świerków, jodeł i sosen, w pobliżu martwych pni i pniaków. Występuje pojedynczo lub grupami. Gatunek całoroczny. Owocniki pojawiają się późno, zwykle dopiero od września. Rozwijają się również w zimie, nawet w lutym, jeśli jest ciepło i bezśnieżnie. 
Znaczenie.
Saprotrof. Grzyb niejadalny. Z powodu zbyt drobnych rozmiarów i dość rzadkiego występowania dla grzybiarzy nie ma żadnego znaczenia użytkowego. Nie prowadzono też badań jego wartości spożywczej.

</doc>
<doc id="2476310" url="https://pl.wikipedia.org/wiki?curid=2476310" title="Trzy (film 2010)">
Trzy (film 2010)

Trzy (niem. "Drei", 2010) − niemiecki komediodramat romantyczny w reżyserii i według scenariusza Toma Tykwera.
Światowa premiera filmu miała miejsce 10 września 2010 roku, podczas 67. Międzynarodowego Festiwalu Filmowego w Wenecji, gdzie filmy został zakwalifikowany do Konkursu Głównego.
Opis fabuły.
Berlin. Simon i Hanna są bezdzietną, kochającą się parą od dwudziestu lat. Wtem Hanna rozpoczyna romans z kolegą z pracy, Adamem. Jednocześnie Adamem zaczyna interesować się mąż Hanny, Simon. Powstaje skomplikowany trójkąt, o którym małżonkowie dowiedzą się nawzajem, gdy Hanna niespodziewanie zajdzie w ciążę.
Obsada.
i inni

</doc>
<doc id="2476311" url="https://pl.wikipedia.org/wiki?curid=2476311" title="Zaczerczyk (potok)">
Zaczerczyk (potok)

Zaczerczyk – potok, prawy dopływ Czercza o długości 3,44 km i powierzchni zlewni 2,5 km². 
Zlewnia potoku znajduje się w obrębie miejscowości Piwniczna-Zdrój, a pod względem geograficznym rejon ten zaliczany jest do Gór Lubowelskich w Beskidzie Sądeckim. Zaczerczyk ma źródła pod zachodnimi stokami północno-wschodniego grzbietu Eliaszówki na wysokości 791 m n.p.m. Spływa w kierunku północno-wschodnim, równolegle do Czercza, po jego wschodniej stronie, przepływając przez bezleśne obszary przysiółka Zaczerczyk. Poniżej tego przysiółka zmienia kierunek na północny, płynie zalesioną oraz głęboką doliną, i uchodzi do Czercza na polanie, przy szosie prowadzącej od Piwnicznej-Zdroju do Suchej Doliny.

</doc>
<doc id="2476313" url="https://pl.wikipedia.org/wiki?curid=2476313" title="Rolando Palacios">
Rolando Palacios

Rolando Cruz Palacios Castillo - (ur. 3 maja 1987, Sambo Creek) − honduraski lekkoatleta specjalizujący się w sprincie, olimpijczyk z Pekinu.
Srebrny (w biegu na 200 metrów) i brązowy (bieg na 100 metrów) medalista mistrzostwa NACAC U-23 (2008). W roku 2008 na igrzyskach w Pekinie startował w biegu na 100 metrów (odpadł w eliminacjach) i biegu na 200 metrów (odpadł w ćwierćfinałach). Na uniwersjadzie w 2009 zajął pierwsze miejsce w biegu na 100 m. Rok później zdobył srebrny medal na Mistrzostwach Ibero-Amerykańskich. W 2013 zdobył dwa złota i jedno srebro podczas igrzysk Ameryki Środkowej w San José.

</doc>
<doc id="2476316" url="https://pl.wikipedia.org/wiki?curid=2476316" title="Norberto Bernárdez">
Norberto Bernárdez



</doc>
<doc id="2476317" url="https://pl.wikipedia.org/wiki?curid=2476317" title="Jacques Benoit-Gonnin">
Jacques Benoit-Gonnin

Jacques Benoit-Gonnin (ur. 24 czerwca 1952 w Thoiry) – francuski duchowny katolicki, biskup Beauvais od 2010.
Życiorys.
Święcenia kapłańskie otrzymał 29 czerwca 1985 i został inkardynowany do archidiecezji paryskiej. Przez kilka lat pracował jako katecheta w paryskich liceach oraz jako wikariusz. W latach 1991-1995 kierował "pre-seminarium", zaś przez kolejne siedem lat był duszpasterzem duchowieństwa należącego do Wspólnoty Emmanuel. Od 2002 proboszcz paryskiej parafii Najśw. Trójcy.
18 marca 2010 papież Benedykt XVI mianował go ordynariuszem diecezji Beauvais. Sakry biskupiej udzielił mu 2 maja 2010 kard. André Vingt-Trois.

</doc>
<doc id="2476319" url="https://pl.wikipedia.org/wiki?curid=2476319" title="Zaczerczyk">
Zaczerczyk



</doc>
<doc id="2476320" url="https://pl.wikipedia.org/wiki?curid=2476320" title="Johan Baner">
Johan Baner



</doc>
<doc id="2476323" url="https://pl.wikipedia.org/wiki?curid=2476323" title="Guy Bagnard">
Guy Bagnard

Guy Claude Bagnard (ur. 14 kwietnia 1937 w Montceau-les-Mines) – francuski duchowny katolicki, biskup Belley-Ars w latach 1987-2012.
Święcenia kapłańskie otrzymał 29 czerwca 1965.
8 lipca 1987 papież Jan Paweł II mianował go ordynariuszem diecezji Belley-Ars. Sakry biskupiej udzielił mu 4 października 1987 kard. Albert Decourtray.
15 czerwca 2012 papież Benedykt XVI przyjął jego rezygnację z urzędu, złożoną ze względu na wiek (75 lat).

</doc>
<doc id="2476329" url="https://pl.wikipedia.org/wiki?curid=2476329" title="Petr Jiráček">
Petr Jiráček

Petr Jiráček (ur. 2 marca 1986 w Tuchořicach) – czeski piłkarz grający na pozycji defensywnego pomocnika. Jest zawodnikiem klubu Fastav Zlín.
Kariera klubowa.
Karierę piłkarską Jiráček rozpoczynał w młodzieżowych drużynach takich klubów jak: Sokol Tuchořice, Baník Sokolov, Buldoci Karlovy Vary i Slavia Praga. W 2005 roku wrócił do Baníka i zadebiutował w nim w drugiej lidze czeskiej. W Baníku grał do końca sezonu 2007/2008.
Latem 2008 roku Jiráček przeszedł do pierwszoligowej Viktorii Pilzno. W czeskiej ekstraklasie zadebiutował 2 sierpnia 2008 w wygranym 3:2 domowym meczu z Viktorią Žižkov. W sezonie 2009/2010 zdobył z Viktorią Puchar Czech, a w sezonie 2010/2011 wywalczył mistrzostwo kraju. W sezonie 2011/2012 awansował z Viktorią do fazy grupowej Ligi Mistrzów.
Na początku 2012 roku Jiráček został zawodnikiem VfL Wolfsburg. W latach 2013–2015 grał w Hamburger SV. W 2015 przeszedł do Sparta Praga. W 2016 został z niej wypożyczony do FK Jablonec. W 2017 trafił do Fastav Zlín.
Kariera reprezentacyjna.
W reprezentacji Czech Jiráček zadebiutował 3 września 2011 roku w zremisowanym 2:2 meczu eliminacji do Euro 2012 ze Szkocją. 15 listopada 2011 w barażu o awans na ten turniej z Czarnogórą strzelił swojego pierwszego gola w kadrze narodowej. Drugiego gola (stan na lipiec 2012) dla Reprezentacji Czech w piłce nożnej strzelił w spotkaniu z Grecja na EURO 2012; Reprezentacja Czech wygrała ten mecz 2:1.

</doc>
<doc id="2476330" url="https://pl.wikipedia.org/wiki?curid=2476330" title="Petr Jiracek">
Petr Jiracek



</doc>
<doc id="2476331" url="https://pl.wikipedia.org/wiki?curid=2476331" title="Aron Chmielewski">
Aron Chmielewski

Aron Chmielewski (ur. 9 października 1991) – polski hokeista, reprezentant Polski.
Kariera klubowa.
Wychowanek Stoczniowca Gdańsk. Od września 2011 zawodnik Cracovii. W tym czasie podpisał trzyletni kontrakt z klubem. Od kwietnia 2014 zawodnik czeskiego klubu HC Oceláři Trzyniec. Od września 2014 równolegle przekazywany do zespołu farmerskiego HC Hawierzów w 1. lidze. Podjął występy w rozgrywkach czeskiej Tipsport extraligi sezonów 2014/2015, 2015/2016. We wrześniu 2015 równolegle przekazany czasowo do zespołu HC Frýdek-Místek. Pod koniec marca 2016 przedłużył kontrakt z klubem z Trzyńca o dwa lata.
W trakcie kariery zyskał pseudonim "Chmielu".
Kariera reprezentacyjna.
W barwach reprezentacji Polski do lat 18 występował na mistrzostwach świata juniorów do lat 18 w 2008, 2009 (Dywizja I). Z reprezentacją Polski do lat 20 wystąpił na mistrzostwach świata juniorów do lat 20 w 2010 (Dywizja I), 2011 (Dywizja II). Następnie został reprezentantem seniorskiej kadry Polski. Uczestniczył w turnieju mistrzostw świata w 2014 (Dywizja IB), 2015, 2016, 2017, 2018 (Dywizja IA), 2022 (Dywizja IB).
Życie prywatne.
Jego ojciec również był hokeistą. Jest wyznawcą kościoła zielonoświątkowego. Od lipca 2012 w związku małżeńskim z Pauliną Chmielewską.

</doc>
<doc id="2476332" url="https://pl.wikipedia.org/wiki?curid=2476332" title="André Lacrampe">
André Lacrampe

André Jean René Lacrampe (ur. 17 grudnia 1941 w Agos-Vidalos, zm. 15 maja 2015 w Lourdes) – francuski duchowny katolicki, arcybiskup Besançon w latach 2003-2013.
Życiorys.
Święcenia kapłańskie otrzymał 31 grudnia 1967 i został inkardynowany do diecezji Tarbes i Lourdes. Był m.in. diecezjalnym duszpasterzem młodzieżowej Akcji Katolickiej, a także wikariuszem generalnym diecezji.
Episkopat.
13 lipca 1983 papież Jan Paweł II mianował go biskupem pomocniczym diecezji Reims, ze stolicą tytularną "Legia". Sakry biskupiej udzielił mu 16 października 1983 ówczesny biskup Tarbes i Lourdes - Henri Donze.
1 października 1988 został mianowany biskupem-prałatem Prałatury terytorialnej Mission de France. 5 stycznia 1995 został biskupem Ajaccio.
13 sierpnia 2003 został biskupem ordynariuszem archidiecezji Besançon. 25 kwietnia 2013 przeszedł na emeryturę. Po rezygnacji zamieszkał w Lourdes, gdzie zmarł 15 maja 2015.

</doc>
<doc id="2476334" url="https://pl.wikipedia.org/wiki?curid=2476334" title="Nick Sucharski">
Nick Sucharski

Nick Sucharski (ur. 15 listopada 1987 w Toronto) – kanadyjski hokeista pochodzenia polskiego.
Biografia i kariera.
Od 2011 występował w Polskiej Lidze Hokejowej i jest w niej jednym z nieliczym hokeistów, którzy byli draftowani do NHL (w 2006 wybrał go amerykański klub Columbus Blue Jackets - Sucharski występował wówczas w drużynie uniwersyteckiej Michigan State Spartans w ramach Michigan State University).
Jego rodzina pochodzi z Tarnowa. Od 2011 starał się o przyznanie polskiego obywatelstwa (wtedy był traktowany w PLH jako gracz krajowy według przepisów zaliczany do limitu graczy wnioskujących o przyznanie polskiego obywatelstwa). Na przełomie czerwca i lipca 2012 otrzymał polski dowód osobisty i dzięki temu, od sezonu 2012/2013 może występować w lidze jako pełnoprawny Polak.
Po zakończeniu sezonu 2011/2012 zamierzał zrezygnować z gry w hokeja i wstąpić do służby w policji. Ostatecznie 22 czerwca 2012 podpisał kontrakt z ówczesnym beniaminkiem PLH, HC GKS Katowice i w jego barwach rozegrał sezon 2012/2013. Następnie przerwał karierę i podjął pracę w prywatnym przedsiębiorstwie w Markham.

</doc>
<doc id="2476335" url="https://pl.wikipedia.org/wiki?curid=2476335" title="Elena (film 2011)">
Elena (film 2011)

Elena (ros. "Елена") − rosyjski dramat filmowy z 2011 roku w reżyserii Andrieja Zwiagincewa.
Światowa premiera filmu miała miejsce 21 maja 2011 podczas 64. MFF w Cannes, gdzie obraz prezentowany był w sekcji "Un Certain Regard" i otrzymał Nagrodę Jury. Polska premiera odbyła się 23 marca 2012.
Fabuła.
Elena i Władimir to para starszych ludzi, oboje wywodzą się z różnych środowisk. Władimir jest zimnym i bogatym człowiekiem, natomiast sporo młodsza Elena to skromna kobieta i posłuszna żona. Ich trwające od dziesięciu lat małżeństwo jest dla każdego z nich drugie. Poznali się w wyniku zawodu Eleny – była ona pielęgniarką. Oboje bohaterów ma problemy ze swoimi dorosłymi już, lecz całkowicie nieporadnymi dziećmi. Władimir nie ma ochoty na ciągłe finansowanie bezrobotnego syna Eleny, Sergeja, i jego rodziny, choć dużo więcej pieniędzy przeznacza na finansowanie swej córki, Katii. Elena, która ofiarnie wozi pieniądze mieszkającemu pod Moskwą synowi, nie jest w stanie zmienić jego stanowiska. Pewnego razu podczas treningu Władimir doznaje zawału. Jest on wprawdzie niegroźny i Władimir wraca do domu po stosunkowo krótkim pobycie w szpitalu. Prowadzi on jednak do podjęcia przez Władimira decyzji, która zaważy na losach nie tylko Eleny, ale także jego i ich dzieci. Decyduje się sporządzić testament, aby w indywidualny sposób zadecydować o podziale majątku między żoną a córką w przypadku własnej śmierci.
Obsada.
i inni

</doc>
<doc id="2476337" url="https://pl.wikipedia.org/wiki?curid=2476337" title="Maurice de Germiny">
Maurice de Germiny

Maurice de Germiny (ur. 23 listopada 1939 w Saint-Maurice-du-Désert) – francuski duchowny katolicki, biskup Blois w latach 1997-2014.
Święcenia kapłańskie otrzymał 29 czerwca 1974.
27 marca 1997 papież Jan Paweł II mianował go ordynariuszem diecezji Blois. Sakry biskupiej udzielił mu 24 maja 1997 kard. Jean-Marie Lustiger.
22 listopada 2014 papież Franciszek przyjął jego rezygnację z pełnionego urzędu złożoną ze względu na wiek.

</doc>
<doc id="2476338" url="https://pl.wikipedia.org/wiki?curid=2476338" title="Xingzhong Lu">
Xingzhong Lu

Xingzhong Lu () – stacja początkowa metra w Szanghaju, na linii 9. Zlokalizowana jest pomiędzy stacjami Qibao i Hechuan Lu. Została otwarta 29 grudnia 2007.

</doc>
<doc id="2476339" url="https://pl.wikipedia.org/wiki?curid=2476339" title="Hechuan Lu">
Hechuan Lu

Hechuan Lu () – stacja początkowa metra w Szanghaju, na linii 9. Zlokalizowana jest pomiędzy stacjami Xingzhong Lu i Caohejing Kaifaqu. Została otwarta 29 grudnia 2007.

</doc>
<doc id="2476340" url="https://pl.wikipedia.org/wiki?curid=2476340" title="Latvijas Krājbanka">
Latvijas Krājbanka

Latvijas Krājbanka (łot. "Łotewski Bank Oszczędnościowy") – dawny łotewski bank działający w latach 1924–2011. Jego głównymi właścicielami byli litewski bank Snoras (który również zbankrutował w 2011) i rosyjski biznesmen Władimir Antonow.

</doc>
<doc id="2476341" url="https://pl.wikipedia.org/wiki?curid=2476341" title="Armand Maillard">
Armand Maillard

Armand Maillard (ur. 18 czerwca 1943 w Offroicourt) – francuski duchowny katolicki, arcybiskup Bourges w latach 2007–2018.
Życiorys.
Prezbiterat.
Święcenia kapłańskie otrzymał 28 czerwca 1970 i został inkardynowany do diecezji Saint-Dié. Był m.in. dyrektorem kurialnego wydziału ds. katechezy oraz wikariuszem biskupim.
Episkopat.
2 sierpnia 1996 został mianowany biskupem diecezji Laval. Sakry biskupiej udzielił mu 5 października 1996 kardynał Louis-Marie Billé. 
11 września 2007 papież Benedykt XVI mianował go arcybiskupem Bourges. 25 lipca 2018 papież Franciszek przyjął jego rezygnację z urzędu.

</doc>
<doc id="2476342" url="https://pl.wikipedia.org/wiki?curid=2476342" title="Janusz Sowier">
Janusz Sowier

Janusz Sowier (ur. 12 marca 1939, zm. 10 maja 2005) – polski lekarz chirurg, profesor dr hab. nauk medycznych.
Życiorys.
Studia medyczne na Wydziale Lekarskim Akademii Medycznej w Poznaniu ukończył w 1963.
W latach 1963–1964 pracował na Oddziale Torakochirurgii w Kowanówku, pełniąc obowiązki asystenta. Dyplom lekarza uzyskał w 1964. Był kierownikiem Katedry i Kliniki Chirurgii Ogólnej i Endokrynologicznej AM w Poznaniu.
Zmarł w niewyjaśnionych okolicznościach. Został pochowany na cmentarzu Miłostowo w Poznaniu w alei zasłużonych.

</doc>
<doc id="2476348" url="https://pl.wikipedia.org/wiki?curid=2476348" title="Norbert Turini">
Norbert Turini

Norbert José Henri Turini (ur. 30 sierpnia 1954 w Cannes) – francuski duchowny katolicki, biskup Perpignan-Elne w latach 2015–2022, arcybiskup Montpellier od 2022.
Życiorys.
Prezbiterat.
Święcenia kapłańskie otrzymał 27 czerwca 1982 i został inkardynowany do diecezji nicejskiej. Był m.in. opiekunem rocznika propedeurycznego w nicejskim seminarium, wikariuszem biskupim ds. duszpasterstwa młodzieży oraz wikariuszem generalnym diecezji.
Episkopat.
30 czerwca 2004 papież Jan Paweł II mianował do biskupem ordynariuszem diecezji Cahors. Sakry biskupiej udzielił mu 10 października 2004 ówczesny arcybiskup Tuluzy - Émile Marcus.
18 października 2014 papież Franciszek ustanowił go biskupem diecezji Perpignan-Elne. Ingres odbył się trzy miesiące później.
9 lipca 2022 ten sam papież mianował go arcybiskupem Montpellier. Ingres odbył się 23 października 2022.

</doc>
<doc id="2476350" url="https://pl.wikipedia.org/wiki?curid=2476350" title="Wolfenstein (seria)">
Wolfenstein (seria)

Wolfenstein – seria gier komputerowych w różnym stopniu nawiązujących do II wojny światowej.
Rozpoczynające serię gry "Castle Wolfenstein" (1981) i "Beyond Castle Wolfenstein" (1984), wyprodukowane przez Muse Software, były skradankami w widoku izometrycznym. Ich nieformalna kontynuacja, "Wolfenstein 3D" (1992) autorstwa id Software, była jedną z pierwszych przedstawicielek gatunku first-person shooter. Jej bohaterem był Amerykanin polskiego pochodzenia William Joseph Blazkowicz próbujący zabić Hitlera. Na kanwie tego motywu powstały także związane z tematyką wojenną gry "Spear of Destiny" (1992), "Return to Castle Wolfenstein" (2001), "Wolfenstein" (2009), ' (2014), ' (2015) i ' (2017). Z kolei nastawiona na grę wieloosobową modyfikacja "Return to Castle Wolfenstein" pod nazwą ' (2003) poważnie podchodziła do realiów II wojny światowej, oferując scenerię i uzbrojenie z epoki.
Lista gier.
Źródło: Gry-Online

</doc>
<doc id="2476351" url="https://pl.wikipedia.org/wiki?curid=2476351" title="Irina Zaricka">
Irina Zaricka

Irina Zaricka (ur. 2 maja 1939 w Kijowie; zm. 30 lipca 2001 w Londynie) – radziecka pianistka pochodzenia ukraińskiego; laureatka II nagrody na VI Międzynarodowym Konkursie Pianistycznym im. Fryderyka Chopina (1960).
Życiorys.
Wykształcenie i praca pedagogiczna.
Naukę gry na fortepianie rozpoczęła w wieku kilku lat. Początkowo uczyła się w szkole muzycznej w Kijowie, gdzie uczęszczała do roku 1953. W latach 1953–1958 uczyła się w Centralnej Szkole Muzycznej przy Konserwatorium Moskiewskim. W latach 1958–1963 była studentką Konserwatorium Moskiewskiego w klasie fortepianu prof. Jakowa Zaka.
W późniejszych latach prowadziła zajęcia w Rubin Academy of Music w Izraelu (obecna Jerozolimska Akademia Muzyki i Tańca) oraz w Royal College of Music, Menuhin School i Purcell School w Anglii.
Kariera pianistyczna.
W 1960 roku reprezentowała ZSRR na VI Konkursie Chopinowskim, gdzie zajęła II miejsce oraz zdobyła dwie nagrody specjalne: Polskiego Radia za najlepsze wykonanie mazurków i Towarzystwa im. Fryderyka Chopina za najlepsze wykonanie poloneza. Konkurs wygrał Maurizio Pollini.
Po tym sukcesie występowała w wielu krajach Europy, w tym wiele razy w Polsce (w 1961, 1967 i 1969). W 1972 wyemigrowała do Izraela, a w 1985 przeniosła się do Anglii i zamieszkała w Londynie. W późniejszych latach występowała z brytyjskimi orkiestrami m.in. z London Symphony Orchestra, Royal Philharmonic Orchestra oraz City of Birmingham Symphony Orchestra.
W Polsce ostatni raz wystąpiła 9 sierpnia 1995 roku podczas 50. Międzynarodowego Festiwalu Chopinowskiego w Dusznikach.
Zmarła 30 lipca 2001 w Londynie.
Repertuar.
W jej repertuarze znajdowały się utwory m.in. Fryderyka Chopina, Ludwiga van Beethovena, Aleksandra Skriabina, Dmitrija Kabalewskiego i Siergieja Prokofiewa. Po przeprowadzeniu się do Anglii często występowała ze swoim mężem Feliksem Andrejewskim (skrzypkiem i profesorem w Royal College of Music).

</doc>
<doc id="2476353" url="https://pl.wikipedia.org/wiki?curid=2476353" title="Bojan Jorgačević">
Bojan Jorgačević

Bojan Jorgačević, cyr. Бојан Јоргачевић (ur. 12 lutego 1982 w Belgradzie) – serbski piłkarz grający na pozycji bramkarza, reprezentant kraju.
Kariera.
Kariera klubowa.
Jest wychowankiem FK Rad. Do kadry pierwszej drużyny dołączył w 2002 roku. Od stycznia do lipca 2003 roku przebywał na wypożyczeniu w Dinamie Pančevo. W 2007 roku został zawodnikiem belgijskiego KAA Gent. W rozgrywkach Eerste klasse zadebiutował 5 sierpnia 2007 w wygranym 4:1 meczu przeciwko drużynie Excelsior Mouscron. W 2011 roku stał się zawodnikiem Clubu Brugge. Kwota transferu wyniosła około milion euro. W 2013 roku przeszedł do Kayseri Erciyessporu.
Kariera reprezentacyjna.
W reprezentacji Serbii zadebiutował 17 listopada 2010 w meczu przeciwko Bułgarii (1:0).

</doc>
<doc id="2476356" url="https://pl.wikipedia.org/wiki?curid=2476356" title="Iwan Dimitrow (piłkarz)">
Iwan Dimitrow (piłkarz)

Iwan Dimitrow (bułg. Иван Димитров, ur. 14 maja 1935 w Sofii, zm. 1 stycznia 2019 tamże) – bułgarski piłkarz grający na pozycji środkowego obrońcy. W swojej karierze rozegrał 72 mecze w reprezentacji Bułgarii i strzelił w nich 1 gola.
Kariera klubowa.
Swoją karierę piłkarską Dimitrow rozpoczął w Lokomotiwie Sofia, w którym zadebiutował w pierwszej lidze bułgarskiej. W sezonie 1963/1964 wywalczył z nim mistrzostwo Bułgarii. W 1965 roku odszedł do Spartaka Sofia. W 1968 roku zdobył z nim Puchar Bułgarii. W Spartaku grał do 1969 roku. W latach 1969-1971 Dimitrow był zawodnikiem Akademika Sofia.
Kariera reprezentacyjna.
W reprezentacji Bułgarii Dimitrow zadebiutował 21 lipca 1957 roku w przegranym 0:4 towarzyskim meczu ze Związkiem Radzieckim. W 1960 roku zagrał na igrzyskach olimpijskich w Rzymie. W 1962 roku został powołany do kadry na mistrzostwa świata w Chile. Na tym turnieju zagrał w trzech meczach: z Argentyną (0:1), z Węgrami (1:6) i z Anglią (0:0).
W 1970 roku Dimitrow zagrał we dwóch meczach na mistrzostwach świata w Meksyku: z Peru (2:3) i z Marokiem (1:1).
Od 1957 do 1970 roku Dimitrow rozegrał w kadrze narodowej 72 mecze i zdobył 1 bramkę.

</doc>
<doc id="2476357" url="https://pl.wikipedia.org/wiki?curid=2476357" title="Robert Wattebled">
Robert Wattebled

Robert Léon Wattebled (ur. 5 czerwca 1946 w Calais) – francuski duchowny katolicki, biskup Nimes w latach 2001-2021.
Życiorys.
Święcenia kapłańskie otrzymał 26 maja 1974 i został inkardynowany do diecezji Arras. Pełnił funkcje m.in. wikariusza biskupiego (1990-1996) oraz wikariusza generalnego diecezji (1996-2001).
Episkopat.
30 stycznia 2001 papież Jan Paweł II mianował do biskupem ordynariuszem diecezji Nimes. Sakry biskupiej udzielił mu 1 kwietnia 2001 ówczesny biskup Arras - Jean-Paul Jaeger.
10 sierpnia 2021 papież Franciszek przyjął jego rezygnację z funkcji biskupa Nimes.

</doc>
<doc id="2476359" url="https://pl.wikipedia.org/wiki?curid=2476359" title="Lambert Adolphe Jacque Quételet">
Lambert Adolphe Jacque Quételet



</doc>
<doc id="2476362" url="https://pl.wikipedia.org/wiki?curid=2476362" title="Juelich">
Juelich



</doc>
<doc id="2476363" url="https://pl.wikipedia.org/wiki?curid=2476363" title="Adolphe Quetelet">
Adolphe Quetelet



</doc>
<doc id="2476364" url="https://pl.wikipedia.org/wiki?curid=2476364" title="Szafran (przyprawa)">
Szafran (przyprawa)

Szafran − najdroższa wagowo przyprawa świata. Szafran jest wykorzystywany od ponad 3000 lat jako część składowa przypraw, kosmetyków, leków i pigmentów koloryzujących. Wysuszony znany jest z cierpkiego smaku, zapachu podobnego do skoszonej trawy oraz delikatnie metalicznego połysku. Wytwarza się go ze znamion słupków rośliny przyprawowej − szafranu uprawnego. Roślina ta występowała naturalnie prawdopodobnie w Azji południowo-zachodniej, ale jej pierwsze uprawy powstały w Grecji. Obecnie znana jest tylko z upraw. Największym producentem szafranu jest Iran, któremu przypada ponad połowa jego światowej produkcji.
Zarówno historycznie jak i w czasach współczesnych szafran jest głównie wykorzystywany do produkcji napojów i potraw, a jego rozprzestrzenienie się zawdzięcza wykorzystywaniu przy wypiekach, przygotowaniu potraw curry czy napojów alkoholowych w Azji, Europie, Afryce czy obu Amerykach. 
Jako lekarstwo szafran był używany od czasów starożytnych w leczeniu szerokiej gamy chorób, takich jak: rozstrój żołądka, zaraza morowa czy czarna ospa. Testy kliniczne wykazują również potencjał szafranu jako środka powstrzymującego starzenie oraz zwalczającego raka. Szafran był również używany do farbowania włókien i wyrobu produktów tekstylnych, z których wiele ma znaczenie liturgiczne i obrzędowe. 
Szafran jest uprawiany w szerokim pasie Eurazji, od Morza Śródziemnego po Chiny. Główne obszary produkcji szafranu w czasach starożytnych to Iran, Hiszpania, Indie oraz Grecja, które wciąż kontynuują dominację światowej produkcji.
Współczesny handel.
Praktycznie cała produkcja szafranu jest umiejscowiona w pasie od Morza Śródziemnego po Kaszmir, na wszystkich pozostałych kontynentach produkuje się szafran w małych ilościach. Całkowita światowa produkcja wynosi około 300 ton, wliczając zarówno suszone znamiona szafranu jak i ich formę sproszkowaną. Wlicza się w to 50-tonową produkcję szafranu typu "coupe" (najwyższa jakość) na rok 1991.
Iran, Hiszpania, Indie, Grecja, Azerbejdżan, Maroko oraz Włochy dominują światową produkcję szafranu, Hiszpania i Iran wytwarzają około 80% światowej produkcji. W ostatnich latach również Afganistan rozpoczął uprawę szafranu. 
Pomimo intensywnych prób w krajach takich jak Austria, Anglia, Niemcy czy Szwajcaria tylko pojedyncze uprawy w centralnej i północnej Europie wciąż produkują szafran. Jedna z takich upraw znajduje się w Szwajcarii w kantonie Valais, całkowita produkcja upraw znajdujących się w wiosce Mund to kilka kilogramów. Minimalne uprawy znajdują się również na Tasmanii, w Chinach, Egipcie, Francji, Izraelu, Meksyku, Nowej Zelandii, Turcji, Kalifornii oraz Afryce Środkowej.
Wysoki koszt szafranu jest spowodowany koniecznością ręcznego zbioru dużych ilości drobnych słupków kwiatowych, jedynej części rośliny o wymaganym smaku i zapachu. Dodatkowo potrzeba wielkiej liczby kwiatów, aby zebrać handlowe ilości szafranu. Aby wyprodukować około 45 dekagramów szafranu należy wykorzystać około 50 tys. kwiatów, zajmujących obszar uprawny wielkości boiska do piłki nożnej. Inne obliczenia podają liczbę około 75 tys. kwiatów do wytworzenia tej samej ilości przyprawy. Jest to spowodowane różnicami w wielkości słupków poszczególnych roślin. Dodatkowym problemem jest jednoczesne kwitnienie roślin i fakt, że mija ono bardzo szybko. Ponieważ do wyprodukowania jednego kilograma szafranu jest potrzebna tak ogromna liczba kwiatów, 40 godzin intensywnej pracy staje się walką z czasem. W Kaszmirze tysiące osób zajmujące się uprawą szafranu musi pracować na zmiany przez okres od tygodnia do dwóch, zarówno w dzień jak i w nocy.
Po oddzieleniu znamiona muszą być natychmiast wysuszone, aby zapobiec rozkładowi i pleśni, niszczących wartość produktu. Tradycyjną metodą suszenia jest rozłożenie świeżych znamion na delikatnych siatkach, które są później umiejscowione ponad małym ogniem węglowym lub drzewnym, albo w specjalnych pomieszczeniach przypominających piekarnik, w temperaturze około 30-35 °C na 10-12 godzin. Następnie wysuszona przyprawa jest zamykana w szczelnych szklanych pojemnikach.
Ceny hurtowe mogą osiągnąć nawet 3000 PLN za 1 kilogram, ceny detaliczne mogą być nawet kilkukrotnie większe. W krajach zachodnich średnia cena to 6000 PLN za 1 kg. Wysokiej cenie towarzyszy bardzo niskie zapotrzebowanie: zaledwie parę gramów jednorazowo do celów medycznych i parę znamion do celów kulinarnych (w kilogramie znajduje się od 150 tys. do 250 tys. znamion).
Doświadczeni handlarze szafranem posiadają zwyczajowe reguły przy wyborze produktu, poszukują znamionek o żywym, karmazynowym kolorze, elastycznych oraz delikatnie wilgotnych w dotyku. Odrzucają natomiast znamiona o kolorze ceglanym (wskazującym wiek) oraz sprawdzają czy na dnie pojemnika nie gromadzą się połamane cząstki, co by wskazywało na kruchość.
Przypadki handlu starym i przesuszonym szafranem najczęściej zdarzają się w trakcie zbiorów czerwcowych, kiedy to handlowcy próbują pozbyć się zeszłorocznych zapasów. Zgodnie z przyjętymi przez doświadczonych handlarzy zasadami, powinny być używane tylko znamiona z tegorocznego zbioru, w związku z czym szanujący się handlarze oznaczają na opakowaniach szafranu rok zbioru np. "2002/2003".
Wykorzystanie szafranu w sztuce kulinarnej.
Szafran jest szeroko wykorzystywany w kuchni europejskiej, północno-afrykańskiej i azjatyckiej. Zapach jest opisywany jako podobny do miodu z nutą siana i metalicznym posmakiem. Szafran ma smak sienny z nutą cierpkości. Szafran również powoduje pomarańczowe zabarwienie potraw, do których jest dodawany, z tego powodu jest używany w wypiekach, produkcji sera i wyrobów cukierniczych, curry, alkoholach, potrawach mięsnych oraz zupach. Szafran jest również wykorzystywany w Iranie, Hiszpanii oraz Indiach jako przyprawa do ryżu. Ryż szafranowy jest wykorzystywany w wielu kuchniach narodowych, między innymi w "paelli" czy rybnej "zarzuelli". Jest także wykorzystywany w fasolowej "fabadzie" z Asturii, francuskiej "bouillabaisse", włoskim "risotto alla milanese", czy szwedzkich i kornwalijskich "bułeczkach szafranowych"
Irańczycy stosują szafran w swojej potrawie narodowej "Kebab Chelow", a Uzbecy wykorzystują go do dania zwanego "weselnym pilawem". Marokańczycy wykorzystują szafran w swojej kuchni do potraw typu tażin, np. "kefta" (pulpety z pomidorami), "mqualli" (kurczak w cytrynie) czy "mrouzia" (soczysta baranina w śliwkach i migdałach). Szafran jest także w mieszaninie o nazwie chermoula, używanej do doprawiania różnych dań. 
Kuchnia indyjska wykorzystuje szafran do dań typu biriani, składających się z doprawionego ryżu i warzyw. Jest także wykorzystywany przy wyrabianych z mleka słodyczach jak "gulab jamun", "kulfi", czy lassi.
Z powodu wysokich kosztów szafran jest często zastępowany lub mieszany z kurkumą i krokoszem. Obydwa doskonale udają szafran pod względem koloru, natomiast ich smaki są bardzo od niego odmienne. Szafran jest również wykorzystywany w cukiernictwie i produkcji alkoholi, szczególnie we Włoszech.
Doświadczeni użytkownicy szafranu często łamią znamiona i namaczają je w wodzie przed dodaniem do potraw, na przykład, pozostawienie ich w wodzie lub sherry na około 10 minut, powoduje lepsze rozpuszczenie się szafranu w płynie. Tak przygotowany szafran dodaje się do potrawy wraz z płynem, w którym był rozpuszczany. Takie postępowanie jest uznawane za dające lepsze rezultaty w kwestii równomiernego rozłożenia smaku i koloru w całej potrawie, szczególnie w przygotowaniu gęstych sosów czy wypieków. Sproszkowany szafran nie wymaga takich zabiegów.
Wykorzystywanie w medycynie.
Wykorzystanie szafranu w medycynie jest częścią folkloru. Jest on wykorzystywany jako środek wiatropędny oraz wspomagający przepływ krwi. W średniowieczu był wykorzystywany do leczenia infekcji dróg oddechowych, szkarlatyny, czarnej ospy, raka, astmy czy hipoksji. Był wykorzystywany również w leczeniu chorób krwiobiegu, bezsenności, chorób serca, problemów żołądkowych, artretyzmu, krwawień macicy, zaburzeń miesiączki, kolek niemowlęcych czy chorób gałki ocznej. 
Starożytni Persowie i Egipcjanie używali szafranu jako afrodyzjaku, antidotum przeciwko truciznom, środka pobudzającego układ trawienny, leczącego dyzenterię oraz odrę. W Europie osoby praktykujące "doktrynę podpisów" Paracelsusa uważały żółtawy odcień szafranu za znak jego właściwości leczniczych w leczeniu żółtaczki.
Wstępne badania sugerują, że karotenoidy w szafranie mają działanie antyrakowe, antymutageniczne i immunomodulacyjne. Dimetylokrocetyna, składnik odpowiedzialny za takie efekty zwalcza objawy raka u gryzoni, oraz białaczki u ludzi. Wyciągi z szafranu powodują spowolnienie wzrostu guza wodobrzusza, powstawanie brodawczaka oraz zmniejsza mięśniaki tkanek miękkich u myszy, redukuje także raka kolczystokomórkowego skóry. 
Badacze uważają, że bazując na wynikach badań nad tymidyną taka działalność przeciw rakowa może być przypisana rozbijaniu wiązań DNA enzymów typu II topoizomeraz przez dimetylokrocetynę. W związku z tym, że topoizomerazy odgrywają kluczową rolę w zarządzaniu strukturą DNA, złośliwe komórki miałyby ograniczone możliwości replikacji. 
Efekty działania farmaceutycznego szafranu na nowotwory złośliwe były dokumentowane zarówno przy użyciu metod "in vitro" jak i "in vivo", jego działanie przedłuża życie myszy które miały przeszczepione mięśniaki do otrzewnej. Badacze następnie podawali doustnie 200 miligramów ekstraktu szafranu na każdy kilogram masy myszy. W efekcie żywotność myszy została przedłużona o 111.0%, 83.5%, i 112.5% w odniesieniu do bazowej żywotności. Badacze również odkryli, że szafran wykazuje cytotoksyczność w odniesieniu do typów raka DLA, EAC, P38B, i S-180 w badaniach "in vitro". Dzięki tym badaniom, pokazano alternatywne możliwości leczenia różnych typów raka.
Oprócz właściwości antyrakowych i leczenia ran, szafran jest również przeciwutleniaczem, co oznacza że jako środek przeciwko starzeniu neutralizuje działanie wolnych rodników. Takie działanie osiągnięto za pomocą użycia safranalu i krocyny, dwóch aktywnych środków znajdujących się w szafranie. Szafran uważa się więc za możliwe źródło substancji przeciw utleniających w kosmetykach, środkach farmaceutycznych i dodatków do artykułów spożywczych.
Szafran za pośrednictwem zawartych w nim substancji (krocyny, krocetyny, safranalu) hamuje wychwyt zwrotny neuroprzekaźników w ośrodkowym układzie nerwowym tj. noradrenaliny, dopaminy i serotoniny (w sposób analogiczny do mechanizmu działania niektórych leków przeciwdepresyjnych), przez co może mieć działanie lecznicze w przypadkach łagodnej depresji, jakkolwiek pod względem efektywności działania nie dorównuje nowoczesnym lekom przeciwdepresyjnym. Natomiast stosowany jednocześnie z lekami przeciwdepresyjnymi potencjalnie może powodować zagrażające zdrowiu interakcje farmakologiczne.
Szafran spożyty natomiast w dużych ilościach jest zabójczy. Przeprowadzone badania nad zwierzętami laboratoryjnymi wskazało, że dawka śmiertelna (mierzona jako dawka przy której 50% zwierząt umrze od przedawkowania) to 20,7 grama na kilogram masy ciała.
Barwiarstwo i perfumiarstwo.
Pomimo wysokich kosztów, szafran jest używany jako barwnik do tkanin, szczególnie w Chinach i Indiach. Jako czynnik koloryzujący jest to środek niestabilny, a jego pomarańczowo-żółty kolor szybko przechodzi w blady kremowożółty. Znamiona szafranu, nawet w minimalnych ilościach, dają jasny żółtopomarańczowy kolor. Zwiększanie ilości barwnika, powoduje zmianę koloru na bogaty odcień czerwieni. Tradycyjnie szafranowe odmiany kolorystyczne ubrań były zarezerwowane dla szlachetnie urodzonych, jednocześnie podkreślając ich rytualne znaczenie, oraz zróżnicowanie warstw społecznych. Barwnik szafranowy jest odpowiedzialny za szafranowy, cynobrowy i ochrowy kolor szat noszonych przez buddyjskich i hinduskich mnichów. W średniowiecznej Irlandii i Szkocji, zamożni mnisi nosili długie lniane koszule nazywane "léine" barwione tradycyjne za pomocą szafranu.
Wielokrotnie próbowano zastąpić kosztowny szafran tańszymi barwnikami. Jego kulinarne substytuty – krokosz i kurkuma – dają jasnożółty barwnik, ale nie jest to dokładny odpowiednik szafranu. Składnik powodujący koloryzację szafranu, substancja o nazwie krocyna, została odkryta również w owocach gardenii. W związku z tym, że gardenia jest znacznie mniej kosztowna w uprawie, w Chinach i Indiach prowadzi się obecnie badania nad wykorzystaniem jej jako substytutu szafranu.

</doc>
<doc id="2476366" url="https://pl.wikipedia.org/wiki?curid=2476366" title="Piotr Gruchała">
Piotr Gruchała

Piotr Gruchała (ur. 23 stycznia 1972 w Krakowie) – polski piłkarz występujący na pozycji pomocnika.
Kariera.
Jest wychowankiem Hutnika Nowa Huta. W barwach tego klubu rozegrał 21 spotkań w Ekstraklasie. W latach 1993–1995 grał w Wawelu Kraków. Następnie w sezonie 1995/1996 był piłkarzem Cracovii. W latach 1996–1998 był zawodnikiem Okocimskiego Brzesko. W 1998 roku powrócił do Hutnika, po czym w tym samym roku zakończył sportową karierę.

</doc>
<doc id="2476367" url="https://pl.wikipedia.org/wiki?curid=2476367" title="Zabalburu (stacja kolejowa)">
Zabalburu (stacja kolejowa)

Zabalburu (hiszp: "Estación de Zabalburu", baskijski: "Zabalburuko geltokia") – stacja kolejowa w Bilbao, we wspólnocie autonomicznej Kraj Basków, w Hiszpanii. Jest obsługiwana przez pociągi linii C-1 i C-2 Renfe Cercanías Bilbao.
Stacja znajduje się w dzielnicy Abando, w centrum Bilbao. Stacja ta została otwarta w 2000 roku dzięki planu Bilbao Ría 2000 i jest jedną z czterech stacji kolejowych na południowej alternatywnej kolei podmiejskiej.

</doc>
<doc id="2476370" url="https://pl.wikipedia.org/wiki?curid=2476370" title="Jean-Marie Le Vert">
Jean-Marie Le Vert

Jean-Marie Charles André Le Vert (ur. 9 kwietnia 1959 w Papeete) – francuski duchowny katolicki, biskup pomocniczy Bordeaux od 2018.
Życiorys.
Prezbiterat.
Święcenia kapłańskie otrzymał 10 października 1987 jako członek Wspólnoty św. Marcina. Po święceniach rozpoczął pracę w domu formacyjnym zgromadzenia, zaś od 1990 pracował w archidiecezji Tours, do której w 1995 został inkardynowany. Był m.in. wykładowcą seminarium w Orleanie oraz duszpasterzem młodzieży. Odpowiadał także za duszpasterstwo powołań w archidiecezji.
Episkopat.
21 listopada 2005 papież Benedykt XVI mianował go biskupem pomocniczym diecezji Meaux, ze stolicą tytularną "Simidicca". Sakry biskupiej udzielił mu 8 stycznia 2006 kardynał Jean Honoré.
7 grudnia 2007 został biskupem ordynariuszem diecezji Quimper. 22 stycznia 2015 papież Franciszek przyjął jego rezygnację z pełnionego urzędu, polecając mu jednocześnie podjęcie pomocy duszpasterskiej w archidiecezji Bordeaux. 9 marca 2018 papież ustanowił go biskupem pomocniczym Bordeaux, nadając mu stolicę tytularną "Briançonnet".

</doc>
<doc id="2476373" url="https://pl.wikipedia.org/wiki?curid=2476373" title="Port lotniczy Kendari-Haluoleo">
Port lotniczy Kendari-Haluoleo

Port lotniczy Kendari-Haluoleo (IATA: KDI, ICAO: WAWW) – port lotniczy położony w Kendari, w prowincji Celebes Południowo-Wschodni, w Indonezji.

</doc>
<doc id="2476374" url="https://pl.wikipedia.org/wiki?curid=2476374" title="Heimbach (Nadrenia Północna-Westfalia)">
Heimbach (Nadrenia Północna-Westfalia)

Heimbach – miasto w Niemczech, w kraju związkowym Nadrenia Północna-Westfalia, w rejencji Kolonia, w powiecie Düren. Na obszarze 64,96 km2 w 2010 roku mieszkało 4 440 mieszkańców.

</doc>
<doc id="2476376" url="https://pl.wikipedia.org/wiki?curid=2476376" title="Waldemar Góra">
Waldemar Góra

Waldemar Góra (ur. 29 lipca 1967 roku w Krakowie) – polski piłkarz występujący na pozycji pomocnika.
Kariera.
Jest wychowankiem Hutnika Nowa Huta. W barwach tego klubu rozegrał 30 spotkań w Ekstraklasie, w których zdobył jednego gola. W 1992 roku został piłkarzem Legii Warszawa. Następnie w latach 1993−1995 grał w Wawelu Kraków. W latach 1995−1999 grał w Cracovii. W sezonie 1999/2000 był piłkarzem Karpat Siepraw.

</doc>
<doc id="2476378" url="https://pl.wikipedia.org/wiki?curid=2476378" title="Tonantins">
Tonantins

Tonantins – miasto i gmina w Brazylii, w stanie Amazonas. Znajduje się w mezoregionie Sudoeste Amazonense i mikroregionie Alto Solimões.

</doc>
<doc id="2476379" url="https://pl.wikipedia.org/wiki?curid=2476379" title="Sheen">
Sheen

Osoby:

</doc>
<doc id="2476380" url="https://pl.wikipedia.org/wiki?curid=2476380" title="Carauari">
Carauari

Carauari – miasto i gmina w Brazylii, w stanie Amazonas. Znajduje się w mezoregionie Sudoeste Amazonense i mikroregionie Juruá.

</doc>
<doc id="2476381" url="https://pl.wikipedia.org/wiki?curid=2476381" title="U.S. Foggia">
U.S. Foggia



</doc>
<doc id="2476382" url="https://pl.wikipedia.org/wiki?curid=2476382" title="Iwan Dawidow">
Iwan Dawidow

Iwan Aleksandrow Dawidow (bułg. Иван Александров Давидов, ur. 5 października 1943 w Sofii - 19 lutego 2015) – piłkarz bułgarski grający na pozycji pomocnika. W swojej karierze rozegrał 11 meczów w reprezentacji Bułgarii i strzelił w nich 1 gola.
Kariera klubowa.
W swojej karierze piłkarskiej Dawidow był zawodnikiem Slawii Sofia. W latach 1963, 1964 i 1966 zdobył z nią trzy Puchary Bułgarii.
Kariera reprezentacyjna.
W reprezentacji Bułgarii Dawidow zadebiutował 23 kwietnia 1964 roku w przegranym 0:1 towarzyskim meczu ze Związkiem Radzieckim. W 1966 roku został powołany do kadry na mistrzostwa świata w Anglii. Na tym turnieju zagrał w jednym meczu, z Węgrami (1:3), w którym strzelił samobójczego gola.
W 1970 roku Dawidow zagrał jednym meczu mistrzostw świata w Meksyku, z Peru (2:3). Od 1964 do 1970 roku rozegrał w kadrze narodowej 11 meczów i zdobył 1 bramkę.

</doc>
<doc id="2476383" url="https://pl.wikipedia.org/wiki?curid=2476383" title="Eirunepé">
Eirunepé

Eirunepé – miasto i gmina w Brazylii, w stanie Amazonas. Znajduje się w mezoregionie Sudoeste Amazonense i mikroregionie Juruá.

</doc>
<doc id="2476384" url="https://pl.wikipedia.org/wiki?curid=2476384" title="Juan Pantoja de la Cruz">
Juan Pantoja de la Cruz

Juan Pantoja de la Cruz (ur. w 1553 w Valladolid, zm. 26 października 1608 w Madrycie) – hiszpański malarz okresu renesansu, głównie portrecista.
Był uczniem i współpracownikiem Alonsa Sáncheza Coello. W 1588 został nadwornym malarzem króla Filipa II, w 1598 – Filipa III. Od 1598 nosił tytuł "pintor de cámara". 
Malował reprezentacyjne portrety dworskie (w l. 1600-1607 powstało 66 portretów 39 członków rodziny królewskiej). Były to głównie ujęcia en pied na tle tkaniny, precyzyjnie oddające szczegóły strojów i biżuterii. Tworzył też obrazy religijne i martwe natury. Pozostawał pod wpływem Tycjana, Mora i Caravaggia.

</doc>
<doc id="2476386" url="https://pl.wikipedia.org/wiki?curid=2476386" title="Envira">
Envira

Envira – miasto i gmina w Brazylii, w stanie Amazonas. Znajduje się w mezoregionie Sudoeste Amazonense i mikroregionie Juruá.

</doc>
<doc id="2476387" url="https://pl.wikipedia.org/wiki?curid=2476387" title="Bank Albanii">
Bank Albanii

Bank Albanii (alb. "Banka e Shqipërisë") – albański bank centralny z siedzibą w Tiranie.
Podstawowym celem działalności Banku Albanii jest osiągnięcie i utrzymanie stabilnego poziomu cen. Bankowi Albanii przysługuje wyłączne prawo emitowania znaków pieniężnych Albanii. Do zadań banku należy także: organizowanie rozliczeń pieniężnych, prowadzenie gospodarki rezerwami dewizowymi, prowadzenie działalności dewizowej, prowadzenie bankowej obsługi budżetu państwa, regulowanie płynności banków oraz ich refinansowanie, kształtowanie warunków niezbędnych dla rozwoju systemu bankowego, sprawowanie funkcji nadzoru bankowego, regulowanie działalności na rynku bankowym.
Historia.
Bank Albanii rozpoczął działalność w 1992 roku, zastępując ówczesny Państwowy Bank Albanii (1944–1992), którego poprzednikami były Narodowy Bank Albanii (1925–1944) i instytucja finansowa pełniąca rolę pierwszego banku centralnego od 1913 do wybuchu I wojny światowej.
Status banku centralnego potwierdza Art. 161 Konstytucji Albanii a Ustawa nr 8269 z dn. 27 grudnia 1997 roku „O Banku Albanii” określa m.in. cele i zadania banku i jego rolę w systemie bankowym.
Organizacja.
Ustawowymi organami Banku są: Prezes Banku Albanii i Rada Nadzorcza.
Prezes Banku Albanii.
Prezes Banku Albanii zarządza bankiem i jest przewodniczącym Rady Nadzorczej. Odpowiada przed Radą za wdrażanie w życie polityki pieniężnej, kredytowej i kursu walutowego, a także za administrowanie Bankiem. Prezes powoływany jest na 7-letnią kadencję przez Zgromadzenie Albanii na wniosek Prezydenta Albanii.
Dyrektorzy Banku Albanii.
Rada Nadzorcza.
Rada kieruje działalnością Banku. W jej skład wchodzi Prezes Banku i 8 członków, powoływanych przez Zgromadzenie Albanii na okres siedmiu lat – trzech członków Rady pochodzi z Banku, a sześciu spoza Banku. Radzie przewodniczy Prezes Banku – od 2004 roku Ardian Fullani.
Skład Rady Nadzorczej.
Lista podana za informacjami na stronie internetowej Banku Albanii według stanu na dzień 30 czerwca 2015:
Główna siedziba banku znajduje się w Tiranie. Bank prowadzi pięć oddziałów: w Szkodrze, Elbasan, Gjirokastrze, Korczy i Lushnji.

</doc>
<doc id="2476389" url="https://pl.wikipedia.org/wiki?curid=2476389" title="Guajará">
Guajará

Guajará – miasto i gmina w Brazylii, w stanie Amazonas. Znajduje się w mezoregionie Sudoeste Amazonense i mikroregionie Juruá.

</doc>
<doc id="2476390" url="https://pl.wikipedia.org/wiki?curid=2476390" title="Zastosowanie przemysłowe szafranu">
Zastosowanie przemysłowe szafranu



</doc>
<doc id="2476391" url="https://pl.wikipedia.org/wiki?curid=2476391" title="Robert Englaro">
Robert Englaro

Robert Englaro (ur. 28 sierpnia 1969 w Novo Mesto) – słoweński piłkarz występujący na pozycji obrońcy.
Kariera.
Jest wychowankiem Olimpiji Lublana. W barwach tego klubu występował w latach 1988−1996. W tym czasie świętował zdobycie 4 mistrzostw Słowenii (1992, 1993, 1994, 1995) oraz dwóch pucharów kraju (1993, 1996). Na początku 1997 roku został piłkarzem klubu z Serie B, US Foggia. Po zakończeniu sezonu 1996/1997 odszedł do Atalanty BC. W ciągu trzech lat gry w tej drużynie rozegrał 13 meczów ligowych. W sezonie 2001/2002 występował w NK Ljubljana.
W reprezentacji Słowenii zadebiutował w 1992 roku. W sumie zagrał w niej 36 meczów, w których nie zdobył żadnej bramki.

</doc>
<doc id="2476392" url="https://pl.wikipedia.org/wiki?curid=2476392" title="Ipixuna">
Ipixuna

Ipixuna – miasto i gmina w Brazylii, w stanie Amazonas. Znajduje się w mezoregionie Sudoeste Amazonense i mikroregionie Juruá.

</doc>
<doc id="2476393" url="https://pl.wikipedia.org/wiki?curid=2476393" title="Alonso Sánchez Coello">
Alonso Sánchez Coello

Alonso Sánchez Coello (ur. w 1531 lub 1532 w Benifairó de les Valls, zm. 8 sierpnia 1588 w Madrycie) – hiszpański malarz okresu renesansu pochodzenia portugalskiego, głównie portrecista.
Życiorys.
Urodził się w Benifairó de les Valls koło Walencji. Studiował u Anthonisa Mora we Flandrii. Od około 1555 aż do końca życia był nadwornym malarzem Filipa II, który nazywał go „portugalskim Tycjanem”. Malował głównie portrety rodziny królewskiej oraz dzieła religijne. W latach 1581–88 tworzył liczne obrazy ołtarzowe i wizerunki świętych dla kościołów hiszpańskich.

</doc>
<doc id="2476396" url="https://pl.wikipedia.org/wiki?curid=2476396" title="Itamarati">
Itamarati

Itamarati – miasto i gmina w Brazylii, w stanie Amazonas. Znajduje się w mezoregionie Sudoeste Amazonense i mikroregionie Juruá.

</doc>
<doc id="2476397" url="https://pl.wikipedia.org/wiki?curid=2476397" title="Vettweiss">
Vettweiss



</doc>
<doc id="2476399" url="https://pl.wikipedia.org/wiki?curid=2476399" title="Juruá (Amazonas)">
Juruá (Amazonas)

Juruá – miasto i gmina w Brazylii, w stanie Amazonas. Znajduje się w mezoregionie Sudoeste Amazonense i mikroregionie Juruá.

</doc>
<doc id="2476400" url="https://pl.wikipedia.org/wiki?curid=2476400" title="Spirogram">
Spirogram

Spirogram - graficzna prezentacja wyniku pomiaru spirometrycznego (spirometria). Wyniki badania urządzeniem, zwanym spirografem (w uproszczeniu, potocznie mówi się o spirometrze), zapisywane są zazwyczaj na papierze, często w postaci odpowiedniego wykresu i wartości liczbowych odpowiadających najważniejszym parametrom oddechowym badanej osoby.

</doc>
<doc id="2476401" url="https://pl.wikipedia.org/wiki?curid=2476401" title="Rozpodobnienie">
Rozpodobnienie



</doc>
<doc id="2476402" url="https://pl.wikipedia.org/wiki?curid=2476402" title="Boca do Acre">
Boca do Acre

Boca do Acre – miasto i gmina w Brazylii, w stanie Amazonas. Znajduje się w mezoregionie Sudoeste Amazonense i mikroregionie Boca do Acre.

</doc>
<doc id="2476403" url="https://pl.wikipedia.org/wiki?curid=2476403" title="Pauini">
Pauini

Pauini – miasto i gmina w Brazylii, w stanie Amazonas. Znajduje się w mezoregionie Sudoeste Amazonense i mikroregionie Boca do Acre.

</doc>
<doc id="2476404" url="https://pl.wikipedia.org/wiki?curid=2476404" title="Canutama">
Canutama

Canutama – miasto i gmina w Brazylii, w stanie Amazonas. Znajduje się w mezoregionie Sul Amazonense i mikroregionie Purus.

</doc>
<doc id="2476406" url="https://pl.wikipedia.org/wiki?curid=2476406" title="Hürtgenwald">
Hürtgenwald

Hürtgenwald – miejscowość i gmina w Niemczech, w kraju związkowym Nadrenia Północna-Westfalia, w rejencji Kolonia, w powiecie Düren. W 2010 roku liczyła 8668 mieszkańców.

</doc>
<doc id="2476407" url="https://pl.wikipedia.org/wiki?curid=2476407" title="Huertgenwald">
Huertgenwald



</doc>
<doc id="2476408" url="https://pl.wikipedia.org/wiki?curid=2476408" title="Mikroregion Restinga Seca">
Mikroregion Restinga Seca

Mikroregion Restinga Seca – mikroregion w brazylijskim stanie Rio Grande do Sul należący do mezoregionu Centro Ocidental Rio-Grandense. Ma powierzchnię 3.044,1 km²

</doc>
<doc id="2476409" url="https://pl.wikipedia.org/wiki?curid=2476409" title="Sead Kapetanović">
Sead Kapetanović

Sead Kapetanović (ur. 21 stycznia 1972 w Sarajewie) – bośniacki piłkarz występujący na pozycji obrońcy.
Kariera.
Jest wychowankiem Željezničara Sarajewo. W 1992 roku wyjechał do Niemiec, do klubu Viktoria Aschaffenburg. Następnie w latach 1993−1994 występował w SV Wiesbaden. W sezonie 1994/1995 był zawodnikiem FSV Frankfurt. W 1995 roku został piłkarzem VfL Wolfsburg. W barwach tego klubu rozegrał 104 spotkania ligowe, w których strzelił 4 gole. W 1999 roku odszedł do Borussii Dortmund. W 2001 roku powrócił do Bośni, do zespołu FK Sarajevo. W 2003 roku zakończył karierę sportową.
W reprezentacji Bośni i Hercegowiny zadebiutował w 1996 roku. W sumie zagrał w niej w 14 meczach.

</doc>
<doc id="2476411" url="https://pl.wikipedia.org/wiki?curid=2476411" title="Mikroregion Cachoeira do Sul">
Mikroregion Cachoeira do Sul

Mikroregion Cachoeira do Sul – mikroregion w brazylijskim stanie Rio Grande do Sul należący do mezoregionu Centro Oriental Rio-Grandense. Ma powierzchnię 7.724,2 km²

</doc>
<doc id="2476412" url="https://pl.wikipedia.org/wiki?curid=2476412" title="Bydgoski Festiwal Muzyczny">
Bydgoski Festiwal Muzyczny

Bydgoski Festiwal Muzyczny (BFM) – międzynarodowy, coroczny festiwal muzyczny odbywający się w Bydgoszczy, organizowany przez Filharmonię Pomorską im. Ignacego Jana Paderewskiego.
Historia.
Festiwal po raz pierwszy odbył się w maju 1963 roku, zorganizowany przez Filharmonię Pomorską im. Ignacego Jana Paderewskiego w Bydgoszczy. Ideą pierwszych pięciu festiwali muzycznych w latach 1963-1967 było prezentowanie na estradach koncertowych wydobytych z zapomnienia lub nowo odkrytych przez muzykologów utworów muzyki polskiej od XVII do XIX w. Stąd imprezy nazwano Festiwalami Muzyki Polskiej. Odbywały się w maju każdego roku, a datą ich rozpoczęcia był dzień 3 maja, rocznica ustanowienia Konstytucji 3 maja, dziś święto narodowe. Przez dwie pierwsze edycje imprezy organizowano poza salami filharmonii w zabytkowych wnętrzach Bydgoszczy, Torunia, Lubostronia. Potem festiwale odbywały się we wrześniu, inaugurując sezony artystyczne filharmonii. Grano w licznych obiektach koncertowych całego regionu Pomorza i Kujaw. Imprezy nazwano Bydgoskimi Festiwalami Muzycznymi.
Charakterystyka.
Bydgoski Festiwal Muzyczny to jedna z najstarszych, cyklicznych, międzynarodowych imprez w Polsce, o najdłuższej tradycji w regionie kujawsko-pomorskim, prezentująca muzykę poważną - dawną i współczesną. Festiwale cechuje różnorodność form i stylów, jednakże istotnym ich wyróżnikiem jest wysoki poziom wykonawczy, gwarantowany przez zapraszanych do Bydgoszczy wybitnych artystów polskich i zagranicznych.
Głównym celem festiwalu jest promocja kultury wysokiej ze szczególnym uwypukleniem polskiej twórczości, w tym zapomnianych utworów muzycznych polskich kompozytorów. Program koncertów obejmuje szerokie spektrum gatunków i form muzycznych, zaczerpniętych z niemal wszystkich epok.
Przegląd festiwali.
"1. Festiwal Festiwal Muzyki Polskiej" został zorganizowany wspólnie przez Ministerstwo Kultury i Sztuki, Prezydium Wojewódzkiej Rady Narodowej i Filharmonię Pomorską im. Ignacego Paderewskiego. Odbył się w dniach 3-11 maja 1963 r.; obejmował muzykę od średniowiecza poprzez renesans, barok, XVIII-wieczne symfonie, do XIX wieku (utwory Ignacego Paderewskiego, Mieczysława Karłowicza, Józefa Wieniawskiego, Władysława Żeleńskiego, Ludomira Michała Rogowskiego i Artura Malawskiego). W festiwalu brały udział liczni soliści oraz zespoły: Orkiestra Symfoniczna Filharmonii Pomorskiej, orkiestra Filharmonii Narodowej, orkiestra symfoniczna Filharmonii Szczecińskiej, chór Polskiego Radia i Telewizji z Wrocławia, Chór Chłopięco-Męski z Poznania, zespoły muzyki dawnej: Capella Bydgostiensis pro Musica Antiąua i Musicae Antiquae Collegium Varsoviense. Koncerty odbywały się w salach Filharmonii Pomorskiej, Teatru Polskiego i Kameralnego, w ratuszu toruńskim, auli Uniwersytetu im. Mikołaja Kopernika, oraz w zabytkowym pałacu Skórzewskich w Lubostroniu. Odbyło się dziewięć koncertów, na których wykonano ponad 90 utworów, wyłącznie kompozytorów polskich. Ponadto odbyły się dwa przedstawienia: premiera baletu Feliksa Nowowiejskiego „"Król wichrów"” oraz montaż słowno-muzyczny oparty na polskiej muzyce barokowej pt. „"Amfitrion polski, czyli odprawa bogów greckich"”. Koncerty uatrakcyjniły wybitne solistki: Regina Smendzianka i Wanda Wiłkomirska.
"2. Festiwal Muzyki Polskiej" odbył się w dniach 3 do 10 maja 1964 r. Wykonano 15 koncertów, których tematyka opierała się na muzyce dawnej, jak i nowszej, z przewagą utworów kompozytorów XIX wieku (8 koncertów). Wykonawcami byli: Orkiestra Symfoniczna Filharmonii Pomorskiej i chór „Arion”, orkiestra symfoniczna Filharmonii Łódzkiej, orkiestra symfoniczna Filharmonii Śląskiej, zespoły muzyki dawnej: Con Moto ma Cantabile, Capella Bydgostiensis pro Musica Antiąua i Chór Chłopięco-Męski przy Filharmonii Pomorskiej, Chór Chłopięco-Męski przy Filharmonii Poznańskiej i zespół kameralny Poznańskiego Towarzystwa Muzycznego im. Henryka Wieniawskiego, chór Państwowej Średniej Szkoły Muzycznej z Torunia, a ponadto kwartet łódzki oraz soliści-instrumentaliści.
"3. Festiwal Muzyki Polskiej" odbył się w dniach 3-9 maja 1965 roku. Podtrzymywał on dwutorową specyfikę repertuarową - muzykę dawną oraz muzykę symfoniczną przełomu XVIII i XIX wieku. Starano się pokazać jak najwięcej utworów dotychczas jeszcze nieznanych, bądź nigdzie jeszcze nie opublikowanych i nie wykonywanych.
"4. Festiwal Muzyki Polskiej" odbył się we wrześniu 1967 r. Odbyło się 12 koncertów symfonicznych, kameralnych i recitali oraz wiele imprez towarzyszących, związanych z Bydgoskimi Dniami Sztuki. Festiwal miał charakter antologii muzyki polskiej od XVI do XIX wieku. 
"5. Bydgoski Festiwal Muzyczny" odbył się w dniach 6-11 września 1968 r. Imprezy odbywały się w Bydgoszczy, Toruniu i Lubostroniu, a przedmiotem zainteresowania stała się kameralistyka. Obok bydgoskich zespołów wystąpiły m.in. Orkiestra Kameralna Filharmonii Narodowej i Łódzka Orkiestra Kameralna „Pro Musica”.
Kolejny "6. Bydgoski Festiwal Muzyczny" odbył się w dniach 9-17 września 1970 r. Został poświęcony muzyce kameralnej polskiej i obcej oraz wykonawcom tej muzyki. W Bydgoszczy zaprezentowały się najwybitniejsze zespoły kameralne oraz soliści z Polski i z zagranicy
Z roku na rok Bydgoskie Festiwale Muzyczne poszerzały krąg tematycznych zainteresowań, np. 11. BFM (1973) poświęcono 500. rocznicy urodzin Mikołaja Kopernika. Koncerty festiwalowe poza Bydgoszczą i Toruniem odbywały się w Lubostroniu, Szafarni, Inowrocławiu, Ciechocinku, Grudziądzu, Włocławku i cieszyły się dużym zainteresowaniem melomanów. 
"15. Bydgoski Festiwal Muzyczny" odbył się we wrześniu 1977 r. Odbyły się 32 koncerty (w Bydgoszczy, Toruniu, Włocławku, Grudziądzu, Ciechocinku, Koronowie, Lubostroniu, Szafarni, Pieraniu), których wysłuchało 18 tys. osób. Prezentowano muzykę dawną oraz współczesną polską i zagraniczną. Wznowiono m.in. koncerty fortepianowe z cyklu „"Szlakiem Chopina"” w Szafarni oraz wprowadzono novum festiwalowe w postaci „"Koncertu bydgoskich debiutów"”
W dniach 7-22 września 1979 r. odbył się "17. Bydgoski Festiwal Muzyczny". Zaprezentowano 25 koncertów na różnych estradach: w Bydgoszczy, Toruniu, Włocławku, Koronowie, Nawrze i Chełmnie. Najważniejszym wydarzeniem festiwalu był przyjazd do Bydgoszczy (po raz pierwszy) Krzysztofa Pendereckiego. Jedną z imprez towarzyszących było otwarcie galerii portretów rzeźbiarskich kompozytorów XX wieku w amfiladach Filharmonii Pomorskiej.
We wrześniu 1993 roku odbył się "31. Bydgoski Festiwal Muzyczny". W ramach festiwalu, odbyły się koncerty orkiestr i zespołów kameralnych oraz recitale solistów.
Począwszy od lat 90. XX wieku każda edycja festiwalu poświęcona jest innemu twórcy, myśli przewodniej, czy też idei. I tak "37. Bydgoski Festiwal Muzyczny" w 1999 roku, z okazji przypadającego Roku Chopinowskiego, odbywał się pod hasłem „"Chopin i kompozytorzy jego czasów"”. W 2001 roku, 39. edycja zatytułowana została z kolei „"Paderewski i muzyka jego czasów"”. Jubileuszową edycję festiwalu w 2002 roku łączyło wspólne hasło „"Muzyka jednoczącej się Europy"”, a "43. Bydgoski Festiwal Muzyczny" – „"Muzyka bez granic"”. 45. edycja Festiwalu, związana z obchodami Roku Karola Szymanowskiego, odbyła się w dniach od 10 września do 5 października 2007, pod hasłem „"Karol Szymanowski i mistrzowie muzyki XX wieku"”. Z kolei tytuł 46. edycji BFM – „"Muzyka Krajów Europy Środkowej i Wschodniej"” zaczerpnięto z okazji Europejskiego Roku Dialogu Międzykulturowego. 
48. edycja BFM w 2010 roku - „"Chopin – Paderewski artyści świata"” – odbyła się pod honorowym patronatem Prezydenta RP, zaś edycja 49. w 2011 r. pod honorowym patronatem Ministra Kultury i Dziedzictwa Narodowego „"W hołdzie Henrykowi Mikołajowi Góreckiemu"”. 
Sesje naukowe festiwali.
Bydgoskie Festiwale Muzyczne oprócz prezentacji treści artystycznych, łączono z sesjami naukowymi na wzór festiwali Musica Antiqua Europae Orientalis. Dyrektor Filharmonii Pomorskiej Andrzej Szwalbe oparł działalność artystyczną na współpracy ze sferami naukowymi, tj. Wydziałem Muzykologii Uniwersytetu Warszawskiego i Bydgoskim Towarzystwem Naukowym. Ta współpraca zaowocowała licznymi wydawnictwami oraz wykonaniem podczas festiwali najnowszych odkryć muzyki polskiej.
Już na I festiwalu w 1963 roku Wydział Humanistyczny Bydgoskiego Towarzystwa Naukowego wespół z Filharmonią Pomorską zorganizował dwudniową sesję naukową z udziałem muzykologów polskich. Szczególne zainteresowanie wzbudziły referaty prof. Hieronima Feichta z Warszawy na temat „"Nowe spojrzenie na muzykę polską XVIII wieku"” i Pawła Podejki z Bydgoszczy pt. „"Życie muzyczne w Bydgoszczy do końca XVIII wieku"”. Podobne sesje naukowe na temat dawnej muzyki polskiej odbyły się podczas kolejnych Festiwali Muzycznych w latach 60. i 70. XX w. W 1971 r. zaprezentowano referaty na temat polsko-francuskich kontaktów muzycznych, w 2 lata później – na temat muzyki epoki Kopernika, a w 1974 r. – na temat polsko-niemieckich kontaktów muzycznych w okresie XVIII - XX wieku. 
Ogółem w latach 1959-1974 Bydgoskie Towarzystwo Naukowe z Filharmonią Pomorską zorganizowały 11 sesji muzykologicznych, na których wygłoszono 85 referatów, w tym 10 z zagranicy. Większość referatów opublikowano w serii wydawniczej BTN „"Z dziejów muzyki polskiej"”.

</doc>
<doc id="2476413" url="https://pl.wikipedia.org/wiki?curid=2476413" title="Mikroregion Camaquã">
Mikroregion Camaquã

Mikroregion Camaquã – mikroregion w brazylijskim stanie Rio Grande do Sul należący do mezoregionu Metropolitana de Porto Alegre. Ma powierzchnię 5.829,8 km²

</doc>
<doc id="2476414" url="https://pl.wikipedia.org/wiki?curid=2476414" title="Georgi Popow">
Georgi Popow

Georgi Dimitrow Popow (bułg. Георги Димитров Попов, ur. 14 sierpnia 1944 w Płowdiwie) – piłkarz bułgarski grający na pozycji napastnika. W swojej karierze rozegrał 22 mecze w reprezentacji Bułgarii.
Kariera klubowa.
Przez całą swoją karierę piłkarską Popow był zawodnikiem Botewu Płowdiw. W sezonie 1961/1962 zadebiutował w nim w pierwszej lidze bułgarskiej i grał w nim do 1975 roku. Z Botewem wywalczył mistrzostwo Bułgarii w 1967 roku oraz Puchar Bułgarii w 1962 roku.
Kariera reprezentacyjna.
W reprezentacji Bułgarii Popow zadebiutował 30 kwietnia 1963 w wygranym 2:1 towarzyskim meczu z Czechosłowacją. W 1970 roku zagrał dwóch meczach Mistrzostw Świata w Meksyku: z Peru (2:3) i z Marokiem (1:1). Od 1963 do 1970 roku rozegrał w kadrze narodowej 22 mecze.

</doc>
<doc id="2476416" url="https://pl.wikipedia.org/wiki?curid=2476416" title="Mikroregion São Jerônimo">
Mikroregion São Jerônimo

Mikroregion São Jerônimo – mikroregion w brazylijskim stanie Rio Grande do Sul należący do mezoregionu Metropolitana de Porto Alegre. Ma powierzchnię 24.863,7 km²

</doc>
<doc id="2476419" url="https://pl.wikipedia.org/wiki?curid=2476419" title="Mikroregion Lajeado-Estrela">
Mikroregion Lajeado-Estrela

Mikroregion Lajeado-Estrela – mikroregion w brazylijskim stanie Rio Grande do Sul należący do mezoregionu Centro Oriental Rio-Grandense. Ma powierzchnię 4.056,6 km²

</doc>
<doc id="2476422" url="https://pl.wikipedia.org/wiki?curid=2476422" title="Kreuzau">
Kreuzau

Kreuzau – miejscowość i gmina w Niemczech, w kraju związkowym Nadrenia Północna-Westfalia, w rejecnji Kolonia, w powiecie Düren. W 2010 roku liczyła 17 717 mieszkańców.
Współpraca.
Miejscowości partnerskie:

</doc>
<doc id="2476424" url="https://pl.wikipedia.org/wiki?curid=2476424" title="Adnan Zahirović">
Adnan Zahirović

Adnan Zahirović (ur. 23 marca 1990 roku w Banja Luce) – bośniacki piłkarz występujący na pozycji pomocnika. Od 2013 zawodnik VfL Bochum.
Kariera.
Jest wychowankiem Čelika Zenica. Do kadry pierwszego zespołu dołączył w 2007 roku. W styczniu 2011 roku odszedł do rosyjskiego Spartaka Nalczyk. W rozgrywkach Priemjer-Liga zadebiutował 12 marca 2011 roku w meczu z Krylją Sowietow Samara (1:0). Pierwszego ligowego gola zdobył 3 kwietnia 2011 roku w meczu z Zenitem Petersburg (2:2).
W reprezentacji Bośni i Hercegowiny zadebiutował w 2010 roku.

</doc>
<doc id="2476426" url="https://pl.wikipedia.org/wiki?curid=2476426" title="Niederzier">
Niederzier

Niederzier – miejscowość i gmina w Niemczech, w kraju związkowym Nadrenia Północna-Westfalia, w rejecnji Kolonia, w powiecie Düren. W 2010 roku liczyła 14 003 mieszkańców.
Współpraca.
Miejscowości partnerskie:

</doc>
<doc id="2476427" url="https://pl.wikipedia.org/wiki?curid=2476427" title="Janusz Buga">
Janusz Buga

 Janusz Buga (ur. 14 grudnia 1929 w Warszawie – zm. 5 kwietnia 2015 tamże) – polski ekonomista, prof. dr hab., wykładowca akademicki.
Życiorys.
W 1950 ukończył liceum im. S. Żeromskiego w Warszawie, a następnie rozpoczął studia w Szkole Głównej Planowania i Statystyki w Warszawie (dziś SGH). Studia na tej uczelni ukończył w 1958. W latach 1958-1962, jako wolontariusz studiował matematykę na Wydziale Matematyki i Mechaniki Uniwersytetu Warszawskiego. W 1967 obronił doktorat z nauk ekonomicznych w Wyższej Szkole Ekonomicznej w Krakowie. Habilitował się w 1981 w Szkole Głównej Planowania i Statystyki w Warszawie w zakresie programowania matematycznego. W 1988 otrzymał tytuł profesora nauk ekonomicznych. Wykładał na Wydziale Zarządzania i Finansów w Wyższej Szkoły Finansów i Zarządzania w Warszawie. Do 2012 kierował również Katedrą Zastosowań Matematyki i Statystyki w Ekonomii na Wydziale Ekonomicznym Politechniki Radomskiej.
Swoje zainteresowania badawcze koncentrował na zastosowaniu metod ekonometryczno-statystycznych w gospodarce, zajmował się również badaniem ryzyka na rynku kapitałowym.

</doc>
<doc id="2476428" url="https://pl.wikipedia.org/wiki?curid=2476428" title="Wojciech Żaczkiewicz">
Wojciech Żaczkiewicz

Wojciech Edward Żaczkiewicz ps. "Wojtek" (ur. 22 lutego 1922 w Warszawie – zm. 1947 tamże) – kapral podchorąży Armii Krajowej w Zgrupowaniu „Żmija”. Uczestnik powstania warszawskiego w Zgrupowaniu „Chrobry II”.
Życiorys.
Syn Bolesława i Anny. Był absolwentem Gimnazjum im. A. Mickiewicza w Warszawie, oraz harcerzem III Warszawskiej Drużyny Harcerskiej im. ks. Józefa Poniatowskiego. Podjął działalność w odtwarzaniu konspiracyjnych struktur III Warszawskiej Drużyny Harcerskiej, występującej jako Hufiec „Trzy Krzyże”, pod kierunkiem Stanisława Broniewskiego „Michał Howerla”.
W 1942 lub 1943 został skierowany na kurs Szkoły Podchorążych Rezerwy Piechoty „Agrikola”, który ukończył w stopniu kaprala podchorążego. Tam został zwerbowany przez instruktora szkoły rtm. Adama Rzeszotarskiego „Junosza” do oddziałów Obwodu Żoliborz ZWZ-AK. Tam wszedł w skład plutonu 225 Rejonu 2 Marymont.
28 kwietnia 1943 uczestniczył w akcji dywersyjnej na rzecz wsparcia powstania w getcie warszawskim. Na rozkaz dowódcy obwodu ppłk. Mieczysława Niedzielskiego „Żywiciel", brał udział w ataku na posterunek SS na rogu ul.Konwiktorskiej i Zakroczymskiej. W czasie akcji zabito trzech esesmanów.
W ramach Rejonu 2 – Marymont Obwodu Żoliborz ZWZ-AK, od początku 1944, dowodził plutonem 225. 1 lutego 1944 w trakcie przygotowywania akcji wspierającej działania dywersyjne oddziału DB „17", został z grupą żołnierzy zaatakowany przez Niemców przy magazynie broni na Bielanach. W trakcie ucieczki został ciężko raniony. Leczył się początkowo w szpitalu, a następnie w domu w Śródmieściu.
Tam, po wybuchu powstania z niezaleczoną raną przyłączył się do Zgrupowania „Chrobry II”, gdzie był żołnierzem kompanii rezerwowej. Po powstaniu przebywał w niewoli. Po powrocie do Polski na przełomie 1945 i 1946 zachorował na zapalenie wsierdzia. Zmarł w domu w 1947.

</doc>
<doc id="2476429" url="https://pl.wikipedia.org/wiki?curid=2476429" title="Nörvenich">
Nörvenich

Nörvenich – miejscowość i gmina w Niemczech, w kraju związkowym Nadrenia Północna-Westfalia, w rejecnji Kolonia, w powiecie Düren. W 2010 roku liczyła 11 045 mieszkańców.
Współpraca.
Miejscowości partnerskie:

</doc>
<doc id="2476430" url="https://pl.wikipedia.org/wiki?curid=2476430" title="Noervenich">
Noervenich



</doc>
<doc id="2476431" url="https://pl.wikipedia.org/wiki?curid=2476431" title="Dimityr Jakimow">
Dimityr Jakimow

Dimityr Nikołow Jakimow (bułg. Димитър Николов Якимов, ur. 12 sierpnia 1941 w Sofii) – piłkarz bułgarski grający na pozycji napastnika. W swojej karierze rozegrał 67 meczów w reprezentacji Bułgarii i strzelił w nich 9 goli.
Kariera klubowa.
Swoją karierę piłkarską Jakimow rozpoczął w klubie Septemwri Sofia. W sezonie 1957/1958 zadebiutował w nim w drugiej lidze bułgarskiej. W 1959 roku awansował z nim do pierwszej ligi.
W 1960 roku Jakimow odszedł do CSKA Sofia. Grał w nim do końca swojej kariery, czyli do 1973 roku. W barwach CSKA strzelił 141 goli w 287 ligowych meczach. Wraz z CSKA siedmiokrotnie wywalczył mistrzostwo Bułgarii w latach 1961, 1962, 1966, 1969, 1971, 1972 i 1973. W sezonie 1970/1971 strzelając 26 goli został królem strzelców bułgarskiej ligi.
Kariera reprezentacyjna.
W reprezentacji Bułgarii Jakimow zadebiutował 11 października 1959 roku w wygranym 1:0 towarzyskim meczu z Francją. W 1960 roku zagrał na igrzyskach olimpijskich w Rzymie. Dwa lata później został powołany do kadry Bułgarii na mistrzostwa świata w Chile i zagrał na nich w jednym meczu, z Argentyną (0:1).
W 1966 roku Jakimow był podstawowym zawodnikiem Bułgarii podczas mistrzostw świata w Anglii. Jego dorobek na tym turnieju to trzy mecze: z Brazylią (0:2), z Portugalią (0:1) i z Węgrami (1:3).
W 1970 roku Jakimow zagrał w dwóch meczach mistrzostw świata w Meksyku: z Peru (2:3) i z Marokiem (1:1). Od 1959 do 1973 roku rozegrał w kadrze narodowej 67 meczów i zdobył w nich 9 bramek.

</doc>
<doc id="2476435" url="https://pl.wikipedia.org/wiki?curid=2476435" title="Dejan Dabović">
Dejan Dabović

Dejan Dabović (ur. 3 sierpnia 1944 w Hercegu Novim, zm. 6 grudnia 2020 w Belgradzie) – jugosłowiański piłkarz wodny. W barwach Jugosławii złoty medalista olimpijski z Meksyku.
Mierzący 190 cm wzrostu zawodnik w 1968 wspólnie z kolegami triumfował w rywalizacji waterpolistów. Brał udział w IO 76 (piąte miejsce). Reprezentował barwy Partizana.

</doc>
<doc id="2476436" url="https://pl.wikipedia.org/wiki?curid=2476436" title="Titz (gmina)">
Titz (gmina)

Titz – miejscowość i gmina w Niemczech, w kraju związkowym Nadrenia Północna-Westfalia, w rejecnji Kolonia, w powiecie Düren. W 2010 roku liczyła 8252 mieszkańców.

</doc>
<doc id="2476437" url="https://pl.wikipedia.org/wiki?curid=2476437" title="Ardian Fullani">
Ardian Fullani

Ardian Fullani (ur. 15 stycznia 1955 w Tiranie) – albański ekonomista, były prezes centralnego Banku Albanii.
Życiorys.
Ardian Fullani urodził się 15 stycznia 1955. Ukończył studia ekonomiczne i prawnicze na Uniwersytecie Tirańskim, odpowiednio w 1977 i 1991 roku.
Od 1985 pracował dla ówczesnego albańskiego banku centralnego, Państwowego Banku Albanii, gdzie w latach 1987–1990 pełnił funkcję zastępcy kierownika departamentu ds. zagranicznych. Następnie pracował jako kierownik departamentu ds. zagranicznych w Albańskim Banku Komercyjnym (1990–1992). W 1992 powrócił do banku centralnego jako zastępca prezesa banku, a w latach 1993–1996 został mianowany dyrektorem departamentu ds. zagranicznych.
W latach 1996–1997 doradzał w wielu państwowych i międzynarodowych projektach pomocowych dla Albanii. Następnie pracował dla Banku Włosko-Albańskiego; z początku jako zastępca dyrektora generalnego i dyrektor działu finansowego (1997–2000), a następnie jako dyrektor generalny (2000–2004).
Od 28 października 2004 do września 2014 Ardian Fullani sprawował funkcję Prezesa Banku Albanii. Mimo sprzeciwu opozycji socjalistycznej, 10 listopada 2011 prezydent Bamir Topi podpisał dekret o mianowaniu Fullaniego na drugą siedmioletnią kadencję. We wrześniu 2014 roku Parlament Albanii odwołał Fullaniego ze stanowiska Prezesa Banku Albanii w wyniku skandalu związanego z kradzieżą 713 mln leków z rachunków Banku przez jednego z jego pracowników. W związku ze skandalem Fullani został aresztowany, wkrótce po czym areszt zamieniono na areszt domowy.

</doc>
<doc id="2476439" url="https://pl.wikipedia.org/wiki?curid=2476439" title="Jovan Golić">
Jovan Golić

Jovan Golić, cyr. Joвaн Гoлић (ur. 18 sierpnia 1986 we Vlasenicy) – serbski i bośniacki piłkarz występujący na pozycji pomocnika. Od 2013 zawodnik FK Atyrau.
Kariera.
Jest wychowankiem Mladosti Lukićevo. W latach 2005–2006 grał w FK Bačka Palanka. W latach 2006–2011 był zawodnikiem FK Inđija. W 2010 roku przebywał na wypożyczeniu w Spartaku Nalczyk. Na początku 2011 roku został definitywnie wykupiony przez ten klub. W rozgrywkach Priemjer-Liga zadebiutował 30 lipca 2010 roku w meczu z Amkarem Perm (2:1). Pierwszego ligowego gola zdobył 3 października 2010 roku w meczu z Zenitem Petersburg (2:3). W 2013 roku grał w CS Turnu Severin, a w 2013 przeszedł do FK Atyrau.

</doc>
<doc id="2476440" url="https://pl.wikipedia.org/wiki?curid=2476440" title="Titz">
Titz

Niemcy:
Osoby:

</doc>
<doc id="2476444" url="https://pl.wikipedia.org/wiki?curid=2476444" title="Aldenhoven">
Aldenhoven

Aldenhoven – miejscowość i gmina w Niemczech, w kraju związkowym Nadrenia Północna-Westfalia, w rejecnji Kolonia, w powiecie Düren. W 2010 roku liczyła 13 992 mieszkańców.

</doc>
<doc id="2476445" url="https://pl.wikipedia.org/wiki?curid=2476445" title="Stadion Miejski w Kraljevie">
Stadion Miejski w Kraljevie

Stadion Miejski (serb. "Градски стадион", "Gradski stadion") − stadion piłkarski mieszczący się w Kraljevie, na którym swoje domowe mecze rozgrywa miejscowy klub Sloga. Pojemność stadionu wynosi 5 000 miejsc.

</doc>
<doc id="2476447" url="https://pl.wikipedia.org/wiki?curid=2476447" title="Pomniki Bismarcka">
Pomniki Bismarcka

Pomniki Bismarcka (niem. "Bismarckdenkmäler") – budowle upamiętniające Ottona von Bismarcka wznoszone w Niemczech i ich koloniach od 1868, m.in. wieże Bismarcka. Skromniejszą formą są reliefy przedstawiające kanclerza.
Na wschodzie kult kanclerza szerzyła Hakata. W II RP usunięto np. pomnik w Poznaniu, po II wojnie światowej pomniki na terenach przyłączonych do Polski Ludowej. W 2005 gmina Nakomiady odnowiła tablicę na głazie narzutowym, co wywołało protesty i nakaz jej usunięcia.

</doc>
<doc id="2476449" url="https://pl.wikipedia.org/wiki?curid=2476449" title="Aldenhoven (ujednoznacznienie)">
Aldenhoven (ujednoznacznienie)

Niemcy:
Osoby:

</doc>
<doc id="2476450" url="https://pl.wikipedia.org/wiki?curid=2476450" title="Artpop Festival Złote Przeboje Bydgoszcz">
Artpop Festival Złote Przeboje Bydgoszcz

Artpop Festival Złote Przeboje Bydgoszcz, do 2010 r. Smooth Festiwal – międzynarodowy, coroczny festiwal muzyczny odbywający się w Bydgoszczy.
Charakterystyka.
Artpop Festival Złote Przeboje był międzynarodową imprezą muzyki pop w wydaniu smoothjazzowym odbywającą się w Bydgoszczy. Ostatnia edycja festiwalu z 2011 r. poszerzyła jego formułę o muzykę bardziej dynamiczną, nowoczesną i nowe indywidualności muzyczne, znane na całym świecie.
Historia.
Festiwal po raz pierwszy odbył się 9 maja 2009 roku jako 1. "Smooth Festival". Koncerty takich gwiazd jak: Macy Gray, Maria Mena, Chambao, Kayah, Mika Urbaniak, Smolik, Lura, Dorota Miśkiewicz, Mikromusic odbyły się na Wyspie Młyńskiej w Bydgoszczy. Imprezę prowadził Marek Niedźwiecki, a liczba widzów przekraczała 10 tys.
2. "Smooth Festival" odbył się 22 maja 2010 roku ponownie na Wyspie Młyńskiej w Bydgoszczy. Występowali m.in. Vaya Con Dios, Emmanuelle Seigner, Ive Mendes, Maria Peszek, Natalia Kukulska, Natu, Maciej Maleńczuk. 
Kolejna edycja festiwalu odbyła się 30 lipca 2011 roku pod nazwą Artpop Festival Złote Przeboje Bydgoszcz na polanie Różopole w Leśnym Parku Kultury i Wypoczynku w Bydgoszczy. Wśród wykonawców znaleźli się m.in. Hooverphonic, Razorlight, I Blame Coco oraz Grace Jones zaproszona w miejsce zmarłej Amy Winehouse. Wśród polskich wykonawców znaleźli się m.in. Monika Brodka, Skinny Patrini, Ania Dąbrowska, Neo Retros i SOFA.

</doc>
<doc id="2476451" url="https://pl.wikipedia.org/wiki?curid=2476451" title="Zdravko Hebel">
Zdravko Hebel

Zdravko Hebel (ur. 21 stycznia 1943 w Zagrzebiu, zm. 12 sierpnia 2017 tamże) – chorwacki piłkarz wodny i działacz sportowy. W barwach Jugosławii złoty medalista olimpijski z Meksyku.
Edukacja.
W 1966 ukończył elektrotechnikę na uniwersytecie w Zagrzebiu. W 1974 otrzymał tytuł magistra, a w 1982 doktora.
Kariera.
W latach 1958–1963 był zawodnikiem klubu Naprijed Zagrzeb, a w latach 1963–1977 reprezentował Mladost Zagrzeb, z którym czterokrotnie wygrał Ligę Mistrzów (1967–1969, 1971), a także Puchar Zdobywców Pucharów i Superpuchar Europy w 1976.
W 1968 zdobył złoty medal olimpijski. W reprezentacji Jugosławii grał w latach 1968–1970.
Dalsze losy.
W latach 1978–1988 pracował jako sędzia piłki wodnej (od 1985 sędzia międzynarodowy). W latach 1991–2000 był wiceprezesem i członkiem zarządu Chorwackiego Komitetu Olimpijskiego, a także przewodniczącym Komisji ds. Promocji Sportu i Przygotowań Olimpijskich. W latach 1995–1998 był prezesem Chorwackiego Związku Piłki Wodnej. Był też szefem chorwackich delegacji na uniwersjady w 1993, 1995 i 1999 roku.
16 października 2000 został wybrany na prezesa Chorwackiego Komitetu Olimpijskiego, otrzymując 58 głosów na 105 możliwych i pokonując dotychczasowego prezesa, Antuna Vrdoljaka, który dostał 46 głosów (1 był nieważny). 16 września 2002 zrezygnował ze stanowiska, a 16 października 2002 na jego następcę wybrano Zlatko Matešę, który stosunkiem głosów 74:39 pokonał Luciano Sušanja.
Zmarł 12 sierpnia 2017 w Zagrzebiu.
Życie osobiste.
Syn Josipa i Ružicy. Żonaty z piłkarką ręczną i nauczycielką Zlatą Rebernjak, z którą miał dwóch synów.

</doc>
<doc id="2476454" url="https://pl.wikipedia.org/wiki?curid=2476454" title="Tomasz Śmietanka">
Tomasz Śmietanka

Tomasz Józef Śmietanka (ur. 8 marca 1969 w Kozienicach) – polski ekonomista i samorządowiec, w latach 1998–2018 burmistrz Kozienic III, IV, V, VI i VII kadencji.
Życiorys.
Uzyskał tytuł zawodowy magistra inżyniera techniki rolniczej i leśnej oraz inżyniera techniki rolno-spożywczej na Akademii Rolniczej w Lublinie. Jest absolwentem Międzywydziałowego Studium Pedagogicznego (1991–1993) oraz Międzywydziałowego Studium Zarządzania w Agrobiznesie (1993). Odbył studia podyplomowe z zakresu samorządu terytorialnego na Uniwersytecie Warszawskim (1999–2000) oraz w Polskiej Akademii Nauk (2000–2002). W 2011 uzyskał stopień doktora nauk ekonomicznych w Szkole Głównej Handlowej w Warszawie (2011).
Był pracownikiem biura maklerskiego Banku Energetyki w Radomiu 1994–1998, a w 1997 kierownikiem punktu obsługi klienta w Kozienicach w ramach tej instytucji. Został także nauczycielem akademickim w Wyższej Szkole Nauk Społecznych i Technicznych w Radomiu, Wyższej Szkole Handlowej w Radomiu i Wyższej Szkole Rozwoju Lokalnego w Żyrardowie. Autor około 20 publikacji naukowych o tematyce ekonomicznej i społecznej.
W 1998 został wybrany przez radę miejską na burmistrza miasta i gminy Kozienice. W latach 1998–2002 sprawował mandat radnego rady powiatu kozienickiego. W 2002 został wybrany na przewodniczącego Konwentu Wójtów i Burmistrzów Ziemi Radomskiej. W tym samym roku w wyborach bezpośrednich z powodzeniem ubiegał się o ponowny wybór na urząd burmistrza Kozienic. Uzyskiwał reelekcję w kolejnych wyborach samorządowych w 2006, 2010 i 2014. W 2005 wystartował jako kandydat niezależny do Senatu w okręgu nr 16, zajmując 11. miejsce wśród 17 kandydatów. W 2015 bez powodzenia kandydował do Sejmu z listy Platformy Obywatelskiej.
W 2018 nie kandydował w wyborach na burmistrza. W tym samym roku z listy Koalicji Obywatelskiej (jako przedstawiciel Samorządowego Forum Ziemi Kozienickiej) uzyskał mandat radnego sejmiku mazowieckiego VI kadencji. W 2019 także z listy KO ponownie kandydował bezskutecznie do Sejmu.

</doc>
<doc id="2476456" url="https://pl.wikipedia.org/wiki?curid=2476456" title="Inden (Nadrenia Północna-Westfalia)">
Inden (Nadrenia Północna-Westfalia)

Inden – miejscowość i gmina w Niemczech, w kraju związkowym Nadrenia Północna-Westfalia, w rejencji Kolonia, w powiecie Düren, nad rzeką Inde. W 2010 liczyła 6853 mieszkańców.

</doc>
<doc id="2476460" url="https://pl.wikipedia.org/wiki?curid=2476460" title="Ronald Lopatni">
Ronald Lopatni

Ronald Lopatni (ur. 19 maja 1944 w Zagrzebiu, zm. 5 maja 2022) – chorwacki piłkarz wodny, w barwach Jugosławii złoty medalista olimpijski z Meksyku.
Mierzący 188 cm wzrostu zawodnik w 1968 roku wspólnie z kolegami triumfował w rywalizacji waterpolistów podczas XIX Letnich Igrzysk Olimpijskich w mieście Meksyk. Ponadto brał udział w XX Letnich Igrzyskach Olimpijskich Monachium 1972 (piąte miejsce). Dwukrotnie był brązowym medalistą mistrzostw Europy (1966 i 1970).

</doc>
<doc id="2476463" url="https://pl.wikipedia.org/wiki?curid=2476463" title="Blaze of Perdition">
Blaze of Perdition

Blaze of Perdition – polska grupa muzyczna wykonująca black metal. Powstała w 2007 roku w Lublinie na kanwie zespołu Perdition. 

</doc>
<doc id="2476466" url="https://pl.wikipedia.org/wiki?curid=2476466" title="Andrej Kramarić">
Andrej Kramarić

Andrej Kramarić (ur. 19 czerwca 1991 w Zagrzebiu) – chorwacki piłkarz, występujący na pozycji napastnika w niemieckim klubie TSG 1899 Hoffenheim oraz w reprezentacji Chorwacji.
Kariera klubowa.
Jest wychowankiem Dinama Zagrzeb. Do kadry pierwszego zespołu dołączył w 2009. W rozgrywkach Prva hrvatska nogometna liga zadebiutował 24 maja 2009 w meczu z NK Zagreb (0:1). Pierwszego ligowego gola zdobył 1 sierpnia 2009 w meczu z Međimurje Čakovec (4:0). W sezonie 2012/2013 był wypożyczony do Lokomotivy Zagrzeb, a latem 2013 przeszedł do HNK Rijeka. Andrej Kramarić w styczniu 2015 miał zostać kupiony przez Chelsea, a zaraz potem wypożyczony do Leicester City. Tymczasem beniaminek Premier League postanowił zadziałać sam i sprowadzić Chorwata, pobijając tym samym swój rekord transferowy. Leicester zapłaciło za Andreja 9,7 miliona funtów.
Kariera reprezentacyjna.
W 2011 brał udział w Mistrzostwach Świata U-21.

</doc>
<doc id="2476467" url="https://pl.wikipedia.org/wiki?curid=2476467" title="Uroš Marović">
Uroš Marović

Uroš Marović (ur. 4 lipca 1946 w Belgradzie, zm. 23 stycznia 2014 tamże) – piłkarz wodny. W barwach Jugosławii złoty medalista olimpijski z Meksyku.
Mierzący 196 cm wzrostu zawodnik w 1968 wspólnie z kolegami triumfował w rywalizacji waterpolistów. Brał udział w IO 72 i IO 76 (dwukrotnie piąte miejsce). Reprezentował barwy Partizana.

</doc>
<doc id="2476470" url="https://pl.wikipedia.org/wiki?curid=2476470" title="Uros Marović">
Uros Marović



</doc>
<doc id="2476474" url="https://pl.wikipedia.org/wiki?curid=2476474" title="Nadieżda Rumiancewa">
Nadieżda Rumiancewa

Nadieżda Wasiljewna Rumiancewa (ros. "Наде́жда Васи́льевна Румя́нцева"; ur. 9 września 1930 we wsi Potapowo w obwodzie smoleńskim, zm. 8 kwietnia 2008 w Moskwie) — radziecka i rosyjska aktorka filmowa i głosowa. W 1955 roku ukończyła studia na wydziale aktorskim Wszechzwiązkowego Państwowego Instytutu Kinematografii w Moskwie. Zmarła na nowotwór mózgu w Moskwie. Została pochowana na tamtejszym Cmentarzu Ormiańskim.

</doc>
<doc id="2476478" url="https://pl.wikipedia.org/wiki?curid=2476478" title="Antun Palić">
Antun Palić

Antun Palić (ur. 25 czerwca 1988 w Zagrzebiu) – chorwacki piłkarz występujący na pozycji pomocnika w mołdawskim klubie Sheriff Tyraspol.

</doc>
<doc id="2476481" url="https://pl.wikipedia.org/wiki?curid=2476481" title="Dom po sąsiedzku">
Dom po sąsiedzku

Dom po sąsiedzku (hiszp. "La Casa de al Lado") – amerykańska telenowela z 2011 roku. Wyprodukowana przez wytwórnię Telemundo.
Telenowela jest emitowana m.in. w Stanach Zjednoczonych przez kanał Telemundo.

</doc>
<doc id="2476488" url="https://pl.wikipedia.org/wiki?curid=2476488" title="Andrzej Zabłocki">
Andrzej Zabłocki

Andrzej Zabłocki (ur. 27 stycznia 1945 w Wilnie) – polski inżynier, górnik, działacz polonijny w Ameryce Południowej.
Życiorys.
Syn Kazimierza. Podjął studia na Wydziale Budownictwa Politechniki Wrocławskiej, a po dwóch latach przeniósł się na Wydział Geoinżynierii, Górnictwa i Geologii tej uczelni, gdzie ukończył studia w 1968. Następnie podjął pracę w Strzeblowskich Kopalniach Surowców Mineralnych i Kombinacie Górniczo-Hutniczym Miedzi. Po kilku miesiącach, w 1970, wyjechał do Finlandii, gdzie podjął pracę w górnictwie. Został również autorem dwóch fińskich podręczników. Następnie został inżynierem sprzedaży w koncernie Atlas Copco. Później objął w nim funkcję dyrektora ds. górnictwa. W 1982 jako przedstawiciel tej firmy trafił do Chile, gdzie podjął działalność w instytucjach górniczych. W 2005 został dyrektorem w Zarządzie Chilijskiego Instytutu Inżynierów Górnictwa.
Publikuje w czasopismach specjalistycznych branży górniczej ukazujących się m.in. w Polsce, Chile, Peru i Finlandii.
Był wiceprezesem Zjednoczenia Polskiego w Finlandii. W 1989 współtworzył Zjednoczenie Polskie im. Ignacego Domeyki w Chile, a następnie objął funkcję jego prezesa. Został również wiceprezesem Unii Stowarzyszeń i Organizacji Polskich w Ameryce Łacińskiej.
Odznaczenia i wyróżnienia.
Za "wybitne zasługi w działalności polonijnej", w 1994 prezydent Lech Wałęsa odznaczył go Krzyżem Oficerskim Orderu Zasługi Rzeczypospolitej Polskiej, a w 2004 prezydent Aleksander Kwaśniewski przyznał mu Krzyż Komandorski tego orderu.
W 2004 otrzymał Medal Uznania Izby Deputowanych Chile, a w 2011 Nagrodę Ministra Górnictwa Chile. W 2009 otrzymał przyznawany przez chilijski rząd oraz organizacje branżowe tytuł „Górnika Roku”. Został również uhonorowany „Medalem za 25 lat pracy w zawodzie”.
W 2021 otrzymał od Ministra Spraw Zagranicznych Odznaką Honorową „Bene Merito”.

</doc>
<doc id="2476489" url="https://pl.wikipedia.org/wiki?curid=2476489" title="Pejzaż bez Ciebie – Festiwal Twórczości Niezapomnianych Artystów Polskich">
Pejzaż bez Ciebie – Festiwal Twórczości Niezapomnianych Artystów Polskich

Pejzaż bez Ciebie – Festiwal Twórczości Niezapomnianych Artystów Polskich – cykliczny festiwal muzyczny odbywający się w latach 2005–2012 w Bydgoszczy, a od roku 2013 w Toruniu, którego ideą jest prezentowanie i przypominanie twórczości nieżyjących, najwybitniejszych polskich artystów.
Charakterystyka.
Festiwal służy przypominaniu twórczości nieżyjących, popularnych artystów muzycznych scen polskich. Impreza składa się z dwóch elementów:
Historia.
Festiwal po raz pierwszy odbył się w 2005 roku i był poświęcony twórczości Krzysztofa Klenczona. Jego piosenki wykonali w nowych aranżacjach wybitni polscy artyści. W 2006 roku przypominano szlagiery Mieczysława Fogga, w 2007 twórczość Anny Jantar, a w 2008 piosenki Grzegorza Ciechowskiego. Piąta edycja festiwalu była poświęcona twórczości Czesława Niemena, a szósta – Jonasza Kofty. W 2011 roku wspominano twórców grupy Breakout, a w 2012 zmarłą w styczniu tego roku Irenę Jarocką. Edycja dziewiąta, w 2013 roku poświęcona została zespołowi 2 plus 1 i Januszowi Krukowi, w 2014 jubileuszowa, dziesiąta edycja, była hołdem dla Marka Jackowskiego, jedenasta edycja festiwalu w 2015 poświęcona była postaci Marka Grechuty, a dwunasta w 2016 – Agnieszki Osieckiej. W 2017 roku przypominano utwory Kaliny Jędrusik-Dygat, a w 2018 Zbigniewa Wodeckiego.

</doc>
<doc id="2476497" url="https://pl.wikipedia.org/wiki?curid=2476497" title="August Wittig (1823–1893)">
August Wittig (1823–1893)

Friedrich August Wittig (ur. 23 marca 1823 w Miśni, zm. 20 lutego 1893 w Düsseldorfie) – niemiecki rzeźbiarz.
Życiorys.
W latach 1843–1849 studiował w Kunstakademie w Dreźnie pod kierunkiem Ernsta Friedricha Augusta Rietschela. Od 1849 do 1864 przebywał w Rzymie, gdzie rozwinął swój styl klasyczny. W 1864 został profesorem rzeźby w Kunstakademie w Düsseldorfie.
Twórczość.
Tworzył głównie płaskorzeźby i rzeźby grupowe, preferując motywy z mitologii klasycznej i Biblii. Swoim uczniom za wzór stawiał rzeźby Fidiasza, Michała Anioła i Petera Vischera młodszego. W twórczości Wittiga widoczne są wpływy Rietschela i Ernsta Hähnela. Jego pierwszą życzliwie przyjętą pracą była płaskorzeźba "Der Raub des Hylas" (inny tytuł: "Hylas und die Nymphen", 1846), a grupową rzeźbą z brązu – "Siegfrieds Abschied von Kriemhild". Inne znane jego prace, to m.in. "Caritas" (marmur, 1850) i "Hagar und Ismael" (gips, 1854; marmur, 1874). W 1869 stworzył naturalnej wielkości popiersie z brązu dyrektora düsseldorfskiej Kunstakademie Wilhelma von Schadowa, z okazji pięćdziesiątej rocznicy odbudowy instytucji. Ostatnim dziełem Wittiga był projekt własnego grobowca ozdobionego pietą z brązu (1892); grobowiec znajduje się na Cmentarzu Północnym w Düsseldorfie.
Witting jest autorem projektu posągu "Nike", zwieńczającego Kolumnę Zwycięstwa z 1873 w Oleśnicy. W 1983 posąg uległ zniszczeniu i został odtworzony, a jego kopia w 1988 wróciła na swoje miejsce. Rekonstrukcja posągu znajduje się w oleśnickim Domu Spotkań z Historią.

</doc>
<doc id="2476498" url="https://pl.wikipedia.org/wiki?curid=2476498" title="Objawienia Matki Bożej w Kibeho">
Objawienia Matki Bożej w Kibeho

Objawienia Matki Bożej w Kibeho – objawienia maryjne w Kibeho w Rwandzie uznane w 2003 roku przez Stolicę Apostolską.
Początek objawień.
28 listopada 1981 r. uczennica szkoły średniej w Kibeho (Rwanda), Alphonsine Mumureke, powiedziała, że widziała Panią niezwykłej urody, która przedstawiła się jako „Nyina wa Jambo”, to znaczy „Matka Słowa”. Dziewczynka natychmiast rozpoznała w niej błogosławioną Dziewicę Maryję, matkę Jezusa naszego Zbawiciela. Zjawisko to powtarzało się potem, co jakiś czas. Dziewica prosiła wszystkich o nawrócenie, wiarę i szczerą modlitwę.
W chwili ekstaz uczennice, a nawet nauczyciele, którzy tego chcieli, mogli przeprowadzać testy na ciele Alphonsine w celu poddania jej próbie i sprawdzenia autentyczności jej słów. 
Wkrótce w szkole ujawniły się dwie nowe widzące, i to w bezpośrednim związku z Alphonsine: 12 stycznia 1982 r. Nathalie Mukamazimpaka, a 2 marca 1982 r. Marie Claire Mukangango. 
Rozwój objawień.
W maju 1982 r. zjawisko objawień miało przybrać nowy obrót, wychodząc poza szkołę w Kibeho docierało do różnych regionów Rwandy i poza jej granice.
Podczas objawień publicznych praktycznie nie było ekstaz grupowych ani jednoczesnych; przeciwnie, widzące miały kolejno objawienia indywidualne, wymieniając się na miejscu tego samego dnia, albo tylko jedna cieszyła się prawie wyłączną „wizytą niebieską”, a inne uczestniczyły jak wszyscy. Objawienia, dłuższe lub krótsze w zależności od przypadku, naznaczone były ciężkimi upadkami na zakończenie ekstaz.
Różniły się również bogactwem słów, długością ekstaz, śpiewami, modlitwami wstawienniczymi, błogosławieństwami (zwłaszcza z użyciem wody), powtarzającymi się upadkami w czasie tego samego objawienia w niektóre dni (poczynając od 15 sierpnia 1982 r. do końca wielkiego postu 1983 r.) oraz innymi dotkliwymi cierpieniami. Wielki post 1983 r. szczególnie odznaczał się nadzwyczajnymi głodówkami, z bliska obserwowanymi przez grupę lekarzy z Rwandyjskiego Uniwersytetu Narodowego.
Alphonsine Mumureke mówi, że 20 marca 1982 r. odbyła z Najświętszą Dziewicą wielogodzinną „podróż mistyczną” do innego „świata”, przez „miejsca”, które opisuje symbolicznym językiem każącym myśleć o takich rzeczywistościach jak piekło, czyściec i niebo. Szacowano, że w niektóre dni, na przykład 31 maja czy 15 sierpnia 1982 r., było ponad 10.000 osób, w różnym wieku i z różnych warstw społecznych.
Najważniejszy czas znaczących objawień zakończył się praktycznie w 1983 r., kiedy większość znanych domniemanych widzących opuściła scenę, oświadczając, że dla nich objawienia się zakończyły. Wyjątek stanowiła Alphonsine, której coraz rzadsze objawienia stały się oczywistością już przed grudniem 1982 r.
W 1984 r. tylko kilkoro widzących zwanych „drugorzędnymi”, którzy pojawili się późno, miało jeszcze objawienia publiczne w ustalonych terminach i z dużymi przerwami, ale nie były one oryginalne i nie wniosły nic nowego do orędzia z Kibeho.
Zakończenie objawień.
Objawienia w Kibeho oficjalnie zakończyły się 28 listopada 1989 r., kiedy Alphonsine, która stała u początku tych wydarzeń, miała ostatnie publiczne widzenie Najświętszej Dziewicy. Ten znaczący fakt nastąpił osiem lat po pierwszym objawieniu Dziewicy w Kibeho i jest powszechnie traktowany, jako ważne historyczne odniesienie dla każdego, kto chciałby wiedzieć, co się stało, i wyrobić sobie na ten temat zdanie. Data 28 listopada 1989 r. została uznana przez kompetentną władzę kościelną za końcową dla tych zjawisk.
Główne elementy orędzia Matki Bożej w Kibeho.
1. Pilne wezwanie do skruchy i przemiany serc: „Okażcie skruchę, żałujcie za grzechy, żałujcie za grzechy!”. „Nawróćcie się, kiedy jest jeszcze na to czas”.
2. Diagnoza moralnego stanu świata: „Świat ma się bardzo źle” („Ngo isi imeze nabi cyane”). „Świat działa na własną zgubę, wkrótce wpadnie w otchłań („Ngo isi igiye kugwa mu rwobo”), to znaczy pogrąży się w niezliczonych i nieustających nieszczęściach”. „Świat buntuje się przeciwko Bogu, (ubu isi yarigometse), popełnia za dużo grzechów; nie ma miłości ani pokoju”. „Jeśli nie okażecie skruchy i nie przemienicie waszych serc, wszyscy wpadniecie w otchłań”.
3. Głęboki smutek Dziewicy Maryi: Widzące mówią, że widziały jak płakała 15 sierpnia 1982 r. Matka Słowa bardzo się martwi brakiem wiary ludzi i ich zatwardziałością w grzechu. Skarży się na nasze złe zachowanie, które charakteryzuje rozwiązłość obyczajów, upodobanie do zła, ciągły brak posłuchu dla Przykazań Bożych.
4. „Wiara i brak wiary przyjdą niepostrzeżenie” (Ngo ukwemera n’ubuhakanyi bizaza mu mayeri). To jedno z tajemniczych zdań, które Maryja powiedziała Alphonsine więcej niż raz w początkach objawień, z prośbą, by je powtórzyć ludziom.
5. Zbawcze cierpienie: Ten temat jest jednym z najważniejszych w historii objawień w Kibeho, zwłaszcza u Nathalie Mukamazimpaka. Dla chrześcijanina cierpienie, zresztą nieuniknione w życiu doczesnym, jest obowiązkową drogą do osiągnięcia chwały niebieskiej. 15 maja 1982 r. Dziewica Maryja powiedziała swoim widzącym, a przede wszystkim Nathalie: „Nikt nie wchodzi do nieba, nie cierpiąc”. Albo jeszcze: „Dziecko Maryi nie rozstaje się z cierpieniem”. Ale cierpienie jest również sposobem na odpokutowanie za grzechy świata i udział w cierpieniach Jezusa i Maryi dla zbawienia świata. Widzący zostali zaproszeni do przeżycia tego orędzia w konkretny sposób, do akceptacji cierpienia z wiarą i radością, do umartwiania się („kwibabaza”) i rezygnacji z przyjemności („kwigomwa”) w celu nawrócenia świata. Kibeho jest w ten sposób przypomnieniem miejsca krzyża w życiu chrześcijanina i Kościoła.
6. Módlcie się nieustannie i szczerze:
Ludzie nie modlą się, a nawet jeśli się modlą, wielu z nich nie robi tego jak należy. Dziewica prosi widzących, aby dużo modlili się za świat, nauczyli innych jak się modlić i modlili się zamiast tych, którzy się nie modlą. Dziewica prosi nas, byśmy modlili się z większą gorliwością i szczerze.
7. Kult Maryi, urzeczywistniany przede wszystkim przez regularne i szczere odmawianie różańca.
8. Różaniec do Siedmiu Boleści Dziewicy Maryi (Koronka do Siedmiu Boleści Najświętszej Maryi Panny):
Widząca Marie Claire Mukangango mówi, że otrzymała objawienia na tym różańcu. Dziewica kocha ten różaniec. Znany niegdyś, popadł potem w zapomnienie. Matka Boża z Kibeho pragnie, aby przywrócono mu dobre imię i rozpowszechniono w Kościele. Różaniec do Siedmiu Boleści nie zajmuje wcale miejsca Różańca Świętego.
9. Dziewica Maryja pragnie, aby zbudowano Jej kaplicę na pamiątkę Jej objawienia się w Kibeho. Ten temat sięga do objawienia z 16 stycznia 1982 r. i wielokrotnie powraca tamtego roku z nowymi szczegółami.
10. Módlcie się bez przerwy za Kościół, ponieważ w najbliższym czasie czekają go poważne przykrości. Alphonsine usłyszała to od Dziewicy 15 sierpnia 1983 r. i 28 listopada 1983 r.
Kibeho jako miejsce kultu.
Zatwierdzenie objawień przez Kościół katolicki.
W świetle konkluzji zawartych w raportach komisji medycznej i teologicznej dotyczących objawień, biskup diecezji Butare Jean Baptiste Gahamanyi zatwierdził „kult publiczny w Kibeho w samym miejscu objawień”. To wydarzenie miało miejsce 15 sierpnia 1988 r. w uroczystość Wniebowzięcia Najświętszej Maryi Panny, z okazji zakończenia Roku Maryjnego ogłoszonego przez papieża Jana Pawła II w jego encyklice „Redemptoris Mater” (25 marca 1987 r.). 
Od tego czasu na miejscu objawień można odprawiać Najświętszą Eucharystię i inne sakramenty Kościoła oraz oficjalnie okazywać tam swoją pobożność związaną z tymi wydarzeniami. Wyznaczono kapelana, który objął tę funkcję we wrześniu tego samego roku. 
29 czerwca 2001 biskup diecezji Gikongoro Augustyn Misago potwierdził autentyczność objawień. Komisja teologiczna uznała, że rzeczywiście Maryja ukazała się w Kibeho. Jednocześnie stwierdzono, że autentycznymi świadkami objawień były trzy dziewczyny (Alphonsine Mumureke, Nathalie Mukamazimpaka, Marie Claire Mukangango). 
Stolica Apostolska uznała te objawienia za autentyczne w dniu 29 czerwca 2003. 
Pierwsza diecezjalna pielgrzymka do Kibeho.
Pierwsza diecezjalna pielgrzymka do Kibeho prowadzona przez biskupa, z intencją modlitwy o pokój w Rwandzie, w kontekście bratobójczej wojny, która wybuchła w październiku 1990 r. 
Budowa Sanktuarium.
20 listopada 1993 r., rok po wmurowaniu kamienia węgielnego pod Sanktuarium w Kibeho, biskup pobłogosławił i inaugurował tymczasową kaplicę, urządzoną przez diecezję w jednej z sypialń uczennic szkoły, nazywanej „sypialnią objawień”, odnowionej i erygowanej do godności „kaplicy objawień” (2007 r.).
Ludobójstwo w sanktuarium podczas rwandyjskiej wojny domowej.
Rwandyjska wojna domowa w 1994 r. nie oszczędziła miejscowej ludności oraz sanktuarium, które zostało zniszczone. Jedna z mistyczek została zabita z mężem i rodziną. W kwietniu 1994 r. w kościele parafialnym w Kibeho wraz z przylegającymi budynkami dokonano ludobójstwa na Tutsi, zaś rok później, w kwietniu 1995 r., na placu objawień dopuszczono się z kolei rzezi na 5000 uchodźcach wojennych, którzy schronili się w Kibeho. Do ludobójstwa przyłączyło się kilku kapłanów: dwóch skazano na śmierć, a i sam biskup został aresztowany i miał proces, po którym go uniewinniono i zwolniono. Papież Jan Paweł II też potępił miejscowe duchowieństwo. 
W grudniu 1995 r. po trudnych negocjacji z władzami państwowymi, odbudowano Kibeho i przystąpiono do stopniowego wznowienia pielgrzymek.

</doc>
<doc id="2476499" url="https://pl.wikipedia.org/wiki?curid=2476499" title="Mistrzostwa Polski w Łyżwiarstwie Szybkim w Wieloboju 2011">
Mistrzostwa Polski w Łyżwiarstwie Szybkim w Wieloboju 2011

84. Mistrzostwa Polski w łyżwiarstwie szybkim w wieloboju odbyły się w dniach 19 - 20 marca 2011 roku w Warszawie na torze Stegny. Mistrzami Polski zostali Luiza Złotkowska oraz Konrad Niedźwiedzki.

</doc>
<doc id="2476500" url="https://pl.wikipedia.org/wiki?curid=2476500" title="Miłko Gajdarski">
Miłko Gajdarski

Miłko Gajdarski (bułg. Милко Гайдарски, ur. 18 marca 1946 w Sofii - zm. 23 grudnia 1989 tamże) – piłkarz bułgarski grający na pozycji obrońcy. W swojej karierze rozegrał 30 meczów w reprezentacji Bułgarii.
Kariera klubowa.
W swojej karierze piłkarskiej Gajdarski grał w klubach Spartak Sofia i Lewski Sofia.
Kariera reprezentacyjna.
W reprezentacji Bułgarii Gajdarski zadebiutował 24 czerwca 1967 roku w wygranym 3:2 towarzyskim meczu z Polską. W 1968 roku zagrał na Igrzyskach Olimpijskich w Meksyku i zdobył na nich srebrny medal. W 1970 roku zagrał dwóch meczach Mistrzostw Świata w Meksyku: z RFN (2:5) i z Marokiem (1:1). Od 1967 do 1971 roku rozegrał w kadrze narodowej 30 meczów.

</doc>
<doc id="2476503" url="https://pl.wikipedia.org/wiki?curid=2476503" title="Terzani">
Terzani



</doc>
<doc id="2476504" url="https://pl.wikipedia.org/wiki?curid=2476504" title="Ignacy Robb-Narbutt">
Ignacy Robb-Narbutt

Ignacy Robb-Narbutt właśc. Ignacy Robb (Rosenfarb) ps. "Narbutt" (ur. 12 października 1912 w Warszawie, zm. 25/26 lipca 1958 tamże) – działacz komunistyczny, oficer Gwardii Ludowej (GL), Armii Ludowej (AL) i WP, dowódca Okręgu GL Radom, Okręgu GL Warszawa-Lewa Podmiejska i Okręgu Częstochowsko-Piotrkowskiego AL, dziennikarz, literat, pełnomocnik Rządu Tymczasowego na miasto stołeczne Warszawę, komendant główny SOK.
Życiorys.
Syn Jana Jakuba i Heleny z Lewandowskich. Podczas nauki w Prywatnym Gimnazjum i Liceum Spółki z o.o. „Spójnia” redagował szkole pisemko „Spójniak”. W 1929 wstąpił do Organizacji Młodzieży TUR i ZNMS „Życie”. W latach 1929–1931 był wolnym słuchaczem w Wyższej Szkole Dziennikarskiej, a 1935 zdał eksternistycznie maturę w Nieświeżu.
W 1932 przez krótki czas był reporterem i sprawozdawcą w Polskim Radiu. Prawdopodobnie w tym samym roku wydał poemat sceniczny „Sacco i Vanzetti”. W 1933 został jednym z trzech członków korespondentów tzw. Studium Przedmieścia przy oddziale warszawskim Zespołu Literackiego „Przedmieście”. Publikował w „Dzienniku Ludowym” i „Głosie Niezależnych”. Autor scenariusza filmu dokumentalnego „Warszawa w nocy”. Od 1937 pracownik redakcji „Dziennika Popularnego”, na łamach którego publikował reportaże.
Służbę wojskową odbył w Szkole Podchorążych Rezerwy Piechoty w Zambrowie, grudziądzkiej Szkole Podchorążych Rezerwy Kawalerii i wileńskim 4 pułku ułanów. W 1935 wstąpił do KPP. Podczas kampanii wrześniowej walczył w batalionie Obrony Narodowej, m.in. pod Gródkiem Jagiellońskim, gdzie został ranny. Przeniósł się do Stanisławowa, potem do Lwowa, gdzie pracował w redakcji „Czerwonego Sztandaru” i współpracował z sowieckim radiem polskojęzycznym. Za protest przeciwko aresztowaniu Władysława Broniewskiego i innych pisarzy przez NKWD w styczniu 1940 został usunięty z redakcji i z sowieckiego Związku Pisarzy. Podjął wówczas pracę w lwowskiej fabryce wyrobów cukierniczych. Od czerwca 1941 do lipca 1942 był robotnikiem rolnym.
W lipcu 1942 wrócił do Warszawy i wstąpił do PPR i GL. Na początku sierpnia 1942 został mianowany dowódcą oddziału GL im. Ziemi Kieleckiej i dowódcą Okręgu Radom GL. Na jesieni 1942 udał się na czele 6 partyzantów w odwiedziny do rodziny Henryka Sienkiewicza. Mimo początkowej niechęci krewnych noblisty do komunistycznych partyzantów ludzie "Narbutta" zostali ciepło przyjęci.
W kwietniu 1943 został dowódcą Okręgu GL Warszawa-Lewa Podmiejska. Jesienią 1943 jako przedstawiciel PPR i GL prowadził rozmowy z przedstawicielami RPPS i PAL 25 września 1943 otrzymał pochwałę I stopnia i awans na majora. Wkrótce został oficerem Wydziału I Operacyjnego Sztabu Głównego GL. Za krytykę sposobu kierowania Gwardią Ludową przez Franciszka Jóźwiaka „Witolda” i tendencji sekciarskich w PPR (Jóźwiak, Bierut) 24 listopada 1943 został zdegradowany, zawieszony w czynnościach i przeniesiony na dowódcę batalionu GL im. Józefa Bema. Od likwidacji, którą rozkazał Jóźwiak bezpodstawnie oskarżający „Narbutta” o dezercję, uratowała go interwencja Władysława Gomułki, za którego sprawą 25 lutego 1944 Dowództwo Główne AL mianowało „Narbutta” dowódcą Częstochowsko-Piotrkowskiego Okręgu AL. W sierpniu 1944 został zmobilizowany do Ludowego WP w stopniu podpułkownika i mianowany oficerem do zleceń Naczelnego Dowództwa, potem przez krótki czas pełnił obowiązki w 2 Armii WP, a 4 września 1944 został zastępcą ds liniowych dowódcy 8 Dywizji Piechoty WP im. Bartosza Głowackiego. W grudniu 1944 przeniesiono go do rezerwy w związku z zarzutem o niewłaściwy stosunek do oficerów sowieckich i uleganie wpływom byłych akowców.
W styczniu 1945 został pełnomocnikiem Rządu Tymczasowego na miasto stołeczne Warszawę. We wrześniu 1945 należał do współzałożycieli ZBoWiDu, w którym został przewodniczącym komisji rewizyjnej. Członek komitetu redakcyjnego „Bellony” od 1945. Drukował swoje utwory m.in. na łamach „Odrodzenia”, „Polski Niepodległej”, „Bellony”, „Nowej Kultury”, „Nowin Literackich” i „Życia Warszawy”. Od 1 grudnia 1945 zastępca do spraw polityczno-wychowawczych II wiceministra obrony narodowej gen. Karola Świerczewskiego. Delegat na I Zjazd PPR w grudniu 1945. Od marca 1946 komendant główny SOK.
W 1948 wydał szkice „Ludzie i wydarzenia”, w których m.in. oddawał sprawiedliwość żołnierzom AK. 1 lipca 1948 zdemobilizowany ze względu na to, że popierał Gomułkę. Od kwietnia 1951 redaktor działu literackiego Polskiego Radia. Działacz ZLP. Na krótko przed śmiercią krytycznie wypowiadał się o wyhamowaniu liberalizacji po październiku 1956. 
Był zagorzałym stronnikiem przyjęcia przez Gwardię Ludową jako symbolu orła piastowskiego, min. dzięki jego staraniom Dowództwo Główne w regulaminie z 1 lipca 1943 zatwierdziło orła bez korony jako oficjalne godło organizacji
Pochowany na cmentarzu Wojskowym na Powązkach (kwatera B2-12-18).
Życie prywatne.
Jego żoną była artystka Franciszka Robb-Narbutt (1916–1979) z domu Cytryn, z którą miał dwoje dzieci: córkę Krystianę (1945–2006), która podobnie jak matka była artystką i syna Jacka (ur. 1949).

</doc>
<doc id="2476505" url="https://pl.wikipedia.org/wiki?curid=2476505" title="Dimityr Maraszliew">
Dimityr Maraszliew

Dimityr Christow Maraszliew (bułg. Димитър Христов Марашлиев, ur. 31 sierpnia 1947 w Charmanli, zm. 12 lipca 2018) – bułgarski piłkarz grający na pozycji napastnika. W swojej karierze rozegrał 8 meczów w reprezentacji Bułgarii i strzelił w nich 3 gole.
Kariera klubowa.
Swoją karierę piłkarską Maraszliew spędził w klubie CSKA Sofia. W sezonie 1966/1967 zadebiutował w nim w pierwszej lidze bułgarskiej i grał w nim do 1976 roku. Wraz z CSKA sześciokrotnie wywalczył mistrzostwo Bułgarii w latach 1969, 1971, 1972, 1973, 1975 i 1976.
Kariera reprezentacyjna.
W reprezentacji Bułgarii Maraszliew zadebiutował 9 listopada 1969 roku w przegranym 0:3 meczu eliminacji do MŚ 1970 z Polską. W 1970 roku zagrał dwóch meczach Mistrzostw Świata w Meksyku: z Peru (2:3) i z RFN (2:5). Od 1969 do 1970 roku rozegrał w kadrze narodowej 8 meczów, w których zdobył 3 bramki.

</doc>
<doc id="2476506" url="https://pl.wikipedia.org/wiki?curid=2476506" title="Piotr Gostyński">
Piotr Gostyński

Piotr Gostyński herbu Lubicz – podczaszy czernihowski w 1784 roku, sędzia grodzki włodzimierski w latach 1780-1783, podstoli czernihowski w latach 1758-1784, regent grodzki włodzimierski w 1758 roku, konsyliarz konfederacji barskiej województwa czernihowskiego w 1769 roku.

</doc>
<doc id="2476508" url="https://pl.wikipedia.org/wiki?curid=2476508" title="Narodowy Bank Serbii">
Narodowy Bank Serbii

Narodowy Bank Serbii (serb. Narodna Banka Srbije/Народна банка Србије) – serbski bank centralny z siedzibą w Belgradzie.
Podstawowym celem działalności Narodowego Banku Serbii (NBS) jest osiągnięcie i utrzymanie stabilnego poziomu cen. NBS przysługuje wyłączne prawo emitowania znaków pieniężnych Serbii. Do zadań banku należy także: organizowanie rozliczeń pieniężnych, prowadzenie gospodarki rezerwami dewizowymi, prowadzenie działalności dewizowej, prowadzenie bankowej obsługi budżetu państwa, regulowanie płynności banków oraz ich refinansowanie, kształtowanie warunków niezbędnych dla rozwoju systemu bankowego, sprawowanie funkcji nadzoru bankowego, regulowanie działalności na rynku bankowym.
Historia.
Pierwszy bank centralny w Serbii – Uprzywilejowany Narodowy Bank Królestwa Serbii – założono w 1884 na wzór instytucji belgijskiej. 
Po I wojnie światowej i zjednoczeniu Słowian południowych w jedno państwo w 1918 – Państwo Słoweńców, Chorwatów i Serbów, bank został przemianowany w 1920 roku na Narodowy Bank Królestw Serbów, Chorwatów i Słoweńców. W 1929 wraz z powstaniem Królestwa Jugosławii bank ponownie zmienił nazwę na Narodowy Bank Królestwa Jugosławii a jego głównym celem stało się utrzymanie integralności i wartości waluty Królestwa. 
Podczas II wojny światowej (od kwietnia 1941 do października 1944) Bank funkcjonował poprzez swój oddział w Londynie. 
We wrześniu 1946 Bank został znacjonalizowany, zmieniając nazwę na Narodowy Bank Jugosławii. W 2003 roku Bank zmienił nazwę na Narodowy Bank Serbii. 
Organizacja.
Ustawowymi organami Banku są: Rada Zarządu, Prezes Narodowego Banku Serbii i Rada Prezesa. 
Rada Zarządu.
Rada Zarządu wyznacza politykę pieniężną i politykę kursu walutowego. Rada ustala wysokość podstawowych stóp procentowych, określa zasady operacji otwartego rynku oraz ustala zasady i tryb naliczania i utrzymywania rezerwy obowiązkowej. Decyduje o przyznawaniu (cofaniu) licencji bankowych, licencji dla firm ubezpieczeniowych i innych podmiotów finansowych. Spotkaniom Rady przewodniczy Prezes NBS.
Prezes Narodowego Banku Serbii.
Prezes Narodowego Banku Serbii jest powoływany na 6-letnią kadencję przez Zgromadzenie Narodowe. Prezes NBS odpowiada za realizację polityki banku centralnego, m.in. za wdrażanie w życie decyzji Rady Zarządu. Od sierpnia 2012 roku Prezesem Banku jest Jorgovanka Tabaković (stan na 2018 rok).
Lista Prezesów Banku Serbii.
Lista podana za informacjami na stronie internetowej Banku Serbii:
Narodowy Bank Królestwa Serbii:
Narodowy Bank Królestwa Serbii, Chorwatów i Słoweńców:
Narodowy Bank Królestwa Jugosławii:
Bank Narodowy Socjalistycznej Federacyjnej Republiki Jugosławii:
Bank Narodowy Federacyjnej Republiki Jugosławii:
Bank Narodowy Serbii:
Rada Prezesa.
Rada Prezesa przyjmuje na wniosek Rady Zarządu i za zgodą rządu określony reżim kursu wymiany dinara. Zatwierdza plan finansowy banku centralnego oraz sprawozdanie z działalności NBS.
Skład Rady Prezesa.
Lista podana za informacjami na stronie internetowej NBS w dniu 9 września 2018 roku: 
Działalność.
Funkcje podstawowe.
Bank emisyjny. Narodowy Bank Serbii ma wyłączne prawo emitowania znaków pieniężnych będących prawnym środkiem płatniczym w Serbii. NBS określa wielkość ich emisji oraz moment wprowadzenia do obiegu, za którego płynność odpowiada. Ponadto, organizuje obieg pieniężny i reguluje ilość pieniądza w obiegu.
Bank banków. Narodowy Bank Serbii pełni w stosunku do banków funkcje regulacyjne, które mają na celu zapewnienie stabilności sektora bankowego. Organizuje system rozliczeń pieniężnych, prowadzi bieżące rozrachunki międzybankowe i aktywnie uczestniczy w międzybankowym rynku pieniężnym. NBS jest odpowiedzialny za stabilność i bezpieczeństwo całego systemu bankowego. Pełniąc funkcję banku banków, sprawuje kontrolę nad działalnością banków, a w szczególności nad przestrzeganiem przepisów prawa bankowego. 
Centralny bank państwa. Narodowy Bank Serbii prowadzi obsługę bankową budżetu państwa, prowadzi rachunki bankowe rządu oraz realizuje ich zlecenia płatnicze. Do zadań banku należy także prowadzenie gospodarki rezerwami dewizowymi oraz prowadzenie działalności dewizowej.
Nadzór finansowy. NBS odpowiada za nadzór sektora bankowego, ubezpieczeniowego, funduszy emerytalnych a także instytucji leasingu finansowego.

</doc>
<doc id="2476510" url="https://pl.wikipedia.org/wiki?curid=2476510" title="Sanktuarium Matki Bożej Słowa w Kibeho">
Sanktuarium Matki Bożej Słowa w Kibeho

Sanktuarium Matki Bożej Słowa w Kibeho – największe sanktuarium maryjne w Rwandzie, znajduje się w południowej części kraju w diecezji Gikongoro. Jest to ważny katolicki ośrodek religijny. Budowlę sanktuarium wzniesiono dla upamiętnienia objawień z lat 1981–1983, w których uczestniczyły 3 uczennice szkoły średniej w Kibeho: Alphonsine Mumureke, Nathalie Mukamazimpaka i Marie Claire Mukangango.
Historia.
W Kibeho od 1934 istniała rzymskokatolicka parafia pw. Maryi Matki Bożej. Prowadziła ona m.in. szkołę, do której uczęszczały uczestniczki objawień. Obecnie parafię prowadzi duchowieństwo diecezjalne.
20 listopada 1993, tj. rok po wmurowaniu kamienia węgielnego pod sanktuarium, biskup poświęcił i inaugurował tymczasową kaplicę urządzoną przez diecezję Gikongoro w jednej z byłych sypialnych sal szkolnych, nazywanej „sypialnią objawień”. W 2007 miejsce to przekształcono i erygowano jako „Kaplicę Objawień”.
Do 2003 sanktuarium prowadzone było przez księży diecezjalnych. Następnie opiekę nad nim przekazano pallotynom.
Wspólnota pallotyńska.
Obecnie pielgrzymami zajmuje się czterech księży oraz siostry zakonne.
Sanktuarium zarządza rektor mianowany i odwoływany przez biskupa Gikongoro w porozumieniu rektorem regionalnym pallotynów. Obecne władze sanktuarium:

</doc>
<doc id="2476511" url="https://pl.wikipedia.org/wiki?curid=2476511" title="Biełarus-1">
Biełarus-1



</doc>
<doc id="2476513" url="https://pl.wikipedia.org/wiki?curid=2476513" title="Wasił Mitkow">
Wasił Mitkow

Wasił Mitkow (bułg. Васил Митков, ur. 17 września 1943 w Sofii, zm. 17 marca 2002 tamże) – bułgarski piłkarz grający na pozycji pomocnika. W swojej karierze rozegrał 17 meczów w reprezentacji Bułgarii i strzelił w nich 3 gole.
Kariera klubowa.
W swojej karierze piłkarskiej Mitkow grał w klubach Spartak Sofia i Lewski Sofia. Do Lewskiego przeszedł w 1968 roku i grał w nim do 1975 roku. W latach 1970 i 1974 wywalczył z Lewskim mistrzostwo Bułgarii. Dwukrotnie zdobył też Puchar Bułgarii w latach 1970 i 1971.
Kariera reprezentacyjna.
W reprezentacji Bułgarii Mitkow zadebiutował 22 marca 1967 roku w przegranym 0:2 towarzyskim meczu z Albanią. W 1970 roku zagrał dwóch meczach Mistrzostw Świata w Meksyku: z RFN (2:5) i z Marokiem (1:1). Od 1967 do 1972 roku rozegrał w kadrze narodowej 17 meczów, w których zdobył 3 bramki.

</doc>
<doc id="2476515" url="https://pl.wikipedia.org/wiki?curid=2476515" title="Franciszek Kożuchowski">
Franciszek Kożuchowski

Franciszek Dzik Kożuchowski herbu Doliwa (ur. ok. 1730, zm. w 1787 roku) – cześnik kaliski w 1762 roku, konsyliarz konfederacji radomskiej w 1767 roku, konsyliarz konfederacji barskiej województw: poznańskiego i kaliskiego w 1768 roku.

</doc>
<doc id="2476517" url="https://pl.wikipedia.org/wiki?curid=2476517" title="Puchar Narodów Afryki 2013 (kwalifikacje)">
Puchar Narodów Afryki 2013 (kwalifikacje)

W eliminacjach do Pucharu Narodów Afryki 2013 brało udział 46 afrykańskich reprezentacji państwowych. W kwalifikacjach nie uczestniczyli gospodarze turnieju: Południowa Afryka.
Format rozgrywek.
W 2010 roku CAF postanowiła, że kolejne turnieje będą odbywały się nie w latach parzystych jak dotychczas, lecz od 2013 roku w latach nieparzystych. Dlatego eliminacje do PNA 2013 musiały zostać rozegrane w bardzo szybkim tempie kilkumiesięcznym, tuż po zakończeniu turnieju PNA 2012. W związku z tym zrezygnowano z klasycznego systemu eliminacji prowadzonej w grupach, a zdecydowano się na dwumecze. Formuła kwalifikacji wyglądała następująco:
Pierwsza faza kwalifikacji, w której wystąpiły najniżej rozstawione reprezentacje afrykańskie.
Druga faza kwalifikacji, gdy dołączyły zespoły, które nie zakwalifikowały się na PNA 2012.
Trzecia (decydująca) faza kwalifikacji, została rozegrana pomiędzy zwycięzcami drugiej rundy a finalistami Pucharu Narodów Afryki 2012. Piętnaście par (trzydzieści zespołów) walczyło o awans do Pucharu Narodów Afryki 2013. Decydujące mecze zostały rozegrane we wrześniu i październiku 2012 roku.
Uczestnicy kwalifikacji.
W eliminacjach uczestniczy kadra Libii - pierwotny gospodarz turnieju, któremu następnie odebrano organizacje PNA 2013.
W eliminacjach nie wzięły udziału reprezentacje , , , , Zanzibar, , , 
Rozgrywki eliminacji.
Pierwsza faza.
Początek pierwszej rundy eliminacji nastąpił 8 stycznia 2012. Zwycięzcy dwumeczu awansowali do drugiej fazy.
Druga faza.
Początek drugiej rundy eliminacji nastąpił 29 lutego 2012. Zwycięzcy dwumeczu awansowali do trzeciej fazy.
Trzecia faza.
Losowanie odbyło się 5 lipca 2012 w Johannesburgu. Pierwsze spotkania trzeciej fazy eliminacji odbyły się 8 września 2012, a rewanże 13 i 14 października 2012. Zwycięzcy dwumeczu zakwalifikowali się do Pucharu Narodów Afryki 2013.
Strzelcy.
4 gole
3 gole
2 gole
"25 zawodników"
1 gol
"99 zawodników"
Samobójcze

</doc>
<doc id="2476519" url="https://pl.wikipedia.org/wiki?curid=2476519" title="Franciszek Dzik Kożuchowski">
Franciszek Dzik Kożuchowski



</doc>
<doc id="2476521" url="https://pl.wikipedia.org/wiki?curid=2476521" title="Georgi Kamenski">
Georgi Kamenski

Georgi Kamenski (bułg. Георги Каменски, ur. 3 lutego 1947 w Sofii) – piłkarz bułgarski grający na pozycji bramkarza.
Kariera klubowa.
W swojej karierze piłkarskiej Kamenski grał w klubie Lewski Sofia. Grał w nim w latach 1964–1972. W latach 1965, 1968 i 1970 wywalczył z Lewskim trzy mistrzostwa Bułgarii. Dwukrotnie zdobył też Puchar Bułgarii w latach 1970 i 1971.
Kariera reprezentacyjna.
W 1970 roku Kamenski został powołany do reprezentacji Bułgarii na Mistrzostwa Świata w Meksyku. Tam był rezerwowym bramkarzem dla Simeona Simeonowa i nie rozegrał żadnego spotkania. Ostatecznie w kadrze narodowej nie zadebiutował.

</doc>
<doc id="2476525" url="https://pl.wikipedia.org/wiki?curid=2476525" title="Oldies">
Oldies

Oldies – termin stosowany w krajach anglojęzycznych do opisu formatu radiowego opartego na emisji utworów muzycznych, które powstały, licząc od dnia dzisiejszego, w okresie pomiędzy 15 a 55 lat temu.
W latach 80. i 90. XX wieku termin „oldies” odnosił się do okresu od narodzin rock and rolla do początku ery pieśniarzy we wczesnych latach 70. – od ok. 1955 do ok. 1972. Na początku lat 2000. termin „oldies” zaczęto stosować w odniesieniu do muzyki z lat 70. i wczesnych lat 80. XX wieku, a określenie „classic hits” jest częściej używane dla określenia „nowych” „oldies” („oldies generacji X”) w przeciwieństwie do „starych” „oldies” („oldies Baby boomersów”).
Historia.
Utwory „oldies” utrzymane są zazwyczaj w stylu R&amp;B, pop czy różnych gatunków muzyki rockowej. Utwory country, jazzowe czy dzieła muzyki poważnej nie są na ogół zaliczane do „oldies”, choć niektóre z tych gatunków mają własny format „oldies” (np. classic country), a wiele utworów jest uznawanych za klasyczne w sferze muzyki country i w sferze muzyki Top 40. Czasami termin ten jest używany do określenia nielicznych stacji, które emitują muzykę z lat 40. XX wieku, choć muzyka sprzed 1955 roku dominuje w muzyce nostalgicznej zwanej „adult standards” (1955 uznawany jest za rok narodzin rock’n’rolla). Jednakże termin ten nie jest jednoznaczny dla fanów ówczesnej muzyki tanecznej.
Format „oldies” nazywany jest czasem „golden oldies” (po serii płyt o tej nazwie sprzedawanej przy pomocy częstych reklam telewizyjnych) – ten termin jednak odnosi się wyłącznie do muzyki z lat 50. i 60. XX wieku Stacje radiowe „oldies” zazwyczaj odtwarzają utwory takich artystów jak np. Elvis Presley, Chuck Berry, The Beatles, The Beach Boys, The Supremes, The Four Seasons i Sam Cooke, jak również utwory typu doo wop, rockabilly, surf rock, rock and roll i bubblegum rock. Repertuar stacji „oldies” obejmuje również piosenki nagrywane dla Motown Records, powstałe w okresie brytyjskiej inwazji czy wykonywane przez wczesne girlsbandy i piosenkarzy teen idol.
Większość tradycyjnych stacji „oldies” ogranicza listę utworów odtwarzanych na antenie do nie więcej niż 300, opierając się na strategii, że przeciętny słuchacz będzie słuchał ich stacji, o ile będzie znać przeboje. Wadą tej koncepcji jest niekończące się powtarzanie tych samych utworów. „Oldies” częściowo pokrywały się z formatem rocka klasycznego, który koncentrował się na muzyce rockowej z końca lat 60. i 70. XX wieku, a także na materiałach nowszych, utrzymanych jednak w stylu starszych utworów.
Polska.
W Polsce typowymi stacjami radiowymi o charakterze „oldies" są Radio Pogoda i Radio Plus oraz kilka rozgłośni internetowych (w tym najpopularniejsza radiostacja RMF Gold).

</doc>
<doc id="2476527" url="https://pl.wikipedia.org/wiki?curid=2476527" title="Biełaruś-1">
Biełaruś-1

Biełaruś-1 () – główny państwowy kanał telewizyjny Białorusi. Należy do Narodowej Państwowej Kompanii Radiowo-Telewizyjnej Republiki Białorusi. Kanał rozpoczął nadawanie 1 stycznia 1956 roku. Nadaje w językach: białoruskim i rosyjskim. Obecnym dyrektorem tej stacji jest .
Biełaruś-1, główny kanał telewizyjny BTRC, wspiera prezydenturę Alaksandra Łukaszenki i rozpowszechnia poglądy przywódców politycznych, w tym w szczególności propagandę na Białorusi.
Cenzura i propaganda.
Międzynarodowi eksperci i białoruska opozycja określają telewizję państwową jako jeden z najważniejszych instrumentów propagandowych autorytarnego reżimu Alaksandra Łukaszenki. Jest oskarżany o rozpowszechnianie dezinformacji, opowiadanie się za represjami politycznymi, manipulowanie wynikami wyborów i szkodzenie krytykom reżimu.
Na pracowników i kadrę kierowniczą państwowych stacji telewizyjnych, w tym stacji Biełaruś-1, nałożono kilkakrotnie sankcje UE i USA.
Według reportażystki TV, która odeszła z kanału podczas protestów na Białorusi w sierpniu 2020 roku, Biełaruś-1 był ostro ocenzurowany. Na przykład była lista osób, których imiona są niedozwolone być w wiadomościach, gdzie byli politycy opozycji, była czarna lista ekonomistów i politologów, od kogo nie można było brać komentarze, też było również niemożliwe wymówić słowa „stalinizm”, „kult jednostki”, „Gułag”. Istnienie cenzury potwierdził także dziennikarz telewizyjnej agencji informacyjnej Alaksandr Łuczonak, który również zrezygnował w proteście przeciwko .

</doc>
<doc id="2476528" url="https://pl.wikipedia.org/wiki?curid=2476528" title="Pierszy nacyjanalny telekanał">
Pierszy nacyjanalny telekanał



</doc>
<doc id="2476531" url="https://pl.wikipedia.org/wiki?curid=2476531" title="Edy Brambila">
Edy Brambila

Edy Germán Brambila Rosales (ur. 15 stycznia 1986 w Tepic) – meksykański piłkarz występujący na pozycji prawego skrzydłowego, obecnie zawodnik Toluki.
Kariera klubowa.
Brambila jest wychowankiem akademii juniorskiej klubu CF Pachuca, do którego pierwszej drużyny został włączony jako dwudziestolatek przez szkoleniowca Enrique Mezę. W meksykańskiej Primera División zadebiutował 6 sierpnia 2006 w przegranym 2:3 spotkaniu z Cruz Azul i przez kolejne kilka lat współtworzył odnoszący liczne sukcesy i uważany za najlepszy w historii klubu zespół Pachuki, lecz pełnił w nim rolę głębokiego rezerwowego. W 2006 roku zajął drugie miejsce w krajowym superpucharze – Campeón de Campeones oraz triumfował w południowoamerykańskich rozgrywkach Copa Sudamericana. Premierowego gola w najwyższej klasie rozgrywkowej strzelił 8 kwietnia 2007 w wygranej 3:0 konfrontacji z Jaguares i w tym samym, wiosennym sezonie Clausura 2007 zdobył swoje pierwsze mistrzostwo Meksyku. W tamtym roku triumfował również ze swoją ekipą w najbardziej prestiżowych rozgrywkach północnoamerykańskiego kontynentu – Pucharze Mistrzów CONCACAF, a także w Superlidze i zajął drugie miejsce w superpucharze Ameryki Południowej – Recopa Sudamericana. Wziął także udział w Klubowych Mistrzostwach Świata, które Pachuca ukończyła ostatecznie na szóstej lokacie.
W 2008 roku Brambila kolejny raz triumfował w północnoamerykańskim Pucharze Mistrzów, dzięki czemu ponownie wziął udział w Klubowych Mistrzostwach Świata; tym razem ukończył je na czwartym miejscu. W sezonie Clausura 2009 zanotował z Pachucą tytuł wicemistrzowski oraz zajął drugie miejsce w rozgrywkach kwalifikacyjnych do Copa Libertadores – InterLidze. W 2010 roku, regularniej pojawiając się już na ligowych boiskach, po raz trzeci triumfował z Pachucą, prowadzoną wówczas przez argentyńskiego szkoleniowca Guillermo Rivarolę, w rozgrywkach Ligi Mistrzów CONCACAF. Dzięki temu kilka miesięcy później ponownie wystąpił w Klubowych Mistrzostwach Świata, gdzie wraz z resztą drużyny spisał się jednak gorzej niż przed dwoma laty, zajmując piąte miejsce. W styczniu 2011 udał się na wypożyczenie do drugoligowego Club León w ramach współpracy pomiędzy obydwoma zespołami (Pachuca i León posiadały wspólnego właściciela – przedsiębiorstwo Grupo Pachuca), którego barwy reprezentował przez pół roku bez większych sukcesów i pełniąc głównie rolę rezerwowego, lecz po powrocie do Pachuki wywalczył sobie miejsce w pierwszym składzie.
Latem 2012 Brambila został ściągnięty przez Enrique Mezę – swojego byłego trenera z Pachuki – do drużyny Deportivo Toluca, z którą w sezonie Apertura 2012 zdobył tytuł wicemistrza Meksyku. W 2014 roku dotarł natomiast do finału Ligi Mistrzów CONCACAF, regularnie pojawiając się na boiskach, lecz niemal wyłącznie jako rezerwowy. Bezpośrednio po tym sukcesie został wypożyczony do zespołu Club Atlas z siedzibą w Guadalajarze, gdzie grał bez poważniejszych osiągnięć przez rok, pojawiając się na boiskach głównie po wejściach z ławki.

</doc>
<doc id="2476533" url="https://pl.wikipedia.org/wiki?curid=2476533" title="Bydgoski Festiwal Wodny Ster na Bydgoszcz">
Bydgoski Festiwal Wodny Ster na Bydgoszcz

Bydgoski Festiwal Wodny Ster na Bydgoszcz – cykliczna impreza kulturalno-rozrywkowa odbywająca się w Bydgoszczy, której ideą jest popularyzacja Bydgoskiego Węzła Wodnego oraz turystyki na wodach śródlądowych. 
Historia.
Festiwal po raz pierwszy odbył się w 2008 roku z inicjatywy władz miasta Bydgoszczy. Powstał w celu prezentacji i popularyzacji wodniackich tradycji Bydgoszczy, ukazania niezwykłego związku miasta z rzekami: Brdą, Wisłą i Kanałem Bydgoskim.
Charakterystyka.
Bydgoski Festiwal Wodny ma charakter imprezy masowej, kilkudniowego festynu, podczas którego odbywają się wystawy plenerowe, koncerty muzyczne, festiwale szant, parady łodzi i jachtów oraz pokazy edukacyjne. Imprezie towarzyszą spotkania samorządowców (np. Marszałków Województw położonych na szlaku Międzynarodowej Drogi Wodnej E-70), otwierane nowych obiektów związanych z żeglugą śródlądową (np. marina Gwiazda), regaty żeglarskie Bydgoszcz-Toruń oraz imprezy sportowe.
Przegląd festiwali.
Pierwszy "Bydgoski Festiwal Wodny Ster na Bydgoszcz" odbył się w dniach 30 maja – 1 czerwca 2008 r. Imprezę prowadził Stanisław Tym. W programie znalazły się m.in.: pochód ulicą Gdańską, Festiwal Szanty nad Brdą na Rybim Rynku, parada łodzi wioślarskich oraz jachtów na Brdzie, pokazy modeli pływających oraz wodnych sportów ekstremalnych, koncerty muzyczne (zespoły Ptaky i De Mono), pokazy salsy tropical, projekcja filmu „Rejs”, koncert przebojów operetkowych i musicalowych, interdyscyplinarna lekcja muzealna o Kanale Bydgoskim, Regaty Prezydenckie na Wiśle: Toruń – Bydgoszcz, Wioska Piracka dla dzieci, warsztaty żeglarskie, spektakle teatralne i happeningi.
Drugi "Bydgoski Festiwal Wodny Ster na Bydgoszcz" odbył się w dniach 29-31 maja 2009 r. W programie znalazły się m.in.: wystawa sprzętu wodnego, warsztaty edukacyjne „Życie na barce, Dziecięcy Festiwal Szantowy, parada łodzi, koncerty muzyczne i kabaretowe, pokazy światło-dźwięk „Tańczące fontanny”, Nocny Maraton Kanału Bydgoskiego, zakończenie Flisu Noteckiego Santok-Bydgoszcz i inne.
Trzeci "Bydgoski Festiwal Wodny Ster na Bydgoszcz" odbył się w dniach 11-13 czerwca 2010 r. Program imprezy był podobny, jak w latach poprzednich. Do nowych elementów należały m.in. Turystyczna Gra Miejska "Poszukiwanie Steru", bezpłatne zwiedzanie muzeów, wystawa starych fotografii „Port Bydgoski” i „Ludzie Kanału Bydgoskiego”, multimedialna prezentacja Zamku Bydgoskiego, pokazy walk rycerskich itd.
Czwarty "Bydgoski Festiwal Wodny Ster na Bydgoszcz" odbył się w dniach 17-19 czerwca 2011 r. Do nowych elementów imprezy należały m.in. Żywe obrazy – warsztaty budowy łodzi polinezyjskich, rekonstrukcja obrazów marynistycznych, Bydgoska Noc Szantowa, Targi Śródlądowej Turystyki Wodnej, Bydgoska Noc Muzeum, Koncert na Młynówce - improwizacja muzyczna inspirowana utworami Krzysztofa Komedy do filmu Romana Polańskiego, „BydGost – Legendy bydgoskie” - widowisko z cyklu światło i dźwięk z udziałem austriackiego zespołu Drumatical Theatre.
Piąty "Bydgoski Festiwal Wodny Ster na Bydgoszcz" odbył się w dniach 22-24 czerwca 2012 r. Odbyły się m.in.: budowa największej łodzi na świecie z plastikowych butelek (próba pobicia rekordu Guinnessa), Bieg Mostami Bydgoszczy, Regaty Żeglarskie Związku Miast Nadwiślańskich Toruń-Bydgoszcz, widowisko multimedialne „Tajemnicze oblicza wody”, Bydgoska Noc Muzealna i inne.
Trzynasty "Bydgoski Festiwal Wodny Ster na Bydgoszcz" odbył się w dniach 25-26 czerwca 2022 r. po rocznej przerwie związanej z "pandemią COVID-19. Standardowo odbył się Wielki Wyścig Butelkowy, szereg spotkań z podróżnikami"

</doc>
<doc id="2476535" url="https://pl.wikipedia.org/wiki?curid=2476535" title="Mistrzostwa Świata w Podnoszeniu Ciężarów 1907">
Mistrzostwa Świata w Podnoszeniu Ciężarów 1907

10. Mistrzostwa Świata w Podnoszeniu Ciężarów, które odbyły się we Frankfurcie nad Menem, 19 maja 1907. Udział wzięło 23 sportowców. Tryumfowali gospodarze, którzy zdobyli łącznie 8 medali.

</doc>
<doc id="2476537" url="https://pl.wikipedia.org/wiki?curid=2476537" title="Lista portów lotniczych w Kuwejcie">
Lista portów lotniczych w Kuwejcie

Lista portów lotniczych w Kuwejcie, ułożonych alfabetycznie.

</doc>
<doc id="2476542" url="https://pl.wikipedia.org/wiki?curid=2476542" title="ŁAD">
ŁAD



</doc>
<doc id="2476544" url="https://pl.wikipedia.org/wiki?curid=2476544" title="Mistrzostwa Świata w Piłce Nożnej 2014 (eliminacje strefy CONCACAF)/Grupa G">
Mistrzostwa Świata w Piłce Nożnej 2014 (eliminacje strefy CONCACAF)/Grupa G



</doc>
<doc id="2476545" url="https://pl.wikipedia.org/wiki?curid=2476545" title="Georgi Najdenow">
Georgi Najdenow

Georgi Spirow Najdenow (bułg. Георги Найденов, ur. 21 grudnia 1931 w Sofii - zm. 28 maja 1970 w Damaszku) – piłkarz bułgarski grający na pozycji bramkarza. W swojej karierze rozegrał 51 meczów w reprezentacji Bułgarii.
Kariera klubowa.
W swojej karierze piłkarskiej Najdenow grał w klubach z Sofii: Czerweno Zname Sofia (1949–1950), Spartak Sofia (1950–1955), CDNA Sofia (1955–1965) i ponownie Spartak Sofia (1966–1967). Największe sukcesy osiągał z CDNA Sofia, z którym ośmiokrotnie zostawał mistrzem Bułgarii w latach 1955, 1956, 1957, 1958, 1959, 1960, 1961 i 1962 oraz trzykrotnie zdobywał Puchar Bułgarii w latach 1955, 1961 i 1965. W 1961 roku został wybrany Piłkarzem Roku w Bułgarii.
Kariera reprezentacyjna.
W reprezentacji Bułgarii Najdenow zadebiutował 20 listopada 1955 roku w przegranym 0:1 towarzyskim spotkaniu z NRD. W 1962 roku zagrał w trzech meczach mistrzostw świata w Chile: z Argentyną (0:1), z Węgrami (1:6) i z Anglią (0:0).
W 1966 roku Najdenow rozegrał dwa mecze mistrzostw świata w Anglii: z Brazylią (0:2) i z Portugalią (0:3). Od 1955 do 1966 roku rozegrał w kadrze narodowej 51 meczów.
W 1956 roku Najdenow zdobył brązowy medal na igrzyskach olimpijskich w Melbourne. Zagrał także na igrzyskach olimpijskich w Rzymie w 1960 roku.

</doc>
<doc id="2476547" url="https://pl.wikipedia.org/wiki?curid=2476547" title="Lista zdobywców pole position w Formule 1">
Lista zdobywców pole position w Formule 1

Według definicji ciała zarządzającego sportami motorowymi na świecie – Fédération Internationale de l’Automobile (FIA), Formuła 1 (w skrócie "F1") jest najwyższą klasą wyścigów samochodów jednomiejscowych. Słowo „formuła” w nazwie odnosi się do zbioru zasad, których muszą przestrzegać wszyscy uczestnicy i z którymi muszą być zgodne wszystkie samochody. Sezon mistrzostw świata Formuły 1 składa się z tzw. Grand Prix, które odbywają się na przeznaczonych do tego celu torach wyścigowych, a czasem na zamkniętych ulicach miast. Najbardziej znanym Grand Prix jest Grand Prix Monako, odbywające się w Monte Carlo.
Na każde Grand Prix przypadają treningi, kwalifikacje oraz wyścig, na podstawie wyników którego przyznaje się punkty zarówno dla kierowców, jak i konstruktorów; punkty te decydują o tym, któremu kierowcy i konstruktorowi przysługuje mistrzostwo po każdym sezonie. W trakcie kwalifikacji kierowcy walczą o uzyskanie jak najlepszego czasu. Zwycięzca kwalifikacji uzyskuje pole position (w skrócie "PP"), czyli pierwsze pole startowe do wyścigu. Poniższa lista przedstawia zdobywców pole position wśród kierowców, konstruktorów, dostawców silników i opon.
Kierowcy.
Najwięcej pole position wśród kierowców wywalczył Lewis Hamilton – zdobył on 103 pole position. Michael Schumacher wywalczył 68 pole position. Trzeci jest Ayrton Senna (65 pole position). Najmłodszym zdobywcą pole position jest Sebastian Vettel, który wywalczył pole position do Grand Prix Włoch 2008 w wieku 21 lat i 72 dni. Najstarszym zdobywcą pole position jest Giuseppe Farina, jako że zdobył pierwsze miejsce startowe do Grand Prix Argentyny 1954 w wieku 47 lat i 79 dni.
Lista zdobywców pole position.
"Stan po Grand Prix Australii 2023".
Pogrubioną czcionką oznaczono kierowców nadal uczestniczących w zawodach Formuły 1, a pochyloną mistrzów świata.
Według kraju.
"Stan po Grand Prix Australii 2023".
Konstruktorzy.
Najwięcej pole position zdobyli kierowcy korzystający z samochodów Ferrari (241 pole position). Drugie miejsce w klasyfikacji konstruktorów zajmuje McLaren ze 156 pole position, a trzecie Mercedes, którego kierowcy uzyskali 136 pole position.
Lista zdobywców pole position.
"Stan po Grand Prix Australii 2023".
Pogrubioną czcionką oznaczono konstruktorów nadal uczestniczących w zawodach Formuły 1, a pochyloną mistrzów świata.
Według kraju.
"Stan po Grand Prix Australii 2023".
Silniki.
Najwięcej pole position zdobyli kierowcy stosujący silniki Ferrari (242 PP). Samochody napędzane silnikami Mercedesa zdobyły pole position 220 razy. Zawodnicy używający jednostek Renault zdobyli pole position 213 razy.
Lista zdobywców pole position.
"Stan po Grand Prix Australii 2023".
Pogrubioną czcionką oznaczono dostawców silników nadal uczestniczących w zawodach Formuły 1.
Według kraju.
"Stan po Grand Prix Australii 2023".
Opony.
Najwięcej pole position zdobyli kierowcy używający opon Goodyear (358), Pirelli (285) oraz Bridgestone (168).
Lista zdobywców pole position.
"Stan po Grand Prix Australii 2023".
Pogrubioną czcionką oznaczono producenta nadal dostarczającego opony do zawodów Formuły 1.
Według kraju.
"Stan po Grand Prix Australii 2023".

</doc>
<doc id="2476548" url="https://pl.wikipedia.org/wiki?curid=2476548" title="Mord na Wzgórzach Morzewskich">
Mord na Wzgórzach Morzewskich

Mord na Wzgórzach Morzewskich – masowa zbrodnia popełniona w czasie II wojny światowej przez funkcjonariuszy Gestapo na 40 osobach narodowości polskiej i 2 osobach narodowości niemieckiej na Wzgórzach Morzewskich, 7 listopada 1939 roku.
Przeciw zamordowanym nie toczyło się żadne dochodzenie. Nie było też żadnego sądu nad nimi. Z dwóch zamordowanych Niemców Paul Dreikant z Lipin zginął, bo przed wojną publicznie drwił z Niemców, a nauczyciel religii ewangelickiej z Wyszynek Oskar Fuhrman został zamordowany za to, że był ppor. rezerwy Wojska Polskiego.
Gdy w 1944 roku zbliżały się wojska radzieckie, Niemcy ekshumowali ciała ofiar i spalili je w celu zatarcia śladów. Nie wiedzieli, że Antoni Zabel, szwagier jednego z zabitych, Władysława Kai, kierownika szkoły w Budzyniu, obserwował rozstrzelanie ukryty w kopie siana. Jeszcze tego samego dnia wieczorem Joanna Kaja, żona Władysława, dowiedziała się o tragedii (przebywała wtedy z trójką dzieci w domu brata ok. 1000 m od miejsca mordu).
Na miejscu mordu utworzono Miejsce Pamięci Narodowej, wpisane 23 listopada 1993 roku do pod numerem A-748.
Oprawcy.
Sekretarz kryminalny
Asesorzy kryminalni
Urzędnicy kryminalni
Ofiary.
Jest kilka list ofiar: oryginalna lista chodzieskiego gestapo, jej tłumaczenie znajdujące się w broszurze Wielkopolskiego Obywatelskiego Komitetu Ochrony Pomników Walki i Męczeństwa, lista z kroniki J. A. Kai, lista zamieszczona w artykule Z. Szymankiewicza oraz kilka innych, które można spotkać w internecie lub na starych zdjęciach grobu ofiar. Osoby z listy niemieckiej są wyróżnione symbolem (n). Liczba ofiar podawana w różnych źródłach zmieniała się w okresie powojennym w zakresie od 41 do 45, bowiem niektóre rodziny nie wiedziały, że ich krewni zostali aresztowani i nie pojawili się w domu po wojnie. Takie osoby były dołączane do ofiar Wzgórz Morzewskich, bo wiadomo było, że tam rozstrzelano więźniów więzienia chodzieskiego. Dopiero po jakimś czasie ludzie ci wrócili do kraju z Niemiec. Wtedy skorygowano dane i obecnie przyjmuje się, że lista niemiecka jest poprawna. Zapis nazwisk jest zgodny z publikacjami J. A. Kai i Z. Szymankiewicza (z wyjątkiem nazwiska "Fuhrman", które występuje tam jako "Furman").

</doc>
<doc id="2476550" url="https://pl.wikipedia.org/wiki?curid=2476550" title="Janusz Świąder">
Janusz Świąder

Janusz Świąder (ur. 2 lipca 1942 w Hajnówce) – polski dziennikarz i publicysta.
Życiorys.
Pracował w redakcjach "Sztandaru Ludu", "Dziennika Lubelskiego", "Dziennika Wschodniego," a w latach 1975-1991 w PAP. Publikował w "Przekroju", "Głosie Nauczycielskim", a także w prasie polonijnej w Wielkiej Brytanii (Polish Weekly Magazin "Cultura") i USA ("Super Express USA" i "Gwieździe Polarnej"). 
Współpracownik portali internetowych Interia, Wirtualna Polska i kanadyjskiego Mowiepopolsku. 
Autor wraz z Tadeuszem Stolarskim książki "Marta Mirska – Gloria i gehenna" (Wydawnictwo Muzyczne Polihymnia; Lublin; 2011; ).
W marcu 2011 został wyróżniony tytułem "Młody Dinozaur" przyznawanemu emerytowanym, ale jeszcze czynnym zawodowo mistrzom pióra i mikrofonu przez lubelski oddział Stowarzyszenia Dziennikarzy.

</doc>
<doc id="2476553" url="https://pl.wikipedia.org/wiki?curid=2476553" title="Dimitrios Ralis">
Dimitrios Ralis

Dimitrios Ralis (gr. Δημήτριος Ράλλης; ur. 1844, zm. 5 sierpnia 1921) – grecki polityk, pięciokrotny premier Grecji.
Pierwszy raz objął urząd premiera po ustąpieniu Teodorosa Dilijanisa wskutek klęski Grecji w wojnie z Turcją w 1897. Zwrócił się wówczas do mocarstw zachodnioeuropejskich z prośbą o mediację i pomoc w zawarciu traktatu pokojowego, co faktycznie nastąpiło.
Ralis ponownie obejmował stanowisko premiera między czerwcem i grudniem 1903, czerwcem i grudniem 1905, lipcem i sierpniem 1909. W 1909 jego dymisja została wymuszona przez Ligę Wojskową, organizatorów zamachu z Gudi, z którymi Ralis bez powodzenia negocjował.
Po raz ostatni objął urząd premiera w listopadzie 1920 i sprawował go do śmierci. Zorganizował plebiscyt, który miał zdecydować o powrocie króla Konstantyna (jego wyniki zostały sfałszowane); królową matkę Olgę mianowano regentką.
Jego syn Joanis był ostatnim premierem kolaboracyjnego rządu greckiego, zaś wnuk Jeorjos kilkakrotnie zasiadał w parlamencie powojennej Grecji.

</doc>
<doc id="2476555" url="https://pl.wikipedia.org/wiki?curid=2476555" title="Lesovsky">
Lesovsky

Lesovsky – konstruktor samochodów wyścigowych. Samochody Lesovsky brały udział w zawodach Formuły 1 (tylko Indianapolis 500) w latach 1950–1953 i 1956–1960.

</doc>
<doc id="2476557" url="https://pl.wikipedia.org/wiki?curid=2476557" title="Johannesburg Park">
Johannesburg Park

Johannesburg Park (ang: "Johannesburg Park Station") – główna stacja kolejowa w Johannesburgu, w prowincji Gauteng, w Republice Południowej Afryki. Jest największą stacją kolejową w Afryce. Znajduje się ona pomiędzy Central Business District i Braamfontein, w bloku graniczy Rissik, Wolmarans, Wanderers i Streets Noord. Park Station znajduje się na głównej linii kolejowej Witwatersrand, na linii Wschód-Zachód od Krugersdorp do Germiston.
Park Station znajduje się centrum sieci Metrorail Gauteng, z codziennymi usługami kolei podmiejskich na zachód do Carletonville, Randfontein i Soweto, na wschód do Springs, Nigel i Daveyton; na północ do Pretorii i na południe do Vereeniging. Park Station jest także stacją końcową Shosholoza Meyl, pociągów dalekobieżnych z Kapsztadu, Durbanu, Port Elizabeth, East London, Bloemfontein przez Kimberley, Komatipoort przez Nelspruit i Musina przez Polokwane.

</doc>
<doc id="2476558" url="https://pl.wikipedia.org/wiki?curid=2476558" title="Ewing (konstruktor)">
Ewing (konstruktor)

Ewing – amerykański konstruktor wyścigowy, który startował w Formule 1 w latach 1950 oraz 1960 (tylko w zawodach Indianapolis 500).

</doc>
<doc id="2476559" url="https://pl.wikipedia.org/wiki?curid=2476559" title="Kościół Franciszkański w Inowrocławiu">
Kościół Franciszkański w Inowrocławiu

Kościół franciszkański w Inowrocławiu – kościół klasztorny, który znajdował się w Inowrocławiu na obecnym Placu Klasztornym. Zlikwidowany w 1818 i ostatecznie rozebrany w 1872 roku.
Historia i architektura.
Zbudowany po 1237 r. jako jeden z pierwszych w Polsce kościołów w stylu gotyckim. Do 1239 r. istniało prezbiterium z budynkiem klasztornym dochodzącym do południowej ściany pierwszego przęsła. Początkowo prawdopodobnie miał charakter kościoła salowego, nieco niższy (widoczny na rys. K. W. Kielisińskiego z 1840 r. fryz arkadowy na murze pierwszego przęsła około trzech metrów poniżej ówczesnego gzymsu okapowego), bez skarp, z lizenami w narożnikach. 
Sklepienie tylko nad pierwszym przęsłem, oparte na służkach. W trzeciej ćwierci XIII w. miała miejsce znaczna rozbudowa pierwotnego założenia, zakończona prawdopodobnie około 1271 roku, gdy w kościele pochowano księcia pomorskiego Warcisława. Do prezbiterium dobudowano wysoką nawę (do której nawiązali w tym samym czasie zależni od inowrocławskiego konwentu franciszkanie w Chełmnie), szerokości 16 metrów, składającą się z czterech przęseł, krytą płaskim stropem. Przebudowano także prezbiterium, które podwyższono, oskarpowano, wznosząc nowe sklepienia nad wszystkimi trzema przęsłami. Zachowano jednak dawne lizeny oraz fryz arkadowy, które przecinało od wschodu nowe szerokie i wysokie okno, w miejsce wcześniejszego rozwiązania (prawdopodobnie trzy mniejsze okna). Do nawy przy pierwszym przęśle wzniesiono nowe skrzydło klasztoru, za nim kolejny budynek wolnostojący. W późniejszym czasie wszystkie zabudowania klasztorne połączyło południowe skrzydło, równoległe do całego kościoła.
Kościół znacznie ucierpiał w roku 1431, podczas najazdu Krzyżaków. Wówczas zniszczone zostały sklepienia w prezbiterium, których z powodu naruszenia konstrukcji nigdy nie odbudowano. Do roku 1627 prezbiterium wraz z pierwszym przęsłem nawy oddzielone od reszty kościoła przez lektorium, drewnianą kurtynę, w której mieli prawo przebywać tylko mnisi, w nawie zaś wierni. Później na skutek postanowień soboru trydenckiego zakazujących lektoriów, zastąpiono je drewnianymi konstrukcjami, przy których znajdowały się małe ołtarzyki. W tym samym czasie wzniesiono renesansową kaplicę rodziny Włodków. Kościół uszkodzony przez potop szwedzki. Przed 1686 r. nastąpiła przebudowa dachu i szczytów nad nawą w stylu barokowym, od frontu wzniesiono emporę organową, a w niedalekiej odległości dzwonnicę z muru pruskiego. W początku XVIII w. w stylu barokowym przebudowano też dach i szczyt prezbiterium.
W ciągu XVIII w. kościół popadł w ruinę z powodu źle przeprowadzonych wcześniej prac remontowych. Przeprowadzano prace nad wzmocnieniem fundamentów. Ostatecznie przebudowę kościoła podjęto w roku 1765. Postanowiono o zachowaniu prezbiterium wraz z pierwszym przęsłem nawy, czyli części do dawnego lektorium. Miano wybudować nową ścianę szczytową od zachodu i wznieść kaplice po bokach pierwszego przęsła. Od wschodu dawnego prezbiterium zaplanowano wzniesienie nowego prezbiterium. Nad szczytem średniowiecznego prezbiterium miała wznosić się wysoka sygnaturka. Całość miała być sklepiona barokowo — w tym celu ściany miały być wzmocnione od wewnątrz przez ich obudowę. Plany te w znacznej mierze były zrealizowane w 1777 r. Wzniesiono kaplice, z których jedną nakryto kopułką, a także nowe prezbiterium, którego nie nakryto jeszcze dachem.
Franciszkanie wysyłali liczne prośby o ratunek dla kościoła do króla pruskiego, jak i wniosek do Berlina wraz z projektem sporządzonym przez budowniczego domeny pruskiej G. Dornsteina z roku 1777, który zachował się w Archiwum Państwowym w Bydgoszczy. Prośby te, nie zostały spełnione i po kilku latach ostatni franciszkanie w Inowrocławiu usunęli ruiny nawy i niedokończone budowle kościelne, zachowując jedynie dawne średniowieczne prezbiterium, na którym na wzór wschodniego szczytu dobudowano szczyt zachodni.
Likwidacja.
Ostatecznie w 1818 r. konwent został zlikwidowany. Klasztor rozebrano, a dawne prezbiterium pełniło funkcje gospodarcze — m.in. umieszczono w nim olejarnię, która kilka razy się zapaliła. Wypalone mury w 1872 r. rozebrano. W latach 70. XX w. przeprowadzono badania archeologiczne, podczas których odkryto mury najstarszej części kościoła — prezbiterium i klasztoru. W roku 2010 odkryto pozostałości nawy i przylegającego do niej skrzydła klasztoru.

</doc>
<doc id="2476560" url="https://pl.wikipedia.org/wiki?curid=2476560" title="Międzynarodowy Festiwal Książki – Bydgoski Trójkąt Literacki">
Międzynarodowy Festiwal Książki – Bydgoski Trójkąt Literacki

Międzynarodowy Festiwal Książki – Bydgoski Trójkąt Literacki – cykliczna, kulturalna impreza wieloaspektowa w Bydgoszczy łącząca literaturę, poezję, prozę oraz muzykę. Należy do ważniejszych w kraju wydarzeń promujących literaturę i czytelnictwo.
Historia.
Festiwal po raz pierwszy odbył się w 2002 roku. Koordynatorem imprezy był Miejski Ośrodek Kultury w Bydgoszczy, a współorganizatorami m.in. Wojewódzka i Miejska Biblioteka Publiczna w Bydgoszczy, Muzeum Okręgowe im. Leona Wyczółkowskiego w Bydgoszczy oraz sieci księgarni obecne na terenie miasta.
Charakterystyka.
Celem festiwalu jest popularyzacja i udostępnianie książki oraz upowszechnianie czytelnictwa. W ramach festiwalu organizowane są: kiermasze książek, spotkania autorskie z pisarzami, bookcrossing, konkursy oraz koncerty. Poszczególne edycje imprezy inauguruje tradycyjnie wręczenie nagród za Bydgoską Książkę Roku o "Strzałę Łuczniczki". Do zaproszonych gości festiwalowych należą popularni przedstawiciele współczesnej polskiej i zagranicznej literatury, a także muzycy śpiewający poezję. 
Poszczególne imprezy literackie, spotkania, wystawy odbywają się w przeciągu kilkunastu dni w różnych miejscach, m.in. w Bibliotece Miejskiej, obiektach Muzeum Okręgowego, kawiarni „Węgliszek”, muszli koncertowej Parku Ludowego, zespole parkowo-pałacowym w Ostromecku, Akademickiej Przestrzeni Kulturalnej Wyższej Szkoły Gospodarki i innych. Charakter międzynarodowy nadaje festiwalowi obecność pisarzy z zagranicy, w tym z gości z miast partnerskich Bydgoszczy.

</doc>
<doc id="2476562" url="https://pl.wikipedia.org/wiki?curid=2476562" title="Jacob Kornerup">
Jacob Kornerup

Jacob Kornerup (ur. 19 listopada 1825 w Roskilde, zm. 9 marca 1913 w Roskilde) – duński archeolog, artysta malarz i historyk.
Życiorys.
Młodość i lata studenckie.
Jacob Kornerup przyszedł na świat w zamożnej, zasiedziałej w Roskilde od pokoleń, rodzinie kupieckiej z artystycznymi koneksjami: w domu Kornerupów przy Rådhustorvet 2 bywali Hans Christian Andersen i kompozytor Christoph Ernst Friedrich Weyse, a z rodziny matki Jacoba Kornerupa pochodził XVIII wieczny duński portrecista, Andreas Brünniche. Ojcem Jacoba był miejscowy kupiec, Ebbe Kornerup (1796–1826), matką – Inger Caroline z d. Brünniche (1800–1879). Jacob został ochrzczony w katedrze w Roskilde w Nowy Rok 1826. W wieku zaledwie jednego roku stracił ojca. Jego matka poślubiła w rok później innego bogatego kupca z Roskilde, Sørena Borcha (1798–1862).
Pozycja społeczna rodziców i ojczyma Kornerupa pozwoliła przyszłemu malarzowi na ukończenie w 1845 renomowanej lokalnej szkoły średniej, tzw. szkoły katedralnej (Katedralskole). Młodego Kornerupa nie pociągała jednak kariera akademicka i, chociaż od najwcześniejszych lat przejawiał zainteresowanie historią i innymi naukami humanistycznymi, zdecydował się w 1847 na studia w akademii sztuk pięknych w Kopenhadze. Jako student zwrócił na siebie uwagę akademickich kręgów artystycznych i za swe prace został w 1852 nagrodzony małym srebrnym medalem, a w rok później wielkim srebrnym medalem. Początkowo kształcił się w klasie profesora Rørbye na portrecistę i malarza pejzażowego, lecz z biegiem czasu jego zainteresowania poczęły kierować się w stronę malarstwa architektonicznego. Wpływ na zmianę kierunku miały podróże zagraniczne, które Kornerup odbywał w towarzystwie swoich przyjaciół w celu poznania zabytków architektury i kultury europejskiej: w 1851, jeszcze podczas studiów, wraz z architektem Herholdtem, wyprawił się na szwedzką Gotlandię, gdzie studiował w naturze architekturę gotycką, a w latach 1854–1855 odbył podróż po krajach południowych Niemiec, Italii i austriackiej Dalmacji. W Rzymie, gdzie przebywał przez cztery miesiące, utrzymywał kontakty z duńską kolonią artystyczną. W roku 1860 wyprawił się do Hiszpanii, gdzie studiował zabytki lokalnej architektury w Kartagenie, Madrycie, Sewilli, Toledo i w Walencji. W drodze powrotnej odwiedził Paryż i Wersal. Podróż tę opisał w swoich "Szkicach z Hiszpanii" ("Skildringer fra Spanien", 1863). Każdy z zagranicznych wojaży artysty owocował dziesiątkami nowych obrazów olejnych, akwarel i rysunków. Po ukończeniu studiów w 1855 Kornerup powrócił do Roskilde, gdzie – poza okresem swoich podróży zagranicznych – spędził resztę życia.
Kariera zawodowa.
Poza malowaniem zabytków architektury duńskiej Kornerup pochłonięty był pasją do archeologii. Zaprzyjaźnił się z ówcześnie najznamienitszym duńskim historykiem i archeologiem, Jensem Jakobem Worsaae, który wciągnął go do współpracy w pracach archeologicznych i dokumentowaniu znalezisk. Latem 1861 Kornerup wziął udział, jako malarz, w pracach badawczych, które Worsaae prowadził w kurhanach królewskich w Jelling z inicjatywy króla Fryderyka VII. Pokłosiem tych prac były akwarele i rysunki autorstwa Kornerupa, które zapoczątkowały wieloletnią współpracę malarza z Muzeum Narodowym w Kopenhadze, które zleciło mu prace nad dokumentowaniem zabytków archeologicznych kraju. Dwa lata później Kornerup wziął także udział w pracach archeologicznych przy grobie króla Eryka V w katedrze w Viborgu.
Zainteresowanie artysty nie ograniczało się jednak li tylko do graficznego dokumentowania znalezisk archeologicznych, ale także rozciągało się na prace przy konserwacji i zachowaniu dla przyszłych pokoleń zabytków przeszłości, w szczególności średniowiecznych fresków w duńskich świątyniach. Kornerup stał się pionierem na polu odsłaniania zamalowanych średniowiecznych fresków w duńskich kościołach i ich restauracji. Najważniejszym projektem konserwatorskim, w którym artysta wziął udział, było odsłonięcie i konserwacja fresków w kościele w Hagested koło Holbæk w 1862, gdzie wraz z Worsaae odnalazł XII wieczne freski, które następnie odnowił. Dzięki zaangażowaniu Kornerupa udało się odsłonić unikatowy fresk z wizerunkami króla Waldemara IV i królowej Jadwigi na ścianie prezbiterium kościoła św. Piotra w Næstved. W latach 1862–1904 artysta wziął udział w pracach konserwatorskich nad średniowiecznymi freskami w 80 kościołach na terytorium całej Danii, w tym w katedrze w swoim rodzinnym mieście, Roskilde. W pracach tych Kornerup wykorzystywał, poza malarskimi umiejętnościami, także swą wiedzę historyczną i znajomość łaciny. Profesjonalizm artysty uwidocznił się w rzetelności, z jaką przeprowadzał prace restauratorskie, oraz w unikaniu dokonywania własnych uzupełnień w ubytkach malarskich. Dzięki zaangażowaniu artysty udało się odsłonić, a następnie uratować od zniszczenia wiele cennych fresków, dokumentujących artystyczne osiągnięcia średniowiecznej Danii. Zaangażowanie artysty w ratowanie średniowiecznych fresków nie spotkało się ze zrozumieniem kręgów kościelnych, które wręcz utrudniały mu pracę. Protestanccy biskupi, a pod ich wpływem również i szeregowy kler, nie życzyli sobie odsłaniania ”katolickich”, przedreformacyjnych malowideł. W uznaniu zasług na polu ratowania zabytków przeszłości Jacob Kornerup został w 1871 mianowany profesorem, a w 1877 został kawalerem Orderu Dannebroga.
Kornerup jako historyk.
Poza pracą artysty i konserwatora Kornerup zajmował się, jako członek Królewskiego Nordyckiego Towarzystwa Starożytności (Det Kongelige Nordiske Oldskriftsselskab), wygłaszaniem odczytów na tematy archeologiczne oraz publicystyką historyczną. Ogłosił drukiem wiele artykułów na temat historii swego rodzinnego miasta oraz wykopalisk archeologicznych tam prowadzonych. Był autorem kilku publikacji historycznych, m.in. książki o kościele w Gumløse (szw. Gumlösa) w Skanii ("Gumløse Kirke i Skaane", Kopenhaga 1866), a w 1886 także historycznej kroniki, dotyczącej pobytu w Roskilde wojsk hiszpańskich w czasach niełatwego sojuszu Danii z Napoleonem, pt. "Spanierne i Roskilde 1808" ("Hiszpanie w Roskilde 1808"). W kronice zajął się w dużym stopniu stosunkami pomiędzy lokalną ludnością i stacjonującymi w mieście żołnierzami hiszpańskimi, które oceniał jako dobre. Jako przykład Kornerup podał przyjaźnie, jakie nawiązały się między Hiszpanami i chłopcami z miejscowego gimnazjum, którzy barierę językową łamali za pomocą łaciny, zrozumiałej przez Hiszpanów, a ówcześnie powszechnie nauczanej w duńskich szkołach. Obok pisarstwa historycznego Kornerup aktywnie włączał się w dzieło ratowania pomników przeszłości, zagrożonych przez rozbudowę i modernizację Roskilde. Dzięki jego aktywności nie doszło do planowanego wyburzenia resztek kościoła św. Jakuba oraz gotyckiej wieży starego ratusza (pozostałość po wyburzonym kościele św. Wawrzyńca). Jego dziełem są także obeliski, upamiętniające źródła, z których dawniej słynęło miasto i od których też niegdyś wzięło swą nazwę, a zlikwidowanych na początku XX wieku w związku z instalacją sieci wodociągowej.
Życie prywatne.
Jacob Kornerup poślubił 16 czerwca 1869 w kopenhaskiej katedrze Augustę Madsen (1846–1906), córkę fabrykanta powozów z Kopenhagi. Wraz z żoną udał się w podróż poślubną przez Niemcy do Szwajcarii i Francji. Ze związku tego na świat przyszło sześcioro dzieci: Helga (1871–1956), Ebbe (1874–1957, artysta malarz), Lili (1875–1966), Inger (1877–1968), Alice (1880–1881) i Elisabeth (1884–1957). Jacob Kornerup zmarł nagle 9 marca 1913 w Roskilde, a 13 marca został pochowany obok żony w grobowcu rodzinnym na cmentarzu Østre kirkegård w Roskilde. Na grobie artysty został wzniesiony pomnik, zaprojektowany przez jego syna, artystę-malarza, Ebbe Kornerupa. W 1921 Ród Kornerupów, został uhonorowany w Roskilde własną ulicą, Kornerups Vænge (Zaułek Kornerupów). Ulica ta powstała dekadę wcześniej na parcelach, które dawniej należały do krewnych malarza. Dom, w którym Kornerup mieszkał w latach 1876–1913 przy ulicy Hersegade 20, został po jego śmierci sprzedany, a następnie rozebrany w 1935.
Wybrane dzieła.
Prace Jacoba Kornerupa znajdują się w kilku muzeach duńskich oraz w zbiorach prywatnych. Największą kolekcję jego obrazów posiada Muzeum Roskilde i Muzeum Sztuki w Vejle. Poza tym można je również obejrzeć w Muzeum Sztuki w Randers, oraz w Muzeum Skovgaarda w Viborgu (Skovgaard Museet).

</doc>
<doc id="2476565" url="https://pl.wikipedia.org/wiki?curid=2476565" title="Kaplica św. Augustyna we Wrocławiu">
Kaplica św. Augustyna we Wrocławiu

Kaplica św. Augustyna – kaplica, która znajdowała się we Wrocławiu przy obobecnej ul. Januszowickiej 32/36. Wybudowana w 1902 roku w stylu neoromańskim dla sióstr szarytek. Od 1910 roku odbywały się w niej ogólne nabożeństwa. Kaplicę zburzono w 1945 roku.

</doc>
<doc id="2476569" url="https://pl.wikipedia.org/wiki?curid=2476569" title="Kościół św. Aleksego we Wrocławiu">
Kościół św. Aleksego we Wrocławiu

Kościół św. Aleksego – kościół, który znajdował się na Ostrowie Tumskim we Wrocławiu. Zburzony ok. 1632 roku.
Historia.
Wybudowany jako kaplica szpitala szkoły katedralnej. Pierwsza wzmianka o kaplicy pochodzi z 1441 roku. Była ufundowana przez Alexisa Feya, kanonika kolegiaty w Otmuchowie i kanonika katedralnego. Kościół zburzono ok. 1632 roku wraz z budynkami szkoły i szpitala w związku z budową obwałowań.

</doc>
<doc id="2476572" url="https://pl.wikipedia.org/wiki?curid=2476572" title="Stevens (konstruktor)">
Stevens (konstruktor)

Stevens – amerykański konstruktor samochodów wyścigowych, który wystawiał samochody w zawodach Indianapolis 500 w latach 1950 oraz 1952–1956.

</doc>
<doc id="2476573" url="https://pl.wikipedia.org/wiki?curid=2476573" title="Dejan Šoškić">
Dejan Šoškić

Dejan Šoškić (ur. 1967 w Belgradzie) – serbski ekonomista, prezes Narodowego Banku Serbii – serbskiego banku centralnego od 29 lipca 2010 do 6 sierpnia 2012.
Życiorys.
Dejan Šoškić urodził się w Belgradzie w 1967 roku. Ekonomię studiował na Uniwersytecie w Belgradzie, gdzie w 1993 uzyskał tytuł magistra (MSc) a w 1999 doktora. Następnie prowadził zajęcia, m.in. z zakresu rynków finansowych, na University of Nebraska. Jest wykładowcą na uniwersytecie belgradzkim. Ukończył również specjalistyczne kursy z zakresu rynków finansowych organizowane przez uniwersytety amerykańskie (w 1994, 1998 i 2002) i Szwajcarski Bank Narodowy (2001).
W latach 2000–2002 pracował jako doradca specjalny ds. rynków finansowych w Narodowym Banku Jugosławii i jako doradca ds. polityki gospodarczej (2002–2003). W latach 2003–2004 był członkiem Rady Narodowego Banku Serbii, a od 29 lipca 2010 do 6 sierpnia 2012 jego prezesem.

</doc>
<doc id="2476576" url="https://pl.wikipedia.org/wiki?curid=2476576" title="Albany (Oregon)">
Albany (Oregon)

Albany – miasto w Stanach Zjednoczonych, w północno-wschodniej części stanu Oregon, w hrabstwie Linn. Ludność — 50 158 mieszkańców (2010), co oznacza, iż jest jedenastym pod względem ilości mieszkańców miastem stanu Oregon.

</doc>
<doc id="2476578" url="https://pl.wikipedia.org/wiki?curid=2476578" title="Prva liga SR Јugoslavije u fudbalu (1997/1998)">
Prva liga SR Јugoslavije u fudbalu (1997/1998)

Prva liga SR Јugoslavije u fudbalu (1997/1998) była 6. edycją najwyższej piłkarskiej klasy rozgrywkowej w Jugosławii. W rozgrywkach brało udział 12 zespołów, grając systemem kołowym. Tytułu nie obroniła drużyna Partizan Belgrad. Nowym mistrzem Jugosławii został zespół Obilić Belgrad. Tytuł króla strzelców zdobył Saša Marković, który w barwach klubów Železnik Belgrad i Crvena zvezda Belgrad strzelił 27 goli.
Baraże o awans/utrzymanie.
Zespół Čukarički Belgrad spadł z I ligi, natomiast drużyna Radnički 1923 Kragujevac do niej awansowała.

</doc>
<doc id="2476582" url="https://pl.wikipedia.org/wiki?curid=2476582" title="Amity (Oregon)">
Amity (Oregon)

Amity – miasto w Stanach Zjednoczonych, w północno-wschodniej części stanu Oregon, w hrabstwie Yamhill. Ludność — 1614 mieszkańców (2010).

</doc>
<doc id="2476585" url="https://pl.wikipedia.org/wiki?curid=2476585" title="Nozomi (imię)">
Nozomi (imię)

 – żeńskie imię japońskie.
Możliwa pisownia.
Nozomi można zapisać używając wielu różnych znaków kanji i może znaczyć m.in.:

</doc>
<doc id="2476588" url="https://pl.wikipedia.org/wiki?curid=2476588" title="Jerry Hoyt">
Jerry Hoyt

Jerry Hoyt (ur. 29 stycznia 1929 w Chicago, zm. 10 lipca 1955 w Oklahoma City) – amerykański kierowca wyścigowy, uczestniczący głównie w narodowych wyścigach Stanów Zjednoczonych. Zmarł w 1955 w Oklahoma City podczas sprintu.

</doc>
<doc id="2476589" url="https://pl.wikipedia.org/wiki?curid=2476589" title="KFC Verbroedering Geel">
KFC Verbroedering Geel

KFC Verbroedering Geel – nieistniejący belgijski klub piłkarski z siedzibą w Geel. Klub działał w latach 1921-2008.
Historia.
Koninklijke Football Club Verbroedering Geel został założony w 1921 roku w wyniku fuzji Football Club Flandria Gheel i Gheel Sport jako Football Club Verbroedering Flandria Gheel Sport. W 1960 roku klub zmienił nazwę na Koninklijke Football Club Verbroedering Geel. Przez wiele lat klub występował w niższych klasach rozgrywkowych. 
W 1985 roku klub po raz pierwszy awansował do Tweede klasse. W 1999 roku klub po raz pierwszy w historii awansował do Eerste klasse. Pobyt w belgijskiej ekstraklasie trwał tylko sezon, gdyż Verbroedering Geel zajął 17. miejsce i spadł z ligi. W 2006 roku klub spadł do Derde klasse. Dnia 30 czerwca 2008 KFC Verbroedering Geel w wyniku bankructwa został rozwiązany. 
Jego miejsce i stadion przejął FC Verbroedering Meerhout, który zmienił nazwę na FC Verbroedering Geel-Meerhout. Od sezonu 2013/2014 występuje jako ASV Geel.

</doc>
<doc id="2476590" url="https://pl.wikipedia.org/wiki?curid=2476590" title="Verbroedering Geel">
Verbroedering Geel



</doc>
<doc id="2476591" url="https://pl.wikipedia.org/wiki?curid=2476591" title="Polsat Crime &amp; Investigation">
Polsat Crime &amp; Investigation



</doc>
<doc id="2476593" url="https://pl.wikipedia.org/wiki?curid=2476593" title="Irydion (dramat)">
Irydion (dramat)

Irydion – dramat romantyczny Zygmunta Krasińskiego napisany w 1835 w Wiedniu, a wydany anonimowo w pierwszych dniach kwietnia 1836 w Paryżu. Obok "Nie-Boskiej komedii" najwybitniejszy dramat Krasińskiego, zaliczany do kanonu najwyższych i najciekawszych osiągnięć polskiej dramaturgii na równi z tragediami Słowackiego i "Dziadami" Adama Mickiewicza.
Pomysł dramatu narodził się na przełomie 1832/1833 roku podczas pobytu autora w Petersburgu i powracał z rozmaitym nasileniem aż do połowy 1835 r. Proces powstawania "Irydiona" przebiegał nieomal równolegle z pracami nad "Nie-Boską komedią" ukończoną w 1833 r.
Zarys fabuły.
Akcja dramatu rozgrywa się około roku 222 n.e. w czasach panowania Heliogabala. Podstawowym motywem dramatu jest bunt Irydiona, syna Amfilocha – przejrzysta aluzja do tragedii powstania listopadowego – będący sprzecznością między słusznym celem, jakim jest obalenie despotyzmu, a nieszlachetną motywacją jego działań (zemsta) i środkami (podstęp, bezwzględność), które do tego celu prowadzą. Tragizm bohatera wynika z podjęcia przedwczesnych działań na rzecz ważnych idei, a także oddziaływania niszczycielskiego antycznego fatum.

</doc>
<doc id="2476594" url="https://pl.wikipedia.org/wiki?curid=2476594" title="Mickael Bourgain">
Mickael Bourgain



</doc>
<doc id="2476595" url="https://pl.wikipedia.org/wiki?curid=2476595" title="Tapiola">
Tapiola

Tapiola (szw. "Hagalund") – dzielnica fińskiego miasta Espoo. Nazwa Tapiola wywodzi się od Tapio, boga lasu w mitologii fińskiej.
Tapiola była budowana przede wszystkim w latach 50. i 60. zgodnie z koncepcją miasta-ogrodu. W dzielnicy, położonej w zachodniej części aglomeracji Helsinek, znajduje się Centrum Kultury Espoo, centrum handlowe i węzeł komunikacji miejskiej.
Historia.
Autorem pierwszych planów zabudowy Tapioli był Otto-Iivari Meurman, w późniejszym okresie dzielnicę planowała grupa architektów, m.in. Alvar Aalto, Aarne Ervi i Kaija Siren.
Sport.
W Tapioli znajduje się kompleks obiektów sportowych, w których swoje mecze rozgrywają Espoo Blues (hokej), FC Honka (piłka nożna) i Espoon Honka (koszykówka).

</doc>
<doc id="2476596" url="https://pl.wikipedia.org/wiki?curid=2476596" title="Algebra jednostajna">
Algebra jednostajna



</doc>
<doc id="2476598" url="https://pl.wikipedia.org/wiki?curid=2476598" title="Radnički Kragujevac">
Radnički Kragujevac



</doc>
<doc id="2476600" url="https://pl.wikipedia.org/wiki?curid=2476600" title="U.C. AlbinoLeffe">
U.C. AlbinoLeffe



</doc>
<doc id="2476601" url="https://pl.wikipedia.org/wiki?curid=2476601" title="U.S. Avellino">
U.S. Avellino



</doc>
<doc id="2476602" url="https://pl.wikipedia.org/wiki?curid=2476602" title="F.C. Catanzaro">
F.C. Catanzaro



</doc>
<doc id="2476603" url="https://pl.wikipedia.org/wiki?curid=2476603" title="Dyskografia Don Carlosa">
Dyskografia Don Carlosa

Dyskografia Don Carlosa, jamajskiego wykonawcy muzyki roots reggae.
Inne.
Don Carlos wraz z Duckie Simpsonem i Rudolphem „Garthem” Dennisem współtworzył w latach 1990 - 95 trio wokalne legendarnej grupy Black Uhuru, z którą nagrał cztery albumy studyjne: "Now" (1990), "Iron Storm" (1991), "Mystical Truth" (1992) i "Strongg" (1994) oraz album koncertowy "Live" (1995).
Ponadto wydał około 50 singli na winylach 7" i 12”. Wiele jego piosenek znalazło się na różnych składankach z muzyką reggae.

</doc>
<doc id="2476604" url="https://pl.wikipedia.org/wiki?curid=2476604" title="A.S. Cittadella">
A.S. Cittadella



</doc>
<doc id="2476605" url="https://pl.wikipedia.org/wiki?curid=2476605" title="U.S. Città di Palermo">
U.S. Città di Palermo



</doc>
<doc id="2476607" url="https://pl.wikipedia.org/wiki?curid=2476607" title="Prva liga SR Јugoslavije u fudbalu (1998/1999)">
Prva liga SR Јugoslavije u fudbalu (1998/1999)

Prva liga SR Јugoslavije u fudbalu (1998/1999) była 7. edycją najwyższej piłkarskiej klasy rozgrywkowej w Jugosławii. W rozgrywkach brało udział 18 zespołów, grając systemem kołowym. Tytułu nie obroniła drużyna Obilić Belgrad. Nowym mistrzem Jugosławii został zespół FK Partizan. Tytuł króla strzelców zdobył Dejan Osmanović, który w barwach klubu FK Hajduk Kula strzelił 16 goli.
W 1999 doszło do walk serbskich sił zbrojnych z albańskimi separatystami z UÇK. W marcu 1999 rozpoczęły się naloty sił NATO na Serbię, wskutek których doszło do przerwania rozgrywek. Rozegrano 24 na 34 kolejek. Mimo że rozgrywki nie zostały dokończone, tytuł przyznano aktualnemu liderowi, drużynie FK Partizan.

</doc>
<doc id="2476608" url="https://pl.wikipedia.org/wiki?curid=2476608" title="Reprezentacja Gelfanda">
Reprezentacja Gelfanda



</doc>
<doc id="2476609" url="https://pl.wikipedia.org/wiki?curid=2476609" title="Walt Faulkner">
Walt Faulkner

Walt Faulkner (ur. 16 lutego 1918 w Tell, zm. 22 kwietnia 1956 w Vallejo) – amerykański kierowca wyścigowy. Ścigał się w National Championship, samochodami typu stock car, midget oraz motocyklami. Zginął w wypadku w trakcie wyścigu USAC Stock Car w Vallejo.

</doc>
<doc id="2476610" url="https://pl.wikipedia.org/wiki?curid=2476610" title="Bydgoszcz Buskers Festiwal - Międzynarodowe Spotkania Artystów Ulicznych">
Bydgoszcz Buskers Festiwal - Międzynarodowe Spotkania Artystów Ulicznych

Bydgoszcz Buskers Festiwal – Międzynarodowe Spotkania Artystów Ulicznych – cykliczna impreza kulturalna w Bydgoszczy, podczas której na ulicach i placach odbywają się pokazy, przedstawienia i happeningi międzynarodowej społeczności wędrownych artystów (buskerów).
Historia.
Festiwal po raz pierwszy odbył się w 2008 roku. Pomysłodawcą i głównym organizatorem imprezy było Kujawsko-Pomorskie Centrum Kultury w Bydgoszczy, a współorganizatorami m.in. Wyższa Szkoła Gospodarki w Bydgoszczy oraz centra handlowe (Dom Mody Drukarnia, Focus Mall). Oryginalna formuła festiwalu przekształciła przestrzeń publiczną miasta w tętniące życiem miejsce spotkań i zabawy. W imprezie brało udział kilkunastu artystów polskich i zagranicznych z wielu kontynentów (Europa, Azja, Ameryka Północna, Ameryka Południowa, Australia).
Charakterystyka.
Na festiwal składają się koncerty, pokazy, przedstawienia i happeningi prezentowane na ulicach i placach Bydgoszczy, podczas których podziwiać można efektowne popisy cyrkowców, klaunów, muzyków, akrobatów, kuglarzy i wielu innych adeptów sztuki ulicznej.
Działania artystyczne obejmują m.in.: koncerty muzyków wykonujących różne style i gatunki muzyczne, spektakle z elementami klownady i żonglerki, przedstawienia zawierające elementy akrobatyki i magii, rzeźby z balonów itd.
Występy odbywają się na terenie Starego Miasta i Śródmieścia Bydgoszczy (Stary Rynek, ulica Mostowa, ulica Gdańska) w obrębie wyznaczonych przystanków. Wieczorami artyści spotykają się z publicznością w klubie festiwalowym na koncertach, pokazach i wspólnych jam sessions.
Przegląd festiwali.
Pierwszy "Bydgoszcz Buskers Festiwal" odbył się w dniach 8–12 lipca 2008 r. Uczestniczyli w nim artyści uliczni z Australii, Japonii, Kanady, Niemiec, Wielkiej Brytanii, Bułgarii i Polski.
Występy odbywały się symultanicznie w kilku miejscach skupionych wokół Starego Rynku, ulic Mostowej i Gdańskiej. Wieczorami artyści gromadzili się w klubie festiwalowym, który mieścił się w kawiarni „Węgliszek” na Starym Rynku. Wszystkie występy obejrzało łącznie kilka tysięcy widzów.
Druga edycja Międzynarodowych Spotkań Artystów Ulicznych "Bydgoszcz Buskers Festival" odbyła się w dniach 7-9 lipca 2009 roku. Zaproszeni artyści uliczni z 11 krajów zaprezentowali szeroki wachlarz działań artystycznych.
Trzecia edycja festiwalu miała miejsce w lipcu 2010 r. Wydarzenia festiwalowe odbywały się m.in. na ulicy Mostowej oraz we wnętrzach Centrum Handlowego Focus Mall.
Czwarta edycja festiwalu odbyła się w dniach 13–14 lipca 2011 roku. Impreza została objęta patronatem polskiej prezydencji w Radzie UE. Wystąpiło kilkunastu wykonawców: komików, muzyków, cyrkowców, klaunów, akrobatów, głównie zagranicznych. Występy buskerów odbywały się w trzech przystankach festiwalowych: amfiteatrze przy ul. Mostowej, Starym Rynku oraz na ul. Gdańskiej przed DM „Drukarnia”, a także w innych lokalizacjach w centrum Bydgoszczy.

</doc>
<doc id="2476611" url="https://pl.wikipedia.org/wiki?curid=2476611" title="Biskupi nankińscy">
Biskupi nankińscy

Biskupi nankińscy – rzymskokatoliccy biskupi mający swoją stolicę biskupią w Nankinie, obecnie w Chińskiej Republice Ludowej. W Nankinie mieściła się stolica wikariatu apostolskiego (1659 - 1690), diecezji (1690 - 1856), ponownie wikariatu apostolskiego (1856 - 1946 z przerwami) i archidiecezji (1946 - nadal).
Ordynariusze.
Ordynariuszami i administratorami zostało mianowanych:
Arcybiskupi bez mandatu papieskiego.
Archidiecezją nankińską rządziło czterech, nieuznawanych przez Stolicę Apostolską, arcybiskupów. Należeli oni do Patriotycznego Stowarzyszenia Katolików Chińskich i zostali mianowani z polecenia komunistycznych władz chińskich bez zgody papieża. Byli to:

</doc>
<doc id="2476620" url="https://pl.wikipedia.org/wiki?curid=2476620" title="A.S. Varese 1910">
A.S. Varese 1910



</doc>
<doc id="2476621" url="https://pl.wikipedia.org/wiki?curid=2476621" title="U.S. Alessandria Calcio 1912">
U.S. Alessandria Calcio 1912



</doc>
<doc id="2476622" url="https://pl.wikipedia.org/wiki?curid=2476622" title="A.S. Lucchese-Libertas">
A.S. Lucchese-Libertas



</doc>
<doc id="2476623" url="https://pl.wikipedia.org/wiki?curid=2476623" title="A.S. Sorrento Calcio">
A.S. Sorrento Calcio



</doc>
<doc id="2476624" url="https://pl.wikipedia.org/wiki?curid=2476624" title="S.S Cavese 1919">
S.S Cavese 1919



</doc>
<doc id="2476625" url="https://pl.wikipedia.org/wiki?curid=2476625" title="A.C. Pavia">
A.C. Pavia



</doc>
<doc id="2476626" url="https://pl.wikipedia.org/wiki?curid=2476626" title="U.S. Pergocrema 1932">
U.S. Pergocrema 1932



</doc>
<doc id="2476627" url="https://pl.wikipedia.org/wiki?curid=2476627" title="F.C. Rieti">
F.C. Rieti



</doc>
<doc id="2476628" url="https://pl.wikipedia.org/wiki?curid=2476628" title="A.C. Reggiana 1919">
A.C. Reggiana 1919



</doc>
<doc id="2476629" url="https://pl.wikipedia.org/wiki?curid=2476629" title="S.S.C. Giugliano">
S.S.C. Giugliano



</doc>
<doc id="2476631" url="https://pl.wikipedia.org/wiki?curid=2476631" title="A.S.C. Potenza">
A.S.C. Potenza



</doc>
<doc id="2476632" url="https://pl.wikipedia.org/wiki?curid=2476632" title="U.S. Igea Virtus Barcellona">
U.S. Igea Virtus Barcellona



</doc>
<doc id="2476633" url="https://pl.wikipedia.org/wiki?curid=2476633" title="Europejskie Lato Artystyczne w Bydgoszczy">
Europejskie Lato Artystyczne w Bydgoszczy

Europejskie Lato Artystyczne w Bydgoszczy – cykl różnorodnych imprez kulturalnych w Bydgoszczy, odbywających się każdego dnia w miesiącach wakacyjnych.
Historia.
Cykl wakacyjnych imprez kulturalnych, odbywających się każdego dnia w lipcu i sierpniu zainicjowano w 2005 r., początkowo pod nazwą "Bydgoskie Lato Artystyczne". W 2011 r. zmieniono nazwę na "Europejskie Lato Artystyczne". 
Charakterystyka.
Europejskie Lato Artystyczne to kilkadziesiąt imprez kulturalnych odbywających się w lipcu i sierpniu każdego roku. Koordynatorem projektu jest Miejski Ośrodek Kultury w Bydgoszczy, zaś poszczególne przedsięwzięcia przygotowują bydgoskie placówki kulturalne: Miejski Ośrodek Kultury, Wojewódzki Ośrodek Kultury, Pałac Młodzieży, Klub Mózg, Kubryk, Akademia Muzyczna, Galeria Miejska bwa, Muzeum Okręgowe, Teatr Polski oraz Urząd Miasta.
Wachlarz działań artystycznych obejmuje m.in. cykl koncertów plenerowych różnych gatunków muzycznych (muzyka poważna, w tym operowa, pop, jazz, reggae, rock, punk, hip-hop, metal, blues), happeningów, przedstawień teatralnych i tanecznych, pokazów filmowych, pokazów walk rycerskich, występów orkiestr dętych i zespołów folklorystycznych. Imprezy odbywają się głównie na scenie ustawionej na Starym Rynku, a także w muszli koncertowej w parku im. W. Witosa, kawiarni „Węgliszek” oraz w Zespole Pałacowo-Parkowym w Ostromecku.
W skład spotkań z kulturą zagraniczną, poza koncertami, spektaklami, seansami, prelekcjami, wystawami z udziałem zagranicznych wykonawców, wchodzą m.in. „Dzień Włoski”, „Dzień Francuski”, „Dzień Hiszpański”, „Dzień Austriacki”, „Dzień Węgierski”, „Dzień Niemiecki”.
Festiwal rzutuje na podniesienie atrakcyjności oferty kulturalnej w okresie wakacyjnym w Bydgoszczy.

</doc>
<doc id="2476634" url="https://pl.wikipedia.org/wiki?curid=2476634" title="A.S. Melfi">
A.S. Melfi



</doc>
<doc id="2476635" url="https://pl.wikipedia.org/wiki?curid=2476635" title="Savona 1907 F.B.C.">
Savona 1907 F.B.C.



</doc>
<doc id="2476636" url="https://pl.wikipedia.org/wiki?curid=2476636" title="S.S. Sambenedettese Calcio">
S.S. Sambenedettese Calcio



</doc>
<doc id="2476639" url="https://pl.wikipedia.org/wiki?curid=2476639" title="A.C. Monza">
A.C. Monza



</doc>
<doc id="2476641" url="https://pl.wikipedia.org/wiki?curid=2476641" title="A.S. Viterbese Calcio">
A.S. Viterbese Calcio



</doc>
<doc id="2476642" url="https://pl.wikipedia.org/wiki?curid=2476642" title="U.S. Vibonese Calcio">
U.S. Vibonese Calcio



</doc>
<doc id="2476643" url="https://pl.wikipedia.org/wiki?curid=2476643" title="F.B.C. Unione Venezia">
F.B.C. Unione Venezia



</doc>
<doc id="2476644" url="https://pl.wikipedia.org/wiki?curid=2476644" title="A.G. Nocerina 1910">
A.G. Nocerina 1910



</doc>
<doc id="2476645" url="https://pl.wikipedia.org/wiki?curid=2476645" title="Bydgoskie Lato Artystyczne">
Bydgoskie Lato Artystyczne



</doc>
<doc id="2476646" url="https://pl.wikipedia.org/wiki?curid=2476646" title="U.S. Pro Vercelli Calcio">
U.S. Pro Vercelli Calcio



</doc>
<doc id="2476648" url="https://pl.wikipedia.org/wiki?curid=2476648" title="Wanderers">
Wanderers



</doc>
<doc id="2476650" url="https://pl.wikipedia.org/wiki?curid=2476650" title="Bahijja Muhtasin">
Bahijja Muhtasin

Bahijja Muhtasin, "Bahia Mouhtassine" (arab. بهية محتسن; ur. 23 sierpnia 1979 w Al-Muhammadijji) – marokańska tenisistka.
Starty w zawodowych turniejach rozpoczęła w maju 1995 roku, jako reprezentantka swojego kraju w rozgrywkach Pucharu Federacji. W następnym roku kilka razy brała udział w turniejach rangi ITF, ale w grze pojedynczej dochodziła co najwyżej do drugiej rundy, natomiast w grze podwójnej wygrała turniej w Rabacie. Pierwszy turniej singlowy wygrała rok później, też w Rabacie. W sumie, w czasie swojej kariery wygrała jedenaście turniejów singlowych i dziewięć deblowych rangi ITF.
W kwietniu 1999 roku wygrała kwalifikacje do turnieju WTA w Kairze i po raz pierwszy zagrała w turnieju głównym. Udział zakończyła na pierwszej rundzie, przegrywając z Anną Smasznową. W tym samym roku grała jeszcze kwalifikacje do turniejów WTA, łącznie z kwalifikacjami do wielkoszlemowego US Open, ale nie udało jej się awansować do fazy głównej. Podobnie skończyły się jej próby w następnym roku, jak i w 2001. Przełom nastąpił w 2002 roku, kiedy to tenisistka wygrała kwalifikacje do Australian Open, pokonując między innymi, Klarę Koukalovą i Akiko Morigami. W pierwszej rundzie turnieju głównego trafiła na Hiszpankę Anabel Medinę Garrigues i po trzysetowym pojedynku przegrała 2:6, 6:4, 1:6. W 2003 roku ponownie zwycięsko przeszła przez kwalifikacje, tym razem do Roland Garros, pozostawiając w pokonanym polu takie zawodniczki jak: Adriana Serra Zanetti, Roberta Vinci i Zheng Jie. W turnieju głównym gładko przegrała z Czeszką Zuzaną Ondráškovą. Były to jej największe osiągnięcia w rozgrywkach Wielkiego Szlema i chociaż nie były to jakieś spektakularne sukcesy, to tenisistka i tak pozostaje pierwszą i jedyną jak dotąd zawodniczką marokańską, której udało się wystąpić w turnieju głównym takich rozgrywek.
Tenisistka jest także zdobywczynią, jako reprezentantka kraju, sześciu złotych medali na Igrzyskach Krajów Arabskich w 1997 i 2004 roku oraz złotego medalu na Igrzyskach śródziemnomorskich w 2001 roku.
Karierę swoją zakończyła w 2007 roku po tym, jak przegrała w pierwszej rundzie z Vanią King na turnieju Grand Prix de SAR La Princesse Lalla Meryem w marokańskim Fezie.

</doc>
<doc id="2476652" url="https://pl.wikipedia.org/wiki?curid=2476652" title="Trolejbusy w Hawrze">
Trolejbusy w Hawrze

Trolejbusy w Hawrze − zlikwidowany system komunikacji trolejbusowej we francuskim mieście Hawr, działający w latach 1947−1970.
Historia.
Spółka obsługująca komunikację tramwajową w mieście "Compagnie Générale Française de Tramways" po zakończeniu II wojny światowej postanowiła zlikwidować tramwaje, które miały zostać zastąpione przez autobusy i trolejbusy. Pierwszą linię trolejbusową o nr 8 uruchomiono 1 sierpnia 1947. Do obsługi linii posiadano 7 trolejbusów Vétra CS60R. Kolejną linię o nr 6 uruchomiono 5 czerwca 1951 na trasie Gare − Bléville. 14 sierpnia 1957 uruchomiono linię nr 5 na trasie Gare − La Hêtraie. W 1960 dostarczono 4 trolejbusy Chausson-Vétra APV. Sieć trolejbusową zlikwidowano 29 grudnia 1970. Została ona zastąpiona siecią autobusową. 

</doc>
<doc id="2476654" url="https://pl.wikipedia.org/wiki?curid=2476654" title="Edwin M. Yamauchi">
Edwin M. Yamauchi

Edwin Masao Yamauchi (ur. 1 lutego 1937 w Hilo, Hawaje) – amerykański biblista i apologeta chrześcijański pochodzenia japońskiego. Emerytowany profesor historii na Miami University, gdzie wykładał od 1969 do 2005 roku.
W 1960 roku uzyskał bakalaureat z języka hebrajskiego i hellenistyki na Shelton College. Następnie kształcił się w zakresie studiów śródziemnomorskich pod kierunkiem Cyrusa Gordona na Brandeis University, gdzie uzyskał magisterium (1962) i doktorat (1964). Choć wychowany został jako buddysta, w trakcie studiów został ewangelikalnym protestantem.
W 1964 roku objął funkcję wykładowcy na Rutgers University. W 1969 roku przeniósł się na Miami University, gdzie wykładał aż do przejścia na emeryturę w 2005 roku. Specjalizował się w tematyce historii świata starożytnego, egiptologii i dziejów gnostycyzmu, brał udział w wykopaliskach archeologicznych w Izraelu. Opublikował 17 książek, w tym "The Stones and the Scriptures" (1972), "The Archaeology of New Testament Cities in Western Asia Minor" (1980), "Persia and the Bible" (1990). Był autorem ponad 400 artykułów, opublikowanych m.in. na łamach "Journal of the American Academy of Religion", "Journal of Biblical Literature", "Journal of the American Oriental Society" i "Journal of Near Eastern Studies". Interesował się także językoznawstwem, uczył się m.in. arabskiego, aramejskiego, egipskiego, łaciny, rosyjskiego, syryjskiego, ugaryckiego i włoskiego. 
Głęboko zaangażowany w działalność religijną, był współzałożycielem i starszym działającego na Miami University Oxford Bible Fellowship. Jako apologeta dowodził historycznej wiarygodności Pisma Świętego, posiłkując się danymi archeologicznymi potwierdzającymi opisane w Biblii wydarzenia.

</doc>
<doc id="2476656" url="https://pl.wikipedia.org/wiki?curid=2476656" title="Leeds City FC">
Leeds City FC



</doc>
<doc id="2476661" url="https://pl.wikipedia.org/wiki?curid=2476661" title="Drums Fusion">
Drums Fusion

Drums Fusion (Bydgoskie Drums Fuzje) – cykliczny festiwal muzyczny w Bydgoszczy, gdzie gwiazdami są wybitni perkusiści.
Historia.
Pierwsze Bydgoskie Drums Fuzje zorganizowano w 2007 r. Pomysłodawcą imprezy był Miejski Ośrodek Kultury w Bydgoszczy. Inspiracją do rozwoju tego przedsięwzięcia były międzynarodowe sukcesy bydgoskich perkusistów współpracujących z muzykami sceny jazzowej.
Protoplastą „Drums Fuzji” były Bydgoskie Warsztaty Perkusyjne, zorganizowane po raz pierwszy w sierpniu 1987 r. przez Międzynarodowe Centrum Informacji i Dokumentacji Technik Animacji Muzycznej. Jedną z głównych postaci i autorytetów tej imprezy był m.in. doc. Jerzy Zgodziński – perkusista o bydgoskim rodowodzie, uczeń Bernarda Lewańskiego. Od samego początku imprezę wspierały władze miasta, dyrektor Filharmonii Pomorskiej – Andrzej Szwalbe, Zespół Szkół Muzycznych i Bydgoskie Towarzystwo Muzyczne.
Warsztaty wpisały się na trwałe w krajobraz kulturalny Bydgoszczy, co zaowocowało powołaniem "Towarzystwa Sztuki Perkusyjnej" (1989). Coraz częściej nad Brdę zjeżdżały sławne nazwiska perkusistów ze świata. W 1989 r. były nimi gwiazdy amerykańskiej perkusji: John Beck i Steven Schick, w roku 1990 – Richard Pusz z Australii. W 1991 r. występowali m.in.: Allan Otte (USA) i Jean Michael Collet (Strasburg). Wykładowcy oprócz koncertów prowadzili społecznie zajęcia. W 1994 r. – 37 uczestników VIII Warsztatów Perkusyjnych edukowali m.in.: profesor konserwatorium w Pradze – Vladimir Vlasak, amerykańska perkusistka Ann Barber oraz kotlista, profesor Cloyd Duff.
Warsztaty odbywały się przez kolejne lata i z czasem te bydgoskie doświadczenia doprowadziły do zorganizowania w Warszawie I Międzynarodowego Festiwalu Sztuki Perkusyjnej – „Perkusja 2000”. Gwiazdą pierwszej edycji tego festiwalu był bydgoski wirtuoz-wibrafonista, współtwórca bydgoskich „Warsztatów” – Karol Szymanowski.
Charakterystyka.
Bydgoskie Drums Fuzje to cykl listopadowych koncertów, na których prezentują się wybitni polscy perkusiści wraz z zaproszonymi do ich formacji wybitnymi muzykami z Polski i zagranicy. Koncerty odbywały się początkowo w Kawiarni Artystycznej „Węgliszek” oraz w Pałacu Nowym w Ostromecku. Od roku 2015 odbywają się na scenie głównej umieszczonej na Wyspie Młyńskiej w Bydgoszczy. Na koncerty finałowe zapraszani są światowe gwiazdy sceny nie tylko jazzowej, m.in. Jan Ptaszyn Wróblewski, Andrzej Jagodziński, Włodzimierz Nahorny, Krzysztof Herdzin, Dave Lombardo, Manu Katché i inni.

</doc>
<doc id="2476662" url="https://pl.wikipedia.org/wiki?curid=2476662" title="Tramwaje w Le Puy-en-Velay">
Tramwaje w Le Puy-en-Velay

Tramwaje w Le Puy-en-Velay − zlikwidowany system komunikacji tramwajowej we francuskim mieście Le Puy-en-Velay, działający w latach 1896−1914.
Historia.
Sieć tramwajową o rozstawie szyn 1000 mm i długości 7 km otwarto 12 listopada 1896. Linia o długości 6,5 km połączyła Espaly-Saint-Marcel z Brives-Charensac. Dodatkowo w Le Puy-en-Velay znajdowało się 400 m odgałęzienie od place Cadelade do dworca kolejowego. Do obsługi sieci dysponowano dwuosiowymi tramwajami z otwartymi pomostami. W czasie mobilizacji ludności do wojska wstrzymano ruch w sierpniu 1914, którego nigdy nie wznowiono. 

</doc>
<doc id="2476665" url="https://pl.wikipedia.org/wiki?curid=2476665" title="Esmań (dopływ Klewieni)">
Esmań (dopływ Klewieni)

Esmań () – rzeka na Ukrainie, prawy dopływ Klewieni w dorzeczu Dniepru. Ma długość 50 km, powierzchnia zlewni obejmuje 634 km². Średni spadek rzeki wynosi 1,0 m/km. Dolina koryta dochodzi do 4 km. Koryto rzeki ma szerokość do 15 m.
Źródło znajduje się w pobliżu wsi Czerwone. Rzeka płynie przez terytorium rejonu głuchowskiego i putywelskiego w obwodzie sumskim. Przepływa przez Głuchów.

</doc>
<doc id="2476671" url="https://pl.wikipedia.org/wiki?curid=2476671" title="Bydgoszcz Jazz Festival">
Bydgoszcz Jazz Festival

Bydgoszcz Jazz Festiwal – cykliczny festiwal muzyki jazzowej w Bydgoszczy, organizowany przez Stowarzyszenie Jazzowe Eljazz. 
Charakterystyka.
W 1991 r. odbyła się ostatnia w Bydgoszczy edycja Pomorskiej Jesieni Jazzowej (od 1975 r.) organizowanej przez Oddział Północny Polskiego Stowarzyszenia Jazzowego. W 1997 r. Agencja Impresaryjno-Reklamowa „Music Shop” Ryszarda Moczadły reaktywowała imprezę pod nazwą Bydgoski Festiwal Jazzowy. Na uroczystej inauguracji – 15 listopada, na estradzie Filharmonii Pomorskiej pojawili się m.in. Bogdan Ciesielski, Andrzej Przybielski, Jacek Pelc, Krzysztof Herdzin, Grzegorz Nadolny, Zbigniew Namysłowski, Jan Ptaszyn Wróblewski, Piotr Baron, Antoni Dębski, Włodzimierz Nahorny, Piotr Biskupski, Mariusz Bogdanowicz. Gwiazdą Festiwalu w 1998 r. była amerykańska wokalistka i pianistka Karen Edwards. W kolejnych latach kłopoty finansowe i coraz trudniejsza walka o sponsorów osłabiły repertuarowy impet i ograniczyły listę wykonawców. Od 2007 r. głównym organizatorem Festiwalu jest Stowarzyszenie Jazzowe Eljazz. 
Zapraszani artyści reprezentują różne nurty muzyki jazzowej. W poszczególnych edycjach festiwalu występowali m.in.: Urszula Dudziak, Tomasz Stańko, Włodzimierz Nahorny, Krzysztof Ścierański, Grzegorz Nagórski, Piotr Schmidt oraz przedstawiciele jazzu amerykańskiego tacy jak Billy Harper, Al Foster, Vincent Herring, Pat Martino z Pat Bianchi, Ernie Watts, Bill Evans(saksofonista). 
Koncerty festiwalowe odbywają się na terenie Bydgoszczy, w klubach muzycznych, a także w salach koncertowych, m.in. Filharmonii Pomorskiej.

</doc>
<doc id="2476674" url="https://pl.wikipedia.org/wiki?curid=2476674" title="Tamás Aczél">
Tamás Aczél

Tamás Aczél (ur. 16 grudnia 1921 w Budapeszcie, zm. 18 kwietnia 1994 w Bostonie) – węgierski pisarz, laureat nagrody Kossutha i Stalina, dziennikarz.
Życiorys.
W 1939 r. ukończył studia w Budapeszcie. Potem wyjechał do Włoch. Od 1948 r. był szefem komunistycznego Wydawnictwa Iskra. W latach 1950–1953 pełnił funkcję redaktora naczelnego "Gwiazdy", czyli oficjalnego periodyku dotyczącego polityki kulturalnej reżimu komunistycznego na Węgrzech. w latach 1953–1956 był sekretarzem Związku Pisarzy Węgierskich. W 1956 r., po upadku powstania antysowieckiego wyjechał z Węgier. Najpierw przebywał w Wielkiej Brytanii, zaś od 1966 r. w USA.

</doc>
<doc id="2476676" url="https://pl.wikipedia.org/wiki?curid=2476676" title="Tramwaje w Les Sables-d’Olonne">
Tramwaje w Les Sables-d’Olonne

Tramwaje w Les Sables-d’Olonne − zlikwidowany system komunikacji tramwajowej we francuskim mieście Les Sables-d’Olonne, działający w latach 1898−1925.
Historia.
Tramwaje w Les Sables-d’Olonne uruchomiono 12 sierpnia 1898. Linia tramwajowa o rozstawie szyn 1000 mm połączyła Casino des Pins z dworcem. Tramwaje na trasie kursowały tylko w porze letniej. Do obsługi linii dysponowano 9 wagonami silnikowymi oraz 4 wagonami doczepnymi. Do I wojny światowej przewożono dużo liczbę pasażerów, po wojnie liczba ta zaczęła się zmniejszać. Linię tramwajową zlikwidowano 15 września 1925.

</doc>
<doc id="2476678" url="https://pl.wikipedia.org/wiki?curid=2476678" title="Małgorzata Flesch">
Małgorzata Flesch

Maria Róża Flesch, właśc. Małgorzata Flesch, niem. Margaretha Flesch (ur. 24 lutego 1826 w Schönstatt nad Renem, zm. 25 marca 1908 w Waldbreitbach) – niemiecka zakonnica, założycielka franciszkanek misjonarek Matki Bożej Anielskiej, błogosławiona Kościoła rzymskokatolickiego.
Była najstarszą z siedmiorga dzieci swoich rodziców. W 1832 roku zmarła jej matka, wówczas jej ojciec ożenił się ponownie. W 1842 roku zmarł jej ojciec. 13 marca 1863 roku razem z dwoma innymi kobietami złożyła śluby zakonne w kaplicy Świętego Krzyża i otrzymała imię zakonne Róża odtąd była znana jako Matka Maria Róża. Założyła zgromadzenie Sióstr Franciszkanek Matki Boskiej Anielskiej, zatwierdzone przez biskupa Trewiru 13 marca 1863 roku.
Matka Maria Róża zmarła 25 marca 1908 roku, mając 82 lata, w opinii świętości.
Została beatyfikowana przez papieża Benedykta XVI w dniu 4 maja 2008 roku.

</doc>
<doc id="2476684" url="https://pl.wikipedia.org/wiki?curid=2476684" title="Grecja na Letnich Igrzyskach Olimpijskich 1996">
Grecja na Letnich Igrzyskach Olimpijskich 1996

Grecję na Letnich Igrzyskach Olimpijskich 1996 reprezentowało 121 zawodników, 87 mężczyzn i 34 kobiety.

</doc>
<doc id="2476685" url="https://pl.wikipedia.org/wiki?curid=2476685" title="Cung Le">
Cung Le

Cung Le (ur. 25 maja 1972 w Sajgonie) − amerykański zawodnik mieszanych sztuk walki (MMA) oraz sandy pochodzenia wietnamskiego. Były mistrz organizacji Strikeforce wagi średniej. Jest również aktorem grającym w filmach akcji.
Kariera sportowa.
W wieku 10 lat zaczął trenować taekwondo (czarny pas). Później uprawiał karate, zapasy, brazylijskie jiu-jitsu oraz sandę, w której ma wiele sukcesów, m.in. zawodowe mistrzostwo świata w kategorii półciężkiej. Od 2006 roku jest zawodnikiem MMA.
MMA.
Zawodowo Le walczy od 2006 roku, od samego początku wiążąc się z organizacją Strikeforce. Po wygraniu 5 walk przed czasem stanął do walki o pas mistrzowski Strikeforce wagi średniej przeciwko Frankowi Shamrockowi. Shamrock wskutek jednego z kopnięć Le doznał złamania ręki, przez co nie mógł przystąpić do 4. rundy i stracił tytuł na rzecz Wietnamczyka. Le zrezygnował później z mistrzostwa, skupiając się na karierze aktorskiej. Powrócił do sportowej rywalizacji na gali "Strikeforce: Evolution", gdy został znokautowany przez Scotta Smitha, doznając pierwszej porażki w karierze MMA. Kilka miesięcy później doszło do rewanżu, tym razem to Le okazał się lepszy, nokautując Amerykanina kopnięciem obrotowym.
Po kolejnej dłuższej przerwie związał się z UFC. W swoim debiucie na gali "UFC 139: Shogun vs. Henderson" zmierzył się z Brazylijczykiem Wanderleiem Silvą. Wietnamczyk kontrolowałm początek pojedynku, zadając widowiskowe kopnięcia obrotowe i boczne, jednak kilkanaście sekund przed końcem 2. rundy został znokautowany, doznając drugiej porażki na zasadach MMA. Pojedynek ten został uznany przez włodarzy UFC za "walkę wieczoru". Swój ostatni zawodowy pojedynek w MMA stoczył 7 lipca 2012 roku na gali UFC 148 wygrywając na punkty z wracającym do UFC Kanadyjczykiem Patrickiem Côté.
10 listopada (UFC on Fuel TV 6) na pierwszej organizowanej gali w Chinach, a dokładniej w Makau nieoczekiwanie znokautował byłego mistrza UFC wagi średniej Richa Franklina prawym sierpowym już na początku 1. rundy.

</doc>
<doc id="2476686" url="https://pl.wikipedia.org/wiki?curid=2476686" title="Provider Independent">
Provider Independent

Przestrzeń adresowa typu Provider Independent (PI) – blok adresów IP przyznany przez RIRa ("regional Internet registry") bezpośrednio użytkownikowi końcowemu. 

</doc>
<doc id="2476687" url="https://pl.wikipedia.org/wiki?curid=2476687" title="Grecja na Letnich Igrzyskach Olimpijskich 1992">
Grecja na Letnich Igrzyskach Olimpijskich 1992

Grecję na Letnich Igrzyskach Olimpijskich 1992 reprezentowało 70 zawodników, 56 mężczyzn i 14 kobiet.

</doc>
<doc id="2476690" url="https://pl.wikipedia.org/wiki?curid=2476690" title="Tramwaje w Longwy">
Tramwaje w Longwy

Tramwaje w Longwy − zlikwidowany system komunikacji tramwajowej we francuskim mieście Longwy, działający w latach 1901−1936.
Historia.
Tramwaje w Longwy uruchomiono 28 października 1901. Dwie linie tramwajowe o rozstawie toru 1000 mm połączyły Longwy-Haut, Longwy-Bas i Mont-Saint-Martin. Do obsługi sieci posiadano 5 wagonów silnikowych z otwartymi pomostami. Tramwaje zlikwidowano w 1936.

</doc>
<doc id="2476691" url="https://pl.wikipedia.org/wiki?curid=2476691" title="DRINK ID">
DRINK ID

DRINK ID (dawniej Sulimar) – polskie przedsiębiorstwo z siedzibą w Piotrkowie Trybunalskim. Przedsiębiorstwo zostało założone w 1927 roku. Dziś jest to regionalny browar (Browar Piotrków) oraz jeden z największych polskich producentów innych napojów. Firma zajmuje się produkcją i rozlewem piwa, cydru, napojów alkoholowych i napojów bezalkoholowych pod własną marką oraz na zlecenie.
Historia.
Początki przedsiębiorstwa sięgają 30 marca 1927 roku. Wtedy to założona została fabryka wód gazowych i lemoniad, która początkowo mieściła się w lokalu pod adresem plac Targowy 5 w Piotrkowie (wówczas jeszcze nieposiadającym oficjalnego przydomka „Trybunalski”). Zakład prowadził Henryk Urbański wraz z bratem Mieczysławem Urbańskim. Od początku przedmiotem działalności była produkcja i rozlew wód gazowanych i lemoniad, a po kilku latach również produkcja i rozlew octu. Siedzibę firmy zmieniano kilka razy. Kolejnymi lokalizacjami były: aleja 3 Maja 15, ul. Hutnicza 6, a dziś – ul. Browarna 5. W 1938 roku dokonano pierwszego rozlewu piwa. W latach 1986–1994 rozlewane było piwo z największych ówczesnych browarów. W 1987 roku przedsiębiorstwo stało się największą rozlewnią w regionie. W 1988 roku powstała pierwsza własna marka piwa – Kiper. Własna marka przyczyniła się do dynamicznej sprzedaży piwa przez kolejne lata i wymusiła rozbudowę mocy produkcyjnych. W latach 1999–2000 trwała budowa browaru. Pierwsza warka piwa została w nim uwarzona 15 czerwca 2000 roku przez piwowara Ryszarda Radzieńczaka. W 2021 roku nazwa przedsiębiorstwa została zmieniona z Sulimar na DRINK ID

</doc>
<doc id="2476693" url="https://pl.wikipedia.org/wiki?curid=2476693" title="Narodowy Bank Chorwacji">
Narodowy Bank Chorwacji

Narodowy Bank Chorwacji (, HNB) – chorwacki bank centralny z siedzibą w Zagrzebiu.
Podstawowym celem działalności Narodowego Banku Chorwacji jest utrzymanie stabilnego poziomu cen. HNB przysługuje wyłączne prawo emitowania znaków pieniężnych Chorwacji. Do zadań banku należy także: organizowanie rozliczeń pieniężnych, prowadzenie gospodarki rezerwami dewizowymi, prowadzenie działalności dewizowej, prowadzenie bankowej obsługi budżetu państwa, regulowanie płynności banków oraz ich refinansowanie, kształtowanie warunków niezbędnych dla rozwoju systemu bankowego, sprawowanie funkcji nadzoru bankowego, regulowanie działalności na rynku bankowym.
Historia.
Narodowy Bank Chorwacji powstał w 1990 roku. Zakres jego działań został następnie określony przez regulację o Narodowym Banku Chorwacji z 1991, która w 1992 została zastąpiona Ustawą o Narodowym Banku Chorwacji, modyfikowaną kolejno w latach 2011, 2006 i 2008.
Organizacja.
Ustawowymi organami Banku są: Rada Narodowego Banku Chorwacji i Prezes Narodowego Banku Chorwacji.
Rada Narodowego Banku Chorwacji.
Członkami Rady Narodowego Banku Chorwacji są Prezes, Zastępca Prezesa i Wiceprezesi Banku, a także 8 osób spoza banku. Rada wyznacza politykę banku centralnego (politykę pieniężną i politykę kursu walutowego) i odpowiada za jej realizację. Zatwierdza plan finansowy banku centralnego oraz sprawozdanie z działalności Banku.
Skład Rady Narodowego Banku Chorwacji.
Lista podana za informacjami na stronie internetowej HNB w dniu 22 listopada 2011:
Prezes Narodowego Banku Chorwacji.
Prezes Narodowego Banku Chorwacji jest powoływany na 6-letnią kadencję przez Parlament Chorwacji. Prezes HNB odpowiada za wdrażanie w życie decyzji Rady Banku. Prezesem Banku jest Željko Rohatinski, który w 2006 został wybrany na drugą kadencję.
Lista Prezesów Narodowego Banku Chorwacji.
Lista podana za informacjami na stronie internetowej Narodowego Banku Chorwacji:
Działalność.
Funkcje podstawowe.
Bank emisyjny. Narodowy Bank Chorwacji ma wyłączne prawo emitowania znaków pieniężnych będących prawnym środkiem płatniczym w Chorwacji. HNB określa wielkość ich emisji oraz moment wprowadzenia do obiegu, za którego płynność odpowiada. Ponadto organizuje obieg pieniężny i reguluje ilość pieniądza w obiegu.
Bank banków. Narodowy Bank Chorwacji pełni w stosunku do banków funkcje regulacyjne, które mają na celu zapewnienie stabilności sektora bankowego. Organizuje system rozliczeń pieniężnych, prowadzi bieżące rozrachunki międzybankowe i aktywnie uczestniczy w międzybankowym rynku pieniężnym. HNB jest odpowiedzialny za stabilność i bezpieczeństwo całego systemu bankowego. Pełniąc funkcję banku banków, sprawuje kontrolę nad działalnością banków, a w szczególności nad przestrzeganiem przepisów prawa bankowego.
Centralny bank państwa. Narodowy Bank Chorwacji prowadzi obsługę bankową budżetu państwa, prowadzi rachunki bankowe rządu oraz realizuje ich zlecenia płatnicze. Do zadań banku należy także prowadzenie gospodarki rezerwami dewizowymi oraz prowadzenie działalności dewizowej.

</doc>
<doc id="2476696" url="https://pl.wikipedia.org/wiki?curid=2476696" title="Cerkiew Świętych Kosmy i Damiana w Czyżach">
Cerkiew Świętych Kosmy i Damiana w Czyżach

Cerkiew pod wezwaniem Świętych Kosmy i Damiana – prawosławna cerkiew cmentarna w Czyżach. Należy do parafii Zaśnięcia Przenajświętszej Bogurodzicy w Czyżach, w dekanacie Hajnówka diecezji warszawsko-bielskiej Polskiego Autokefalicznego Kościoła Prawosławnego.
Położenie.
Cerkiew znajduje się na cmentarzu założonym w XIX w., o powierzchni 2 ha.
Historia.
Data budowy cerkwi nie jest znana. Została ona przeniesiona w obecne miejsce w 1812 z Łoknicy. Konsekrowana pod obecnym wezwaniem w 1889 (wcześniej, w 1825 poświęcono ołtarz Świętych Kosmy i Damiana).
Świątynia była gruntownie remontowana w 1889, 1937 i 1960. W 2011 zakończono remont zewnętrzny cerkwi. Następstwem remontu z 2011 r. było zamontowanie na wieńczących cerkiew sygnaturkach taniej blachy imitującej złoto, co spotkało się z ogromną falą krytyki ze strony miłośników i znawców podlaskiej architektury drewnianej, którzy uznali to za przejaw kiczu, nieposzanowania tradycji oraz braku poczucia estetyki.
Cerkiew została wpisana do rejestru zabytków 1 kwietnia 1977 pod nr A-100.
Architektura.
Budowla drewniana, na planie prostokąta, o konstrukcji zrębowej, szalowana, orientowana, salowa, zamknięta trójbocznie. Od frontu niewielka kruchta. Wieża-dzwonnica na planie kwadratu, nadbudowana nad zachodnią częścią nawy. Dachy cerkwi blaszane. Nad kruchtą dwuspadowy daszek. Wieża zwieńczona czterospadowym dachem namiotowym, z niewielką cebulastą kopułką. Nad nawą dach jednokalenicowy.

</doc>
<doc id="2476698" url="https://pl.wikipedia.org/wiki?curid=2476698" title="Dolnośląskie Koleje Dojazdowe">
Dolnośląskie Koleje Dojazdowe



</doc>
<doc id="2476701" url="https://pl.wikipedia.org/wiki?curid=2476701" title="Maria Józefina od Jezusa Ukrzyżowanego">
Maria Józefina od Jezusa Ukrzyżowanego

Maria Józefina od Jezusa Ukrzyżowanego (ur. 18 lutego 1894 w Neapolu, zm. 14 marca 1948 tamże) – włoska Błogosławiona Kościoła katolickiego.
Życiorys.
Pochodziła ze szlacheckiej rodziny. W wieku 24 lat, w 1918 roku, udała się do powstającego klasztoru karmelitanek bosych. Zachorowała na gruźlicę i zapalenie kręgosłupa i na skutek choroby została sparaliżowana. Została jednak uzdrowiona za wstawiennictwem Franciszka Ksawerego. W dniu 6 sierpnia 1933 roku złożyła śluby zakonne. Zmarła w wieku 54 lat w opinii świętości.
Za jej wstawiennictwem zostało uzdrowione dwumiesięczne dziecko ze stanu nieprzytomności. Beatyfikował ją papież Benedykt XVI w dniu 1 czerwca 2008 roku.

</doc>
<doc id="2476703" url="https://pl.wikipedia.org/wiki?curid=2476703" title="Monaster Šišatovac">
Monaster Šišatovac

Monaster Šišatovac (serb. cyrylica Манастир Шишатовац) – prawosławny klasztor w kompleksie monasterów Fruškiej gory, powstały w XVI w.
Według tradycji twórcami monasteru byli prawosławni zakonnicy z Žičy, którzy razem ze swoim ihumenem Teofanem (lub Teofilem) uciekli ze swojego klasztoru na ziemię sremską, chroniąc się przed Turkami. Osiedlili się na miejscu dzisiejszego monasteru przy znajdującej się tam starej cerkiewce św. Mikołaja. W pierwszych latach istnienia klasztor nosił nazwę Remetica, zaś jego patronem był św. Mikołaj z Miry. Około 1520, lub pomiędzy 1545 a 1550 wzniesiono nowe budynki klasztorne, zmieniając również jego wezwanie na Narodzenie Matki Bożej. Od połowy XVI w. klasztor jest już wzmiankowany w źródłach pod swoją współczesną nazwą. Od 1543 w monasterze przechowywane były relikwie św. Stefana Štiljanovicia.
W 1634 na miejscu wcześniejszej cerkwi monasterskiej została zbudowana nowa świątynia, której budowniczymi byli mistrzowie Jovan i Gašpar. Była to cerkiew dwukopułowa. W 1742 dobudowano do niej czterokondygnacyjną dzwonnicę. W latach 1758–1778, z inicjatywy przełożonego klasztoru, archimandryty Wincentego (Popovicia), na miejscu cerkwi z XVII w. powstała nowa, utrzymana w stylu barokowym i znacznie przewyższająca rozmiarami inne świątynie monasterskie na Fruškiej gorze. Jej patronami zostali święci Piotr i Paweł. W 1793 cerkiew została ozdobiona zespołem fresków wykonanych przez ikonografa Grigorije Davidovicia-Obšicia, który jest również autorem znajdującego się w niej ikonostasu. Na przełomie XVIII i XIX w. wzniesiono również kompleks budynków mieszkalnych i gospodarczych. Razem z cerkwią tworzyły one zamknięty czworobok.
Monaster został całkowicie zniszczony w czasie II wojny światowej. Po jej zakończeniu odrestaurowano jego główną cerkiew oraz jeden budynek mieszkalny. W początkach XXI w. podjęto odbudowę kolejnego.
W bibliotece monasteru Šišatovac znajduje się znaczna liczba zabytkowych ksiąg liturgicznych, w tym spisany w 1324 tzw. Šišatovacki Apostoł oraz księgi z XVI i XVII stulecia. W zakrystii cerkwi klasztornej przetrwały krzyże z XVI, XVII i XVIII w.

</doc>
<doc id="2476709" url="https://pl.wikipedia.org/wiki?curid=2476709" title="Prva liga SR Јugoslavije u fudbalu (1999/2000)">
Prva liga SR Јugoslavije u fudbalu (1999/2000)

Prva liga SR Јugoslavije u fudbalu (1999/2000) była 8. edycją najwyższej piłkarskiej klasy rozgrywkowej w Jugosławii. W rozgrywkach brało udział 21 zespołów, grając systemem kołowym. Tytułu nie obroniła drużyna Partizan Belgrad. Nowym mistrzem Jugosławii został zespół Crvena zvezda Belgrad. Tytuł króla strzelców zdobył Mateja Kežman, który w barwach klubu Partizan Belgrad strzelił 27 goli.
Zespół KF Priština wycofał się z ligi przed startem rozgrywek.

</doc>
<doc id="2476714" url="https://pl.wikipedia.org/wiki?curid=2476714" title="Władysław Rossowski">
Władysław Rossowski

Władysław Rossowski (ur. 1857 w Monasterzyskach k. Buczacza, zm. 1923 we Lwowie lub Krakowie) – polski malarz; brat Stanisława Rossowskiego.
Życiorys.
Uczęszczał do Wyższej Szkoły Realnej w Krakowie (1872/1873), następnie we Lwowie (1873/1874), gdzie zdał maturę. Kształcił się w Szkole Sztuk Pięknych w Krakowie pod okiem Jana Matejki. Po otrzymaniu stypendium cesarskiego 1881 kontynuował studia na Akademii Sztuk Pięknych w Monachium po czym wyjechał do Drezna i Paryża. W latach 1885–1892 pełnił funkcję profesora rysunku i malarstwa na Wyższych Kursach dla Kobiet im. Adriana Baranieckiego w Krakowie.
Twórczość.
Autor kompozycji historycznych nawiązujących tematycznie do dziejów Polski i Litwy, jak "Wjazd królowej Jadwigi do Krakowa" (1884) i "Chrzest Litwy", a także do współczesności np. powstania styczniowego. Malował również portrety, m.in. Józefa Ignacego Kraszewskiego, pejzaże i sceny rodzajowe. Jego obrazy znajdują się m.in. w kościele franciszkanów w Krakowie i w Muzeum Narodowym w Krakowie.
Na zamówienie krakowskich franciszkanów stworzył cykl obrazów poświęconych historii tego zakonu: "Przyjęcie franciszkanów w Polsce", "Śluby zakonne bł. Kingi i Jolanty", "Nadanie reguły franciszkanom", "Nawracanie pogan przez dominikanów i franciszkanów".
Malował ikonostas cerkwi Podwyższenia Krzyża Świętego w Krakowie według kartonów Jana Matejki.
Swoje obrazy wystawiał głównie w Towarzystwie Przyjaciół Sztuk Pięknych w Krakowie i Salonie Aleksandra Krywulta oraz Towarzystwie Zachęty Sztuk Pięknych w Warszawie.

</doc>
<doc id="2476716" url="https://pl.wikipedia.org/wiki?curid=2476716" title="RNRF">
RNRF



</doc>
<doc id="2476718" url="https://pl.wikipedia.org/wiki?curid=2476718" title="Tramwaje w Lorient">
Tramwaje w Lorient

Tramwaje w Lorient − zlikwidowany system komunikacji tramwajowej we francuskim mieście Lorient, działający w latach 1901−1944.
Historia.
Tramwaje w Lorient uruchomiono 1 stycznia 1901. Tramwaje kursowały po torach o rozstawie szyn 1000 mm. Wkrótce sieć rozbudowano do długości 32 km wówczas do obsługi sieci dysponowano 27 wagonami silnikowymi z otwartymi pomostami, które zabudowano przed I wojną światową. W 1934 i 1935 zlikwidowano linie do Hennemont i do Guidel. W kwietniu 1937 zapadła decyzja o całkowitej likwidacji sieci tramwajowej, jednak opóźniła się ona przez wybuch II wojny światowej. Wówczas to pozostała miejska sieć i linia podmiejska do Ploemeur. Sieć tramwajowa została całkowicie zniszczona w trakcie bombardowania miasta w 1944. 

</doc>
<doc id="2476720" url="https://pl.wikipedia.org/wiki?curid=2476720" title="Prva liga SR Јugoslavije u fudbalu (2000/2001)">
Prva liga SR Јugoslavije u fudbalu (2000/2001)

Prva liga SR Јugoslavije u fudbalu (2000/2001) była 9. edycją najwyższej piłkarskiej klasy rozgrywkowej w Jugosławii. W rozgrywkach brało udział 18 zespołów, grając systemem kołowym. Tytuł obroniła drużyna Crvena zvezda Belgrad. Tytuł króla strzelców zdobył Petar Divić, który w barwach klubu OFK Beograd strzelił 27 goli.

</doc>
<doc id="2476724" url="https://pl.wikipedia.org/wiki?curid=2476724" title="Shaduf">
Shaduf



</doc>
<doc id="2476726" url="https://pl.wikipedia.org/wiki?curid=2476726" title="Józefa Hendrina Stenmanns">
Józefa Hendrina Stenmanns

Józefa Hendrina Stenmanns (ur. 28 maja 1852 w Issum; zm. 20 maja 1903 w Steyl) – niemiecko-holenderska Błogosławiona Kościoła katolickiego, współzałożycielka Zgromadzenia Misyjne Służebnic Ducha Świętego.
Życiorys.
Była najstarszą z siedmiorga dzieci swoich rodziców. Mając 19 lat, wstąpiła do Trzeciego Zakonu Franciszkanów. Gdy jej matka umierała w dniu 1 grudnia 1878 roku otrzymała od córki obietnicę, że zaopiekuje się z rodzeństwem. Była współzałożycielką zgromadzenia Służebnic Ducha Świętego. Zmarła na skutek ciężkiej choroby płuc w opinii świętości.
Została beatyfikowana przez papieża Benedykta XVI w dniu 29 czerwca 2008 roku.

</doc>
<doc id="2476728" url="https://pl.wikipedia.org/wiki?curid=2476728" title="Prva liga SR Јugoslavije u fudbalu (2001/2002)">
Prva liga SR Јugoslavije u fudbalu (2001/2002)

Prva liga SR Jugoslavije u fudbalu (2001/2002) była 10. edycją najwyższej piłkarskiej klasy rozgrywkowej w Jugosławii. W rozgrywkach brało udział 18 zespołów, grając systemem kołowym. Tytułu nie obroniła drużyna Crvena zvezda Belgrad. Nowym mistrzem Jugosławii został zespół Partizan Belgrad. Tytuł króla strzelców zdobył Zoran Đurašković, który w barwach klubu Mladost Lučani strzelił 27 goli.

</doc>
<doc id="2476729" url="https://pl.wikipedia.org/wiki?curid=2476729" title="Eparchia Opieki Najświętszej Bogurodzicy w Phoenix">
Eparchia Opieki Najświętszej Bogurodzicy w Phoenix

Eparchia Opieki Najświętszej Bogurodzicy w Phoenix (ang. "Eparchy of Holy Protection of Mary of Phoenix", łac. "Eparchia Sanctae Mariae a Patrocinio in urbe Phoenicensi") – eparchia kościoła obrządku bizantyjsko-rusińskiego w USA. Powstała w 1981 jako eparchia Van Nuys. Od 2009 nosi obecną nazwę.

</doc>
<doc id="2476737" url="https://pl.wikipedia.org/wiki?curid=2476737" title="Prva liga SR Јugoslavije u fudbalu (2002/2003)">
Prva liga SR Јugoslavije u fudbalu (2002/2003)

Prva liga SR Јugoslavije u fudbalu (2002/2003) była 11. edycją najwyższej piłkarskiej klasy rozgrywkowej w Jugosławii. W rozgrywkach brało udział 18 zespołów, grając systemem kołowym. Tytuł obroniła drużyna Partizan Belgrad. Tytuł króla strzelców zdobył Zvonimir Vukić, który w barwach klubu Partizan Belgrad strzelił 22 gole.

</doc>
<doc id="2476740" url="https://pl.wikipedia.org/wiki?curid=2476740" title="Dragutin Lesar">
Dragutin Lesar

Dragutin Lesar (ur. 4 marca 1956 w Mačkovcu) – chorwacki działacz związkowy i polityk, poseł do Zgromadzenia Chorwackiego, założyciel ugrupowania Chorwaccy Laburzyści – Partia Pracy.
Życiorys.
Ukończył w 1975 szkołę handlową, po czym zaczął pracować w domu towarowym w Čakovcu. Przez rok służył w Jugosłowiańskiej Armii Ludowej. Od 1976 ponownie pracował zawodowo w handlu i przemyśle, kształcił się także w zawodzie organizatora sprzedaży. Od 1978 był działaczem związkowym, w 1980 został sekretarzem miejskiej rady związkowej w Čakovcu. Wkrótce przeniósł się do miejscowości Mursko Središće, został zatrudniony jako dyrektor handlowy w fabryce grzejników aluminiowych. W połowie lat 80. ponownie zaangażował się w działalność związkową. W 1990 założył związek zawodowy pracowników sektora prywatnego. W 1991 stanął na czele unii niezależnych związków zawodowych Chorwacji ("Savez samostalnih sindikata Hrvatska"), funkcję tę pełnił do 1996.
W tym samym roku przystąpił do Chorwackiej Partii Ludowej (HNS), został wiceprezesem tego ugrupowania. W 1997 bez powodzenia kandydował do parlamentu. Po dobrym wyniku w wyborach regionalnych objął natomiast stanowisko zastępcy prefekta żupanii medzimurskiej. W wyborach krajowych w 2003, 2007 i 2011 uzyskiwał mandat posła do Zgromadzenia Chorwackiego V, VI i VII kadencji. W 2008 opuścił HNS, a dwa lata później założył własne ugrupowanie pod nazwą Chorwaccy Laburzyści – Partia Pracy, którym kierował do 2015.

</doc>
<doc id="2476743" url="https://pl.wikipedia.org/wiki?curid=2476743" title="Marian Władysław Abramowicz">
Marian Władysław Abramowicz

Marian Władysław Abramowicz (ur. 21 maja 1932 w Jędrzejowie) – polski naukowiec, profesor budownictwa, specjalizacja konstrukcje betonowe.
Stopień naukowy doktora nauk technicznych otrzymał w 1964 roku. W 1967 roku uzyskał stopień naukowy doktora habilitowanego. Tytuł profesora otrzymał w 1977 roku.
W wolnym czasie interesuje się sportem, głównie tenisem oraz narciarstwem.

</doc>
<doc id="2476746" url="https://pl.wikipedia.org/wiki?curid=2476746" title="Boks na Igrzyskach Panamerykańskich 1971">
Boks na Igrzyskach Panamerykańskich 1971

Turniej bokserski VI Igrzysk Panamerykańskich odbył się w dniach 25 lipca - 6 sierpnia 1971 w Cali (Kolumbia). Rozegrany został w jedenastu kategoriach wagowych.
Linki zewnętrzne.
Wyniki turnieju bokserskiego Igrzysk Panamerykańskich 1971 (Amateur Boxing Results) [dostęp: 23-11-2011]

</doc>
<doc id="2476751" url="https://pl.wikipedia.org/wiki?curid=2476751" title="Mistrzostwa Świata w Piłce Nożnej 2014 (eliminacje strefy CONCACAF)/Grupa H">
Mistrzostwa Świata w Piłce Nożnej 2014 (eliminacje strefy CONCACAF)/Grupa H



</doc>
<doc id="2476754" url="https://pl.wikipedia.org/wiki?curid=2476754" title="Mike Corcenzi">
Mike Corcenzi

Mike Corcenzi (ur. 16 lipca 1969 w Warren) – sanmaryński bobsleista, olimpijczyk z 1994.

</doc>
<doc id="2476755" url="https://pl.wikipedia.org/wiki?curid=2476755" title="Prva liga Srbije i Crne Gore u fudbalu (2003/2004)">
Prva liga Srbije i Crne Gore u fudbalu (2003/2004)

Prva liga Srbije i Crne Gore u fudbalu (2003/2004) była 12. edycją najwyższej piłkarskiej klasy rozgrywkowej w Serbii i Czarnogórze. W rozgrywkach brało udział 16 zespołów, grając systemem kołowym. Tytułu nie obroniła drużyna Partizan Belgrad. Nowym mistrzem Serbii i Czarnogóry został zespół Crvena zvezda Belgrad. Tytuł króla strzelców zdobył Nikola Žigić, który w barwach klubu Crvena zvezda Belgrad strzelił 19 goli.

</doc>
<doc id="2476757" url="https://pl.wikipedia.org/wiki?curid=2476757" title="Dino Crescentini">
Dino Crescentini

Dino Crescentini (ur. 22 września 1947 w San Marino, zm. 22 czerwca 2008 w Bowmanville w Kanadzie) – sanmaryński bobsleista, olimpijczyk z 1994. Zmarł w wypadku na torze Mosport.

</doc>
<doc id="2476760" url="https://pl.wikipedia.org/wiki?curid=2476760" title="19 Batalion Radiotechniczny">
19 Batalion Radiotechniczny

19 Batalion Radiotechniczny – jednostka wojsk radiotechnicznych Sił Zbrojnych Rzeczypospolitej Polskiej.
Historia.
Geneza batalionu sięga 1955, kiedy rozpoczęto formowanie 19 kompanii radiotechnicznej, która ostatecznie powstała w marcu 1956. Zadaniem było radiolokacyjne zabezpieczenie 11 Dywizji Lotnictwa
Myśliwskiego. 
W 1968 na bazie 19 krt sformowano 19 batalion radiotechniczny. W jego skład weszły: 605 Zautomatyzowane Centrum Radiolokacyjnego Rozpoznania i Dowodzenia (ZCRR i D) i 604 ZCRR i D w Goleniowie, z zadaniem zabezpieczenia działań bojowych 3 Brandenburskiej Dywizji Lotnictwa Myśliwskiego i 40 pułku lotnictwa myśliwskiego.
W 1971 19 brt przebazowano na lotnisko w Goleniowie i podporządkowano 2 plm „Kraków”. W 1974 19 brt przeniesiono do pobliskiego Marszewa.
W 1990 19 brt wraz z pułkiem przekazano do 2 Korpusu OP, a w 1992 wydzielony został z 2 plm i podporządkowany dowódcy 2 BRt.
W 1995 rozwiązano batalion. Do 1998 użytkowana była RLS "Avia", wcześniej integralny element struktury organizacyjnej batalionu. 

</doc>
<doc id="2476761" url="https://pl.wikipedia.org/wiki?curid=2476761" title="Mistrzostwa Świata w Piłce Nożnej 2014 (eliminacje strefy CONCACAF)/Grupa I">
Mistrzostwa Świata w Piłce Nożnej 2014 (eliminacje strefy CONCACAF)/Grupa I



</doc>
<doc id="2476766" url="https://pl.wikipedia.org/wiki?curid=2476766" title="Hüseyin Akbaş">
Hüseyin Akbaş

Hüseyin Akbaş (ur. w 1933; zm. 15 stycznia 1989) – turecki zapaśnik. Srebrny medalista olimpijski z Tokio i brązowy z Melbourne.
Walczył w stylu wolnym, w różnych kategoriach wagowych. Oprócz zawodów w 1956 i 1964 startował również na igrzyskach w Rzymie w 1960 roku. Zdobył 4 tytuły mistrza świata (1954, 1957, 1959, 1962) oraz dwa brązowe medale w 1955 i 1961. Pierwszy w Pucharze Świata w 1958 roku.

</doc>
<doc id="2476769" url="https://pl.wikipedia.org/wiki?curid=2476769" title="Super liga Srbije i Crne Gore u fudbalu (2004/2005)">
Super liga Srbije i Crne Gore u fudbalu (2004/2005)

Super liga Srbije i Crne Gore u fudbalu (2004/2005) była 13. edycją najwyższej piłkarskiej klasy rozgrywkowej w Serbii i Czarnogórze. W rozgrywkach brało udział 16 zespołów, grając systemem kołowym. Tytułu nie obroniła drużyna Crvena zvezda Belgrad. Nowym mistrzem Serbii i Czarnogóry został zespół Partizan Belgrad. Tytuł króla strzelców zdobył Marko Pantelić, który w barwach klubu Crvena zvezda Belgrad strzelił 21 goli.

</doc>
<doc id="2476771" url="https://pl.wikipedia.org/wiki?curid=2476771" title="Stojan Kitow">
Stojan Kitow

Stojan Kiriłow Kitow (bułg. Стоян Кирилов Китов, ur. 27 sierpnia 1938 w Sofii) – bułgarski piłkarz grający na pozycji pomocnika. W swojej karierze rozegrał 21 meczów w reprezentacji Bułgarii i strzelił w nich 1 gola.
Kariera klubowa.
W swojej karierze piłkarskiej Kitow grał w klubie Spartak Sofia.
Kariera reprezentacyjna.
W reprezentacji Bułgarii Kitow zadebiutował 13 maja 1959 roku w wygranym 3:2 towarzyskim spotkaniu z Holandią. W 1960 roku wystąpił na igrzyskach olimpijskich w Rzymie. W 1962 roku zagrał w dwóch meczach mistrzostw świata w Chile: z Argentyną (0:1) i z Węgrami (1:6).
W 1966 roku Kitow rozegrał jedno spotkanie mistrzostw świata w Anglii, z Brazylią (0:2). Od 1959 do 1966 roku rozegrał w kadrze narodowej 21 meczów, w których zdobył 1 bramkę.

</doc>
<doc id="2476773" url="https://pl.wikipedia.org/wiki?curid=2476773" title="Miroslav Poljak">
Miroslav Poljak

Miroslav Poljak (ur. 3 września 1944, zm. 2 listopada 2015) – piłkarz wodny. W barwach Jugosławii złoty medalista olimpijski z Meksyku.
Mierzący 185 cm wzrostu zawodnik w 1968 wspólnie z kolegami triumfował w rywalizacji waterpolistów, była to jego jedyna olimpiada. W turnieju zdobył 13 bramek. Był brązowym medalistą mistrzostw Europy w 1966.

</doc>
<doc id="2476777" url="https://pl.wikipedia.org/wiki?curid=2476777" title="West Bromwich Albion">
West Bromwich Albion



</doc>
<doc id="2476785" url="https://pl.wikipedia.org/wiki?curid=2476785" title="Spice (singel Perfume)">
Spice (singel Perfume)

Spice ("スパイス, Spysu") – dziewiętnasty singiel japońskiego girlsbandu Perfume, wydany 2 listopada 2011 jako główny utwór promujący nowy album grupy, "JPN".
Informacje o singlu.
Strona B singla, "GLITTER", miała premierę w reklamie firmy Kirin. W dniu 5 września 2011 r. grupa poinformowała na swojej stronie internetowej o nowym singlu i albumie, które trafią do sprzedaży w listopadzie. Nowy singiel ukaże się 2 listopada i będzie zawierać dwa utwory, w tym "Glitter", użyty jako "Kirin Chu-Hai Hyouketsu CM Song". Grupa ogłosiła także, że ich trzeci album studyjny ukaże się 30 listopada. Nazwy obu wydawnictw oficjalnie ogłoszono 26 września. Piosenkę wybrano również jako motyw przewodni nowego serialu TBS, "Sengyoshufu Tantei" z udziałem Fukady Kyoko. Yasutaka Nakata był bardzo zainspirowany obrazem serialu, gdy pisał "Spice". Był to pierwszy raz, gdy produkował theme song.
Teledysk.
Klip do utworu "Spice" miał swoją premierę na oficjalnym kanale YouTube wytwórni TOKUMA JAPAN 27 października 2011.

</doc>
<doc id="2476787" url="https://pl.wikipedia.org/wiki?curid=2476787" title="Đorđe Perišić">
Đorđe Perišić

Đorđe Perišić (ur. 6 maja 1941) - piłkarz wodny. W barwach Jugosławii złoty medalista olimpijski z Meksyku.
Mierzący 191 cm wzrostu zawodnik w 1968 wspólnie z kolegami triumfował w rywalizacji waterpolistów, była to jego druga olimpiada - w IO 60 startował jako pływak. W turnieju piłki wodnej brał udział również w IO 72.

</doc>
<doc id="2476788" url="https://pl.wikipedia.org/wiki?curid=2476788" title="Rıza Doğan">
Rıza Doğan

Rıza Doğan (ur. w 1931 w Ankarze, zm. w 21 kwietnia 2004 tamże) – turecki zapaśnik. Srebrny medalista olimpijski z Melbourne.
Walczył w stylu klasycznym, w różnych kategoriach wagowych. Zawody w 1956 były jego jedynymi igrzyskami, w których wystąpił. Zdobył tytuł mistrza świata z 1958 oraz brązowy medal z 1961. Triumfator igrzysk śródziemnomorskich w 1955 i 1959. Pierwszy w Pucharze Świata w 1958 roku.

</doc>
<doc id="2476790" url="https://pl.wikipedia.org/wiki?curid=2476790" title="Dorde Perisic">
Dorde Perisic



</doc>
<doc id="2476793" url="https://pl.wikipedia.org/wiki?curid=2476793" title="Cheick Kongo">
Cheick Kongo

Cheick Kongo, właśc. Cheick Guillaume Ouedraogo (ur. 17 maja 1975 w Paryżu) – francuski zawodnik mieszanych sztuk walki oraz kickbokser. W latach 2006 – 2013 związany z UFC, od 2013 związany z organizacją Bellator.
Życiorys.
Rodzice Konga wyemigrowali do Francji z Afryki, matka z Burkina Faso, a ojciec z Demokratycznej Republiki Konga. Kongo urodził się w Paryżu i od najmłodszych lat interesował się sportami walki. Swoje pierwsze treningi rozpoczął mając 5 lat, najpierw w kendo, a po krótkim czasie i karate. Gdy podrósł, zapisał się na treningi z boksu tajskiego oraz kick-boxingu. W wieku 19 lat zaczął trenować indonezyjskie sztuki walki, tzw. Pencak Silat Setia Hati Terate. Kongo jest kuzynem reprezentanta Francji w rugby union, Fulgence Ouedraogo.
Przeszłość w kick-boxingu.
W swojej karierze kickboksera oraz zawodnika muay-thai zdobywał m.in. interkontynentalne mistrzostwo muai-thai w 2003 roku, mistrzostwo świata muai-thai w 2004 roku oraz międzynarodowe mistrzostwo organizacji King of the Rings w 2005 roku. W czasie swojej kariery pokonał m.in. polskiego kickboksera i thai-boxera Marcina Różalskiego oraz zanotował porażkę z vice-mistrzem K-1 GP Glaube Feitosą.
Kariera MMA.
Wczesna kariera.
W 2001 roku zadebiutował w MMA, pokonując André Tete przez poddanie na gali RINGS Holland. W latach 2001–2005 walczył głównie na holenderskich galach RINGS oraz It’s Showtime, wygrywając m.in. Dave’em Dalglieshem oraz przegrywając z zawodnikiem PRIDE FC Gilbertem Yvelem.
UFC.
W 2006 roku związał się z amerykańską organizacją MMA – Ultimate Fighting Championship. W swoim debiucie na gali UFC 61 pokonał przez TKO Gilberta Aldana. 8 września 2007 pokonał na punkty byłego zawodnika PRIDE oraz DREAM Mirko Filipovicia. Następny pojedynek 1 marca 2008 przegrał z innym byłym zawodnikiem PRIDE Heathem Herringiem. Po serii trzech zwycięstw z rzędu na przełomie 2008/09 zmierzył się z Cainem Velasquezem, lecz uległ mu na punkty.
W latach 2009-2012 wygrywał m.in. nad Paulem Buentello (UFC Live) czy Mattem Mitrione (UFC 137) oraz przegrywał z Frankiem Mirem (UFC 107) czy Markiem Huntem (UFC 144). Po przegranej z Royem Nelsonem 27 kwietnia 2013 został wolnym agentem wypełniając swój kontrakt.
Bellator MMA.
Pod koniec sierpnia 2013 podpisał kontrakt z Bellator MMA. Od 2013 do 2016 uzyskał bilans 6-2 (wygrane nad Peterem Grahamem czy Aleksandrem Wołkowem). 4 kwietnia 2014 przegrał walkę o pas mistrzowski wagi ciężkiej z obrońcą tytułu Witalijem Minakowem.
18 lutego 2017 roku zmierzył się z byłym partnerem treningowym Oli Thompsonem na Bellator 172. Wygrał walkę jednogłośną decyzją.
Później doszło do jego walki z Augusto Sakai na gali Bellator 179, 19 maja 2017 roku. Wygrał walkę przez niejednogłośną decyzję.
12 maja w San Jose, w Kalifornii doszło skrzyżował rękawice z Javy Ayalą, na Bellator 199. Znokautował rywala w pierwszej rundzie.
13 października 2018 roku zmierzył się z Timothym Johnsonem podczas Bellator 208. Zwyciężył przez nokaut w pierwszej rundzie.
Na gali Bellator 216 po raz drugi zawalczył z Witalijem Minakowem, 16 lutego 2019 roku. Wygrał jednogłośną decyzją.
11 lipca 2019 roku ogłoszono, że zmierzy się z Ryanem Baderem o mistrzostwo świata wagi ciężkiej Bellator, 7 września na gali Bellator 226. Walkę ogłoszono jako nieodbyta, przez przypadkowe palce w oczy, które uniemożliwiły Kongo kontynuowanie walki.
4 maja 2020 r. nowy kontrakt z Bellator MMA.
10 października 2020 roku ponownie przyszło mu się zmierzyć z Timothy Johnsonem na gali Bellator 248 w stolicy Francji. Przegrał niejednogłośną decyzją.
20 sierpnia 2021 r. podczas gali Bellator 265 poddał duszeniem Siergieja Charitonowa w drugiej rundzie.
6 maja 2022 roku na gali Bellator 280 skrzyżował rękawice z Ryanem Baderem o mistrzostwo świata wagi ciężkiej Bellator. Przegrał walkę przez jednogłośną decyzję.

</doc>
<doc id="2476794" url="https://pl.wikipedia.org/wiki?curid=2476794" title="Monaster Grgeteg">
Monaster Grgeteg

Monaster Grgeteg (serb. cyrylica "Гргетег") – prawosławny klasztor w kompleksie Fruškiej Gory. Święto monasteru przypada w dzień Przeniesienia Relikwii św. Mikołaja.
Dokładny czas powstania oraz fundator monasteru nie są znane. Najprawdopodobniej powstał on między upadkiem Despotowiny w 1459 a ostatecznym podporządkowaniem sobie Sremu przez Turków w 1521. W XVI–XVIII w. należał do zamożnych serbskich wspólnot monastycznych, był w stanie wykupić od Turków swoje winnice, ogrody i pola oraz opłacać nałożone przez nich podatki od produkcji rolnej. W 1702 był zamieszkiwany przez 25 mnichów.
W 1739 w klasztorze Grgeteg schronili się mnisi z monasteru Slanci, uciekający z Serbii w granice austriackie z obawy przed Turkami. W tym samym roku do monasteru przeniesiono kilka ikon z kaplicy patriarchów serbskich. Monaster został spalony w czasie wojny turecko-austriackiej w 1688, przez co został całkowicie porzucony. Odbudowę klasztoru podjęto w 1691, kiedy też ponownie osiedlili się w nim mnisi. W 1841 kompleks budynków klasztornych ucierpiał w pożarze, po czym został odnowiony po raz kolejny. W XIX w. wykonano również nowy ikonostas dla głównej cerkwi klasztornej, zastępując dawny, osiemnastowieczny, składający się z 85 ikon, z których do naszych czasów przetrwały dwie.
Na przełomie XIX i XX wieku monaster Grgeteg został całkowicie przebudowany z inicjatywy jego przełożonego, archimandryty Hilariona (Ruvarca). W latach 1902–1904 powstał wykonany z metalu i marmuru ikonostas z 21 ikonami autorstwa Uroša Predicia i drewnianymi carskimi i diakońskimi wrotami. Artysta wykonał ikonostas z naruszeniem niektórych zasad ich tradycyjnego konstruowania: ikony Chrystusa i Matki Bożej znalazły się w drugim rzędzie, nie zaś po obydwu stronach carskich wrót, wizerunek Trójcy Świętej pojawił się w rzędzie świąt, obok ikon Narodzenia Pańskiego i Zmartwychwstania. Całość wieńczy postać Chrystusa na krzyżu.
Wnętrze głównej cerkwi klasztornej nie jest dekorowane freskami o tematyce religijnej, a jedynie malowidłami z motywami florystycznymi. Współczesny wygląd świątynia ta przybrała w czasie restauracji wykonywanej od 1898 do 1901 według planów architekta Hermana Bolea, poświęcenie obiektu miało miejsce 10 czerwca 1901. W czasie II wojny światowej klasztor poważnie ucierpiał. Jego odbudowa była prowadzona stopniowo od 1953 do 1988.

</doc>
<doc id="2476796" url="https://pl.wikipedia.org/wiki?curid=2476796" title="23 Batalion Radiotechniczny">
23 Batalion Radiotechniczny

23 Batalion Radiotechniczny – jednostka wojsk radiotechnicznych Sił Zbrojnych Rzeczypospolitej Polskiej.
Batalion sformowano w 1974 roku na bazie 3 batalionu radiotechnicznego. W latach 1998–2001 w skład batalionu zostały włączone pododdziały z rozformowanych 21., 22., 27. i 28 batalionu radiotechnicznego. 1 stycznia 2008 roku 23 brt został rozformowany.
Decyzją Ministra Obrony Narodowej nr 260/MON/PSSS z dnia 10 sierpnia 2005 wprowadzono odznakę pamiątkową i oznakę rozpoznawczą.
Decyzją Ministra Obrony Narodowej nr 325/MON z dnia 27 września 2005 ustanowiono doroczne święto batalionu.

</doc>
<doc id="2476798" url="https://pl.wikipedia.org/wiki?curid=2476798" title="Królowie polscy">
Królowie polscy



</doc>
<doc id="2476802" url="https://pl.wikipedia.org/wiki?curid=2476802" title="Grecja na letnich igrzyskach olimpijskich">
Grecja na letnich igrzyskach olimpijskich

Grecja wystartowała we wszystkich współczesnych letnich IO. Najwięcej medali Grecja zdobyła w 1896 na 1. Letnich Igrzyskach Olimpijskich w Atenach. Wtedy też zdobyła najwięcej złotych, srebrnych i brązowych medali.
Grecja była dwukrotnie gospodarzem letnich igrzysk olimpijskich:

</doc>
<doc id="2476803" url="https://pl.wikipedia.org/wiki?curid=2476803" title="Théophile Nkounkou">
Théophile Nkounkou

Théophile Nkounkou (ur. 7 stycznia 1952) – kongijski lekkoatleta, sprinter, trzykrotny olimpijczyk.
Zawodnik dwukrotnie zdobył złoty medal w biegu na 100 m na igrzyskach Afryki Środkowej, oraz raz złoto i raz brąz w biegu na 200 metrów. Trzykrotnie brał udział w igrzyskach olimpijskich w Monachium 1972, Moskwie 1980 i Los Angeles 1984 - bez większych sukcesów. W 1979 startował na uniwersjadzie.
Rekord życiowy w biegu na 100 metrów: 10,28 (8 września 1979, Meksyk) – rezultat ten jest rekordem Konga.

</doc>
<doc id="2476809" url="https://pl.wikipedia.org/wiki?curid=2476809" title="4 Batalion Radiotechniczny">
4 Batalion Radiotechniczny

4 Batalion Radiotechniczny (4 brt) – pododdział Wojsk Radiotechnicznych Sił Zbrojnych PRL i RP.
Formowanie i zmiany organizacyjne.
Batalion został sformowany 20 czerwca 1974 roku na bazie posterunków radiolokacyjnych: Druchowo, Łaguny, Biała Podlaska i Pacew.
W 1995 roku jednostka otrzymała sztandar.
W 1997 roku, w związku z rozformowaniem 1 Brygady Radiotechnicznej, batalion został podporządkowany dowódcy 2 Brygady Radiotechnicznej w Bydgoszczy.
W grudniu 2001 roku rozformowano dowództwo batalionu i 142 kompanię radiotechniczną w Łagunach, a pozostałe pododdziały zostały włączone w skład 8 batalionu radiotechnicznego.
Odznaka pamiątkowa.
Odznaka stanowi czworobok o wymiarach 40x30 mm, wklęsłych bokach i ściętych narożnikach. Pokryty jest ciemnoniebieską, emalią na którego tle narysowany jest układ antenowy stacji radiolokacyjnej. W centrum odznaki nałożona owalna tarcza z zieloną, siatką, innego typu anteny stacji radiolokacyjnej, a na nią, kolejna tarcza z herbem Warszawy, zwieńczona złotą koroną. W dolnej części odznaki czarny numer i inicjały jednostki 4 brt.
Odznakę zaprojektował Andrzej Cwer i Paweł Skrzeczkowski, a wykonana została w pracowni grawerskiej Adama Sroki w Nowej Hucie.

</doc>
<doc id="2476811" url="https://pl.wikipedia.org/wiki?curid=2476811" title="Szkoła Podchorążych Polskiej Siły Zbrojnej (Polnische Wehrmacht)">
Szkoła Podchorążych Polskiej Siły Zbrojnej (Polnische Wehrmacht)



</doc>
<doc id="2476822" url="https://pl.wikipedia.org/wiki?curid=2476822" title="Adam Kaska">
Adam Kaska

Adam Kaska (ur. 2 maja 1922 w Postoliskach, zm. 6 września 1986 w Warszawie) – polski pisarz, dziennikarz i tłumacz.
Życiorys.
Absolwent stołecznego Gimnazjum im. Adama Mickiewicza, w którym w 1941 na tajnych kompletach uzyskał maturę. Studiował na Wydziale Dyplomatyczno-Konsularnym Akademii Nauk Politycznych w Warszawie. W okresie II wojny światowej służył w Armii Krajowej, a od 1944 w Ludowym Wojsku Polskim. 
W latach 1947−1948 pracował w „Robotniku”, w 1948−1952 w „Trybunie Ludu”. Od 1955 był redaktorem w „Czytelniku”, a następnie w Wydawnictwie Ministerstwa Obrony Narodowej.
Był autorem kilku powieści i reportaży historycznych, ale przede wszystkim tłumaczem literatury anglojęzycznej i niemieckojęzycznej, w tym klasycznych powieści "Wielki Gatsby", "Działa Nawarony", "Kroniki marsjańskie" i "451 stopni Fahrenheita".

</doc>
<doc id="2476823" url="https://pl.wikipedia.org/wiki?curid=2476823" title="Super liga Srbije i Crne Gore u fudbalu (2005/2006)">
Super liga Srbije i Crne Gore u fudbalu (2005/2006)

Super liga Srbije i Crne Gore u fudbalu (2005/2006) była 14. i ostatnią edycją najwyższej piłkarskiej klasy rozgrywkowej w Serbii i Czarnogórze. W rozgrywkach brało udział 16 zespołów, grając systemem kołowym. Tytułu nie obroniła drużyna Partizan Belgrad. Nowym mistrzem Serbii i Czarnogóry został zespół Crvena zvezda Belgrad. Tytuł króla strzelców zdobył Srđan Radonjić, który w barwach klubu Partizan Belgrad strzelił 20 goli.
Tabela końcowa.
W wyniku przeprowadzonego 21 maja 2006 referendum niepodległościowego zadeklarowano zerwanie dotychczas istniejącej federacji z Serbią (Serbia i Czarnogóra). Ostatecznie parlament kraju proklamował niepodległość 3 czerwca 2006. W związku z tym po sezonie zespoły Zeta Golubovci, Budućnost Podgorica oraz Jedinstvo Bijelo Polje wystąpiły z ligi i były jednymi z założycieli Prvej crnogorskiej ligi.

</doc>
<doc id="2476825" url="https://pl.wikipedia.org/wiki?curid=2476825" title="Andrzej Mikołajczak">
Andrzej Mikołajczak

Andrzej Mikołajczak, ps. „Mały” (ur. 22 maja 1946 w Poznaniu, zm. 23 października 2022 w Puszczykowie) – polski klawiszowiec, akordeonista, kompozytor i aranżer.
Kariera muzyczna.
Poznański muzyk rozpoczynał swą karierę w latach 60. w czasach popularności big-beatu. Grał na instrumentach klawiszowych w zespołach: Poznańscy Trubadurzy (1964–1965), Grupa MY (1964–1965, 1966), Pahl Quintet (1965), Tarpany (1966-1967), Drumlersi (1968), Nowi Polanie (1968), ABC (1969-1971), Test (1971-1973), Igloo Band, Potop (1981-1985) czy Woytek Skowroński Band (1986-1988). Jego największy przebój to piosenka "Napisz proszę" wykonywana przez Halinę Frąckowiak z towarzyszeniem Grupy ABC. W późnych latach 70. współpracował z Adą Rusowicz i Wojciechem Kordą w zespole Ada i Korda &amp; Horda, a następnie wyjechał za granicę.
Pod koniec lat 70. (przed wyjazdem z kraju) trafił także do studia nagrań Radia Poznań w którym samodzielnie nagrywał własne kompozycje, korzystając z dostępnych instrumentów elektronicznych. W późniejszych latach prowadził własne studio nagraniowe "A-Mix" w Poznaniu, w którym nagrywali m.in. Ryszard Rynkowski, Wojciech Korda, Krzesimir Dębski, Bohdan Smoleń czy poznański kabaret Afera.
Pracował również z Estradą Poznańską przy realizacji widowisk z cyklu "Dziecko potrafi". Razem ze Zbigniewem Górnym skomponował muzykę do bajki dla dzieci pt. "W Karzełkowie", do tekstów Kazimierza Łojana i Andrzeja Sobczaka. Jest też jednym z kompozytorów muzyki do dziecięcego przedstawienia kabaretowego pt. "Bohdan Smoleń na kolonii czyli 6 dni z życia kolonisty", a także do spektaklu dźwiękowego "Tajemnica pewnej kamienicy" – również z udziałem Smolenia. 
W latach 2009–2011 ponownie współpracował Wojciechem Kordą w zespole Korda-Nebeski Band, a następnie w grupie Wojciech Korda i Niebiesko-Czarni (2011–2015) z którą wystąpił m.in. podczas jubileuszowych koncertów – "Sursum Korda" (50-lecie pracy artystycznej piosenkarza). 
Ponadto brał udział w innych spotkaniach muzycznych, m.in. występując w towarzystwie Wojciecha Kordy i zespołu Polanie podczas koncertu z okazji 50-lecia sopockiego Non Stopu, czy biorąc udział we wspomnieniowej imprezie "60 lat poznańskiego rock 'n' rolla" (3 czerwca 2019), gdzie wystąpił z grupą My, a także z Violinami.
W latach 2015–2021 współpracował z zespołem Marek Majka &amp; Obłędni, a w latach 2016−2018 z grupą Nocne Taxi.
Pochowany został 2 listopada 2022 roku na cmentarzu Junikowo w Poznaniu.
Dyskografia.
Opracowano na podstawie materiału źródłowego.

</doc>
<doc id="2476840" url="https://pl.wikipedia.org/wiki?curid=2476840" title="Dušan Babić">
Dušan Babić

Dušan Babić (ur. 9 kwietnia 1986) – bośniacki lekkoatleta specjalizujący się w biegu na 800 metrów.
Jako junior zdobył złoto mistrzostw krajów Bałkańskich w tej kategorii wiekowej (2005). W 2009 i 2011 bez większych sukcesów startował na uniwersjadzie. Brązowy medalista mistrzostw krajów bałkańskich z 2011. Złoty medalista mistrzostw Bośni i Hercegowiny oraz reprezentant kraju w pucharze Europy i drużynowych mistrzostwach Europy. 
Okazjonalnie startuje w biegach przełajowych oraz biegach rozstawnych. 
Rekord życiowy: 1:48,45 (1 lipca 2010, Velenje).

</doc>
<doc id="2476844" url="https://pl.wikipedia.org/wiki?curid=2476844" title="İbrahim Zengin">
İbrahim Zengin

İbrahim Zengin (ur. w 1931 w Amasyi, zm. 10 lipca 2013 w Turhal) – turecki zapaśnik. Srebrny medalista olimpijski z Melbourne.
Walczył w stylu wolnym, w różnych kategoriach wagowych. Zawody w 1956 były jego jedynymi igrzyskami, w których wystąpił. Zdobył brązowy medal z 1951 roku.

</doc>
<doc id="2476847" url="https://pl.wikipedia.org/wiki?curid=2476847" title="War Horse (film)">
War Horse (film)



</doc>
<doc id="2476848" url="https://pl.wikipedia.org/wiki?curid=2476848" title="Katyn">
Katyn



</doc>
<doc id="2476850" url="https://pl.wikipedia.org/wiki?curid=2476850" title="Aszur Bin Chajjal">
Aszur Bin Chajjal

Aszur Bin Chajjal (arab. عاشور بن خيال, "ʿĀshūr Bin Khayyāl"; ur. 1939) - libijski dyplomata i polityk.
Pochodzi z Darny. Pod koniec lat 60. XX wieku był pierwszym sekretarzem libijskiego przedstawicielstwa dyplomatycznego w Rzymie. Kierował również biurem ludowym (ambasadą) w Korei. Zrezygnował ze stanowiska w 1984 i rozpoczął działalność opozycyjną wobec reżimu Mu’ammara al-Kaddafiego. Mieszkał w USA i Kanadzie. 22 listopada 2011 objął funkcję ministra spraw zagranicznych. 31 października 2012 został zastąpiony przez Alego al-Audżalego.

</doc>
<doc id="2476851" url="https://pl.wikipedia.org/wiki?curid=2476851" title="Silvena Rowe">
Silvena Rowe

Silvena Rowe (bułg. Силвена Роу, ur. 1967 w Płowdiwie) – bułgarska kuchmistrzyni i restauratorka.
Życiorys.
Pochodzi z rodziny mieszanej etnicznie - ojciec Mehmed był Turkiem, a matka Bułgarką. Silvena przejęła po własnym ojcu zamiłowanie do tradycyjnej kuchni osmańskiej. Mając 19 lat przeniosła się do Londynu. Pracując w jednej z najbardziej prestiżowych restauracji w Notting Hill nawiązała współpracę z Malcolmem Gluckiem, z którym wspólnie przygotowywała kolumnę kulinarną w piśmie The Guardian. W 2007 była konsultantem d.s. kulinarnych przy realizacji filmu Eastern Promises Davida Cronenberga. W tym samym roku podjęła współpracę z kanałem BBC (program Saturday Kitchen) oraz z kanałem ITV.
Jest autorką kilku książek kucharskich. Wydane w 2007 dzieło poświęcone organizacji przyjęć doczekało się prestiżowej Nagrody Glenfiddicha. Szczególne znaczenie w jej dorobku ma książka Purple Citrus and Sweet Perfume, będąca owocem jej podróży kulinarnych po krajach Bliskiego Wschodu. Wyrazem hołdu dla zmarłego ojca jest także menu w prowadzonej przez Silvenę Rowe restauracji hotelu The May Fair w Londynie, w które podawane są dania tradycyjnej kuchni osmańskiej.

</doc>
<doc id="2476852" url="https://pl.wikipedia.org/wiki?curid=2476852" title="FSC Star W-14">
FSC Star W-14



</doc>
<doc id="2476853" url="https://pl.wikipedia.org/wiki?curid=2476853" title="Agata Żebro">
Agata Żebro

Agata Żebro, po mężu Krzysztofek (ur. 7 kwietnia 1970) – polska siatkarka, czterokrotna mistrzyni Polski i reprezentantka Polski.
Kariera klubowa.
Była zawodniczką Kolejarza Katowice. W 1992 została zawodniczką Komfortu Police, z którym sięgnęła po mistrzostwo Polski w 1994 i 1995 oraz brązowy medal mistrzostw Polski (1996), a także trzykrotnie Puchar Polski (1993, 1994, 1995). Z zespołem Augusto Kalisz zdobyła również dwukrotnie mistrzostwo Polski (1997, 1998) i raz wicemistrzostwo Polski (1999), a także dwukrotnie Puchar Polski (1998, 1999).
Kariera reprezentacyjna.
Z reprezentacją Polski juniorek wystąpiła na mistrzostwach Europy w 1988, zajmując 6. miejsce. W reprezentacji Polski seniorek debiutowała 25 sierpnia 1994 w towarzyskim spotkaniu z młodzieżową reprezentacją Czech, 26 sierpnia 1994 debiutowała w oficjalnym towarzyskim spotkaniu z Kanadą. Dwukrotnie wystąpiła w mistrzostwach Europy (1995 – 9 m., 1997 – 6 m.). Ostatni raz w biało-czerwonych barwach wystąpiła 29 czerwca 1999 w towarzyskim spotkaniu z Hiszpanią. Łącznie reprezentowała Polskę w 128 spotkaniach, w tym 113 oficjalnych.

</doc>
<doc id="2476854" url="https://pl.wikipedia.org/wiki?curid=2476854" title="Dursan Ali Eğribaş">
Dursan Ali Eğribaş

Dursan Ali Eğribaş (ur. w 1933, zm. 23 sierpnia 2014) – turecki zapaśnik. Brązowy medalista olimpijski z Melbourne.
Triumfator igrzysk śródziemnomorskich w 1959 roku.

</doc>
<doc id="2476861" url="https://pl.wikipedia.org/wiki?curid=2476861" title="Tainá - przygód ciąg dalszy">
Tainá - przygód ciąg dalszy

Tainá – przygód ciąg dalszy (por. "Tainá 2 – A Aventura Continua") – brazylijski film familijny z 2004 roku. Kontynuacja filmu "Tainá – Uma aventura na Amazônia" z 2001 roku.
Treść.
Tainá jest młodą Indianka zamieszkującą amazońską dżunglę. Pewnego dnia w lesie pojawia się banda kłusowników, których hersztem jest niegodziwa kobieta Zuzu. Tainá postanawia stoczyć walkę z bandytami i uratować zagrożone zwierzęta. Z pomocą przychodzi jej Carlito, młody chłopiec, który w dżungli znalazł się przypadkiem, szukając swojego zagubionego psa.

</doc>
<doc id="2476865" url="https://pl.wikipedia.org/wiki?curid=2476865" title="Mitrofan (Ban)">
Mitrofan (Ban)

Mitrofan, imię świeckie Marko Ban (ur. 15 marca 1841 w Glavatem, zm. 30 września 1920 w Cetyni) – serbski biskup prawosławny.
Życiorys.
Był synem Georgija i Anastasiji Banów. W wieku dwudziestu czterech lat złożył wieczyste śluby mnisze w monasterze Savina. Nie ukończył nauki w seminarium, jednak zdał egzaminy z teologii przed konsystorzem kotorskim, co uznano za równoznaczne z uzyskaniem dyplomu seminaryjnego. W 1865 został wyświęcony na hierodiakona przez biskupa Stefana (Kneževicia). W roku następnym został hieromnichem, zaś w 1867 został przełożonym monasteru Podlastve. W 1869, po spaleniu monasteru w czasie tłumienia serbskich wystąpień przeciwko poborowi do armii austriackiej, Mitrofan (Ban) przeniósł się do Czarnogóry. Za zgodą metropolity czarnogórskiego Hilariona został przełożonym monasteru Morača oraz nauczycielem prowadzonej przez niego szkoły. W 1870 otrzymał godność ihumena, zaś w 1877 – archimandryty. Książę czarnogórski Mikołaj nagrodził go natomiast medalem Obilicia za udział w obronie monasteru przed napadem tureckim oraz za udział w wyznaczaniu granicy turecko-czarnogórskiej w 1877.
W 1879 został przeniesiony do monasteru w Cetyni jako jego przełożony oraz sekretarz metropolity Hilariona, którą to funkcję spełniał do jego śmierci w 1882. Po śmierci hierarchy archimandryta Mitrofan był przez kilka miesięcy administratorem eparchii, do objęcia urzędu metropolity czarnogórskiego przez biskupa Wissariona (Ljubišę). Po jego śmierci w 1884 Mitrofan otrzymał nominację biskupią i przyjął chirotonię 18 kwietnia 1885 w soborze św. Izaaka w Petersburgu, w czasie uroczystych obchodów tysiąclecia działalności Świętych Cyryla i Metodego.
Mitrofan (Ban) sprawował urząd metropolity czarnogórskiego przez 35 lat. Szczególnie opiekował się szkołą nauczycielsko-teologiczną w Cetyni, dbał o remonty świątyni, w 1901 powołał do życia fundusz na rzecz wdów i sierot po prawosławnych duchownych, przyczynił się również do opracowania wewnętrznych regulaminów konsystorzy i Synodu (1904) oraz zasad działalności duchowieństwa parafialnego (1909). W latach 1906–1914 zasiadał w Zgromadzeniu Narodowym i Radzie Państwa Czarnogóry.
Uczestniczył w procesie ponownego włączenia metropolii czarnogórskiej w struktury Serbskiego Kościoła Prawosławnego po powstaniu Królestwa Serbów, Chorwatów i Słoweńców. Od maja 1919 do czerwca 1920 był przewodniczącym jego Soboru Biskupów. Zmarł w 1920 po chorobie.

</doc>
<doc id="2476866" url="https://pl.wikipedia.org/wiki?curid=2476866" title="Ałtaj Południowy">
Ałtaj Południowy

Ałtaj Południowy (kaz.: Оңтүстік Алтай жотасы, "Ongtüstyk Ałtaj żotasy"; ros.: Южный Алтай, "Jużnyj Ałtaj") – pasmo górskie w południowym Ałtaju, na terytorium Kazachstanu, Rosji i Chin. Rozciąga się na długości ok. 125 km. Najwyższy szczyt osiąga 3871 m n.p.m. Na przedgórzu, do wysokości 1400–1500 m n.p.m. dominuje krajobraz stepowy, wyżej, do wysokości 2100–2200 m n.p.m., pasmo porastają lasy modrzewiowe. W najwyższych partiach przeważają łąki alpejskie i subalpejskie. Występują lodowce górskie.

</doc>
<doc id="2476868" url="https://pl.wikipedia.org/wiki?curid=2476868" title="Nikolaos Tselemendes">
Nikolaos Tselemendes

Nikolaos Tselemendes grec. Νικόλαος Τσελεμεντές (ur. 1878 we wsi Eksambela na wyspie Sifnos, zm. 2 marca 1958 w Atenach) – grecki kuchmistrz i restaurator.
Życiorys.
Pochodził z wyspy Sifnos na Cykladach, ale w młodym wieku przeniósł się wraz z rodziną do Aten, gdzie ukończył szkołę średnią. Po ukończeniu szkoły pracował początkowo jako urzędnik, a następnie zaczął naukę sztuki kucharskiej, w restauracji prowadzonej przez jego ojca i wuja. Swoje umiejętności kulinarne doskonalił w Wiedniu. 
W 1910 rozpoczął wydawanie pierwszego w Grecji i pierwszego na Półwyspie Bałkańskim magazynu kulinarnego noszącego tytuł "Przewodnik Kulinarny" (Οδηγός Μαγειρικής, Odigos Majirikis). Pismo zawierało oprócz przepisów także porady dotyczące zdrowego odżywiania, a także wiadomości dotyczące gastronomii europejskiej.
W 1919 Tselemendes objął stanowisko szefa kuchni w ateńskim hotelu Hermes, ale już rok później wyjechał do USA, gdzie pracował w kilku prestiżowych restauracjach. Równocześnie dokształcał się z zakresu dietetyki i zasad żywienia. W 1920 opublikował w Nowym Jorku swoją pierwszą książkę kucharską "Cooking and Patisserie Guide".
Po powrocie do Grecji w 1932 założył niewielką szkołę dla kucharzy, a także wydał pierwszą grecką książkę kucharską, która w kolejnych latach doczekała się piętnastu wydań. Uznawany za reformatora greckiej kuchni wprowadził do niej szereg potraw znanych z kuchni francuskiej (bouillabaisse, sos beszamelowy), a także z rosyjskiej (pirożki). W języku greckim słowo "tselemendes" do dziś stanowi synonim określenia "książka kucharska".

</doc>
<doc id="2476874" url="https://pl.wikipedia.org/wiki?curid=2476874" title="Zeno Dragomir">
Zeno Dragomir

Zeno Dragomir (ur. 27 czerwca 1923, zm. 1967) – rumuński lekkoatleta, skoczek o tyczce. Reprezentant kraju podczas igrzysk olimpijskich w Helsinkach (1952) – zajął 18. miejsce w skoku o tyczce z wynikiem 3,80 (w eliminacjach 4,00).
Dwukrotny zwycięzca nieoficjalnych mistrzostw Bałkanów (1946 i 1947).
Złoty medalista igrzysk młodzieży i studentów (1947).
Odpadł w eliminacjach na mistrzostwach Europy (1954).
Sześciokrotnie ustanawiał rekordy Rumunii na stadionie:

</doc>
<doc id="2476877" url="https://pl.wikipedia.org/wiki?curid=2476877" title="Ferrari 248 F1">
Ferrari 248 F1

Ferrari 248 F1 – samochód zespołu Scuderia Ferrari na sezon 2006, zaprojektowany i wybudowany przez Ferrari. Został zaprezentowany 24 stycznia 2006 we włoskim Mugello.

</doc>
<doc id="2476882" url="https://pl.wikipedia.org/wiki?curid=2476882" title="Wzgórza Rogówki">
Wzgórza Rogówki

Wzgórza Rogówki – pasmo górskie w Sudetach Środkowych, w południowo-zachodniej Polsce, w województwie dolnośląskim.
Położenie.
Wzgórza Rogówki położone są w Sudetach Środkowych, we wschodniej części Kotliny Kłodzkiej, między Górami Złotymi na wschodzie, Krowiarkami na południu, Górami Bardzkimi na północy, a właściwą Kotliną Kłodzką na zachodzie. Pasmo wzgórz położone jest na wschód od Nysy Kłodzkiej i miejscowości Żelazno, na północ od Ołdrzychowic i około 8,8 km na południowy wschód od centrum Kłodzka.
Opis.
Wzgórza Rogówki to pasmo górskie o powierzchni ponad 30 km², złożone z kilkunastu widokowych wzniesień nieprzekraczających 660 m n.p.m., położone w dorzeczu Nysy Kłodzkiej i jej dopływów.
Pasmo ciągnie się na długości ok. 9 km, od miejscowości Droszków na wschodzie do Nysy Kłodzkiej na zachodzie. Od północy graniczy z Górami Bardzkimi, od południa z Krowiarkami, a od wschodu z Górami Złotymi, od których oddzielone są potokami Skrzynczaną i Brodkiem, od Krowiarek oddzielone są Białą Lądecką. Na zachodzie stopniowo przechodzą we właściwą Kotlinę Kłodzką.
Środkowa część wzgórz ma charakter wyraźnego grzbietu z kulminacją Sarnicy (552 m n.p.m.), od którego na północny zachód aż po Jaszkową Górną ciągnie się drugi prostopadły grzbiet wzgórz z kulminacjami Klekotki (536 m n.p.m.), Brzanki (536 m n.p.m.) i Szubienicznej (412 m n.p.m.). Zbocza Wzgórz Rogówki są niezbyt strome, a linia grzbietowa nieregularna. Najbardziej na północny wschód wysunięta jest kulminacja Stróży (507 m n.p.m.) a na zachód – Sośniny.
Budowa geologiczna.
Wzgórza Rogówki leżą w obrębie Masywu kłodzko-złotostockiego, a niewielkie fragmenty na południu i wschodzie do metamorfiku Lądka i Śnieżnika. Zbudowane są z różnych odmian granitoidów, głównie z granodiorytów amfibolowych, podrzędnie granitów, monzodiorytów i tonalitów. W obrębie granitoidów występują różnej wielkości płaty skał metamorficznych – hornfelsów, łupków hornfelsowych, gnejsów migmatycznych, które stanowią fragmenty stropu intruzji. W obrębie granitoidów występują żyły aplitów i lamprofirów oraz strefy kataklazy i mylonityzacji.
Na południu i wschodzie występują skały metamorficzne metamorfiku Lądka i Śnieżnika – gnejsy, łupki łyszczykowe, amfibolity, które zostały silnie zmienione w wyniku oddziaływania intruzji. W ten sposób powstały hornfelsy, łupki hornfelsowe, gnejsy migmatyczne, gnejsy hornfelsowe, skarny. Mało zmienione, ze względu na swój skład mineralny, pozostały kwarcyty i amfibolity występujące w rejonie Ołdrzychowic.
Zbocza wzniesień pokryte są przez kenozoiczne glinu zboczowe – efekty wietrzenia starszych skał. Niższe partie przykryte są plejstoceńskimi osadami eolicznymi – lessami. W dolinach rzek i potoków występują plejstoceńskie i holoceńskie żwiry, piaski i mady rzeczne.
Rzeźba.
Wzgórza charakteryzują się urozmaiconą rzeźbą terenu, w formie masywu, którego oś ułożona jest równoleżnikowo. Zbocza wzgórz ponacinane są dolinami rzek i potoków silnie kontrastujące krajobrazowo z górami. Najwyższe wzniesienia wzgórz nie przekraczają 660 m n.p.m.
Krajobraz.
Pasmo charakteryzuje krajobraz niskich gór z wyraźnie zaznaczonymi wzniesieniami. Zbocza ponacinane są dolinami rzek i potoków. Teren średnio zaludniony. Większość obszaru zajmują lasy, duże kompleksy leśne zachowały się tylko na trudno dostępnych wzniesieniach, dolne partie zajmują łąki i użytki rolne. Krajobraz w większości przeobrażony, pierwotny wygląd wzgórz zachowany został w środkowej najmniej zaludnionej części, gdzie zachowały się pozostałości pierwotnego krajobrazu.
Wody.
Wzgórza należą do zlewiska Morza Bałtyckiego, dorzecza Odry. Od strony południowej, zachodniej i wschodniej, zbocza wzgórz odwadniane są przez Nysę Kłodzką i Białą Lądecką oraz ich dopływy, od strony północnej przez Jaszkówkę, dopływ Nysy Kłodzkiej.

</doc>
<doc id="2476885" url="https://pl.wikipedia.org/wiki?curid=2476885" title="Równina Zauralska">
Równina Zauralska

Równina Zauralska (ros.: Зауральская равнина, "Zauralskaja rawnina"; kaz.: Орал сырты үстірті, "Orał syrty üstyrty") – równina w Rosji i Kazachstanie obejmująca wschodnie przedgórza Uralu Środkowego i Południowego. Rozciąga się na szerokości do ok. 100 km w części północnej i ponad 200 km w części południowej. Wznosi się średnio na wysokość 200–300 m n.p.m.; pojedyncze góry ostańcowe osiągają 500–600 m n.p.m. Równina jest lekko nachylona w kierunku wschodnim; w tym też kierunku spływają okoliczne rzeki, m.in. Pyszma, Iset, Miass. Teren zbudowany ze skał magmowych (zwłaszcza granitów), osadowych i metamorficznych z ery paleozoiku. Występuje dużo jezior. W części południowej dominują stepy, na północy zaś tajga i bagna.

</doc>
<doc id="2476886" url="https://pl.wikipedia.org/wiki?curid=2476886" title="Super liga Srbije (2010/2011)">
Super liga Srbije (2010/2011)

Super liga Srbije (2010/2011) jest 5. edycją najwyższej piłkarskiej klasy rozgrywkowej w Serbii. W rozgrywkach brało udział 16 zespołów, grając systemem kołowym. Sezon rozpoczął się 14 sierpnia 2010, a zakończył 29 maja 2011. Tytuł obroniła drużyna Partizan Belgrad. Tytuł króla strzelców zdobyli Ivica Iliev (Partizan Belgrad) oraz Andrija Kaluđerović (Crvena zvezda Belgrad), którzy strzelili po 13 goli.

</doc>
<doc id="2476888" url="https://pl.wikipedia.org/wiki?curid=2476888" title="Białe Święta">
Białe Święta

Białe Święta – drugi album zespołu Kancelarya. Płyta zawiera świąteczne piosenki i pastorałki. Hucznie wydany album stał się powrotem zespołu na rynek muzyczny, po 10 latach przerwy. Wydano nakładem wytwórni SOLITON.

</doc>
<doc id="2476889" url="https://pl.wikipedia.org/wiki?curid=2476889" title="Stela Aszurbanipala z Babilonu">
Stela Aszurbanipala z Babilonu

Stela Aszurbanipala z Babilonu – kamienna stela z przedstawieniem asyryjskiego króla Aszurbanipala (669–627? p.n.e.). Odnaleziona została w 1881 roku przez Hormuzda Rassama w Babilonie w trakcie prac wykopaliskowych prowadzonych na obszarze kryjącym pozostałości E-sagili, świątyni boga Marduka. Obecnie zabytek ten znajduje się w stałej ekspozycji Muzeum Brytyjskiego (nr inwent. BM 90864).
Opis.
Kamienna stela ma wysokość 36,8 cm, szerokość 22,2 cm, grubość 10,2 cm i waży 24,5 kg. Na jej przedniej stronie umieszczona jest płaskorzeźba z wizerunkiem asyryjskiego króla Aszurbanipala. Król asyryjski przedstawiony został przodem. Ubrany jest w długą, sięgającą stóp szatę i nosi tradycyjne dla władców asyryjskich nakrycie głowy. Jego włosy i broda są misternie splecione. Wzniesione w górę ręce króla podtrzymują umieszczony na jego głowie kosz.
Aszurbanipal przedstawiony jest jako bogobojny władca-budowniczy świątyni, niosący na głowie kosz z ziemią do rytualnego uformowania pierwszej cegły. Ten właśnie sposób przedstawiania władcy szczególnie rozpowszechniony był w południowej Mezopotamii w drugiej połowie III tys. p.n.e., później jednakże zaniknął. Ponowne pojawienie się tego motywu w czasach Aszurbanipala było być może próbą nawiązania przez tego władcę do tradycji wielkich królów Sumeru żyjących dwa tysiące lat przed nim. Przyjętą praktyką za czasów panowania tychże królów było umieszczanie w fundamentach lub ścianach wznoszonych przez nich świątyń depozytów fundacyjnych, mających często formę figurek przedstawiających ich samych jako budowniczych niosących na głowie kosz z ziemią. Jedna z takich figurek odkryta być mogła w trakcie zakrojonych na szeroką skalę prac budowlanych Aszurbanipala w miastach Babilonii, stając się inspiracją dla wizerunku na jego steli. 
Płaskorzeźbie na steli towarzyszy inskrypcja zapisana pismem klinowym w języku akadyjskim. Umieszczona jest ona w tle wokół wizerunku króla, częściowo na jego postaci oraz z tyłu zabytku. Inskrypcja ta dotyczy odbudowy sanktuarium boga Ea znajdującego się w kompleksie świątynnym E-sagila boga Marduka w Babilonie.

</doc>
<doc id="2476892" url="https://pl.wikipedia.org/wiki?curid=2476892" title="Aleksandr Galibin">
Aleksandr Galibin

Aleksandr Władimirowicz Galibin (ros. Александр Владимирович Галибин; ur. 27 września 1955 w Leningradzie) – radziecki i rosyjski aktor filmowy. Uhonorowany tytułem Zasłużonego Artysty Federacji Rosyjskiej w 1991 roku oraz Ludowego Artysty Federacji Rosyjskiej w 2006 roku.
Znany głównie z roli Mistrza z serialu "Mistrz i Małgorzata" oraz Cara Mikołaja II Romanowa z filmu "Carska rodzina Romanowych" Gleba Panfiłowa.
Wybrana filmografia.
i inne

</doc>
<doc id="2476893" url="https://pl.wikipedia.org/wiki?curid=2476893" title="ROC Charleroi-Marchienne">
ROC Charleroi-Marchienne

ROC Charleroi-Marchienne - belgijski klub piłkarski z siedzibą w Montignies-sur-Sambre. 
Historia.
Royal Olympic Club de Charleroi-Marchienne został założony w 20 września 1911 jako Caroloregian Lodelinsart Club Olympique. W 1913 roku klub zmienił nazwę na Olympic Club Charleroi. W 1921 klub zmienił nazwę na Olympic Club Caroloregian Lodelinsart, a rok później na Olympic Club de Charleroi. W 1937 roku klub po raz pierwszy w historii awansował do Eerste klasse, zmieniając przy tym nazwę na Royal Olympic Club de Charleroi, w skrócie ROC de Charleroi. Pobyt w belgijskiej ekstraklasie trwał 18 lat. 
W 1947 klub osiągnął największy sukces w historii zdobywając wicemistrzostwo Belgii. W 1955 Olympic opuścił Eerste klase, by po roku do niej wrócić. Drugi pobyt w pierwszej lidze trwał siedem lat. Potem Olympic jeszcze dwukrotnie wracał do ekstraklasy w 1967 i 1975, lecz za każdym razem po roku spadał do drugiej ligi. 
W 1972 klub zmienił nazwę na Royal Olympic Club de Montignies-sur-Sambre, a w 1982 powrócił do starej nazwy. 1 lipca 2000 klub połączył się z Royale Association Marchiennoise Des Sports tworząc Royal Olympic Club de Charleroi-Marchienne. Od początku lat. 80. klub występuje głównie w trzeciej i czwartej lidze. W latach 1996-97 i 2007-09 wracał na krótko do Tweede klasse.

</doc>
<doc id="2476894" url="https://pl.wikipedia.org/wiki?curid=2476894" title="Royal Olympic Club de Charleroi-Marchienne">
Royal Olympic Club de Charleroi-Marchienne



</doc>
<doc id="2476895" url="https://pl.wikipedia.org/wiki?curid=2476895" title="Olympic Charleroi">
Olympic Charleroi



</doc>
<doc id="2476896" url="https://pl.wikipedia.org/wiki?curid=2476896" title="Olympique Charleroi">
Olympique Charleroi



</doc>
<doc id="2476897" url="https://pl.wikipedia.org/wiki?curid=2476897" title="Misje dyplomatyczne Salwadoru">
Misje dyplomatyczne Salwadoru

Misje dyplomatyczne Salwadoru – przedstawicielstwa dyplomatyczne Republiki Salwadoru przy innych państwach i organizacjach międzynarodowych. Poniższa lista zawiera wykaz obecnych ambasad i konsulatów zawodowych. Nie uwzględniono konsulatów honorowych.

</doc>
<doc id="2476898" url="https://pl.wikipedia.org/wiki?curid=2476898" title="Studio 4°C">
Studio 4°C

 – japońskie studio animacji utworzone przez Eiko Tanakę w 1986 r. Nazwa pochodzi od temperatury, w której woda ma największą gęstość.

</doc>
<doc id="2476901" url="https://pl.wikipedia.org/wiki?curid=2476901" title="Czyściec prosty">
Czyściec prosty

Czyściec prosty ("Stachys recta" L.) – gatunek rośliny należący do rodziny jasnotowatych ("Lamiaceae"). Występuje w Europie i na obszarach Azji zachodniej. W Polsce stanowiska koncentrują się w pasie wyżyn, poza tym na Dolnym Śląsku, Pomorzu Zachodnim, Kujawach i w dolinie dolnej Wisły. Tylko na pojedynczych stanowiskach notowany był w górach oraz w Polsce północno-wschodniej i na Pomorzu Środkowym.
Biologia i ekologia.
Bylina zakwitająca od czerwca do września. Rośnie w murawach kserotermicznych na zboczach dobrze nasłonecznionych, na glebach zasobnych w węglan wapnia. Gatunek jest charakterystyczny dla klasy zespołów roślinnych "Festuco-Brometea". Roślina miododajna.
Zagrożenia.
Ze względu na przywiązanie do zanikających siedlisk kserotermicznych wiele stanowisk ma charakter historyczny. Ujmowany jest w regionalnych listach gatunków zagrożonych. Ma status gatunku wymierającego na Dolnym Śląsku oraz zagrożonego na Pomorzu i w Wielkopolsce.

</doc>
<doc id="2476902" url="https://pl.wikipedia.org/wiki?curid=2476902" title="Abraham Brueghel">
Abraham Brueghel

Abraham Brueghel znany też jako Neapolitańczyk (ur. 28 listopada 1631 w Antwerpii, zm. 1690 w Neapolu) – malarz flamandzki, syn Jana Bruegla młodszego, wnuk Jana Brueghla starszego i prawnuk Pietera Bruegla starszego.
Życiorys.
Uczył się w pracowni ojca i około osiemnastego roku życia wyjechał na stałe do Włoch. Początkowo przebywał w Messynie na Sycylii, gdzie pracował u księcia Antonio Ruffo. Później ok. 1659 przeniósł się do Rzymu, gdzie w 1670 został członkiem Akademii Świętego Łukasza. Działał też w Bentvueghels, było to stowarzyszenie malarzy pochodzenia niderlandzkiego, którzy w Rzymie stworzyli kolonię artystyczną. Ostatnie lata życia spędził w Neapolu, prowadząc szkołę malarską.
Abraham Brueghel malował głównie martwe natury z kwiatami i owocami, girlandy, rzadziej trofea myśliwskie i pejzaże.

</doc>
<doc id="2476905" url="https://pl.wikipedia.org/wiki?curid=2476905" title="Park Leśny Witkowice w Krakowie">
Park Leśny Witkowice w Krakowie

Park Leśny Witkowice – park leśny w Krakowie, ograniczony w części ulicami: Bibicką, Dożynkową i Witkowicką, od osiedla Witkowice Nowe po granicę gminy Zielonki, wzdłuż części doliny rzeki Bibiczanki.
Budowa geologiczna doliny ukazuje kilka odsłonięć w ścianach dawnych kamieniołomów. Odsłonięcia te umożliwiają także obserwację dyslokacji tektonicznych występujących na tym terenie.
Użytek ekologiczny.
W parku rośnie wiele gatunków drzew i krzewów. Zachowany został fragment lasu grądowego na bardzo urozmaiconym terenie, który od 2010 roku chroniony jest jako użytek ekologiczny "Las w Witkowicach".
Turystyka i rekreacja.
Park pełni funkcję rekreacyjną dla okolicznych mieszkańców. 
W parku utworzone są liczne szlaki rowerowe, szlaki piesze, turystyczne m.in. Twierdzy Kraków. Prowadzą przez wiele mostków nad Bibiczanką.
Trasy i szlaki rowerowe.
Przez park przebiega planowana trasa rowerowa nr 1 od placu Jana Matejki do Bibic w gminie Zielonki (Stare Miasto – pl. Matejki – Warszawska – al. Słowackiego – WT Nowy Kleparz – Prądnicka – Park Kościuszki – Górnickiego – Wądół – Park Leśny Witkowice – "granica miasta" – Bibice).
Szlaki rowerowe przebiegające przez park:

</doc>
<doc id="2476906" url="https://pl.wikipedia.org/wiki?curid=2476906" title="Witold Benedek">
Witold Benedek

Witold Benedek (ur. 10 sierpnia 1931 w Łodzi, zm. 6 czerwca 2011 w Warszawie) – polski architekt, prof. dr inż. architektury Politechniki Warszawskiej.
Życiorys.
W 1954 ukończył studia na Wydziale Architektury Politechniki Warszawskiej, od tego roku był członkiem SARP. Od 1970 pełnił funkcję kierownika zespołu dydaktycznego Wydziału Architektury Politechniki Warszawskiej. W 1975 obronił pracę doktorską, trzy lata później został zastępcą dyrektora Instytutu Projektowania Architektonicznego ds. dydaktycznych. W 1981 został prodziekanem Wydziału Architektury, a od 1987 dyrektorem Instytutu Projektowania Architektonicznego, którą to funkcję pełnił do 1991. Od 1992 był wspólnikiem w Pracowni Architektonicznej BNS. 
Od 1955 do 1992 był głównym projektantem w zespołach projektowych Wydziału Architektury Politechniki Warszawskiej, a od 1973 w Biurze Projektów Szkół Wyższych. W latach 1991–1994 przewodniczył Kolegium Sędziów Konkursowych SARP.
Został pochowany na cmentarzu Powązkowskim w Warszawie (kw. 217-IV-4). 

</doc>
<doc id="2476908" url="https://pl.wikipedia.org/wiki?curid=2476908" title="Akinetopsja">
Akinetopsja

Akinetopsja, znana też jako ślepota ruchu – niezwykle rzadka choroba neuropsychologiczna, w której pacjent nie jest w stanie widzieć poruszających się rzeczy, mimo że bez problemu widzi statyczne przedmioty, w związku z czym świat dla chorych na akinetopsję staje się pozbawiony ruchu. Większość informacji o tej chorobie pochodzi z pojedynczego przypadku pacjenta, zwanego LM. LM była 43-letnią kobietą, przyjętą do szpitala w październiku 1978 r. z bólami i zawrotami głowy. Obecnie nie ma skutecznej metody leczenia akinetopsji.

</doc>
<doc id="2476909" url="https://pl.wikipedia.org/wiki?curid=2476909" title="Dwór w Gładczynie">
Dwór w Gładczynie

Dwór w Gładczynie – neoklasycystyczny dwór z przełomu XIX i XX w. położony we wsi Gładczyn.
W 1845 r. Gładczyn kupił na licytacji Piotr Łukasz Modzelewski, emerytowany rewizor gubernialny. W 1897 r. na zlecenie Wiktora Aleksandra Modzelewskiego rozpoczęto budowę dworu, według projektu architekta Bronisława Massalskiego i na podstawie wskazówek Julii z Rakowskich Modzelewskiej. Dwór powstał na miejscu poprzedniego, drewnianego. Budowę zakończono w 1900 r. Wówczas dwór otoczono parkiem krajobrazowym projektu Stefana Celichowskiego.
Dwór został wymurowany z cegły i otynkowany. Jest budynkiem parterowym, wzniesionym na planie litery L. Korpus główny z kolumnowym gankiem jest zwrócony w stronę północną, w stronę parku i stawów. Do południowo-wschodniego narożnika przylega skrzydło gospodarcze, za którym położony był folwark. Dwór jest podpiwniczony. Charakterystycznym elementem dworu jest niewielka weranda od strony zachodniej, przykryta blaszanym namiotowym daszkiem.
W rękach rodziny Modzelewskich Gładczyn pozostawał do 1939 r. Ostatnią właścicielką była Wanda Modzelewska. Po 1945 r. majątek znacjonalizowano. Działalność rozpoczęło "Państwowe Gospodarstwo Rolne Gładczyn". W bezpośrednim sąsiedztwie dworu wybudowano bloki mieszkalne dla pracowników PGR. Zabudowania gospodarcze znacznie powiększono, o magazyny i chlewnie stojące wzdłuż zabytkowego parku, dewastując całkowicie krajobraz kulturowy założenia. Dwór przeszedł remont w latach 80.
Aktualnie dwór jest zaniedbany i zdewastowany. Część magazynów byłego PGR jest wykorzystywana do celów rolniczych, w części natomiast wygospodarowano boisko do paintballa i tor do jazdy samochodem. Zachowała się część parku krajobrazowego, aleje i stawy. Całość jest wpisana do rejestru zabytków A-348.

</doc>
<doc id="2476915" url="https://pl.wikipedia.org/wiki?curid=2476915" title="Misje dyplomatyczne Mauritiusu">
Misje dyplomatyczne Mauritiusu

Misje dyplomatyczne Mauritiusu – przedstawicielstwa dyplomatyczne Republiki Mauritiusu przy innych państwach i organizacjach międzynarodowych. Poniższa lista zawiera wykaz obecnych ambasad, wysokich komisji i konsulatów zawodowych. Nie uwzględniono konsulatów honorowych.

</doc>
<doc id="2476916" url="https://pl.wikipedia.org/wiki?curid=2476916" title="Firehole (rzeka)">
Firehole (rzeka)

Firehole – rzeka w Parku Narodowym Yellowstone, Wyoming w Stanach Zjednoczonych. Wypływa z jeziora Madison a łączy się 34 km dalej z rzeką Gibbon tworząc rzekę Madison. Przepływa przez bardzo widowiskowe tereny geotermalne parku takie jak Upper Geyser Basin, czy też w pobliżu gejzera Old Faithful oraz źródeł Grand Prismatic Spring.
Rzeka mimo stosunkowo krótkiego biegu tworzy trzy popularne w parku wodospady: Kaskady Keplera (Kepler Cascades), Wodospady Firhole (Firehole Falls) oraz w miejscu gdzie tworzy kanion Kaskady Firehole (the Cascades of the Firehole). Wszystkie można podziwiać z punktów widokowych położonych przy poprowadzonej wzdłuż rzeki jednokierunkowej drodze.
Temperatura wody.
Na początku lat 70. XX wieku cały szereg silnych trzęsień ziemi miał miejsce w pobliżu źródeł rzeki. Zwykle występuje tam około 200 trzęsień rocznie o sile nieprzekraczającej 4,5 w skali Richtera, jednak kilka z nich w tamtym okresie wyniosło nawet 6,5 stopnia. To spowodowało dopływ nowych lub większy dotychczasowych ciepłych źródeł powodując wzrost temperatury wody do około 30 °C latem 1979 roku. Spowodowało to między innymi ucieczkę pstrągów, a szczególnie większych osobników, które maja małą tolerancję na temperaturę. W dalszym ciągu w suche i ciepłe lata temperatura strumienia często przekracza 22 °C.
Głównymi źródłami ciepłej wody są gejzery znajdujące się w rejonie Upper Geyser Basin oraz Grand Prismatic Spring.

</doc>
<doc id="2476919" url="https://pl.wikipedia.org/wiki?curid=2476919" title="Hermandad">
Hermandad

Hermandad, Santa Hermandad (hiszp. „bractwo”, „święte bractwo”) – średniowieczne, hiszpańskie bractwa samoobrony, rodzaj milicji miejskich. Organizowane w celu obrony miast, osad i wiosek zarówno przed rabusiami jak i samowolą najemnych żołnierzy czy zakusami szlachty. Bractwa te odgrywały również pewną rolę polityczną występując zarówno przeciw szlachcie jak i czasem przeciw samowoli królewskiej. Ostatecznie jednak hermandady zostały podporządkowane władzy Królów Katolickich, którzy w XV wieku zamienili je w podporządkowany władzy centralnej aparat do ściągania podatków i poboru do wojska. Utworzona przez nich instytucja nosiła nazwę Santa Hermandad i przetrwała aż do 1835 roku.
Historia.
Początkowo hermandady powstawały lokalnie w określonym celu, np. by chronić drogi pielgrzymek, bronić miast przed rabusiami lub pilnować porządku na drogach, lub ograniczać nielegalny handel czy przemyt. Te pierwsze hermandady nie miały stałego charakteru i powstawały na czas pojawienia się zagrożenia. Za pierwsze z nich uznaje się bractwa powstałe w XIII wieku w Andaluzji, które miały na celu obronę chrześcijańskich miast i osad przed muzułmańskimi rebeliantami. Podobne powstawały również na północy, w kraju Basków na drodze pielgrzymkowej do słynnego ośrodka kultu w Santiago de Compostela. Hermandady pełniły zarówno funkcje policyjne jak i celne, sądownicze oraz gospodarcze i broniły autonomii miast i wiosek.
W późniejszym czasie hermandady stały się szczególnie popularne w Kastylii, gdzie w XIV i XV wieku odegrały znaczącą rolę w trakcie kolejnych wojen domowych. W ich trakcie bowiem anarchia szlachecka zagrażała w sposób szczególny miastom i mniejszym, niezależnym osadom, które padały ofiarą grabieży lub – co gorsza – bywały podporządkowywane lokalnym magnatom. Sytuacja taka wystąpiła np. w czasie małoletności Alfonsa XI, gdy o władzę w państwie walczyły zwalczające się koterie dworskie i magnackie. Wówczas po raz pierwszy miasta i wsie Kastylii powołały na Kortezach w Burgos Hermandad General, której celem było zapewnienie obrony ich niezależności (1315). Jednak po dojściu Alfonsa XI do pełnoletności, energiczny król niemal od razu postanowił o rozwiązaniu Hermandady, która mogła stać się ośrodkiem antycentralistycznej opozycji. Do dużego znaczenia hermandad w walce ze szlachtą doszło ponownie w trakcie walk toczonych za panowania Henryka IV Bezsilnego, kiedy to w Kastylii uformowała się Hermandad General (1467), której celem była obrona miast przed anarchią szlachecką. Także w tym czasie powstanie hermandady w Galicji doprowadziło do antysenioralnej rewolty w tej prowincji. Gdy po śmierci Henryka IV wojnę o sukcesję wygrała ostatecznie Izabela Kastylijska, podjęła ona wraz z mężem szereg posunięć dotyczących wzmocnienia władzy królewskiej. Jednym z nich było przekształcenie instytucji hermandady w stały i podporządkowany władzy królewskiej aparat przymusu pod nazwą „Świętej Hermandady”. Dokonano tego w trakcie Kortezów w Madrigal w 1476 roku. Hermandady utraciły tym samym swój autonomiczny i czysto municypalny charakter.

</doc>
<doc id="2476948" url="https://pl.wikipedia.org/wiki?curid=2476948" title="Wildcat kaliber">
Wildcat kaliber

Wildcat – przeniesione z angielskiego określenie kalibru broni nie uwzględnionego w normie CIP ("Commission Internationale Permanente Pour l’Epreuve des Armes à Feu Portatives" – Stała Międzynarodowa Komisja do Badania i Certyfikacji Broni Ręcznej) ani SAAMI ("Sporting Arms and Ammunition Manufacturers' Institute" – Stowarzyszenie Producentów Sportowej Broni i Amunicji).
Wildcaty są efektem prac rusznikarzy entuzjastów strzelectwa lub łowiectwa, którzy nie są wystarczająco usatysfakcjonowani kalibrami dostępnymi na rynku. Wiele współczesnych kalibrów (np. wszystkie kalibry Weatherby, 6,5 x 47 mm Lapua czy 6,5-284 Norma) pochodzi od wildcatów – takie kalibry funkcjonują przez pewien okres bez ujednolicenia wymiarów i dopiero po upowszechnieniu się i akceptacji przez większą liczbę użytkowników, któryś z producentów broni decyduje się na znormalizowanie kalibru i rejestrację CIP lub SAAMI. Zdarza się czasem, że wildcat rejestrowany jest w podobnym czasie przez dwie różne firmy, tak powstały np. 6 mm BR Remmington i 6 mm BR Norma czy 6 mm PPC i 6 mm PPC USA – są to kalibry bardzo zbliżone wymiarami, lecz nie identyczne.
Do wildcatów zalicza się również kalibry tylko nieznacznie dopasowywane do wyczynowej broni (najczęściej zwężona jest jedynie ścianka szyjki łuski tak, by pasowała do indywidualnej „ciasnej” komory nabojowej), wszystkie kalibry Ackley Improved – mimo że ich dokładne wymiary są powszechnie znane i stosowane oraz naboje o przedłużonych łuskach – z konieczności przy nadmiernym headspace broni lub wyboru celem powiększenia pojemności łuski. Amunicja do takich kalibrów nie może być oferowana w handlu detalicznym więc ich użytkownicy zmuszeni są do samodzielnej elaboracji.

</doc>
<doc id="2476951" url="https://pl.wikipedia.org/wiki?curid=2476951" title="Termenvox">
Termenvox



</doc>
<doc id="2476956" url="https://pl.wikipedia.org/wiki?curid=2476956" title="Rozpoznanie elektromagnetyczne">
Rozpoznanie elektromagnetyczne

Rozpoznanie elektromagnetyczne (wywiad elektromagnetyczny, ang. "signals intelligence" – SIGINT) – rodzaj działalności wywiadowczej (rozpoznawczej) prowadzonej w środowisku promieniowania elektromagnetycznego, między innymi w telekomunikacji, teleinformatyce. Inaczej zwany wywiadem (rozpoznaniem) elektromagnetycznym, elektronicznym, radioelektronicznym, radiowym itp. Nazwa SIGINT jest używana gł. przez NATO, gł. Rosja używa skrótu РЭР.
Zasadniczo w działaniach SIGINT rozróżnia się dwa główne działy: COMINT (z ang. "Communication Intelligence") – rozpoznanie promieniowania elektromagnetycznego pod względem wykrycia, przechwytu i namierzenia źródeł telekomunikacji, oraz ELINT (z ang. "Electronic Intelligence") – rozpoznanie promieniowania elektromagnetycznego pod względem wykrycia, analizy i namierzenia źródeł sygnałów nieużywanych w telekomunikacji, np. sygnałów radarowych.
Rodzajami rozpoznania radioelektronicznego są:
Określenie SIGINT (rozpoznanie radioelektroniczne) stosuje się do opisu działań sił zbrojnych, jak i służb specjalnych. W Polsce, rozpoznanie fal elektromagnetycznych wewnątrz kraju jest nazwane w kompetencjach SKW kontrwywiadem radiowym. Jest to związane z rozpoznaniem systemów oraz środków łączności i wywiadu radiowego obcych wywiadów i wojsk obejmujących Polskę.

</doc>
<doc id="2476957" url="https://pl.wikipedia.org/wiki?curid=2476957" title="Teremin">
Teremin



</doc>
<doc id="2476958" url="https://pl.wikipedia.org/wiki?curid=2476958" title="Skarżynci (rejon chmielnicki)">
Skarżynci (rejon chmielnicki)

Skarżynci – wieś na Ukrainie w rejonie chmielnickim obwodu chmielnickiego.

</doc>
<doc id="2476959" url="https://pl.wikipedia.org/wiki?curid=2476959" title="Arkadijiwci">
Arkadijiwci

Arkadijiwci – wieś na Ukrainie, w rejonie chmielnickim obwodu chmielnickiego.

</doc>
<doc id="2476960" url="https://pl.wikipedia.org/wiki?curid=2476960" title="Bachmatiwci">
Bachmatiwci

Bachmatiwci – wieś na Ukrainie, w obwodzie chmielnickim, w rejonie chmielnickim.
Pod rozbiorami siedziba gminy Bachmatowcy w powiecie latyczowskim guberni podolskiej.

</doc>
<doc id="2476961" url="https://pl.wikipedia.org/wiki?curid=2476961" title="Rajkiwci">
Rajkiwci

Rajkiwci (ukr. Райківці, "Rajkiwci"; pol. hist. "Rajkowce") – wieś na Ukrainie, w obwodzie chmielnickim, w rejonie chmielnickim. W 2001 roku liczyła 1476 mieszkańców.
Wieś należała do Tadeusza Grabianki, który w 1781 r. oddał ją Onufremu Morskiemu.

</doc>
<doc id="2476962" url="https://pl.wikipedia.org/wiki?curid=2476962" title="Andrijkiwci">
Andrijkiwci

Andrijkiwci – wieś na Ukrainie, w obwodzie chmielnickim, w rejonie chmielnickim.

</doc>
<doc id="2476969" url="https://pl.wikipedia.org/wiki?curid=2476969" title="Dimityr Łargow">
Dimityr Łargow

Dimityr Łargow (bułg. Димитър Ларгов, ur. 10 września 1936 w Sofii, zm. 26 listopada 2020 tamże) – bułgarski piłkarz grający na pozycji obrońcy. W swojej karierze rozegrał 20 meczów w reprezentacji Bułgarii.
Kariera klubowa.
W swojej karierze piłkarskiej Łargow grał w klubie Sławia Sofia. W latach 1963, 1964 i 1966 zdobył ze Slawią Puchar Bułgarii.
Kariera reprezentacyjna.
W reprezentacji Bułgarii Łargow zadebiutował 13 maja 1959 w wygranym 3:2 towarzyskim spotkaniu z Holandią. W 1960 wystąpił na igrzyskach olimpijskich w Rzymie. W 1966 rozegrał jedno spotkanie mistrzostw świata w Anglii, z Węgrami (1:3). Od 1959 do 1966 rozegrał w drużynie narodowej 20 meczów.

</doc>
<doc id="2476975" url="https://pl.wikipedia.org/wiki?curid=2476975" title="Aleksandyr Kostow">
Aleksandyr Kostow

Aleksandyr Kostow (bułg. Александър Костов, ur. 5 marca 1938 w Sofii, zm. 15 kwietnia 2019) – bułgarski piłkarz grający na pozycji pomocnika. W swojej karierze rozegrał 8 meczów w reprezentacji Bułgarii, w których strzelił 1 gola.
Kariera klubowa.
Swoją karierę piłkarską Kostow rozpoczął w klubie Lewski Sofia. W sezonie 1955/1956 zadebiutował w nim w pierwszej lidze bułgarskiej. Grał w nim do końca swojej kariery (1971 rok) z przerwą na grę w Botewie Płowdiw w sezonie 1960/1961. Wraz z Lewskim trzykrotnie był mistrzem Bułgarii w latach 1965, 1968 i 1970. Sześciokrotnie zdobywał z nim Puchar Bułgarii w latach 1956, 1957, 1959, 1967, 1970 i 1971.
Kariera reprezentacyjna.
W reprezentacji Bułgarii Kostow zadebiutował 23 czerwca 1957 roku w przegranym 1:4 meczu eliminacji do MŚ 1958 z Węgrami. W 1962 wystąpił w jednym meczu mistrzostw świata w Chile, z Anglią (0:0).
W 1966 roku Kostow rozegrał jedno spotkanie mistrzostw świata w Anglii, z Portugalią (0:3). Od 1957 do 1966 roku rozegrał w kadrze narodowej 8 meczów, w których zdobył 1 bramkę.

</doc>
<doc id="2476976" url="https://pl.wikipedia.org/wiki?curid=2476976" title="Grupa Dominika">
Grupa Dominika

Grupa Dominika – polski zespół folk-rockowy działający w latach 1971–1972 i 1975–1976.
Historia.
W 1971 roku przy Klubie Piosenki ZAKR w warszawskim hotelu Bristol rozpoczęła swoją działalność Rodzina Pastora, którą tworzyli: Maria Figiel, w styczniu 1972 roku zastąpiona przez Zofię Borcę (eks-Respekt i chórki Czesława Niemena – brała udział w nagraniu płyty "Niemen"), Piotr Buldeski (śpiew, gitara basowa, eks-74 Grupa Biednych), Dominik Kuta (eks-Czerwone Gitary i Quorum; śpiew, gitara, banjo, flet, harmonijka ustna) i Marek Migdalski (śpiew, gitara dwunastostrunowa). Zespół występował w Bristolu i Stodole – licznymi koncertami w Bristolu zjednał sobie grono sympatyków. W latach 1971–1972 nagrywał dla Telewizji Polskiej i w Polskim Radiu. Piosenka "A gdy leci głaz" znalazła się na listach przebojów i często była emitowana na antenie radiowej. Rodzina Pastora została także zaproszona do wzięcia udziału w koncercie „Debiuty” Festiwalu Opole'72, lecz zanim doszło do tego wydarzenia, grupa przestała istnieć. Niedługo potem, nakładem Polskich Nagrań ukazała się jedyna płyta "czwórka" (N-0708) zespołu, sygnowana nazwą Grupa Dominika. Przez lata było to jedyne wydawnictwo kwartetu. Byli muzycy Rodziny Pastora rozpoczęli współpracę z innymi formacjami, bądź też tworzyli własne. Kuta związał się z folkowym Bractwem Kurkowym 1791, zaś Buldeski założył latem 1972 roku zespół Piotr Pastor i Słońce.
Na początku 1975 roku Kuta reaktywował Grupę Dominika. Oprócz lidera i Migdalskiego w nowym składzie znaleźli się: Romuald Czystaw (śpiew, instrumenty perkusyjne; współpracował także z Dzikim Dzieckiem), Zbigniew Wypych (eks-Medicus; gitara basowa; później Dzikie Dziecko i Breakout) i Adam Blaszyński (perkusja, śpiew; ). Po pewnym czasie grającego na basie Wypycha zastąpił Roman Kęszycki. Przed szerszą publicznością Grupa Dominika zadebiutowała w kwietniu 1975 r. podczas II Polskich Targów Estradowych „Poltest” w Łodzi, prezentując program literacko-muzyczny pt. "Z krzyku zrodziło się życie". W 1976 roku w skład zespołu ponownie uległ zmianie, zaś tworzyli go: Dominik Kuta (śpiew, gitara, fortepian), Piotr Buldeski (eks-Horoskop; śpiew, gitara; ), Krzysztof Ciepliński (gitara, wiolonczela), Roman Kęszycki (gitara basowa) i Feliks Pankiewicz (eks-Horoskop; perkusja). Po kilku miesiącach Ciepliński, Kęszycki i Buldeski odeszli do Bumerangu, zaś Pankiewicz do popularnego zespołu Happy End. W połowie lat siedemdziesiątych w Grupie Dominika grał m.in. Władysław Komendarek, wkrótce muzyk grupy Exodus i koryfeusz muzyki elektronicznej. Zespół został rozwiązany w 1976 roku.

</doc>
<doc id="2476979" url="https://pl.wikipedia.org/wiki?curid=2476979" title="Merzenich (Nadrenia Północna-Westfalia)">
Merzenich (Nadrenia Północna-Westfalia)

Merzenich – miejscowość i gmina w Niemczech, w kraju związkowym Nadrenia Północna-Westfalia, w rejecnji Kolonia, w powiecie Düren. W 2010 roku liczyła 6853 mieszkańców.

</doc>
<doc id="2476980" url="https://pl.wikipedia.org/wiki?curid=2476980" title="Merzenich">
Merzenich

Osoby:

</doc>
<doc id="2476981" url="https://pl.wikipedia.org/wiki?curid=2476981" title="Norweska Policja 1940-1945">
Norweska Policja 1940-1945



</doc>
<doc id="2476984" url="https://pl.wikipedia.org/wiki?curid=2476984" title="Hong Kong Express">
Hong Kong Express



</doc>
<doc id="2476985" url="https://pl.wikipedia.org/wiki?curid=2476985" title="Stefan Abadżiew">
Stefan Abadżiew

Stefan Abadżiew (bułg. Стефан Абаджиев, ur. 3 lipca 1934 w Sofii) – bułgarski piłkarz grający na pozycji napastnika. W swojej karierze rozegrał 27 meczów w reprezentacji Bułgarii, w których strzelił 1 gola.
Kariera klubowa.
Swoją karierę piłkarską Abadżiew rozpoczął w klubie Lewski Sofia. W sezonie 1953 zadebiutował w nim w pierwszej lidze bułgarskiej. Grał w nim do 1968 roku. Wraz z Lewskim trzykrotnie był mistrzem Bułgarii w latach 1953, 1965 i 1968. Czterokrotnie zdobywał z nim Puchar Bułgarii w latach 1956, 1957, 1959 i 1967. W latach 1969–1970 grał w niemieckim SV Wiesbaden.
Kariera reprezentacyjna.
W reprezentacji Bułgarii Abadżiew zadebiutował 25 czerwca 1955 roku w zremisowanym 1:1 towarzyskim spotkaniu z Polską. W 1960 roku wystąpił na igrzyskach olimpijskich w Rzymie. W 1966 roku był w kadrze Bułgarii na mistrzostwa świata w Anglii, jednak nie wystąpił w żadnym meczu tego turnieju. Od 1955 do 1966 roku rozegrał w kadrze narodowej 27 meczów, w których zdobył 1 bramkę.

</doc>
<doc id="2476987" url="https://pl.wikipedia.org/wiki?curid=2476987" title="En pied">
En pied

En pied (franc. "do stóp") – jedno z czterech ujęć postaci w sztukach plastycznych, głównie w malarstwie portretowym (obok wizerunku głowy, popiersia i półpostaci); przedstawienie całopostaciowe w pozycji stojącej.

</doc>
<doc id="2476991" url="https://pl.wikipedia.org/wiki?curid=2476991" title="Bad Muenstereifel">
Bad Muenstereifel



</doc>
<doc id="2476992" url="https://pl.wikipedia.org/wiki?curid=2476992" title="Ewgeni Janczowski">
Ewgeni Janczowski

Ewgeni Wylew Janczowski (bułg. Евгени Вълев Янчовски, ur. 5 września 1939 w Sofii) – piłkarz bułgarski grający na pozycji pomocnika. W swojej karierze rozegrał 16 meczów w reprezentacji Bułgarii, w których strzelił jednego gola.
Kariera klubowa.
Całą swoją karierę piłkarską Janczowski spędził w klubie Beroe Stara Zagora. W sezonie 1960/1961 zadebiutował w nim w pierwszej lidze bułgarskiej i grał w nim do 1974 roku.
Kariera reprezentacyjna.
W reprezentacji Bułgarii Janczowski zadebiutował 30 kwietnia 1963 w wygranym 2:1 towarzyskim spotkaniu z Czechosłowacją. W 1966 roku był w kadrze Bułgarii na mistrzostwa świata w Anglii, jednak nie wystąpił w żadnym meczu tego turnieju. W 1968 roku wystąpił na igrzyskach olimpijskich w Meksyku i zdobył na nich srebrny medal. Od 1963 do 1968 roku rozegrał w kadrze narodowej 16 meczów, w których zdobył jedną bramkę.

</doc>
<doc id="2476996" url="https://pl.wikipedia.org/wiki?curid=2476996" title="Franco Giulio Brambilla">
Franco Giulio Brambilla

Franco Giulio Brambilla (ur. 30 czerwca 1949 w Missaglia) – włoski duchowny katolicki, biskup Novary od 2012.
Życiorys.
Prezbiterat.
Święcenia kapłańskie otrzymał 7 czerwca 1975 z rąk Giovanniego Colombo. Inkardynowany do archidiecezji mediolańskiej, pracował przede wszystkim jako wykładowca w mediolańskich seminariach. W latach 1993-2003 był dyrektorem sekcji antropologii religijnej seminarium w Venegono Inferiore.
Episkopat.
13 lipca 2007 papież Benedykt XVI mianował go biskupem pomocniczym archidiecezji mediolańskiej, ze stolicą tytularną "Tullia". Sakry biskupiej udzielił mu 23 września 2007 ówczesny arcybiskup Mediolanu - kard. Dionigi Tettamanzi.
24 listopada 2011 został mianowany biskupem ordynariuszem diecezji Novara. Ingres do katedry odbył się 5 lutego 2012.
Od maja 2015 jest wiceprzewodniczącym Konferencji Episkopatu Włoch.

</doc>
<doc id="2476998" url="https://pl.wikipedia.org/wiki?curid=2476998" title="Pniktogeny">
Pniktogeny



</doc>
<doc id="2476999" url="https://pl.wikipedia.org/wiki?curid=2476999" title="Chalkogeny">
Chalkogeny



</doc>
<doc id="2477000" url="https://pl.wikipedia.org/wiki?curid=2477000" title="Mistrzostwa Polski w Judo 1979">
Mistrzostwa Polski w Judo 1979

23. edycja Mistrzostw Polski w judo odbyła się w dniach 24 - 25 marca 1979 roku we Włocławku.

</doc>
<doc id="2477001" url="https://pl.wikipedia.org/wiki?curid=2477001" title="Chalkogenidy">
Chalkogenidy



</doc>
<doc id="2477003" url="https://pl.wikipedia.org/wiki?curid=2477003" title="Dzikie Dziecko">
Dzikie Dziecko

Dzikie Dziecko – polski zespół rockowy, istniejący w latach 1974-1976, którego założycielem był wokalista, gitarzysta i kompozytor Zbigniew Hołdys. Grupa działała przy klubie Medyk w Warszawie.
Zespół istniał zaledwie dwa lata (1974-1976). Został zauważony i zaproszony przez muzyków Budki Suflera na wspólną trasę. W 1975 wystąpił przed Suflerami w warszawskiej Hali Gwardii. Dziś grupa jest nazywana "jednym z najbardziej awangardowych zespołów tamtych czasów". Seweryn Reszka, przyjaciel Hołdysa i manager późniejszego Perfectu, napisał w 2010: "Muzyka, którą grała grupa, wyprzedzała to co grali wtedy inni o parę lat".
Liderem był Zbigniew Hołdys – zespół grał jego kompozycje, natomiast śpiewał stary znajomy muzyka z wcześniejszego zespołu Kwiaty Warszawy, Romuald Czystaw (najbardziej znany z późniejszej współpracy z Budką Suflera), na gitarze grał Ryszard Sygitowicz, a na perkusji Piotr Szkudelski. Basiści się zmieniali – gościnnie grywał z Dzikim Dzieckiem (również z Budką Suflera) Jerzy Goleniewski (ex- Sylwetki, Quorum, Breakout). Przez dłuższy czas na basie grał Zbigniew Wypych (właściciel sprzętu nagłaśniającego).
Z repertuaru zespołu jako nagranie zachował się tylko jeden utwór, "Fabryka keksów," po kilku latach wykonywany przez metalowy zespół Turbo. Istnienie zespołu przypadło na lata, kiedy w PRL-u zaciekle walczono z muzyką rockową np. nie dopuszczając jej na antenę, a w zamian lansując choćby przeboje w stylu disco. Tak więc grupa nie miała szansy na szersze zaistnienie na krajowym rynku, nie mogła także wyjechać na występy zagraniczne. Kiedy Wypych odszedł do osławionego Breakoutu Tadeusza Nalepy zabierając swój sprzęt, zespół praktycznie przestał istnieć, a Hołdys wyjechał do USA, by zarobkowo grać w klubach i restauracjach.

</doc>
<doc id="2477004" url="https://pl.wikipedia.org/wiki?curid=2477004" title="CMJ New Music Monthly">
CMJ New Music Monthly

CMJ New Music Monthly – czasopismo założone w 1993 w Nowym Jorku przez Roberta K. Habera. W kwietniu 2010 przestało się ukazywać w formie drukowanej, a od tamtego czasu istnieje tylko w formie online.
Jako czasopismo "CMJ New Music Monthly" był poświęcony wydarzeniom w świecie muzyki rozrywkowej, przeglądom płyt, recenzjom, informacjom z dziedziny przemysłu muzycznego (CMJ Music Marathon). Był pierwszym magazynem konsumenckim z dołączonym dodatkiem w postaci płyty CD zawierającej od 15 do 25 nagrań artystów uznanych, jak i niezależnych, nie związanych z oficjalnymi wytwórniami.

</doc>
<doc id="2477005" url="https://pl.wikipedia.org/wiki?curid=2477005" title="Yule log (ujednoznacznienie)">
Yule log (ujednoznacznienie)



</doc>
<doc id="2477006" url="https://pl.wikipedia.org/wiki?curid=2477006" title="Mistrzostwa Polski w Judo 1997">
Mistrzostwa Polski w Judo 1997

41. edycja Mistrzostw Polski w judo odbyła się w dniach 30 maja - 1 czerwca roku 1997 roku w Bielsku-Białej.

</doc>
<doc id="2477007" url="https://pl.wikipedia.org/wiki?curid=2477007" title="Widin Apostołow">
Widin Apostołow

Widin Apostołow (bułg. Виден Апостолов, ur. 17 października 1941 w Nowym Iskyrze, zm. 13 listopada 2020 w Płowdiwie) – bułgarski piłkarz grający na pozycji obrońcy. W swojej karierze rozegrał 22 mecze w reprezentacji Bułgarii, w których strzelił trzy gole.
Kariera klubowa.
Swoją karierę piłkarską rozpoczął w klubie FK Nowy Iskyr. Grał w nim w latach 1958–1959. Następnie przeszedł do Łokomotiwu Sofia i występował w nim w sezonie 1959/60. W 1960 został zawodnikiem Botewu Płowdiw, gdzie grał do końca swojej kariery, czyli do 1974. W sezonie 1966/67 wywalczył z Botewem swój jedyny w karierze tytuł mistrza kraju. W 1962 zdobył Puchar Bułgarii, a w 1972 Puchar Bałkanów.
Kariera reprezentacyjna.
W reprezentacji Bułgarii zadebiutował 30 września 1962 w wygranym 2:1 towarzyskim spotkaniu z Polską i w debiucie zdobył gola. W 1966 znalazł się w kadrze Bułgarii na mistrzostwach świata w Anglii, jednak nie wystąpił w żadnym meczu tego turnieju. Od 1962 do 1974 rozegrał w drużynie narodowej 22 mecze, w których zdobył trzy bramki.

</doc>
<doc id="2477008" url="https://pl.wikipedia.org/wiki?curid=2477008" title="Mistrzostwa Polski w Judo 1998">
Mistrzostwa Polski w Judo 1998

42. edycja Mistrzostw Polski w judo odbyła się w dniach 29 – 31 maja 1998 roku w Chorzowie, a Mistrzostwa Polski OPEN 29 grudnia 1998 w Warszawie. 

</doc>
<doc id="2477010" url="https://pl.wikipedia.org/wiki?curid=2477010" title="Maciej Zabłocki">
Maciej Zabłocki

Maciej Zabłocki – skarbnik sieradzki w latach 1768-1769, wojski mniejszy sieradzki w latach 1769-1792, konsyliarz konfederacji barskiej województwa sieradzkiego w 1769 roku.

</doc>
<doc id="2477011" url="https://pl.wikipedia.org/wiki?curid=2477011" title="Mistrzostwa Polski w Judo 1999">
Mistrzostwa Polski w Judo 1999

43. edycja Mistrzostw Polski w judo odbyła się w dniach 16 – 18 kwietnia 1999 roku we Wrocławiu. Mistrzostwa Polski OPEN odbyły się 30 października 1999 w Krakowie.

</doc>
<doc id="2477012" url="https://pl.wikipedia.org/wiki?curid=2477012" title="Giovanni Tani">
Giovanni Tani

Giovanni Tani (ur. 8 kwietnia 1947 w Sogliano al Rubicone) – włoski duchowny katolicki, arcybiskup Urbino-Urbania-Sant’Angelo in Vado w latach 2011-2023.
Życiorys.
Święcenia kapłańskie otrzymał 29 grudnia 1973 i został inkardynowany do diecezji Rimini. Po święceniach został ojcem duchownym diecezjalnego seminarium. W 1985 przeniósł się do Rzymu i objął funkcję ojca duchownego tamtejszego seminarium. W latach 1999-2003 był proboszczem jednej z rzymskich parafii, a w kolejnych latach pracował ponownie w rzymskim seminarium, tym razem w charakterze jego rektora.
24 czerwca 2011 papież Benedykt XVI mianował go ordynariuszem archidiecezji Urbino-Urbania-Sant’Angelo in Vado. Sakry biskupiej udzielił mu 17 września 2011 wikariusz Rzymu - kardynał Agostino Vallini.
7 stycznia 2023 papież Franciszek przyjął jego rezygnację z funkcji biskupa diecezjalnego.

</doc>
<doc id="2477014" url="https://pl.wikipedia.org/wiki?curid=2477014" title="Liebermann">
Liebermann

Liebermann, Lieberman:

</doc>
<doc id="2477015" url="https://pl.wikipedia.org/wiki?curid=2477015" title="Antoni Stanisław Morzkowski">
Antoni Stanisław Morzkowski

Antoni Stanisław Morzkowski herbu Ślepowron – sędzia ziemski wieluński w latach 1765-1777, regimentarz generalny województw i ziem złączonych w konfederacji barskiej w 1769 roku, sędzia grodzki wieluński, marszałek ziemi wieluńskiej w konfederacji barskiej w 1768 roku.
W 1764 roku jako poseł ziemi wieluńskiej na sejm elekcyjny był elektorem Stanisława Augusta Poniatowskiego z ziemi wieluńskiej. Poseł na Sejm Czaplica 1766 roku z ziemi wieluńskiej. Członek konfederacji radomskiej w 1767 roku.

</doc>
<doc id="2477016" url="https://pl.wikipedia.org/wiki?curid=2477016" title="Iwan Dejanow">
Iwan Dejanow

Iwan Dejanow (bułg. Иван Деянов, ur. 16 grudnia 1937, zm. 26 września 2018) – piłkarz bułgarski grający na pozycji bramkarza. W swojej karierze rozegrał 10 meczów w reprezentacji Bułgarii.
Kariera klubowa.
W swojej karierze piłkarskiej Dejanow grał w klubie Lokomotiw Sofia.
Kariera reprezentacyjna.
W reprezentacji Bułgarii Dejanow zadebiutował 23 kwietnia 1964 roku w przegranym 0:1 towarzyskim spotkaniu ze Związkiem Radzieckim. W 1966 roku był w kadrze Bułgarii na mistrzostwa świata w Anglii, jednak nie wystąpił w żadnym meczu tego turnieju. Od 1964 do 1966 roku rozegrał w kadrze narodowej 10 meczów.

</doc>
<doc id="2477017" url="https://pl.wikipedia.org/wiki?curid=2477017" title="Lieberman">
Lieberman



</doc>
<doc id="2477018" url="https://pl.wikipedia.org/wiki?curid=2477018" title="Libermann">
Libermann



</doc>
<doc id="2477020" url="https://pl.wikipedia.org/wiki?curid=2477020" title="Fortschritt ZT 323-A">
Fortschritt ZT 323-A

Fortschritt ZT 323-A — ciągnik rolniczy produkowany w VEB Kombinat Fortschritt Landmaschinen w latach 1985 - 1992. 
Posiada 4-cylindrowy wolnossący silnik IFA, dwustopniowe sprzęgło przekazywało napęd na skrzynię biegów o 4 przełożeniach w przód i 2 w tył, pracujących w 3 zakresach. Na każdym przełożeniu można załączyć jeden półbieg sterowany elektropneumatycznie(przyciskiem na desce rozdzielczej) także za pomocą przycisków załączało się przedni napęd i blokady mechanizmów różnicowych (przedniej i tylnej osi).
Udźwig podnośnika wynosi około 4.500 kg. Ciągnik wyposażono w komfortową kabinę ogrzewaną i wentylowaną , hydrostatyczny układ kierowniczy i hydrauliczne sterowanie sprzęgła. WOM posiada dwie prędkości 540 i 1000 obr./min załączany jest dźwignią na prawej konsoli.
Układ elektryczny ciągnika został wyposażony m.in. w czujnik zanieczyszczenia filtra powietrza, czujnik zanieczyszczenia filtrów oleju (silnik), czujnik zanieczyszczenia filtra hydrauliki, świecę płomieniową i elektrozawory sterujące pneumatyką. Ponadto wyposażenie obejmowało: halogeny robocze, wycieraczka oraz spryskiwacz przedniej szyby, wentylacja kabiny, wskaźnik poziomu paliwa i ciśnienia pneumatyki. Instalacja elektryczna działała na napięciu 24V oraz wyposażona była w 2 akumulatory. Dodatkowym elementem ułatwiającym pracę było gniazdo świateł przyczepy zasilane napięciem 12V.

</doc>
<doc id="2477022" url="https://pl.wikipedia.org/wiki?curid=2477022" title="Liberman">
Liberman



</doc>
<doc id="2477025" url="https://pl.wikipedia.org/wiki?curid=2477025" title="Eugène Burnouf">
Eugène Burnouf

Eugène Burnouf (ur. 8 kwietnia 1801 w Paryżu, zm. 28 maja 1852) – francuski akademik i orientalista. Jeden z głównych kontrybutorów odczytania staroperskiego pisma klinowego.

</doc>
<doc id="2477026" url="https://pl.wikipedia.org/wiki?curid=2477026" title="Obóz NKWD w Spassku">
Obóz NKWD w Spassku

Obóz NKWD w Spassku, także obóz spasozawodski (ros. Спасозаводский лагерь № 99) – specjalny radziecki obóz dla jeńców wojennych w Spassku koło Karagandy w Kazachstanie, utworzony w 1941 roku, wchodzący w skład Karłagu. 
W okresie istnienia obozu przebywało w nim ok. 70 tysięcy jeńców, przedstawicieli 40 narodowości (m.in. Niemcy, Rumuni, Japończycy, Polacy, Węgrzy, Ukraińcy, Francuzi, Żydzi). Po II wojnie światowej Spassk stał się specjalnym obozem pracy przymusowej dla więźniów politycznych. Istniał również wydzielony podobóz kobiecy, kolonia dziecięca oraz ponad 20 filii terenowych.
Historia.
Obóz dla jeńców wojennych w Spassku utworzono 24 czerwca 1941 roku, po ataku Niemiec na ZSRR, rozporządzeniem Wasilija Czernyszowa, zastępcy szefa NKWD i naczelnika Gułagu, w miejscu dawnej kopalni miedzi, gdzie w latach 30. XX wieku istniał niewielki obóz pracy NKWD, tzw. Obóz Piaskowy (ros. Песчаный лагерь). Obóz dla jeńców wojennych utworzony w 1941 roku składał się z dwóch części – centralnej, przeznaczonej dla ok. 5–6 tys. jeńców, oraz wydzielonego obszaru o nazwie „Kokuzek” (ros. Кокузек) przeznaczonego dla ok. 650 (maksymalnie 1100) internowanych. „Kokuzek” znajdował się w odległości ok. 500 m od centralnej części obozu i zapewniał pełną izolację przetrzymywanych tam osób.
Pierwszy transport jeńców wojennych przybył do Spasska w sierpniu 1941 roku; przywieziono wówczas 1 436 więźniów. Po dwóch latach liczba jeńców przetrzymywanych w obozie prawie się podwoiła. Gwałtowny wzrost liczby jeńców nastąpił w drugiej połowie 1944 roku. W styczniu 1944 roku w obozie w Spasku przebywało 2 529 jeńców wojennych, a w październiku 1944 roku ich liczba zwiększyła się do 11 583. W październiku i listopadzie 1945 roku do obozu przysłano pięć transportów żołnierzy japońskich, łącznie 11 608 osób.
Więźniowie przetrzymywani w Spassku byli wykorzystywani do pracy w kopalniach, cegielniach, do robót inżynieryjnych i budowlanych. W obozie panowała wysoka śmiertelność. Według niepełnych danych statystycznych w latach 1942–1946 zmarło ponad 7 tys. więźniów (w 1945 roku 2 430 osób). Głównymi przyczynami zgonów były gruźlica i wyniszczenie organizmu.
Po zakończeniu II wojny światowej w Spassku umieszczano więźniów politycznych, m.in. Polaków, zwłaszcza z dawnych Kresów Wschodnich RP. Jednym z polskich więźniów obozu w Spassku był Bronisław Szeremeta, który opublikował wspomnienia z pobytu w obozie. W latach 1955–1956 część więźniów przebywających w Spassku zwolniono.
Polscy jeńcy wojenni z 1939 roku w obozie w Spassku.
Z opublikowanej dokumentacji NKWD wynika, że w 1941 roku w obozie w Spassku (tzw. łagrze spasozawodskim) umieszczono kilkuset (prawdopodobnie ok. 260) polskich jeńców wojennych wziętych do niewoli we wrześniu 1939 roku, po agresji ZSRR na Polskę. Jeńcy ci zostali zaklasyfikowani jako „osoby narodowości niemieckiej” i w 1941 roku nie zwolniono ich z obozów NKWD do armii polskiej w ZSRR tworzonej przez gen. Władysława Andersa. Po ok. 2 latach liczba polskich jeńców wojennych przetrzymywanych w Spassku spadła do 197, prawdopodobnie wskutek śmierci części z nich. 23 czerwca 1943 roku NKWD przygotowało listę i krótkie charakterystyki 67 polskich jeńców więzionych w Spassku, na których radzieckie służby specjalne miały materiały kompromitujące (listę tę opublikowano w 2001 roku w zbiorze dokumentów związanych ze zbrodnią katyńską). Według sprawozdania NKWD z dnia 5 grudnia 1943 roku w Spassku przebywało 174 polskich jeńców wojennych z 1939 roku, w tym 6 oficerów. Jeńcy ci przebywali w obozie w Spassku również po zakończeniu II wojny światowej; według sprawozdania NKWD z 1 listopada 1945 roku w tym dniu liczba polskich jeńców wojennych z 1939 roku więzionych w Spassku („obozie spasozawodskim”) wynosiła 167 osób. Dalszy los tej grupy jeńców nie jest znany; wysunięto hipotezę, że część tych jeńców nie została nigdy zwolniona i mogła przebywać na terytorium ZSRR nawet w latach 90. XX wieku.
Upamiętnienie.
W miejscu, gdzie w okresie istnienia obozu w Spassku grzebano zmarłych w nim więźniów, znajduje się obecnie cmentarz z krzyżami i obeliskami upamiętniającymi ofiary represji stalinowskich różnych narodowości (ros. Мемориальное Спасское кладбище. Памятники жертвам сталинских репрессий, ).

</doc>
<doc id="2477028" url="https://pl.wikipedia.org/wiki?curid=2477028" title="Zamarowski">
Zamarowski



</doc>
<doc id="2477029" url="https://pl.wikipedia.org/wiki?curid=2477029" title="Schleiden (Nadrenia Północna-Westfalia)">
Schleiden (Nadrenia Północna-Westfalia)

Schleiden – miasto w Niemczech, w kraju związkowym Nadrenia Północna-Westfalia, w rejencji Kolonia, w powiecie Euskirchen. W 2010 liczyło 13 287 mieszkańców.
Schleiden było stolicą niewielkiego , które w 1271 znalazło się we władaniu hrabiów (później książąt) Luksemburga, pozostając w granicach tegoż państwa do 1795, kiedy to całe księstwo zajęła Francja. Po porażce Napoleona miasteczko nie powróciło do odrodzonego Luksemburga, lecz zostało zajęte przez Królestwo Prus (tzw. II rozbiór Luksemburga), a od 1871 leży w granicach Niemiec.
W Schleiden urodził się XVI-wieczny historyk luksemburski Johannes Sleidanus.

</doc>
<doc id="2477031" url="https://pl.wikipedia.org/wiki?curid=2477031" title="Adil Atan">
Adil Atan

Adil Atan (ur. 1 stycznia 1929; zm. 18 kwietnia 1989) – turecki zapaśnik. Brązowy medalista olimpijski z Helsinek.
Walczył w stylu wolnym, w kategorii wagowej do 87 kg. Startował również na igrzyskach w Melbourne w obydwu stylach, lecz nie odniósł tam żadnych sukcesów. Zdobył tytuł wicemistrza świata z 1954 roku.
Jego brat İrfan Atan, również był zapaśnikiem i olimpijczykiem.

</doc>
<doc id="2477032" url="https://pl.wikipedia.org/wiki?curid=2477032" title="Zwarciowa zdolność łączeniowa">
Zwarciowa zdolność łączeniowa

Zwarciowa zdolność łączeniowa, Icn – wartość skuteczna składowej okresowej prądu spodziewanego, określająca który wyłącznik jest zdolny załączyć i przepuścić w czasie własnym otwierania oraz przetrwać w określonych warunkach. 

</doc>
<doc id="2477033" url="https://pl.wikipedia.org/wiki?curid=2477033" title="Schleiden">
Schleiden

Niemcy:
Osoby:

</doc>
<doc id="2477034" url="https://pl.wikipedia.org/wiki?curid=2477034" title="Niccolò di Liberatore">
Niccolò di Liberatore

Niccolò di Liberatore, także Nicolò Alunno (ur. ok. 1430 w Foligno, zm. 1502 w Foligno) − włoski malarz renesansowy, twórca poliptyków i fresków.
Życiorys.
Urodził się ok. 1430 w Foligno w zamożnej rodzinie aptekarzy. Przydomek „l'Alunno”wziął się z pomyłki włoskiego historiografa sztuki Giorgio Vasariego, który błędnie odczytał napis umieszczony przez artystę na gradusie Poliptyku Narodzenia Pańskiego z 1492. Napis „Alumnus Fulginie” znaczy tyle co „Mieszkaniec Foligno”, gdzie słowo „Alumnus” w żaden sposób nie powinno być brane za przydomek artysty. Predella ta znajduje się w Luwrze.
W 1452 Niccolò poślubił Caterinę, córkę malarza Pietra di Giovanni „Mazzaforte”. Artysta ten był aktywny w Foligno między 1440 a 1450. Razem z teściem Niccolò namalował w 1458 "Madonna dei Consoli" w Derucie. W twórczości Alunna zauważa się też wpływy Bartolomeo di Tommaso i Benozzo Gozzoliego. Z tym ostatnim zetknął się zapewne w Montefalco realizując cykl fresków w absydzie kościoła pw. św. Franciszka z Asyżu.
Bottega (wł. warsztat, pracownia) Niccolò znajdowała się w Foligno w pobliżu katedry św. Felicjana. Spod jego pędzla wychodziły: nastawy ołtarzowe, ołtarze szafkowe, sztandary procesyjne, obrazy o tematyce religijnej, także dzieła o charakterze świeckim, które trafiały do miast Umbrii i Marchii Ankońskiej.
Malarz zmarł w Foligno w 1502, zostawiając pracownię w rękach syna Laktancjusza i ucznia Hugolina z Gisberto. Dom rodzinny przy Via Nicolò Alunno, obecnie klasztor św. Anny, dom zakonny Sióstr bł. Anieli z Marsciano, ozdobiony został szkicami i malowidłami, próbami malarskimi. Znajduje się w nim m.in. autoportret malarza z żoną.
Dzieła.
Poliptyki wykonane w warsztacie Niccolò di Liberatore znajdują się w: pinakotece miejskiej w Derucie, muzeum diecezjalnym w Asyżu, Pinakotece Brera w Mediolanie, Muzeach Watykańskich w Rzymie, pinakotece miejskiej w San Severino Marche, muzeum miejskim w Gualdo Tadino, pinakotece miejskiej w Nocera Umbra, kościele św. Mikołaja w Foligno oraz w kolegiacie w Bastii Umbryjskiej.

</doc>
<doc id="2477035" url="https://pl.wikipedia.org/wiki?curid=2477035" title="L. acidophilus">
L. acidophilus



</doc>
<doc id="2477036" url="https://pl.wikipedia.org/wiki?curid=2477036" title="Nettersheim">
Nettersheim

Nettersheim – miejscowość i gmina w Niemczech, w kraju związkowym Nadrenia Północna-Westfalia, w rejencji Kolonia, w powiecie Euskirchen. W 2010 roku liczyła 7687 mieszkańców.

</doc>
<doc id="2477037" url="https://pl.wikipedia.org/wiki?curid=2477037" title="Weilerswist">
Weilerswist

Weilerswist (vaɪ̯lɐ'sfɪst) – miejscowość i gmina w Niemczech zachodnich, w kraju związkowym Nadrenia Północna-Westfalia, w rejencji Kolonia oraz w powiecie Euskirchen.
Główna miejscowość gminy Weilerswist powstała w 1310 roku i znajduje się w obszarze historycznego miasta Brühl, na zachodzie wyżyny Ville u podnóża pasma górskiego Eifel i przy rzece Erft, lewego dopływu Renu. Charakterystyczne dla panoramy gminy są poza tym stare dwory rolnicze, domy szachulcowe i zamki wodne. Przez Weilerswist przebiega z północnego zachodu na południowy wschód niemiecka Autostrada A61, przy której się różne przedsiębiorstwa branży transportowej i logistycznej umiejscowiły, w tym serwisy, spedycje i magazyny. Były niemiecki piłkarz i mistrz świata w 1990 roku Pierre Littbarski mieszkał w latach dziewięćdziesiątych w Weilerswist.
Podział.
Gmina Weilerswist jest podzielona w piętnaście dzielnic:

</doc>
<doc id="2477038" url="https://pl.wikipedia.org/wiki?curid=2477038" title="Jeden dzień">
Jeden dzień

Jeden dzień (ang. "One Day") − amerykańsko-brytyjski melodramat z 2011 roku w reżyserii Lone Scherfig. Scenariusz filmu oparty został na powieści "Jeden dzień", autorstwa Davida Nichollsa, który opracował również scenariusz. 
Światowa premiera filmu miała miejsce 8 sierpnia 2011 roku w Nowym Jorku.
Opis fabuły.
15 lipca 1988 roku. Emma (Anne Hathaway) i Dexter (Jim Sturgess) kończą Uniwersytet Edynburski. Spędzają ze sobą noc. Emma jest dziewczyną z klasy średniej, jest ambitna oraz marzy o uczynieniu świata lepszym. Natomiast Dexter jest bogatym podrywaczem, który lubi aby wszystko było po jego myśli. Postanawiają spotykać się ze sobą każdego roku, w dniu 15 lipca, przez następne dwadzieścia lat. Podczas spotkań opowiadają sobie swoje sukcesy i porażki, marzenia i nadzieje.
Obsada.
i inni

</doc>
<doc id="2477040" url="https://pl.wikipedia.org/wiki?curid=2477040" title="Kirił Rakarow">
Kirił Rakarow

Kirił Manołow Rakarow (bułg. Кирил Манолов Ракаров, ur. 24 maja 1932 w Pawlikeni - zm. 25 sierpnia 2006) – piłkarz bułgarski grający na pozycji obrońcy. W swojej karierze rozegrał 58 meczów w reprezentacji Bułgarii i strzelił w nich 1 gola.
Kariera klubowa.
Przez całą swoją karierę piłkarską Rakarow związany był z klubem CSKA Sofia. W 1950 roku zadebiutował w nim w pierwszej lidze bułgarskiej i grał w nim do 1964 roku. Wraz z CSKA 11 razy wywalczył mistrzostwo Bułgarii w latach 1951, 1952, 1954, 1955, 1956, 1957, 1958, 1959, 1960, 1961 i 1962. Czterokrotnie wygrywał Puchar Armii Sowieckiej w latach 1951, 1954, 1955 i 1961.
Kariera reprezentacyjna.
W reprezentacji Bułgarii Rakarow zadebiutował 14 czerwca 1953 roku w zremisowanym 0:0 towarzyskim spotkaniu z Niemiecką Republiką Demokratyczną. W 1956 roku zdobył z Bułgarią brązowy medal na igrzyskach olimpijskich w Melbourne. W 1962 roku został powołany do kadry Bułgarii na mistrzostwa świata w Chile. Zagrał na nich we dwóch meczach: z Argentyną (0:1) i z Węgrami (1:6). Od 1953 do 1962 roku rozegrał w kadrze narodowej 58 meczów i strzelił 1 bramkę.

</doc>
<doc id="2477043" url="https://pl.wikipedia.org/wiki?curid=2477043" title="Hellenthal (gmina)">
Hellenthal (gmina)

Hellenthal – miejscowość i gmina w Niemczech, w kraju związkowym Nadrenia Północna-Westfalia, w rejencji Kolonia, w powiecie Euskirchen. W 2010 roku liczyła 16 298 mieszkańców.

</doc>
<doc id="2477046" url="https://pl.wikipedia.org/wiki?curid=2477046" title="Riverside (Alabama)">
Riverside (Alabama)

Riverside – miasto w Stanach Zjednoczonych, w stanie Alabama, w hrabstwie St. Clair.

</doc>
<doc id="2477048" url="https://pl.wikipedia.org/wiki?curid=2477048" title="Vehbi Akdağ">
Vehbi Akdağ

Vehbi Akdağ (ur. 1 stycznia 1949 w Tokacie, zm. 23 czerwca 2020 tamże) – turecki zapaśnik. Srebrny medalista olimpijski z Monachium.
Walczył w stylu wolnym, w kategorii wagowej do 62 kg. Startował również na igrzyskach w Meksyku w oraz w Montrealu. Zdobył brązowy medal mistrzostw świata z 1974 roku oraz brązowy medal mistrzostw Europy z 1973. Szósty na igrzyskach śródziemnomorskich w 1975 roku.

</doc>
<doc id="2477049" url="https://pl.wikipedia.org/wiki?curid=2477049" title="Hellenthal">
Hellenthal

Niemcy:
Osoby:
Inne:

</doc>
<doc id="2477052" url="https://pl.wikipedia.org/wiki?curid=2477052" title="Riverside (Georgia)">
Riverside (Georgia)

Riverside – miasto w Stanach Zjednoczonych, w stanie Georgia, w hrabstwie Colquitt.

</doc>
<doc id="2477054" url="https://pl.wikipedia.org/wiki?curid=2477054" title="Kall (Niemcy)">
Kall (Niemcy)

Kall – miejscowość i gmina w Niemczech, w kraju związkowym Nadrenia Północna-Westfalia, w rejencji Kolonia, w powiecie Euskirchen. W 2010 roku liczyła 11 817 mieszkańców.

</doc>
<doc id="2477055" url="https://pl.wikipedia.org/wiki?curid=2477055" title="Branko Lazarević (piłkarz)">
Branko Lazarević (piłkarz)

Branko Lazarević (cyr. Бранко Лазаревић, ur. 14 maja 1984 w Gračanicy) – serbski piłkarz grający na pozycji obrońcy.
Kariera kubowa.
Początkowo grał w klubach FK Vojvodina i ČSK Pivara. 9 czerwca 2010 SM Caen podpisało z Lazareviciem 3-letni kontrakt. Lazarević wchodził w skład piłkarskiej drużyny narodowej Serbii i Czarnogóry na Igrzyska Olimpijskie w 2004 roku.

</doc>
<doc id="2477058" url="https://pl.wikipedia.org/wiki?curid=2477058" title="Vincenzo Pelvi">
Vincenzo Pelvi

Vincenzo Pelvi (ur. 11 sierpnia 1948 w Neapolu) – włoski duchowny rzymskokatolicki, arcybiskup metropolita Foggii-Bovino od 2014.
Życiorys.
Święcenia kapłańskie otrzymał 18 kwietnia 1973 z rąk Corrada Ursiego i został Inkardynowany do archidiecezji Neapolu. Przez wiele lat wykładał na neapolskim Wydziale Teologicznym. Był także m.in. dyrektorem kurialnego wydziału ds. duszpasterskich, wikariuszem biskupim dla północnej części archidiecezji, a także wikariuszem generalnym archidiecezji.
11 grudnia 1999 papież Jan Paweł II mianował go biskupem pomocniczym archidiecezji Neapolu, ze stolicą tytularną Thinisa in Numidia. Sakry biskupiej udzielił mu 5 lutego 2000 ówczesny arcybiskup Neapolu Michele Giordano.
14 października 2006 został mianowany arcybiskupem polowym Włoch. Zgodnie z prawem włoskim, w dniu ukończenia 65. roku życia przestał pełnić służbę w armii.
11 października 2014 papież Franciszek mianował go arcybiskupem metropolitą Foggii-Bovino.

</doc>
<doc id="2477059" url="https://pl.wikipedia.org/wiki?curid=2477059" title="Kall">
Kall

Niemcy:
Szwecja:
Osoby:
Zobacz też:

</doc>
<doc id="2477062" url="https://pl.wikipedia.org/wiki?curid=2477062" title="Riverside (Missouri)">
Riverside (Missouri)

Riverside – miasto w Stanach Zjednoczonych, w stanie Missouri, w hrabstwie Platte.

</doc>
<doc id="2477064" url="https://pl.wikipedia.org/wiki?curid=2477064" title="Blankenheim (Nadrenia Północna-Westfalia)">
Blankenheim (Nadrenia Północna-Westfalia)

Blankenheim – miejscowość i gmina w Niemczech, w kraju związkowym Nadrenia Północna-Westfalia, w rejencji Kolonia, w powiecie Euskirchen. W 2010 roku liczyła 8294 mieszkańców.

</doc>
<doc id="2477065" url="https://pl.wikipedia.org/wiki?curid=2477065" title="Wołodymyr Kosyk">
Wołodymyr Kosyk

Wołodymyr Kosyk (ukr. "Володимир Косик"; ur. 26 listopada 1924 w Wacowicach k. Drohobycza, zm. 12 czerwca 2017 we Francji) – ukraiński historyk. Zajmował się problematyką sowieckich obozów koncentracyjnych oraz dziejami Ukrainy w okresie II wojny światowej.
Życiorys.
Urodzony w rodzinie chłopskiej. W Drohobyczu ukończył szkołę średnią. Pod koniec wojny został wywieziony do wschodniej części III Rzeszy. W 1946 roku z radzieckiej strefy okupacyjnej przedostał się do zachodnich Niemiec. Studiował w Monachium i Sorbonie, gdzie się doktoryzował. Należał do Stowarzyszenia Ukraińskiej Młodzieży i do OUN-B. Wykładał na Wolnym Uniwersytecie Ukraińskim w Monachium, a później także na Sorbonie (z czasem na uniwersytecie Paryż-3), gdzie był wykładowcą historii Ukrainy. Po uzyskaniu niepodległości przez Ukrainę w 1991 roku pracował na uniwersytetach w Kijowie, Iwano-Frankiwsku, Tarnopolu, Lwowie i Drohobyczu. Jest honorowym dyrektorem Centrum Badań Ruchu Wyzwoleńczego we Lwowie. W 1957 roku przewodniczył misji Antybolszewickiego Bloku Narodów na Tajwanie.
Przez niektórych badaczy krytykowany za bezkrytyczny stosunek do OUN i UPA. Per A. Rudling krytykuje W. Kosyka za, jego zdaniem, bezpodstawne utrzymywanie, że przywódca SA Viktor Lutze został zabity przez UPA. Sprawa ta budzi do dzisiaj kontrowersje. Rudling zarzuca także Kosykowi pomijanie tematu zbrodni UPA na Polakach oraz proniemieckiej deklaracji z aktu 30 czerwca. Podobny zarzut stawiają K.Berkhoff i M.Carynnyk, wskazując także na inne przeoczenie Kosyka. Marek Jasiak oraz Krzysztof Łada odrzucają tezę Kosyka, jakoby przyczyną „konfliktu polsko-ukraińskiego” było „niszczenie Ukraińców” przez polskie podziemie, początkowo w regionach Hrubieszowa, Włodawy i Chełma w latach 1942–1943, a następnie od sierpnia-września 1943 r. na terenie Wołynia i Galicji.

</doc>
<doc id="2477066" url="https://pl.wikipedia.org/wiki?curid=2477066" title="Riverside (Teksas)">
Riverside (Teksas)

Riverside – miasto w Stanach Zjednoczonych, w stanie Teksas, w hrabstwie Walker.

</doc>
<doc id="2477067" url="https://pl.wikipedia.org/wiki?curid=2477067" title="Dahlem (Nadrenia Północna-Westfalia)">
Dahlem (Nadrenia Północna-Westfalia)

Dahlem – miejscowość i gmina w Niemczech, w kraju związkowym Nadrenia Północna-Westfalia, w rejencji Kolonia, w powiecie Euskirchen. W 2010 liczyła 4116 mieszkańców.

</doc>
<doc id="2477068" url="https://pl.wikipedia.org/wiki?curid=2477068" title="Sztandar procesyjny (Niccolò di Liberatore)">
Sztandar procesyjny (Niccolò di Liberatore)

Sztandar procesyjny (wł. "gonfalone della peste") – malowany sztandar autorstwa włoskiego artysty renesansowego Niccola di Liberatore z XV w., noszony w czasie epidemii.
Historia.
Pracownia Niccola di Liberatore w Foligno wykonywała przedmioty kultu, które spotyka się na terenie Umbrii i Marchii Ankońskiej. Istnienie sztandaru i przypisanie autorstwa zostało zanotowane w 1568 przez włoskiego historiografa sztuki Giorgia Vasariego w "Żywotach najsławniejszych malarzy, rzeźbiarzy i architektów". Malowany sztandar, przechowywany obecnie w Priesterhaus w Kevelaer, pochodzi z dolnego kościoła Bazyliki św. Franciszka w Asyżu. Używany był podczas procesji w czasach zarazy. Na sztandarze artysta przedstawił: Chrystusa w chwale z Aniołami, Maryję Pannę, św. Franciszka, Klarę, Sebastiana, Rufina, Wiktoryna i Rocha. W dolnej części namalowana została panorama Asyżu, która pozwala na określenie daty powstania sztandaru.

</doc>
<doc id="2477070" url="https://pl.wikipedia.org/wiki?curid=2477070" title="Erkelenz">
Erkelenz

Niemcy:
Osoby:

</doc>
<doc id="2477072" url="https://pl.wikipedia.org/wiki?curid=2477072" title="Riverside (Waszyngton)">
Riverside (Waszyngton)

Riverside – miasto w Stanach Zjednoczonych, w stanie Waszyngton, w hrabstwie Okanogan.

</doc>
<doc id="2477074" url="https://pl.wikipedia.org/wiki?curid=2477074" title="Riverside (Wyoming)">
Riverside (Wyoming)

Riverside – miasto w Stanach Zjednoczonych, w stanie Wyoming, w hrabstwie Carbon.

</doc>
<doc id="2477076" url="https://pl.wikipedia.org/wiki?curid=2477076" title="Anthonis Mor">
Anthonis Mor

Anthonis Mor, także Antonis Mor van Dashorst, Antonio Moro, Anthony More (ur. ok. 1516–1519 w Utrechcie, zm. ok. 1576–1577 w Antwerpii) – niderlandzki artysta okresu późnego renesansu, portrecista.
Był uczniem Jana van Scorela. W 1547 został przyjęty do gildii św. Łukasza w Antwerpii. Ok. 1548 jego protektorem został biskup Arras kardynał Granvelle. Pracował na dworach Anglii, Niemiec, Włoch, Hiszpanii i Portugalii.
Malował portrety członków hiszpańskiej i portugalskiej rodziny królewskiej, wizerunki królowej Anglii Marii Tudor i osób z jej otoczenia, przedstawicieli mieszczaństwa flamandzkiego i holenderskiego, portrety błaznów i karłów. Pozostawał pod silnym wpływem Tycjana. Jego portrety cechuje wyrafinowana kolorystyka, drobiazgowa technika oraz pogłębiona charakterystyka psychologiczna postaci.
Jego uczniem był Alonso Sánchez Coello.

</doc>
<doc id="2477080" url="https://pl.wikipedia.org/wiki?curid=2477080" title="Bar La Curva / Plamy na słońcu">
Bar La Curva / Plamy na słońcu

Bar la Curva / Plamy na słońcu – czwarty studyjny album grupy Kazik na Żywo, wydany 28 listopada 2011 nakładem wytwórni muzycznej S.P. Records.
13 września 2011 oficjalnie poinformowano, że w tym dniu grupa rozpoczęła nagrywanie nowej płyty. Tworzenie i rejestracja albumu odbywało się w studiu RecPublica w miejscowości Lubrza. Realizatorami byli Burza z Litzą. W listopadzie 2011 tuż przed premierą albumu wydawca grupy Sławomir Pietrzak przyznał, że zespół skomponował i nagrał cały materiał w rekordowo krótkim czasie 29 dni. Album ukazał się także na płycie winylowej. Tydzień przed oficjalną premierą poinformowano, że album osiągnął status Złotej Płyty. 5 grudnia 2011 grupa otrzymała oficjalnie wyróżnienienie złotej płyty (sprzedaż albumu osiągnęła co najmniej 15 000 egzemplarzy). Album dotarł do 1. miejsca zestawienia OLiS w Polsce.
Wydawnictwo promował teledysk do utworu „Plamy na słońcu”.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.
Kompozycje, słowa i znaczenia.
Według Kazika Staszewskiego materiał na albumie został podzielony na dwie grupy. Pierwsza część utworów to "„krótkie i zwarte formy punkrockowe, ewentualnie pop-rockowe”", a druga to "„ciężkie i rozwlekłe struktury zahaczające o myślenie metalowe”". Utwory "„zostały celowo zgrupowane w dwa zbiory i stanową niejako dwa longlplaye na jednym kompakcie”".
Spór z Eska Rock.
Przed premierą płyty powstał konflikt między zespołem a pracownikami radia Eska Rock. Pierwotnie grupa przekazała rozgłośni utwór „Plamy na słońcu”, który w zamierzeniu miał promować album na antenie radia. Następnie pracownicy rozgłośni poprosili o skrócenie utworu trwającego w oryginalnej wersji 6 minut 12 sekund do maksymalnie czterech minut, motywując to zwyczajową praktyką polegającą na emitowaniu utworów promujących album w tzw. wersji radiowej, tj. okrojonej czasowo w porównaniu do wersji oryginalnej publikowanej na płycie. Jednakże grupa uznała to za ingerencję w wolność artystyczną i protestując przeciwko temu opublikowała list otwarty.
W odpowiedzi radio opublikowało odpowiedź przedstawiając swoje stanowisko i racje. W konsekwencji muzycy przesłali rozgłośni utwór w wersji dwukrotnie przyspieszonej i tym samym trwający o połowę krócej (w sposób oczywisty nie nadający się do promocji). Ponadto zespół zrezygnował z patronatu medialnego ze strony Eski Rock.

</doc>
<doc id="2477081" url="https://pl.wikipedia.org/wiki?curid=2477081" title="Nadieżda Markina">
Nadieżda Markina

Nadieżda Markina (ur. 29 stycznia 1959 w Dmitrijewce, obwód tambowski) − rosyjska aktorka filmowa i teatralna, nominowana do Europejskiej Nagrody Filmowej za główną rolę w filmie "Elena".
W 1983 roku ukończyła Rosyjską Akademię Sztuki Teatralnej im. Anatolija Łunaczarskiego.
Pracowała w Teatrze na Tagance oraz w Teatrze na Malajach (1992-98).

</doc>
<doc id="2477083" url="https://pl.wikipedia.org/wiki?curid=2477083" title="Villa Regia">
Villa Regia



</doc>
<doc id="2477098" url="https://pl.wikipedia.org/wiki?curid=2477098" title="Święty Jerzy zabija smoka">
Święty Jerzy zabija smoka

Święty Jerzy zabija smoka (serb. Свети Георгије убива аждаху) - serbski film fabularny (dramat wojenny) z 2009 roku w reżyserii Srdjana Dragojevicia. Film miał swoją premierę 11 marca 2009 roku.
Budżet filmu wyniósł ok. 5 mln €, został wsparty przez rządy Serbii (€ 1.550.000) i Republiki Serbskiej (€ 750.000) jako ważny dla kultury narodowej i była to jedna z najdroższych filmowych produkcji serbskich.
Scenariusz filmu napisany przez Dušana Kovačevicia oparty jest na jego sztuce teatralnej pod tym samym tytułem. Odniosła ona sukces sceniczny w teatrach Belgradu i Nowego Sadu.
Fabuła.
Fabuła filmu opisuje czasy bezpośrednio przed wybuchem pierwszej wojny światowej. Królestwo Serbii wchodzące w skład Ligi Bałkańskiej walczy z tureckimi okupantami w czasie pierwszej wojny bałkańskiej (1912).
W małej serbskiej wsi, położonej nad rzeką Sawą, niedaleko granicy z Austro-Węgrami rozgrywa się akcja filmu. We wsi dochodzi do polaryzacji dwóch grup ludności - wieśniaków, którzy są potencjalnymi rekrutami do armii i inwalidami, którzy są weteranami dwóch poprzednich wojen bałkańskich. Pomiędzy tymi dwoma grupami 
występuje głęboka niechęć i wrogość. 
Główna oś filmu przedstawia historię klasycznego trójkąta miłosnego, nieszczęśliwej miłości Katriny, pięknej żony miejscowego żandarma Đorđa i młodego inwalidy wojennego, Gavrila.
Nagrody i wyróżnienia.
Film został wyselekcjonowany jako kandydat Serbii do nagrody Amerykańskiej Akademii Filmowej, ale nie uzyskał nominacji.

</doc>
<doc id="2477099" url="https://pl.wikipedia.org/wiki?curid=2477099" title="Zenon Żyburtowicz">
Zenon Żyburtowicz

Zenon Żyburtowicz (ur. 1 marca 1949 w Siedlcach) – polski artysta fotografik, reporter, podróżnik
Artysta-fotografik publikujący swoje prace w prasie polskiej: "Moda i Styl", "Polityka", "Kobieta i życie", "Pani", "Veto" i zagranicznej: "Schweizer Illustrierte", "Die Welt" (Niemcy) i "Die Ganze Woche" (Austria). Autor albumów fotograficznych, zdjęć na potrzeby kampanii reklamowych filmów fabularnych. Współpracuje z agencją „East News”. Członek ZPAF oraz "Stowarzyszenia Polskich Artystów Karykatury". Autor zdjęć prezentujących pejzaże, zabytki architektury, sytuacje humorystyczne. Archiwizował losy polskiego ruchu naturystycznego w latach 80. XX wieku.

</doc>
<doc id="2477101" url="https://pl.wikipedia.org/wiki?curid=2477101" title="Goran Sukno">
Goran Sukno

Goran Sukno (ur. 6 kwietnia 1959) - chorwacki piłkarz wodny. W barwach Jugosławii złoty medalista olimpijski z Los Angeles.
Życiorys.
Mierzący 188 cm wzrostu zawodnik w 1984 wspólnie z kolegami triumfował w rywalizacji waterpolistów, była to jego jedyna olimpiada. Reprezentował klub Jug z miasta swego urodzenia. W reprezentacji Jugosławii zagrał 121 razy. Jego synowie także są waterpolistami, Sandro reprezentantem Chorwacji.

</doc>
<doc id="2477104" url="https://pl.wikipedia.org/wiki?curid=2477104" title="Bitwa żorska (1939)">
Bitwa żorska (1939)



</doc>
<doc id="2477106" url="https://pl.wikipedia.org/wiki?curid=2477106" title="Bój o Żory">
Bój o Żory

Bój o Żory – starcie zbrojne, które miało miejsce 1 września 1939 na Górnym Śląsku na terytorium miasta Żory, jako część bitwy pszczyńskiej. Bój, podobnie jak walki na pozycji przesłaniającej Rybnik i Boża Góra, miał na celu opóźnić natarcie sił niemieckich na polski Górny Śląsk.
Skład.
W szturmie na miasto udział wzięły:
W obronie Żor wzięły udział:
Kalendarium.
odwrót pozostałych jednostek na Kobiór.
Ocena bitwy.
W założeniach dowódców Armii Kraków, a w szczególności gen. Jana Sadowskiego dowodzącego Grupą Operacyjną „Śląsk” celem działań operacyjnych Wojska Polskiego w powiecie rybnickim było opóźnienie natarcia sił niemieckich. Ponadto przed obrońcami obu pozycji przesłaniających, tj. Rybnika i Żor, postawiono zadanie prowadzenia skutecznej obrony przy jednoczesnym zachowaniu garnizonu polskiego. Oba cele operacyjne zostały osiągnięte. 5 Dywizja Pancerna oraz 53 pułk piechoty w dniu 1 września zdobyły jedynie ziemie powiatu rybnickiego i dały czas na zorganizowanie obrony powiatu pszczyńskiego.

</doc>
<doc id="2477111" url="https://pl.wikipedia.org/wiki?curid=2477111" title="Božo Vuletić">
Božo Vuletić

Božo Vuletić (ur. 1 lipca 1958) - chorwacki piłkarz wodny. W barwach Jugosławii złoty medalista olimpijski z Los Angeles.
Mierzący 186 cm wzrostu zawodnik w 1984 wspólnie z kolegami triumfował w rywalizacji waterpolistów, była to jego jedyna olimpiada. Reprezentował klub Jug z miasta swego urodzenia. W reprezentacji Jugosławii zagrał 59 razy.

</doc>
<doc id="2477112" url="https://pl.wikipedia.org/wiki?curid=2477112" title="Nikoła Kowaczew">
Nikoła Kowaczew

Nikoła Dimitrow Kowaczew (, ur. 4 czerwca 1934 w Gornej Dżumaji, zm. 26 listopada 2009 w Sofii) – bułgarski piłkarz występujący na pozycji obrońcy, reprezentant Bułgarii w latach 1956–1963, brązowy medalista Igrzysk Olimpijskich 1956, trener piłkarski.
Kariera klubowa.
Karierę piłkarską rozpoczął w klubie Pirin Błagojewgrad. Grał w nim w latach 1950–1954. Następnie przeszedł do DNA Płowdiw, w którym występował do 1956 roku. Na początku 1957 roku odszedł do CDNA Sofia i grał w niej do końca swojej kariery, czyli do 1966 roku. Jako gracz CDNA 7 razy wywalczył mistrzostwo Bułgarii w sezonach 1957, 1958, 1958/59, 1959/60, 1960/61, 1961/62 i 1965/66. W 1961 i 1965 roku zdobył z tym klubem Puchar Armii Sowieckiej.
Kariera reprezentacyjna.
26 sierpnia 1956 zadebiutował w reprezentacji Bułgarii w wygranym 2:1 towarzyskim spotkaniu z Polską. W 1956 roku zdobył z Bułgarią brązowy medal na igrzyskach olimpijskich w Melbourne, a w 1960 roku wystąpił na igrzyskach w Rzymie. W 1962 roku został powołany na mistrzostwa świata 1962 w Chile. Zagrał na nich w trzech meczach fazy grupowej: z Argentyną (0:1), Węgrami (1:6) oraz Anglią (0:0). Od 1956 do 1963 roku rozegrał w kadrze narodowej 46 meczów i strzelił 2 bramki.
Kariera trenerska.
W trakcie kariery trenerskiej prowadził takie zespoły jak: CSKA Sofia, Pirin Błagojewgrad, Hebyr Pazardżik, Łudogorec Razgrad, Enosis Neon Paralimni i Czerno More Warna. W 1974 roku zdobył z CSKA Puchar Bułgarii. W latach 1978 i 1979 wywalczył z tym klubem wicemistrzostwo kraju.

</doc>
<doc id="2477113" url="https://pl.wikipedia.org/wiki?curid=2477113" title="Bozo Vuletić">
Bozo Vuletić



</doc>
<doc id="2477115" url="https://pl.wikipedia.org/wiki?curid=2477115" title="François Garnier">
François Garnier

François Charles Garnier (ur. 7 kwietnia 1944 w Beaune, zm. 15 sierpnia 2018 w Cambrai) – francuski duchowny katolicki, arcybiskup Cambrai od 2000 do śmierci w 2018 roku.
Życiorys.
Studiował filozofię i teologię w seminariach w Dijon oraz w Besançon. W latach 1965–1967 uczył się w Aleppo, zaś w latach 1970–1972 odbył studia w Instytucie Katolickim w Paryżu, gdzie uzyskał tytuł licencjacki.
Święcenia kapłańskie otrzymał 28 czerwca 1970 i został inkardynowany do diecezji Dijon. Był m.in. proboszczem rodzinnej parafii w Beaune (1972-1977), wikariuszem biskupim ds. duszpasterskich, formacji stałej duchowieństwa oraz posługi sakramentalnej i liturgicznej (1977–1985), a także wikariuszem generalnym diecezji (1985–1988).
Episkopat.
31 sierpnia 1990 został mianowany biskupem koadiutorem diecezji Luçon. Sakry biskupiej udzielił mu 21 października 1990 kardynał Albert Decourtray. Rządy w diecezji objął 25 marca 1991 po przejściu na emeryturę poprzednika.
7 grudnia 2000 papież Jan Paweł II mianował go arcybiskupem Cambrai.

</doc>
<doc id="2477116" url="https://pl.wikipedia.org/wiki?curid=2477116" title="Badbchad">
Badbchad

Badbchad – legendarny zwierzchni król Irlandii z dynastii Milezjan (linia Eremona) w roku 283 p.n.e. Drugi syn Eochaida Buadacha („Zwycięskiego”), syna Duacha II Ladgracha, zwierzchniego króla Irlandii. 
Są rozbieżności w źródłach średniowiecznych, co do jego osoby. Według pierwszorzędnych "Roczników Czterech Mistrzów" objął zwierzchni tron irlandzki w wyniku zabójstwa swego starszego brata Ugaine’a Mora („Wielkiego”) na Tealach-an-chosgair („Wzgórzu Zwycięstwa”) w Magh-Muireadha na terenie Bregi. Rządził bardzo krótko, przez półtora dnia, gdy został zabity z ręki bratanka Loegaire’a Lorca, który w ten sposób zemścił się za śmierć ojca oraz objął zwierzchnią władzę nad Irlandią. Zaś "Księga najazdów Irlandii" („Lebor Gabála Érenn”) podała, że Badbhad nie objął zwierzchniego tronu, lecz jego bratanek.

</doc>
<doc id="2477118" url="https://pl.wikipedia.org/wiki?curid=2477118" title="Loegaire I Lorc">
Loegaire I Lorc

Loegaire I Lorc lub Laegaire I Lorc („Morderca”) – legendarny zwierzchni król Irlandii z dynastii Milezjan (linia Eremona) w latach 283-281 p.n.e. Syn Ugaine’a Mora („Wielkiego”), zwierzchniego króla Irlandii. 
Są rozbieżności w źródłach średniowiecznych, co do jego osoby. Według pierwszorzędnych "Roczników Czterech Mistrzów" Loegaire objął zwierzchni tron irlandzki w wyniku zabójstwa swego stryja i mordercy ojca, Badbchada, który rządził tylko przez półtora dnia. Zaś "Księga najazdów Irlandii" („Lebor Gabála Érenn”) podała, że został zwierzchnim królem bezpośrednio po śmierci ojca. Laegaire, po dwóch latach rządów, zginął z ręki rodzonego brata Cobthacha Cael Brega w Carmanie (ob. Wexford). Laegaire pozostawił po sobie syna Oiliola (Aililla) Aine’a („Radosnego”), a przez niego wnuka Maena, właśc. Labraida Loingsecha („Żeglarza”), przyszłego mściciela śmierci ojca oraz zwierzchniego króla Irlandii.

</doc>
<doc id="2477119" url="https://pl.wikipedia.org/wiki?curid=2477119" title="Todor Diew">
Todor Diew

Todor Diew (bułg. Тодор Диев, ur. 28 września 1934 w Płowdiwie, zm. 6 stycznia 1995 tamże) – bułgarski piłkarz grający na pozycji napastnika. W swojej karierze rozegrał 55 meczów w reprezentacji Bułgarii i strzelił w nich 16 goli.
Kariera klubowa.
Przez całą swoją karierę piłkarską Diew związany był z klubem Spartak Płowdiw. Występował w nim w latach 1950–1966 i strzelił w nim 146 goli w lidze bułgarskiej. Dwukrotnie był jej królem strzelców w sezonach 1955 (13 goli) i 1962/1963 (26 goli). W 1958 roku zdobył ze Spartakiem Puchar Bułgarii. W 1962 roku był wicemistrzem Bułgarii, a w 1963 roku wywalczył mistrzostwo kraju.
Kariera reprezentacyjna.
W reprezentacji Bułgarii Diew zadebiutował 13 listopada 1955 roku w wygranym 3:0 towarzyskim spotkaniu z Czechosłowacją i w debiucie zdobył gola. W 1956 roku zdobył z Bułgarią brązowy medal na igrzyskach olimpijskich w Melbourne, a w 1960 roku wystąpił na igrzyskach w Rzymie. W 1962 roku został powołany do kadry Bułgarii na mistrzostwa świata w Chile. Zagrał na nich w jednym meczu, z Argentyną (0:1). Od 1955 do 1965 roku rozegrał w kadrze narodowej 55 meczów i strzelił 16 bramek.

</doc>
<doc id="2477120" url="https://pl.wikipedia.org/wiki?curid=2477120" title="Alain Planet">
Alain Planet

Alain Émile Baptiste Planet (ur. 18 listopada 1948 w Privas) – francuski duchowny katolicki, biskup Carcassonne i Narbonne w latach 2004-2023.
Życiorys.
Prezbiterat.
Święcenia kapłańskie otrzymał 24 maja 1981 i został inkardynowany do diecezji Valence. Pracował duszpastersko na terenie diecezji, był także m.in. delegatem biskupim ds. powołań oraz duszpasterstwa liturgicznego (1988-2001).
Episkopat.
28 czerwca 2004 papież Jan Paweł II mianował do biskupem ordynariuszem diecezji Carcassonne i Narbonne. Sakry biskupiej udzielił mu 19 września 2004 ówczesny arcybiskup Montpellier – Guy Thomazeau.
31 marca 2023 papież Franciszek przyjął jego rezygnację z urzędu biskupa diecezjalnego, władzę w diecezji objął dotychczasowy koadiutor ks. bp Bruno Valentin.

</doc>
<doc id="2477122" url="https://pl.wikipedia.org/wiki?curid=2477122" title="Liczba postępu reakcji">
Liczba postępu reakcji

Liczba postępu reakcji, zmienna reakcji formula_1 – miara postępu reakcji chemicznej oparta na umownym założeniu, że jednostkowy postęp odpowiada zużyciu takich liczb moli substratów i powstaniu takich liczb moli produktów, które są równe współczynnikom stechiometrycznym formula_2 w równaniu reakcji. Pojęcie liczby postępu reakcji zdefiniował Théophile de Donder w 1920 roku. Jest stosowane np. do wyrażania stopnia przemiany reagentów w danej chwili albo – w termodynamice chemicznej – jako podstawa dla określania powinowactwa chemicznego, ciepeł tworzenia związków lub entalpii innych reakcji, odnoszonych do formula_3.
Dla każdego z reagentów, biorących udział w ogólnej reakcji powstawania produktów P z substratów S:
wartość formula_5 jest jednakowa i wynosi:
gdzie: formula_7 – liczba moli reagenta „i”, który został zużyty (S) lub utworzony (P).
Pojęcie liczby postępu reakcji jest zastępowane w praktyce pojęciem względnego stopnia przemiany, wyrażanego jako:
gdzie: formula_7 – liczba moli reagenta „i”, które powstały lub zostały zużyte, formula_11 – ułamek molowy reagenta „i”.
Liczba postępu reakcji może więc być wyrażona jako:

</doc>
<doc id="2477124" url="https://pl.wikipedia.org/wiki?curid=2477124" title="Muzeum Farmacji Uniwersytetu Medycznego we Wrocławiu">
Muzeum Farmacji Uniwersytetu Medycznego we Wrocławiu

Muzeum Farmacji Wydziału Farmaceutycznego Uniwersytetu Medycznego im. Piastów Śląskich we Wrocławiu – muzeum farmacji utworzone w listopadzie 2011, mieszczące się we Wrocławiu przy Kurzym Targu w XIII-wiecznej Kamienicy Pod Złotym Orłem we Wrocławiu znanej obecnie pod nazwą "Dom Śląskiego Aptekarza".
Budynek od XIII w. aż do 1951 r. był siedzibą apteki i mieszkaniem dla aptekarza.

</doc>
<doc id="2477125" url="https://pl.wikipedia.org/wiki?curid=2477125" title="KKR Uralec">
KKR Uralec

Kompleks Kulturalno-Rozrywkowy Uralec (ros. "культурно-развлекательный комплекс Уралец") – hala widowiskowo-sportowa w Jekaterynburgu, w Rosji.
Została otwarta w 1970 roku. Jej pojemność wynosi 5570 widzów. Swoje spotkania rozgrywa na niej hokejowy klub Awtomobilist Jekaterynburg występujący w rozgrywkach KHL, juniorski zespół Awto Jekaterynburg grający w rozgrywkach MHL oraz kobieca drużyna hokejowa Spartak-Mierkury Jekaterynburg. Na hali oprócz meczów hokeja na lodzie często odbywają się także różne koncerty, konferencje, wystawy, itp.

</doc>
<doc id="2477126" url="https://pl.wikipedia.org/wiki?curid=2477126" title="Dimityr Dimow (piłkarz)">
Dimityr Dimow (piłkarz)

Dimityr Takow Dimow (bułg. Димитър Таков Димов, ur. 13 grudnia 1937 w Płowdiwie) – piłkarz bułgarski grający na pozycji obrońcy. W swojej karierze rozegrał 8 meczów w reprezentacji Bułgarii.
Kariera klubowa.
W swojej karierze piłkarskiej Dimow grał w klubie Spartak Płowdiw.
Kariera reprezentacyjna.
W reprezentacji Bułgarii Dimow zadebiutował 6 grudnia 1959 roku w wygranym 2:1 towarzyskim spotkaniu z Danią. W 1962 roku został powołany do kadry Bułgarii na mistrzostwa świata w Chile. Zagrał na nich w jednym meczu, z Anglią (0:0). Od 1959 do 1962 roku rozegrał w kadrze narodowej 8 meczów.

</doc>
<doc id="2477128" url="https://pl.wikipedia.org/wiki?curid=2477128" title="Alfrēds Kalniņš">
Alfrēds Kalniņš

Alfrēds Bruno Jānis Kalniņš (ur. 23 sierpnia 1879 w Kiesiu, Inflanty, zm. 23 grudnia 1951 w Rydze) – łotewski kompozytor, twórca opery narodowej. Ojciec Jānisa. Absolwent Konserwatorium Petersburskiego. Organista w kościołach w estońskiej Parnawie i Dorpacie (est. Tartu) oraz w łotewskiej Lipawie i Rydze. Profesor i rektor Konserwatorium Łotewskiego w Rydze. Autor muzyki scenicznej oraz pieśni (m.in. do wierszy Jānisa Rainisa). Prawykonania poematu symfonicznego „Pod Staburagiem” dokonała w Rydze w 1910 roku Orkiestra Filharmonii Warszawskiej pod dyrekcją Grzegorza Fitelberga.
15 listopada 1937 otrzymał Order Trzech Gwiazd III klasy.

</doc>
<doc id="2477129" url="https://pl.wikipedia.org/wiki?curid=2477129" title="Joanis Malokinis">
Joanis Malokinis

Joanis Malokinis "(gr. Ιωάννης Μαλοκίνης", ur. w 1880 w Pireusie, zm. w 1942) – grecki pływak, złoty medalista igrzysk w Atenach.
Podczas igrzysk w Atenach Malokinis wystartował w konkurencji 100 metrów stylem dowolnym dla żeglarzy. Dystans ten przepłynął w czasie 2 minut 20,4 sekund, ustanawiając tym samym rekord olimpijski.

</doc>
<doc id="2477132" url="https://pl.wikipedia.org/wiki?curid=2477132" title="Piotr Dyczek">
Piotr Dyczek

Piotr Karol Dyczek (ur. w 1956) – polski archeolog, profesor Uniwersytetu Warszawskiego.
Życiorys.
W 1990 doktoryzował się na UW na podstawie dysertacji "Państwo Pylos. Studia nad osadnictwem w Messenii w II tysiącleciu p.n.e." (promotorka – Ludwika Press). Stopień doktora habilitowanego nauk historycznych uzyskał 1999 na UW, przedstawiając rozprawę pt. "Amfory rzymskie z obszaru dolnego Dunaju. Dystrybucja amfor i transportowanych w nich produktów w I–III w. po Chr." W 2013 otrzymał tytuł naukowy profesora.
Pracownik naukowy Instytut Archeologii UW. Jest kierownikiem Zakładu Kultury Materialnej Antyku w tym Instytucie oraz kierownikiem Ośrodka Badań nad Antykiem Europy Południowo-Wschodniej Uniwersytetu Warszawskiego. Prowadził liczne archeologiczne misje badawcze (m.in. w Egipcie, Sudanie, Bułgarii).

</doc>
<doc id="2477134" url="https://pl.wikipedia.org/wiki?curid=2477134" title="Jānis Kalniņš">
Jānis Kalniņš

Jānis Kalniņš (ur. 3 listopada 1904 w Parnawie, zm. 30 listopada 2000 we Fredericton) – łotewski kompozytor. Syn Alfrēdsa. Absolwent Konserwatorium Łotewskiego w Rydze (w klasie Jāzepsa Vītolsa). Od 1944 na emigracji w Kanadzie.
W został odznaczony łotewskim krzyżem oficerskim Orderem Trzech Gwiazd, a w 1935 szwedzkim krzyżem kawalerskim Orderu Wazów.

</doc>
<doc id="2477135" url="https://pl.wikipedia.org/wiki?curid=2477135" title="Gilbert Louis">
Gilbert Louis

Gilbert Louis (ur. 31 maja 1940 w Champsecret) – francuski duchowny katolicki, biskup Châlons w latach 1999–2015.
Życiorys.
Święcenia kapłańskie otrzymał 11 lipca 1965.
Episkopat.
1 marca 1999 papież Jan Paweł II mianował do biskupem ordynariuszem diecezji Châlons. Sakry biskupiej udzielił mu 11 kwietnia 1999 ówczesny arcybiskup Lyonu – Louis-Marie Billé.
23 grudnia 2015 przeszedł na emeryturę, jego następcą został ogłoszony ksiądz François Touvet.

</doc>
<doc id="2477136" url="https://pl.wikipedia.org/wiki?curid=2477136" title="Imants Kalniņš">
Imants Kalniņš

Imants Kalniņš (ur. 26 maja 1941 w Rydze) – łotewski kompozytor. Autor symfonii oraz oper, w których dokonywał syntezy tradycyjnej formy oraz po raz pierwszy w ówczesnym Związku Radzieckim elementów muzyki rockowej.

</doc>
<doc id="2477137" url="https://pl.wikipedia.org/wiki?curid=2477137" title="Janis Kalnins">
Janis Kalnins



</doc>
<doc id="2477138" url="https://pl.wikipedia.org/wiki?curid=2477138" title="Jāzeps Vītols">
Jāzeps Vītols

Jāzeps Vītols (ur. 26 lipca 1863 w Valmiera, zm. 24 kwietnia 1948 w Lubece) – łotewski kompozytor, twórca narodowego stylu w łotewskiej muzyce artystycznej.
Życiorys.
Pochodził ze zgermanizowanej rodziny nauczycielskiej i początkowo używał zniemczonych form imienia i nazwiska – Joseph Wihtol. Absolwent Konserwatorium Petersburskiego (w klasie teorii Julija Johannsena i kompozycji Nikołaja Rimskiego-Korsakowa), a następnie jego wykładowca i profesor (do jego wychowanków należeli m.in. Nikołaj Miaskowski i Siergiej Prokofjew).
Czterokrotny laureat Nagrody im. Michaiła Glinki. Świadomość narodową wraz ze znajomością rodzimego języka uzyskał w wieku dojrzałym pod wpływem udziału w ryskim festiwalu pieśni, organizowanym z okazji święta letniego przesilenia „Ligo” (prawykonania poświęconego mu poematu symfonicznego dokonała w Rydze w 1910 roku Orkiestra Filharmonii Warszawskiej pod dyrekcją Grzegorza Fitelberga).
Po odzyskaniu niepodległości organizator narodowej sceny operowej oraz szkolnictwa muzycznego. Był profesorem i rektorem Konserwatorium Łotewskiego w latach 1919-1944. Po wojnie osiadł na emigracji Niemczech. Jako pierwszy przyswoił muzyce łotewskiej klasyczne formy symfonii, kwartetu smyczkowego, sonaty i suity. Zasłynął jako autor licznych kompozycji chóralnych oraz kantat i ballad wokalno-instrumentalnych.
16 listopada 1926 otrzymał Order Trzech Gwiazd III klasy, a 17 stycznia 1927 odznaczono go II klasą tego samego orderu.

</doc>
<doc id="2477140" url="https://pl.wikipedia.org/wiki?curid=2477140" title="Semen Hułak-Artemowski">
Semen Hułak-Artemowski

Semen Stepanowycz Hułak-Artemowski (ukr. Семен Степанович Гулак-Артемовський, ur. w Horodyszczu w rodzinie duchownego prawosławnego, zm. w Moskwie) – ukraiński śpiewak operowy (baryton) i kompozytor muzyki scenicznej.
Uczeń szkoły śpiewaków cerkiewnych w Głuchowie. Odkryty tamże przez Michaiła Glinkę, dalsze wykształcenie odebrał w Petersburgu. Występy we Włoszech (Masetto w „Don Giovannim” Wolfganga Amadeusa Mozarta, Henryk Ashton w „Łucji z Lammermooru” i Antonio w „Lindzie z Chamonix” Gaetano Donizettiego) i na Ukrainie (wtedy Imperium Rosyjskie) (tytułowa partia w „Rusłanie i Ludmile” Michaiła Glinki, Teść w „Ukraińskim weselu”).
Szeroką popularność Hułaka-Artemowskiego jako kompozytora przyniosła opera „Zaporożec nad Dunajem” z 1862 roku. Opera stała się ukraińskim klasykiem muzycznym na świecie.

</doc>
<doc id="2477141" url="https://pl.wikipedia.org/wiki?curid=2477141" title="Ivan Zajc">
Ivan Zajc

Ivan Dragutin Stjepan Zajc, (ur. 3 sierpnia 1832 w Rijece, zm. 16 grudnia 1914 w Zagrzebiu) – chorwacki kompozytor operowy i dyrygent. 
Życiorys.
Syn dyrygenta wojskowego pochodzenia czeskiego. Studiował w Konserwatorium Mediolańskim. W latach 1855–1862 był dyrygentem Teatru Miejskiego w rodzinnej Rijece, dla którego pisał włoskie opery. Po przeprowadzce do Wiednia rozpoczął karierę kompozytora operetkowego. W 1870 roku został dyrygentem zespołu operowego w otwartym w Zagrzebiu chorwackim Teatrze Narodowym, na użytek którego pisał wielkie opery historyczne, tworzące zrąb narodowego repertuaru. Jego imię nosi Teatr w Rijece.
Tworzył również kompozycje o przesłaniu religijnym, m.in. oratorium "Oče naš" (1897), msze i pieśni.

</doc>
<doc id="2477143" url="https://pl.wikipedia.org/wiki?curid=2477143" title="Suport">
Suport



</doc>
<doc id="2477144" url="https://pl.wikipedia.org/wiki?curid=2477144" title="Meliton Balancziwadze">
Meliton Balancziwadze

Meliton Balancziwadze (gruz. მელიტონ ბალანჩივაძე, ur. 24 grudnia 1862, zm. 21 grudnia 1937) – gruziński kompozytor.
Urodził się w rodzinie prawosławnego duchownego. Ojciec kompozytora Andrii i choreografa Georgiego. Absolwent Konserwatorium Petersburskiego (w klasie Nikołaja Rimskiego-Korsakowa). Twórca pierwszej gruzińskiej opery.

</doc>
<doc id="2477145" url="https://pl.wikipedia.org/wiki?curid=2477145" title="Andria Balancziwadze">
Andria Balancziwadze

Andria Balancziwadze (gruz. ანდრია ბალანჩივაძე, ur. 1 czerwca (19 maja) 1906 w Petersburgu, zm. 28 kwietnia 1992 w Tbilisi) – gruziński kompozytor. Syn Melitona, brat choreografa Georgiego. Absolwent konserwatoriów: Tyfliskiego (w klasie kompozycji Michaiła Ippolitowa-Iwanowa) i Leningradzkiego (w klasie fortepianu Mariji Judiny). Od 1935 wykładał w konserwatorium w Tbilisi, od 1942 jako profesor, a od 1962 jako kierownik katedry kompozycji. Od 1932 należał do Związku Kompozytorów Gruzińskiej SRR, którego 1953–1961 i 1968–1973 był przewodniczącym Zarządu, następnie honorowym przewodniczącym. Autor dwóch symfonii, czterech koncertów fortepianowych i baletu „Serce gór” (1936). W swych utworach reprezentuje postromantyczny akademizm radziecki. Jego I Symfonię wykonała na swym koncercie 25 stycznia 1972 Orkiestra Symfoniczna Polskiego Radia i Telewizji w Krakowie. Dyrygował Dżansug Kachidze. W 1968 został Ludowym Artystą ZSRR. Był deputowanym do Rady Najwyższej Gruzińskiej SRR od 1 do 5 kadencji.

</doc>
<doc id="2477150" url="https://pl.wikipedia.org/wiki?curid=2477150" title="Zakaria Paliaszwili">
Zakaria Paliaszwili

Zakaria Paliaszwili (gru. ზაქარია ფალიაშვილი, (ur. w Kutaisi, zm. 6 października 1933 w Tyflisie, obecnie Tbilisi) – gruziński kompozytor operowy, twórca stylu narodowego. Brat dyrygenta Wana Paliaszwiliego. 
Życiorys.
Urodził się w rodzinie Petre Paliaszwilego, organisty i zakrystiana polskiego kościoła katolickiego w Kutaisi. Przejął po nim funkcję organisty w rodzinnym mieście, a następnie pełnił podobną funkcję w Tyflisie, stąd jednym z jego pierwszych utworów była czterogłosowa Msza łacińska. Muzyki uczył się u starszego brata Wano, w konserwatoriach: tyfliskim (w klasie Nikołaja Klonowskiego) i moskiewskim (w klasie Siergieja Taniejewa). 
W 1905 roku był współzałożycielem Gruzińskiego Towarzystwa Filharmonicznego, w ramach którego prowadził orkiestrę symfoniczną. Był też autorem pieśni i romansów oraz okolicznościowych utworów wokalno-instrumentalnych. Jego imię nosi opera w Tbilisi, a motywy z jego oper wykorzystano w 2004 przy opracowaniu hymnu państwowego Gruzji. 

</doc>
<doc id="2477151" url="https://pl.wikipedia.org/wiki?curid=2477151" title="Ahmet Adnan Saygun">
Ahmet Adnan Saygun

Ahmet Adnan Saygun (ur. 7 września 1907 w Smyrnie (), zm. 6 stycznia 1991 w Stambule) – turecki kompozytor i etnomuzykolog.
Życiorys.
W wieku 13 lat zaczął uczyć się gry na fortepianie i na ud oraz pobierał lekcje z zakresu teorii muzyki. Cztery lata później został zatrudniony jako nauczyciel muzyki w szkole średniej. W 1928 dzięki rządowemu stypendium podjął studia kompozycyjne w konserwatorium w Paryżu u Eugène’a Borrela, a następnie w u Vincente’a d’Indy. 
Po powrocie do Turcji w 1931 zajął się działalnością pedagogiczną. Wykładał w Musiki Muallim Mektebi (Akademia Nauczycieli Muzyki) w Ankarze i konserwatorium miejskim w Stambule (1936–1939). W latach 1946–1972 wykładał kompozycję w państwowym konserwatorium w Ankarze, a w latach 1972–1987 etnomuzykologię i kompozycję w konserwatorium Mimar Sinan Universitesi w Stambule.
Twórczość.
We wczesnym okresie swojej twórczości czerpał inspiracje z francuskiego impresjonizmu, po 1942 zwrócił się ku neoklasycyzmowi. Wraz z Cemalem Reşitem Reyem, Ulvi Cemalem Erkinem, Hasanem Feritem Alnarem i Necilem Kâzimem Aksesem współtworzył tzw. Grupę Pięciu (). 
Autor pięciu symfonii (Trzecia powstała na zamówienie Fundacji Siergieja Kusewickiego). Międzynarodowy rozgłos przyniosło mu oratorium „Yunus Emre” do tekstów średniowiecznego tureckiego poety-mistyka Yunusa Emrego. Kompozycja ta została wykonana m.in. przez Orkiestrę NBC pod dyrekcją Leopolda Stokowskiego w siedzibie ONZ w Nowym Jorku w 1958, a 4 września 1991 w Castel Gandolfo w obecności Jana Pawła II. W swoim języku muzycznym łączył tradycje europejską z inspiracją poezją suficką i muzyką derwiszy wirujących ().

</doc>
<doc id="2477152" url="https://pl.wikipedia.org/wiki?curid=2477152" title="Michel Santier">
Michel Santier

Michel Léon Émile Santier (ur. 20 maja 1947 w Granville) – francuski duchowny katolicki, biskup Créteil w latach 2007–2021.
Życiorys.
Wstąpił do seminarium duchownego w Coutances. Studiował także w międzydiecezjalnym seminarium w Caen oraz na Papieskim Instytucie Biblijnym, gdzie uzyskał tytuł licencjacki z Pisma Świętego.
Święcenia kapłańskie otrzymał 7 lipca 1973 i został inkardynowany do diecezji Coutances. Był m.in. wikariuszem parafii katedralnej i kapelanem miejscowej Akcji Katolickiej (1976-1978), koordynatorem powołań i pielgrzymek młodzieżowych (1976-1990), profesorem egzegezy biblijnej w seminarium w Caen (1978-2001), a także delegatem biskupim ds. ekumenizmu (1996-2001).
Episkopat.
19 czerwca 2001 papież Jan Paweł II mianował do biskupem ordynariuszem diecezji Luçon. Sakry biskupiej udzielił mu 23 września 2001 ówczesny biskup Coutances - Jacques Fihey.
4 września 2007 został prekonizowany biskupem ordynariuszem Créteil. Urząd objął 18 listopada tegoż roku. W kwietniu 2020 trafił do szpitala z powodu zarażenia chorobą COVID-19. 6 czerwca 2020 ogłosił, że pod koniec 2019 ze względu na stan zdrowia złożył rezygnację ze sprawowanego urzędu, którą papież Franciszek przyjął, zlecając mu dalsze sprawowanie urzędu do czasu mianowania następcy. 9 stycznia 2021 papież Franciszek mianował jego następcą biskupa Dominique Blancheta, dotychczasowego ordynariusza Belfort-Montbéliard i tym samym zwolnił go ze sprawowanego urzędu.

</doc>
<doc id="2477153" url="https://pl.wikipedia.org/wiki?curid=2477153" title="Ulvi Cemal Erkin">
Ulvi Cemal Erkin

Ulvi Cemal Erkin (ur. 14 marca 1906 w Stambule, zm. 15 września 1972 w Ankarze) – turecki kompozytor i pedagog. 
Życiorys.
W 1925 wygrał konkurs umożliwiający mu naukę w Konserwatorium Paryskim oraz w Narodowej Szkole Muzycznej w Paryżu; studiował kompozycję i grę fortepianową u Jeana Gallona, Noëla Gallona i Nadii Boulanger. Po powrocie do Turcji w 1930 został wykładowcą w szkole na nauczycieli muzyki w Ankarze. W 1949 został mianowany dyrektorem Konserwatorium Państwowego w Ankarze; od 1951 kierował tam Katedrą Fortepianu.
Wraz z Cemalem Reşitem Reyem, Ahmetem Adnanem Saygunem, Hasanem Feritem Alnarem i Necilem Kâzimem Aksesem współtworzył tzw. Grupę Pięciu (Türk Beşleri).
Twórczość.
W swojej twórczości umiejętnie wykorzystywał tradycyjną muzykę turecką, a zwłaszcza jej rytm. Jego kompozycje początkowo odzwierciedlały wpływ impresjonizmu, ale z czasem Erkin odnalazł własny idiom łącząc barwną ekspresję z bogatą i różnorodną instrumentacją.
Pisał utwory orkiestrowe (m.in. 3 symfonie, w tym koncertującą na fortepian; 2 koncerty: fortepianowy i skrzypcowy), muzykę kameralną, muzykę sceniczną, utwory fortepianowe i skrzypcowe oraz pieśni. Największy rozgłos przyniosła mu rapsodia "Köçekçe" (1943).

</doc>
<doc id="2477156" url="https://pl.wikipedia.org/wiki?curid=2477156" title="Ferit Tüzün">
Ferit Tüzün

Ferit Tüzün (ur. 24 kwietnia 1929 w Stambule, zm. 21 października 1977 w Ankarze) – turecki kompozytor i dyrygent. 
Życiorys.
Studiował grę fortepianową u Ulvi Cemala Erkina oraz kompozycję u Necila Kâzima Aksisa w Konserwatorium Państwowym w Ankarze. W 1950 został adiunktem w tymże komserwatorium. W latach 1954–1958 studiował dyrygenturę orkiestrową u Fritza Lehmanna i Adolfa Mennericha w konserwatorium w Monachium. 
W 1959 roku został asystentem dyrygenta w Operze Narodowej w Ankarze.
Twórczość.
Zaczął komponować w 1948. W jego kompozycjach widoczne są wpływy takich niemieckich kompozytorów, jak Richard Strauss, Hans Pfitzner i Paul Hindemith. Komponował utwory orkiestrowe, kameralne, fortepianowe i sceniczne.

</doc>
<doc id="2477158" url="https://pl.wikipedia.org/wiki?curid=2477158" title="Miklos Zrinyi">
Miklos Zrinyi



</doc>
<doc id="2477159" url="https://pl.wikipedia.org/wiki?curid=2477159" title="Wielotryb">
Wielotryb



</doc>
<doc id="2477161" url="https://pl.wikipedia.org/wiki?curid=2477161" title="Tigran Czuchadżian">
Tigran Czuchadżian

Tigran Geworgi Czuchadżian, orm. Տիգրան Գեւորգի Չուխաճյան, tur. "Dikran Çuhacıyan" (ur. 1837 w Stambule, zm. 23 marca 1898 w Izmirze) – ormiański kompozytor operowy. Studia muzyczne odbył w Stambule i w Mediolanie. Był autorem pierwszych oper i operetek ormiańskich i tureckich. We Francji zyskał miano „wschodniego Offenbacha”. W swym głównym dziele "Arszak II", operze historycznej z dziejów Armenii, połączył wzory francuskiej grand opera oraz włoskiego belcanta.

</doc>
<doc id="2477162" url="https://pl.wikipedia.org/wiki?curid=2477162" title="Konstantyn (Tsilis)">
Konstantyn (Tsilis)

Konstantyn, nazwisko świeckie Tsilis (ur. 1973 w Pireusie) – grecki biskup prawosławny, pierwszy w historii prawosławny metropolita Singapuru.
Życiorys.
Ukończył studia na Uniwersytecie Ateńskim oraz w Ateńskiej Wyższej Akademii Duchownej. Po uzyskaniu dyplomu podjął pracę dziennikarza, był również aktywny w prawosławnych organizacjach młodzieżowych. Od 1998 systematycznie podejmował działalność w ramach wolontariatu na rzecz metropolii Hongkongu i południowo-wschodniej Azji. W 2003 został wyświęcony na diakona, a następnie na kapłana. Służył w metropolii Hongkongu. Od 2005 pełnił obowiązki kanclerza eparchii.
3 listopada 2011 Święty Synod Patriarchatu Konstantynopolitańskiego nominował go na metropolitę Singapuru, pierwszego zwierzchnika powołanej w 2008 diecezji. Jego chirotonia biskupia miała miejsce 21 listopada tego samego roku.
Włada, oprócz ojczystego greckiego, także angielskim oraz w mniejszym stopniu francuskim, hebrajskim i włoskim. Zna alfabet Braille’a i język migowy.

</doc>
<doc id="2477165" url="https://pl.wikipedia.org/wiki?curid=2477165" title="Armen Tigranian">
Armen Tigranian

Armen Tigranian (orm. Արմեն Տիգրանյան; ur. 14 grudnia 1879 w Giumri, zm. 10 lutego 1950 w Erywaniu) – ormiański kompozytor operowy. Absolwent Konserwatorium Tyfliskiego (w klasach: Makara Jekmaliana i Nikołaja Klonowskiego). Autor pierwszej ormiańskiej opery, która została wystawiona.

</doc>
<doc id="2477166" url="https://pl.wikipedia.org/wiki?curid=2477166" title="Christo Iliew">
Christo Iliew

Christo Iliew (bułg. Христо Илиев, ur. 11 maja 1936 w Sofii, zm. 24 marca 1974) – bułgarski piłkarz grający na pozycji napastnika. W swojej karierze rozegrał 24 mecze w reprezentacji Bułgarii, w których strzelił 9 goli.
Kariera klubowa.
Swoją karierę piłkarską Iliew rozpoczął w klubie Lewski Sofia. W 1954 roku zadebiutował w nim w pierwszej lidze bułgarskiej. W Lewskim grał do 1959 roku. W tym okresie wywalczył dwa mistrzostwa kraju w latach 1956 i 1958 oraz zdobył trzy Puchary Armii Sowieckiej (1956, 1957, 1959). W 1957 roku z 14 golami był królem strzelców ligi.
W 1959 roku Iliew przeszedł do Botewu Płowdiw. Grał w nim przez dwa lata, a następnie wrócił do Lewskiego. W 1965 i 1968 roku dwukrotnie został z nim mistrzem kraju, a w 1967 roku zdobył kolejny Puchar Armii Sowieckiej. W 1968 roku zakończył swoją karierę.
24 marca 1974 Iliew zginął w wypadku samochodowym.
Kariera reprezentacyjna.
W reprezentacji Bułgarii Iliew zadebiutował 26 czerwca 1955 roku w zremisowanym 1:1 towarzyskim spotkaniu z Polską. W 1960 roku zagrał na igrzyskach olimpijskich w Rzymie. W 1962 roku został powołany do kadry Bułgarii na mistrzostwa świata w Chile. Zagrał na nich w jednym meczu, z Argentyną (0:1). Od 1955 do 1963 roku rozegrał w kadrze narodowej 24 mecze i strzelił w nich 9 goli.

</doc>
<doc id="2477169" url="https://pl.wikipedia.org/wiki?curid=2477169" title="Marshalling (lotnictwo)">
Marshalling (lotnictwo)

Marshalling "(z ang. Marszałek)" jest to wizualna komunikacja pomiędzy pilotami samolotów czy helikopterów, a obsługą naziemną, mająca na celu zapewnienie koordynacji podczas opuszczania oraz zajmowania pozycji przy dokach. Zakres "marshallingu" obejmuje zezwolenie obsługi naziemnej na start silników, odpięcie klocków blokujących koła "(ang. chocks)", a także (podczas parkowania statku powietrznego) odpowiednie zatrzymanie w miejscu zatrzymania.

</doc>
<doc id="2477171" url="https://pl.wikipedia.org/wiki?curid=2477171" title="Diecezja Kangding">
Diecezja Kangding

Diecezja Kangding (łac. "Dioecesis Camtimensis", chiń. 天主教康定教区) – rzymskokatolicka diecezja ze stolicą w Kangdingu, w Chińskiej Republice Ludowej. Diecezja jest sufraganią archidiecezji Chongqing.
Historia.
27 marca 1846 na mocy decyzji Grzegorza XVI erygowano wikariat apostolski Lhasy. Wcześniej tybetańscy katolicy należeli do wikariatu apostolskiego Syczuanu (obecnie diecezja Chengdu).
28 lipca 1868 zmieniono nazwę na wikariat apostolski Tybetu.
3 grudnia 1924 stolicę wikariusza apostolskiego przeniesiono do Dajianlu (ówczesna nazwa Kangdingu). Wiązało się to ze zmianą nazwy na wikariat apostolski Dajianlu.
15 lutego 1929 z wikariatu apostolskiego Dajianlu wyłączono tereny znajdujące się w Indiach Brytyjskich oraz w brytyjskich protektoratach Sikkimie i Bhutanie. Terytoria te weszły w skład powstałej w tym dniu misji „sui iuris” Sikkim (obecnie diecezja Dardżyling).
11 kwietnia 1946 wikariat apostolski Dajianlu podniesiono do godności diecezji i zmieniono nazwę na obecną.
Z 1950 pochodzą ostatnie pełne, oficjalne kościelne statystyki. Diecezja Kangding liczyła wtedy:
Był to wówczas teren misyjny. Utrudnieniem była rozległość terytorialna diecezji i mała liczba księży (na jednego kapłana przypadały ponad dwie parafię).
Od zajęcia przez chińskich komunistów Tybetu na przełomie 1950 i 1951 diecezja, podobnie jak cały prześladowany Kościół katolicki w Chinach, nie może normalnie działać. Nowe władze wygnały z kraju misjonarzy na czele biskupem Pierre’em Sylvainem Valentinem MEP. Reżim komunistyczny nie był zainteresowany potrzymaniem diecezji toteż Patriotyczne Stowarzyszenie Katolików Chińskich nie mianowało nigdy swojego biskupa w Kangdingu. Brak danych na temat ewentualnych ordynariuszy Kościoła podziemnego.

</doc>
<doc id="2477172" url="https://pl.wikipedia.org/wiki?curid=2477172" title="Aleksandr Spendiarian">
Aleksandr Spendiarian

Aleksandr Spendiarian (orm. Ալեքսանդր Սպենդիարյան; ur. 20 października 1871 w Kachowce, zm. 7 maja 1928 w Erywaniu) – ormiański kompozytor i dyrygent.
Życiorys.
Absolwent Konserwatorium Petersburskiego (w klasie Nikołaja Rimskiego-Korsakowa). Trzykrotny laureat Nagrody im. Michaiła Glinki (1908, 1910, 1912). Obok Michaiła Ippolita-Ippolitowa jest głównym reprezentantem nurtu orientalnego w muzyce rosyjskiej. Był autorem programowych utworów orkiestrowych. Obraz symfoniczny „Trzy palmy” wykonywano na koncertach w Berlinie i Kopenhadze w 1908 roku, a cztery lata później w mediolańskiej La Scali. W 1913 roku układ choreograficzny do nich opracował Michaił Fokin, który wystawił następnie z udziałem Anny Pawłowej w Ballets Russes Siergieja Diagilewa jako "Siedem córek króla dżinów".
Przełomowym doświadczeniem dla zwrotu ku narodowej tożsamości okazała się zagłada Ormian w należącej do Imperium Osmańskiego Wielkiej Armenii w 1915 (Mec jeghern, dosł. wielkie nieszczęście). Na wiadomość o niej Spendiarian napisał arię koncertową-lament op. 27 "Do Armenii". Ostatecznie osiadł w Erywaniu, stolicy należącej do Imperium Rosyjskiego Małej Armenii, a następnie Armeńskiej SRR, promowany przez władze radzieckie na głównego kompozytora narodowego. Jego imię nosiła Opera w Erywaniu.

</doc>
<doc id="2477173" url="https://pl.wikipedia.org/wiki?curid=2477173" title="Ibis łysy">
Ibis łysy

Ibis łysy ("Geronticus calvus") – gatunek dużego ptaka z rodziny ibisów (Threskiornithidae), zamieszkujący klifowe brzegi i wyżyny Afryki Południowej (RPA, Lesotho i Eswatini). Obecnie gatunek ten jest narażony na wyginięcie, został objęty programem intensywnej ochrony. Jest to gatunek monotypowy.
Środowisko.
Zamieszkuje tereny stepowe i półpustynne z niedostępnymi skałami i klifami, na których się gnieździ. Preferuje obszary położone na wysokości 1200–1850 m n.p.m. 
Pożywienie.
Chrząszcze, gąsienice, szarańczaki i inne bezkręgowce, a także drobne ssaki, jaszczurki czy ptaki – często w formie znalezionej padliny.
Status.
IUCN uznaje ibisa łysego za gatunek narażony (VU, "Vulnerable") nieprzerwanie od 1994 roku. W 2015 roku szacowano liczebność światowej populacji na 3300–4000 dorosłych osobników. BirdLife International uznaje trend liczebności populacji za spadkowy ze względu na utratę i degradację siedlisk.

</doc>
<doc id="2477174" url="https://pl.wikipedia.org/wiki?curid=2477174" title="Mistrzostwa Świata w Piłce Nożnej 2014 (eliminacje strefy CAF)/Grupa A">
Mistrzostwa Świata w Piłce Nożnej 2014 (eliminacje strefy CAF)/Grupa A

Mecze.
Czas:CET

</doc>
<doc id="2477175" url="https://pl.wikipedia.org/wiki?curid=2477175" title="Arena Jugra">
Arena Jugra

Arena Jugra – hala widowiskowo-sportowa w Chanty-Mansyjsku, w Rosji.
Została otwarta w listopadzie 2008 roku. Jej pojemność wynosi 5500 widzów. Swoje spotkania rozgrywa na niej hokejowy klub Jugra Chanty-Mansyjsk, występujący w rozgrywkach KHL.

</doc>
<doc id="2477176" url="https://pl.wikipedia.org/wiki?curid=2477176" title="Ilja Gabarajew">
Ilja Gabarajew

Ilja Gabarajew (oset. Илья Гæбæраты, ur. 1 września 1926 w Kuluchty-Kau (południowa Osetia), zm. 1 marca 1993 w Leningradzie) – osetyjski kompozytor. Absolwent Konserwatorium Leningradzkiego.

</doc>
<doc id="2477177" url="https://pl.wikipedia.org/wiki?curid=2477177" title="Mistrzostwa Świata w Piłce Nożnej 2014 (eliminacje strefy CAF)/Grupa B">
Mistrzostwa Świata w Piłce Nożnej 2014 (eliminacje strefy CAF)/Grupa B



</doc>
<doc id="2477179" url="https://pl.wikipedia.org/wiki?curid=2477179" title="Tatarkan Kokojty">
Tatarkan Kokojty

Tatarkan Kokojty (ur. 17 marca 1908 w Maskutykom (południowa Osetia), zm. 3 kwietnia 1980 we Władykaukazie) – osetyjski kompozytor, skrzypek, librecista i aktor teatralny. 
Studia w konserwatoriach: Tyfliskim i Moskiewskim.

</doc>
<doc id="2477181" url="https://pl.wikipedia.org/wiki?curid=2477181" title="Petyr Weliczkow">
Petyr Weliczkow

Petyr Weliczkow Jordanow (bułg. Петър Величков Йорданов, ur. 8 sierpnia 1940, zm. 1993) – bułgarski piłkarz grający na pozycji napastnika. W swojej karierze rozegrał 16 meczów w reprezentacji Bułgarii, w których strzelił 1 gola.
Kariera klubowa.
W swojej karierze piłkarskiej Weliczkow występował w klubie Slawia Sofia.
Kariera reprezentacyjna.
W reprezentacji Bułgarii Weliczkow zadebiutował 26 czerwca 1960 roku w przegranym 0:4 towarzyskim spotkaniu z Polską. W 1962 roku został powołany do kadry Bułgarii na mistrzostwa świata w Chile. Zagrał na nich w trzech meczach: z Argentyną (0:1), z Węgrami (1:6) i z Anglią (0:0). Od 1960 do 1964 roku rozegrał w kadrze narodowej 16 meczów i strzelił w nich 1 gola.

</doc>
<doc id="2477182" url="https://pl.wikipedia.org/wiki?curid=2477182" title="Dudar Chachanow">
Dudar Chachanow

Dudar Chachanow (ur. 4 lipca 1921 w Cchinwali, zm. 26 grudnia 1995) – osetyjski kompozytor i skrzypek. Ukończył studia w Konserwatorium Tyfliskim. Był twórcą pierwszego osetyjskiego scenicznego utworu muzycznego – operetki „Chanzariffa” (1948). Autor dziesięciu symfonii.

</doc>
<doc id="2477184" url="https://pl.wikipedia.org/wiki?curid=2477184" title="Mistrzostwa Świata w Piłce Nożnej 2014 (eliminacje strefy CAF)/Grupa C">
Mistrzostwa Świata w Piłce Nożnej 2014 (eliminacje strefy CAF)/Grupa C



</doc>
<doc id="2477187" url="https://pl.wikipedia.org/wiki?curid=2477187" title="Mistrzostwa Świata w Piłce Nożnej 2014 (eliminacje strefy CAF)/Grupa D">
Mistrzostwa Świata w Piłce Nożnej 2014 (eliminacje strefy CAF)/Grupa D



</doc>
<doc id="2477191" url="https://pl.wikipedia.org/wiki?curid=2477191" title="Język alur">
Język alur

Język alur – język nilo-saharyjski z gałęzi nilotyckiej, używany obecnie przez 800–900 tys. osób w północno-zachodniej Ugandzie i północno-wschodniej Demokratycznej Republice Konga.
Wyróżnia się następujące dialekty języka alur:
Język alur nie ma oficjalnie przyjętych zasad ortograficznych. Nieformalne konwencje ustaliły jednak ukazujące się w alur materiały i istniejące znaki drogowe.

</doc>
<doc id="2477192" url="https://pl.wikipedia.org/wiki?curid=2477192" title="Mistrzostwa Świata w Piłce Nożnej 2014 (eliminacje strefy CAF)/Grupa E">
Mistrzostwa Świata w Piłce Nożnej 2014 (eliminacje strefy CAF)/Grupa E

Mecze.
Czas:CET

</doc>
