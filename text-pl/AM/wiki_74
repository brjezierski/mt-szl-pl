<doc id="2487677" url="https://pl.wikipedia.org/wiki?curid=2487677" title="Nagroda „Pontifici”">
Nagroda „Pontifici”

Nagroda „Pontifici” (pol. "Budowniczemu mostów") − ustanowiona przez warszawski Klub Inteligencji Katolickiej w 2006 roku z okazji 50-lecia Klubu. Przyznawana raz w roku – 24 października (rocznica powstania Klubu). Przyznawana jest „za zasługi w szerzeniu wartości dobra wspólnego, dialogu i poświęcenia na rzecz bliźnich”.
Statuetka.
Nagroda ma formę statuetki i dyplomu.
Statuetka w postaci dwóch twarzy: odrębnych ale połączonych ze sobą na wzór kart księgi. Na rewersie widnieje cytat z księgi Genesis ("Nie wiem, czy ja jestem opiekunem mojego brata?") w czterech językach: grece, hebrajskim, łacinie i polskim.
Autorką projektu statuetki jest prof. Magdalena Schmidt–Góra.
Kapituła nagrody.
Kapitułę nagrody tworzą członkowie honorowi warszawskiego Klubu Inteligencji Katolickiej.
Są to (stan na koniec 2022): Halina Bortnowska, Izabela Broszkowska, Paweł Broszkowski, prof. Maria Krzysztof Byrski, prof. Kazimierz Czapliński, amb. Stefan Frankiewicz, prof. Andrzej Friszke, ks. Andrzej Gałka, red. Cezary Gawryś, Marian Jaroszewski, Zofia Kozłowska, dr Stanisław Latek, Anna i Krzysztof Łoskotowie, dr Paweł Rościszewski, Henryk Rutkowski, Krzysztof Śliwiński, Jan Turnau, Andrzej Wielowieyski i Krzysztof Ziołkowski.
Zmarli członkowie kapituły: 
Stanisław Broniewski, bp Bronisław Dembowski, Andrzej Dobrucki, Izabela Dzieduszycka, ks. Tadeusz Fedorowicz, dr Stanisława Grabska, Stanisław „Agaton” Jankowski, prof. Jerzy Kłoczowski, Stanisław Luft, Tadeusz Mazowiecki, Wanda Ossowska, Hanna Iłowiecka-Przeciszewska, Anna Radziwiłłowa, Władysław Rodowicz, Zygmunt Skórzyński, Krystyna Sieroszewska, prof. Stefan Swieżawski, Andrzej Święcicki, Kordian Tarasiewicz, Zofia Wielowieyska, Stefan Wilkanowicz, Stanisław Wołłosiecki, Jacek Woźniakowski, Henryk Wujec, Alina Zan.
Laureaci.
Tytuł Pontifexa otrzymali:

</doc>
<doc id="2487679" url="https://pl.wikipedia.org/wiki?curid=2487679" title="Oblężenie Barbastro">
Oblężenie Barbastro

Oblężenie Barbastro, znane w historiografii także jako Wojna o Barbastro – jeden z epizodów hiszpańskiej rekonkwisty. W wyprawie, cieszącej się oficjalnym błogosławieństwem papieża Aleksandra II, wzięli udział rycerze z wielu krajów chrześcijańskiej Europy. Ekspedycja miała na celu wspomóc iberyjskich chrześcijan w ich walce z Maurami o miasto Barbastro, leżące w północno-wschodniej części współczesnej Hiszpanii. Walki z 1063 roku zakończyły się wprawdzie zdecydowaną klęską muzułmanów, ale już w 1065 roku udało im się odzyskać utraconą twierdzę. Z punktu widzenia strategicznego wyprawa nie zmieniła zbytnio układu sił na półwyspie Iberyjskim, ale wydarzenie to, zdaniem wielu historyków, jest interesujące jako zapowiadające krucjaty.
Wyprawa.
Papież Aleksander II nawoływał do wzięcia udziału w wojnie toczonej z muzułmanami na półwyspie Iberyjskim, głosząc iż pomoc, także militarna, współwyznawcom jest "chrześcijańskim obowiązkiem" europejskiego rycerstwa. Nawoływania te spotkały się z silnym odzewem zwłaszcza we Francji, w Burgundii i Langwedocji. Entuzjastą wyprawy był Hugon z Cluny, opat słynnego opactwa w Cluny, który cieszył się dużym autorytetem wśród rycerstwa francuskiego i burgundzkiego. W wyprawie, według słów kronikarza Amatusa z Monte Cassino, wzięło udział "całe mnóstwo rycerzy i wielkich panów z Francji i Burgundii. Do tych sił dołączył jeszcze kontyngent z Państwa Kościelnego, złożony głównie z italskich Normanów z Williamem z Montreuil na czele. Wyprawa ruszyła w 1063 roku, ale Pireneje przekroczyła na początku 1064 roku. Na półwyspie Iberyjskim, "krzyżowcy" połączyli się z siłami księstwa Katalonii i królestwa Aragonii. Dowódcami wyprawy byli: król Aragonii Sancho Ramirez i książę Akwitanii Wilhelm VIII.
Silna armia chrześcijańska pomaszerowała na południe, przechodząc przez Graus, w kierunku Barbastro, znajdującego się pod kontrolą emira Lleidy. Miasto, które nie otrzymało posiłków na czas, nie stawiało zbyt długo oporu i szybko padło. Zdobywcy nie okazali litości mieszkańcom, Barbastro zostało złupione a wielu jego mieszkańców zginęło w czasie szturmu
Następstwa.
Po zwycięstwie większość rycerzy zachodnioeuropejskich powróciło wraz z bogatymi łupami w rodzime strony a Barbastro przypadło Armengolowi III z Urgell. Jednakże już rok później muzułmanie odzyskali miasto masakrując przy tym słaby garnizon. Zdobycie Barbastro nie zmieniło zbytnio układu sił na półwyspie Iberyjskim. Miało jednak duże znaczenie dla dziejów całej Europy Zachodniej. Już wówczas można bowiem zaobserwować kształtujący się wzorzec rycerza- wojownika za wiarę i sakralizację wojny, jako narzędzia rozprzestrzeniania chrześcijaństwa. Opowieści o przygodach i bogactwa, które przywieźli ze sobą w rodzime strony uczestnicy wyprawy były jednym z czynników który rozpropagował ideę walki zbrojnej za wiarę wśród rycerstwa francuskiego. Być może wydarzenie to było jednym z powodów dla którego późniejsze o 30 lat wezwanie do wzięcia udziału w wyprawie krzyżowej spotkało się z tak szerokim odzewem ze strony francuskiego rycerstwa, zwłaszcza z południa.

</doc>
<doc id="2487680" url="https://pl.wikipedia.org/wiki?curid=2487680" title="SKA-Niewa">
SKA-Niewa

SKA-Niewa (ros. СКА-Нева) – rosyjski klub hokejowy z główną siedzibą w Petersburgu.
Historia.
Zespół klubu został drużyną farmerską SKA Sankt Petersburg, występującego w KHL. Drużyną juniorską jest SKA-1946 Sankt Petersburg występująca w MHL.
W czerwcu 2012 klub podpisał umowę o współpracy z przedstawicielami okrętu podwodnego K-550 Aleksander Newski.
W latach 2008-2012 klub funkcjonował jako HK WMF Sankt Petersburg (ХК ВМФ). W tym czasie drużyna rozgrywała mecze w Jubileuszowym Pałacu Sportu w Petersburgu. We wrześniu 2012 postanowiono o przeniesieniu zespołu do miasta Kondopoga w Republiki Karelii. Od 2012 do 2014 działał jako WMF-Karelia (ВМФ-Карелия), a od 2014 do 2015 jako SKA-Karelia (СКА-Карелия)
W 2015/2016 drużyna juniorska SKA-Karelia podjęła występy w rozgrywkach MHL-B, przemianowanych w 2016 na NMHL.
Pod koniec kwietnia 2016 szkoleniowcem SKA-Niewy został Piotr Worobjow. W 2018 do sztabu wszedł Konstantin Gorowikow. W lipcu 2019 nowym trenerem został ogłoszony Konstantin Kuraszew, a asystentami Michaił Mileżyn, Andriej Parfionow, a trenerem bramkarzy Pawieł Orłow. 
W listopadzie 2020 z posady szkoleniowca odszedł Konstantin Kuraszew, a jego miejsce zajął Aleksandr Titow. W tym miesiącu do sztabu trenerskiego wszedł Jewgienij Fiodorow. Przed sezonem 2022/2023 do sztabu weszli Konstantin Gorowikow (po raz drugi) i Aleksandr Golc.

</doc>
<doc id="2487682" url="https://pl.wikipedia.org/wiki?curid=2487682" title="Frusta">
Frusta



</doc>
<doc id="2487685" url="https://pl.wikipedia.org/wiki?curid=2487685" title="Oʻzbekiston PFL (1993)">
Oʻzbekiston PFL (1993)

Oʻzbekiston PFL (1993) – 2. edycja najwyższej piłkarskiej klasy rozgrywkowej w Uzbekistanie. W rozgrywkach wzięło udział 16 drużyn, grając systemem kołowym w 2 rundach. Tytułu broniły drużyny Paxtakor Taszkent i Neftchi Fergana. Druga z tych drużyn zdołała obronić mistrzostwo Uzbekistanu. Tytuł króla strzelców zdobył Rustam Do'rmonov, który w barwach klubu Neftchi Fergana strzelił 26 goli.

</doc>
<doc id="2487687" url="https://pl.wikipedia.org/wiki?curid=2487687" title="Ustawa o postępowaniu w sprawach nieletnich">
Ustawa o postępowaniu w sprawach nieletnich

Ustawa z dnia 26 października 1982 r. o postępowaniu w sprawach nieletnich – polska ustawa uchwalona przez Sejm PRL, regulująca kwestie prawne związane z postępowaniem w sprawach nieletnich, obowiązująca w latach 1983–2022. Do tego czasu obowiązywał rozdział XI (art. 69 - 78) Kodeksu karnego z 1932 r.
Zakres regulacji.
Ustawa określała:
Nowelizacje.
Ustawę znowelizowano wielokrotnie. Ostatnia zmiana weszła w życie w 2022 roku.
Uchylenie ustawy.
1 września 2022 roku ustawę zastąpiła ustawa z dnia 9 czerwca 2022 r. o wspieraniu i resocjalizacji nieletnich. Przepis uchylający ustawę z 1982 r. został zawarty w art. 416 ustawy z 9 czerwca 2022 r.

</doc>
<doc id="2487688" url="https://pl.wikipedia.org/wiki?curid=2487688" title="Jazon z Feraj">
Jazon z Feraj

Jazon (Iason) z Fer (Feraj) (zm. 370 p.n.e.) – tessalski polityk wywodzący się z potężnej rodziny władającej Ferami, tyran tego bogatego miasta, które stanowiło zaplecze dla jego działalności politycznej rozpoczętej w 379 p.n.e. Syn poprzedniego tyrana Fer - Lykofrona. Został wybrany "tagosem" Związku Tessalskiego - było to dawne stanowisko o charakterze militarnym, które Jazon przywrócił dla własnych celów. Dążył do zjednoczenia politycznego całej Tessalii, postępując przy tym ostrożnie, gdyż zdawał sobie sprawę z konieczności porozumienia z innymi poleis krainy. Zginął w wyniku zamachu w 370 p.n.e..
Według Ksenofonta dysponował ogromnymi jak na ówczesne warunki w Grecji siłami zbrojnymi - mógł liczyć na 6 tys. jazdy (Tessalia słynęła z najlepszej w Grecji ciężkiej konnicy), 10 tys. hoplitów, oraz licznych peltastów. Po objęciu stanowiska "tagosa" jego oddziały miały się powiększyć do 8 tys. jazdy i 20 tys. hoplitów. W armii Jazona służyli obywatele poleis (na pewno w konnicy), ale wielu było też najemników (część hoplitów i peltaści). Taka siła czyniła Jazona, a tym samym Tessalię, ważnym graczem na greckiej scenie politycznej, co wywołało wrogość Teb (kierujących Związkiem Beockim) i Aten, trudno jednak ocenić czy zagrożenie ze strony tagosa było realne. W obliczu zwycięstwa Teb nad Spartą pod Leuktrami Jazon pozostał neutralny, nie uchroniło to jednak Tessalii przed ograniczoną interwencją Beotów w jej sprawy wewnętrzne. Tyran Fer większe sukcesy odnosił na froncie północnym - udało mu się przejściowo opanować część południowej Macedonii - Perrajbię i podyktować warunki pokoju królowi Amyntasowi.
Jazon doskonalił sposoby walki z użyciem konnicy, zdaniem Eliana Taktyka (początek II w. n.e.) jako pierwszy stosował atak jazdy w formacji rombu, chociaż taktyka ta mogła być znana w Tessalii już wcześniej.

</doc>
<doc id="2487689" url="https://pl.wikipedia.org/wiki?curid=2487689" title="Giovanni Battistelli">
Giovanni Battistelli

Giovanni Battistelli OFM (ur. 28 grudnia 1933 w Spello, Umbria, zm. 20 października 2011 w Asyżu) − włoski franciszkanin, Kustosz Ziemi Świętej.
Życiorys.
Giovanni Battistelli urodził się w 1933 w Spello w Umbrii w rodzinie Salvatore i Attilii Cristofani. W 1945 wstąpił do niższego seminarium duchownego Prowincji pw. św. Franciszka z Asyżu w Umbrii. W latach 1949-1951 kontynuował naukę w szkole średniej w Città di Castello i Perugii. Nowicjat rozpoczął 13 sierpnia 1951. Profesję wieczystą złożył 8 września 1955 w klasztorze przy Porcjunkuli w Asyżu. Święcenia kapłańskie przyjął z rąk patriarchy łacińskiego Jerozolimy bpa Alberto Gori 29 czerwca 1960. Następnie studiował w Papieskim Instytucie Studiów Orientalnych w Rzymie, broniąc w 1963 pracę licencjacką. Od 1963 został wydelegowany do Franciszkańskiego Centrum Studiów o Chrześcijańskim Wschodzie. Do 1981 pracował jako duszpasterz w Egipcie (Kair-Mousky, Kair-Bulacco, Aleksandria). W latach 1978-1986 był w zarządzie Kustodii Ziemi Świętej i wychowawcą kleryków w Studium Theologicum Jerosolimitanum, ceremoniarzem Kustodii, wykładowcą oraz dyrektorem franciszkańskiego hospicjum dla pielgrzymów „Casa Nova” w Jerozolimie. Następnie, w latach 1986-1998 pełnił różne funkcje w klasztorze Kustodii Ziemi Świętej w Rzymie − Collegio Terra Santa. W 1998 został wybrany Kustoszem Ziemi Świętej, pełniąc ten urząd do 2004. W okresie pełnienia przez niego urzędu kustosza Ziemię Świętą szereg wspólnot klasztornych Kustodii Ziemi Świętej odwiedził papież Jan Paweł II (91 podróż apostolska Jana Pawła II), zaś w 2002 miało miejsce oblężenie bazyliki Narodzenia Pańskiego w Betlejem. W roku 1999 doszło do zamieszek w Nazarecie, podczas których wystawiono na niebezpieczeństwo życie franciszkanów pracujących przy bazylice Zwiastowania. W 2001 zainaugurowano Klasztor świętych Symeona i Anny w Jerozolimie, który stał się siedzibą punktu duszpasterskiego dla katolików języka hebrajskiego. Po wygaśnięciu mandatu pracował w Rzymie i Montefalco. Zmarł 20 października 2011 w Asyżu.

</doc>
<doc id="2487690" url="https://pl.wikipedia.org/wiki?curid=2487690" title="Adam Pater">
Adam Pater

Adam Pater (ur. 28 lutego 1975 w Lubaniu) – polski aktor teatralny i filmowy.
Życiorys.
W 2005 roku ukończył studia na PWST we Wrocławiu. Występował na scenach następujących teatrów:

</doc>
<doc id="2487693" url="https://pl.wikipedia.org/wiki?curid=2487693" title="Sultan Saeed">
Sultan Saeed

Sultan Saeed (ur. 1 sierpnia 1976) – lekkoatleta z Malediwów, sprinter, specjalizujący się w biegu na 100 metrów. Olimpijczyk z Aten.
W roku 2004 reprezentował swój kraj na igrzyskach olimpijskich w Atenach zajął wtedy, z czasem 11,72 s, ósme miejsce w swoim biegu eliminacyjnym i nie awansował do drugiej rundy konkursu.

</doc>
<doc id="2487697" url="https://pl.wikipedia.org/wiki?curid=2487697" title="Oʻzbekiston PFL (1994)">
Oʻzbekiston PFL (1994)

Oʻzbekiston PFL (1994) – 3. edycja najwyższej piłkarskiej klasy rozgrywkowej w Uzbekistanie. W rozgrywkach wzięło udział 16 drużyn, grając systemem kołowym w 2 rundach. Tytuł obroniła drużyna Neftchi Fergana. Tytuł króla strzelców zdobył Ravshan Bozorov, który w barwach klubu Neftchi Fergana strzelił 26 goli.

</doc>
<doc id="2487703" url="https://pl.wikipedia.org/wiki?curid=2487703" title="Budapest Sportscarnok">
Budapest Sportscarnok

Budapest Sportcsarnok – hala sportowa znajdująca się w Budapeszcie w latach 1982 - 1999. W hali rozgrywane były imprezy sportowe, m.in.: koszykówka, siatkówka, łyżwiarstwo figurowe i inne. Hala mogła pomieścić 12.500 widzów. 15 grudnia 1999 obiekt spłonął. W 2004 zastąpił go nowy sportowy obiekt Budapest Sports Arena.
Artyści występujący na Budapest Sportscarnok.
Na obiekcie występowały następujące gwiazdy światowego formatu: Aerosmith, Ákos, Alvin Lee, Thomas Anders, Joan Baez, Spandau Ballet, Barry White, Leonard Bernstein, Black Sabbath, Boy George, James Brown, José Carreras, Joe Cocker, Cliff Richard, Miles Davis, Def Leppard, Deep Purple, Depeche Mode, DJ BoBo, Dire Straits, Duran Duran, Emerson, Lake &amp; Palmer, Europe, Ferenc Demjén, Iron Maiden, Jamiroquai, Johnny Cash, Chuck Berry, Elton John, Rory Gallagher, Genesis, Ian Gillan, Green Day, Herbie Hancock, John Mayall, Kraftwerk, Kelly Family, Zsuzsa Koncz, Meat Loaf, Metallica, Omega, Jimmy Page (w duecie z Robertem Plantem), Pat Metheny Group, Luciano Pavarotti, Pearl Jam, Pet Shop Boys, Demis Roussos, Queen, Santana, Scorpions, Shakin’ Stevens, Simply Red, Supertramp, Talking Heads, Ten Years After, Tina Turner, Bonnie Tyler, UB40, Yes

</doc>
<doc id="2487706" url="https://pl.wikipedia.org/wiki?curid=2487706" title="Oʻzbekiston PFL (1995)">
Oʻzbekiston PFL (1995)

Oʻzbekiston PFL (1995) – 4. edycja najwyższej piłkarskiej klasy rozgrywkowej w Uzbekistanie. W rozgrywkach wzięło udział 16 drużyn, grając systemem kołowym w 2 rundach. Tytuł obroniła drużyna Neftchi Fergana. Tytuł króla strzelców zdobył Oleg Shatskikh, który w barwach klubów Politotdel Taszkent i Navbahor Namangan strzelił 26 goli.

</doc>
<doc id="2487707" url="https://pl.wikipedia.org/wiki?curid=2487707" title="Jazon z Fer">
Jazon z Fer



</doc>
<doc id="2487710" url="https://pl.wikipedia.org/wiki?curid=2487710" title="Chilodus">
Chilodus

Chilodus – rodzaj południowoamerykańskich słodkowodnych ryb kąsaczokształtnych z rodziny Chilodontidae.
Niektóre gatunki są hodowane w akwariach, gdzie dorastają do 8 cm.
Ryby z tego rodzaju są gatunkami endemicznymi, występującymi na terenie dorzecza Amazonki (Brazylia, Ekwador, Gujana, Kolumbia, Peru i Surinam).
Klasyfikacja.
Gatunki zaliczane do tego rodzaju:
Gatunkiem typowym jest "Chilodus punctatus".

</doc>
<doc id="2487711" url="https://pl.wikipedia.org/wiki?curid=2487711" title="Prawo Pogsona">
Prawo Pogsona



</doc>
<doc id="2487712" url="https://pl.wikipedia.org/wiki?curid=2487712" title="Wzór Pogsona">
Wzór Pogsona



</doc>
<doc id="2487714" url="https://pl.wikipedia.org/wiki?curid=2487714" title="Oʻzbekiston PFL (1996)">
Oʻzbekiston PFL (1996)

Oʻzbekiston PFL (1996) – 5. edycja najwyższej piłkarskiej klasy rozgrywkowej w Uzbekistanie. W rozgrywkach wzięło udział 16 drużyn, grając systemem kołowym w 2 rundach. Tytułu nie obroniła drużyna Neftchi Fergana. Nowym mistrzem Uzbekistanu został zespół Navbahor Namangan. Tytuł króla strzelców zdobyli Oleg Shatskikh (Navbahor Namangan) oraz Jafar Irismetov (Dustlik Jangibazar), którzy strzelili po 23 gole.

</doc>
<doc id="2487715" url="https://pl.wikipedia.org/wiki?curid=2487715" title="Władimir Kiesariew">
Władimir Kiesariew

Władimir Pietrowicz Kiesariew (ros. Владимир Петрович Кесарев, ur. 26 lutego 1930 w Moskwie, zm. 19 stycznia 2015 tamże) – rosyjski piłkarz grający na pozycji obrońcy. W swojej karierze rozegrał 14 meczów w reprezentacji Związku Radzieckiego.
Kariera klubowa.
Przez całą swoją karierę piłkarską Kiesariew związany był z klubem Dinamo Moskwa. W 1956 roku awansował do kadry pierwszej drużyny Dynama i w 1956 roku zadebiutował w niej w radzieckiej ekstraklasie. W 1957 roku wywalczył z Dynamem mistrzostwo Związku Radzieckiego, a sukces ten powtórzył także w latach 1959 i 1963. W Dynamie grał do końca sezonu 1965 i wtedy też zakończył w tym klubie swoją karierę. W Dynamie rozegrał 194 ligowe mecze, w których zdobył 1 gola.
Kariera reprezentacyjna.
W reprezentacji Związku Radzieckiego Kiesariew zadebiutował 22 września 1957 roku w wygranym 2:1 towarzyskim meczu z Węgrami. W 1958 roku został powołany do kadry na Mistrzostwach Świata w Szwecji. Na tym turnieju wystąpił w pięciu meczach: z Anglią (2:2), z Austrią (2:0), z Brazylią (2:0), z Anglią (1:0) i ćwierćfinale ze Szwecją (0:2). W 1960 roku był w kadrze ZSRR na Euro 60. Wywalczył mistrzostwo Europy, jednak nie rozegrał na tym turnieju żadnego meczu. Od 1957 do 1960 roku rozegrał w kadrze narodowej 14 meczów.
Pochowany na Cmentarzu Trojekurowskim w Moskwie.

</doc>
<doc id="2487718" url="https://pl.wikipedia.org/wiki?curid=2487718" title="Dimitrij Sinicyn">
Dimitrij Sinicyn



</doc>
<doc id="2487719" url="https://pl.wikipedia.org/wiki?curid=2487719" title="Mistrzostwa Panarabskie w Lekkoatletyce 2011">
Mistrzostwa Panarabskie w Lekkoatletyce 2011

17. Mistrzostwa Panarabskie w Lekkoatletyce – zawody lekkoatletyczne, które odbyły się w Al-Ajn w Zjednoczonych Emiratach Arabskich między 26 i 29 października 2011.

</doc>
<doc id="2487722" url="https://pl.wikipedia.org/wiki?curid=2487722" title="Oʻzbekiston PFL (1997)">
Oʻzbekiston PFL (1997)

Oʻzbekiston PFL (1997) – 6. edycja najwyższej piłkarskiej klasy rozgrywkowej w Uzbekistanie. W rozgrywkach wzięło udział 18 drużyn, grając systemem kołowym w 2 rundach. Tytułu nie obroniła drużyna Navbahor Namangan. Nowym mistrzem Uzbekistanu został zespół MHSK Toshkent. Tytuł króla strzelców zdobył Jafar Irismetov, który w barwach klubu Dustlik Jangibazar strzelił 34 gole.

</doc>
<doc id="2487725" url="https://pl.wikipedia.org/wiki?curid=2487725" title="Giuseppe Grezar">
Giuseppe Grezar

Giuseppe Grezar (ur. 25 listopada 1918 w Trieście, zm. 4 maja 1949) – włoski piłkarz, występujący na pozycji pomocnika.
Z zespołem AC Torino pięciokrotnie zdobył mistrzostwo Włoch (1943, 1946, 1947, 1948, 1949) i raz puchar tego kraju (1943). W latach 1942–1948 rozegrał 8 meczów w reprezentacji Włoch i strzelił dla niej 1 gola.
Zginął w katastrofie lotniczej na wzgórzu Superga

</doc>
<doc id="2487728" url="https://pl.wikipedia.org/wiki?curid=2487728" title="Eva Lee">
Eva Lee

Eva Lee (; ur. 7 sierpnia 1986 w Hongkongu) – amerykańska badmintonistka chińskiego pochodzenia. Uczestniczka letnich igrzysk olimpijskich w Pekinie i Rio de Janeiro.
Zdobyła sześć medali igrzysk panamerykańskich w latach 2007-2015. Na igrzyskach w Rio de Janeiro wywalczyła złote medale w konkurencji gry pojedynczej oraz gry podwójnej (kobiet, a także mikstów), na igrzyskach w Guadalajarze wywalczyła srebrny medal w konkurencji gry podwójnej mikstów i brązowy medal w konkurencji gry podwójnej kobiet, a na igrzyskach w Toronto sięgnęła po złoty medal w konkurencji gry podwójnej kobiet.

</doc>
<doc id="2487731" url="https://pl.wikipedia.org/wiki?curid=2487731" title="Oʻzbekiston PFL (1998)">
Oʻzbekiston PFL (1998)

Oʻzbekiston PFL (1998) – 7. edycja najwyższej piłkarskiej klasy rozgrywkowej w Uzbekistanie. W rozgrywkach wzięło udział 16 drużyn, grając systemem kołowym w 2 rundach. Tytułu nie obroniła drużyna MHSK Toshkent. Nowym mistrzem Uzbekistanu został zespół Paxtakor Taszkent. Tytuł króla strzelców zdobyli Igor Shkvirin oraz Mirjalol Qosimov (oboje Paxtakor Taszkent), którzy strzelili po 22 gole.
Zespół MHSK Toshkent spadł do Birinchi Ligi, mimo że bronił tytułu mistrzowskiego. To był pierwszy i jak dotychczas jedyny taki przypadek w Oʻzbekiston PFL.

</doc>
<doc id="2487732" url="https://pl.wikipedia.org/wiki?curid=2487732" title="13 (ujednoznacznienie)">
13 (ujednoznacznienie)



</doc>
<doc id="2487733" url="https://pl.wikipedia.org/wiki?curid=2487733" title="Sara Persson">
Sara Persson

Sara Persson (ur. 23 czerwca 1980 w Danderyd, Szwecja) – szwedzka badmintonistka. Uczestniczka Letnich Igrzysk Olimpijskich 2008. Jej siostrą jest Johanna Persson.

</doc>
<doc id="2487736" url="https://pl.wikipedia.org/wiki?curid=2487736" title="Południowa grań Siwego Wierchu">
Południowa grań Siwego Wierchu

Południowa grań Siwego Wierchu – boczna grań odchodząca na Siwym Wierchu (1805 m) od grani głównej Tatr Zachodnich w południowym kierunku. Oddziela od siebie dwie doliny walne; Dolinę Suchą Sielnicką (po zachodniej stronie grani) i Dolinę Jałowiecką z jej odnogą – Doliną Bobrowiecką Liptowską (po wschodniej stronie). Grań Siwego Wierchu opada do Kotliny Liptowskiej, po drodze tworząc kilka odgałęzień. Cała grań wraz z wszystkimi odgałęzieniami w całości znajduje się na Słowacji. Kolejno od północy na południe znajdują się w niej:

</doc>
<doc id="2487739" url="https://pl.wikipedia.org/wiki?curid=2487739" title="Oʻzbekiston PFL (1999)">
Oʻzbekiston PFL (1999)

Oʻzbekiston PFL (1999) – 8. edycja najwyższej piłkarskiej klasy rozgrywkowej w Uzbekistanie. W rozgrywkach wzięło udział 16 drużyn, grając systemem kołowym w 2 rundach. Tytułu nie obroniła drużyna Paxtakor Taszkent. Nowym mistrzem Uzbekistanu został zespół Dustlik Jangibazar. Tytuł króla strzelców zdobyli Umid Isoqov (Neftchi Fergana) oraz Baxtiyor Hamidullayev (FK Andijan), którzy strzelili po 24 gole.

</doc>
<doc id="2487743" url="https://pl.wikipedia.org/wiki?curid=2487743" title="10 (ujednoznacznienie)">
10 (ujednoznacznienie)



</doc>
<doc id="2487745" url="https://pl.wikipedia.org/wiki?curid=2487745" title="Brita Sigourney">
Brita Sigourney

Brita Sigourney (ur. 17 stycznia 1990 w Monterey) – amerykańska narciarka dowolna, specjalizująca się w halfpipie, brązowa medalistka olimpijska (2018).
W 2011 roku wystartowała na mistrzostwach świata w Deer Valley, gdzie była szósta. Szóste miejsce zajęła również podczas igrzysk olimpijskich Soczi w 2014 roku. Najlepsze wyniki w Pucharze Świata osiągnęła w sezonie 2011/2012, kiedy to zajęła 13. miejsce w klasyfikacji generalnej, a w klasyfikacji halfpipe’a wywalczyła Małą Kryształową Kulę. Ponadto w sezonie 2017/2018 zajęła drugie miejsce w klasyfikacji halfpipe’a. Jest także złotą medalistką mistrzostw świata juniorów w Cardronie z 2010 roku. W swoim dorobku posiada również trzy medale Winter X-Games srebrny i dwa brązowe także w konkurencji superpipe.
Na igrzyskach olimpijskich w Pjongczangu w 2018 roku zdobyła brązowy medal olimpijski w halfpipie. Rok później, na mistrzostwach świata w Park City ponownie zdobyła brązowy medal.
Osiągnięcia.
Puchar Świata.
Miejsca w klasyfikacji generalnej.
Od sezonu 2020/2021 klasyfikacja generalna została zastąpiona przez klasyfikację "Park &amp; Pipe" (OPP), łączącą slopestyle, halfpipe oraz big air.

</doc>
<doc id="2487747" url="https://pl.wikipedia.org/wiki?curid=2487747" title="Język baktryjski">
Język baktryjski

Język baktryjski – wymarły język zaliczany do południowej podgrupy języków wschodnioirańskich, używany w starożytności na terenie Baktrii. Zapisywany był alfabetem greckim, wprowadzonym na tym obszarze w czasie podbojów Aleksandra Macedońskiego. Należy do rodziny języków indoeuropejskich i jest siostrzanym językiem klasycznego sanskrytu.

</doc>
<doc id="2487748" url="https://pl.wikipedia.org/wiki?curid=2487748" title="Anatolij Krutikow">
Anatolij Krutikow

Anatolij Fiodorowicz Krutikow (ros. Анатолий Фёдорович Крутиков, ur. 21 września 1933 w Slepuszkinie, zm. 8 listopada 2019) – rosyjski piłkarz grający na pozycji obrońcy. W swojej karierze rozegrał 9 meczów w reprezentacji Związku Radzieckiego.
Kariera klubowa.
Swoją karierę piłkarską Krutikow rozpoczął w klubie Chimik Moskwa. Występował w nim w latach 1952-1953. W 1954 roku odszedł do CDSA Moskwa. W tamtym roku zadebiutował w CDSA w radzieckiej ekstraklasie. W klubie tym grał do końca 1958 roku, a na początku 1959 przeszedł do Spartaka Moskwa. W 1962 roku wywalczył ze Spartakiem swój jedyny w karierze tytuł mistrza Związku Radzieckiego. Z kolei w latach 1963 i 1965 zdobył z nim Puchar Związku Radzieckiego. W 1969 roku zakończył swoją karierę sportową.
Kariera reprezentacyjna.
W reprezentacji Związku Radzieckiego Krutikow zadebiutował 13 października 1959 roku w wygranym 1:0 towarzyskim meczu z Chinami. W 1960 roku był w kadrze ZSRR na Euro 60. Wywalczył mistrzostwo Europy, a jego dorobek na tym turnieju to dwa mecze: półfinał z Czechosłowacją (3:0) i finał z Jugosławią. Od 1959 do 1964 roku rozegrał w kadrze narodowej 9 meczów.
Został pochowany na Cmentarzu Nikoło-Archangielskim pod Moskwą.

</doc>
<doc id="2487750" url="https://pl.wikipedia.org/wiki?curid=2487750" title="Midtown Manhattan">
Midtown Manhattan

Midtown Manhattan lub po prostu Midtown – środkowa część nowojorskiego Manhattanu, skupiająca wiele słynnych budowli, jak Empire State Building, Chrysler Building oraz miejsc, jak teatralny rejon Broadwayu, Times Square, Rockefeller Center, katedra św. Patryka, główna siedziba ONZ.
Midtown, wraz z „Uptown” i „Downtown”, jest jedną z trzech głównych części składowych Manhattanu. Midtown obejmuje teren od 31. do 59. ulicy, pomiędzy 3. i 9. aleją, który w sumie zajmuje około dwie mile kwadratowe. Wchodzący w skład Midtown „Plaza District” – termin używany przez deweloperów do określenia najdroższych sekcji Manhattanu ze względu na rynek nieruchomości, leży pomiędzy ulicami 42. i 59., co zasadniczo oznacza obszar od 3. do 6. alei.
Jako największy central business district w Nowym Jorku, Midtown Manhattan jest najbardziej ruchliwą dzielnicą handlową w Stanach Zjednoczonych. Większość nowojorskich drapaczy chmur, włączając w to najwyższe hotele i apartamentowce, znajduje się właśnie w Midtown. W biurowcach, sklepach, restauracjach i hotelach w Midtown zatrudnionych jest ponad 700 tysięcy mieszkańców miasta i jego przedmieść. Niektóre atrakcje dzielnicy, takie jak Times Square i Piąta Aleja, przyciągają do Nowego Jorku miliony turystów z państwa oraz zagranicy; z kolei 6. aleja, również na terenie Midtown, mieści siedziby trzech z czterech najważniejszych amerykańskich sieci telewizyjnych, będąc jednocześnie jednym z globalnych ośrodków wiadomości i rozrywki. Rośnie również znaczenie Midtown jako centrum świata biznesu, które obecnie ustępuje jedynie dystryktowi finansowemu w Downtown na liście najważniejszych ośrodków ekonomicznych w Stanach Zjednoczonych.
W parze z wielkim natężeniem ruchu w Midtown idą powszechne korki drogowe. Z tego powodu, w 2011 roku, władze miasta ogłosiły realizację projektu „Midtown in Motion”, obejmującego wprowadzenie nowego systemu kontroli sygnalizacji świetlnej, który ma zredukować zatory uliczne.
Dzielnice.
Midtown w luźny sposób dzieli się na szereg mniejszych, charakterystycznych dzielnic, wśród których są m.in.: Hell’s Kitchen i Chelsea na West Side oraz Murray Hill, Kips Bay, Turtle Bay i Gramercy na East Side. Midtown bywa również dzielona według kryterium „West” i „East”, a także „North” i „South”.
Uproszczona, niepełna lista dzielnic Midtown zawiera:
Do najważniejszych zabytków i atrakcji Midtown należą m.in.:
Do najważniejszych klubów dżentelmenów, które działają w Midtown należą m.in.:
Do ważnych ulic w Midtown zaliczyć można m.in.:
Gospodarka.
Siedziby korporacji.
W Midtown Manhattan znajduje się szereg siedzib wielu międzynarodowych korporacji, a w tym m.in.: 4Kids Entertainment, Barnes &amp; Noble, Bloomberg LP, Calvin Klein, Cantor Fitzgerald, CBS Corporation, Citigroup, Colgate-Palmolive, Cushman &amp; Wakefield, DC Comics, Deloitte, Duane Reade, Estée Lauder Companies, Foot Locker, Frederator Studios, JPMorgan Chase, Hess Corporation, Kroll Inc., L-3 Communications, Marsh &amp; McLennan Companies, Marvel Entertainment, McGraw-Hill, MetLife, MidOcean Partners, Morgan Stanley, NBCUniversal, The New York Times Company, NexCen Brands, Pfizer, Polo Ralph Lauren, Saks Incorporated (Saks Fifth Avenue), The Sharper Image, Simon &amp; Schuster, Six Flags, TBWA Worldwide, Thomson Reuters, Time Warner, Time Warner Cable, Univision Communications oraz Viacom.
Działalność zagranicznych korporacji.
Haier posiada swój amerykański oddział w Haier Building, położonym przy 1356 Broadway; w przeszłości budynek ten stanowił własność Greenwich Savings Bank. Sumitomo Corporation kieruje działaniami na rynku amerykańskim w siedzibie położonej przy 600 Third Avenue, 10016 w sąsiedztwie Murray Hill. Air France ma swój amerykański oddział przy 125 West 55th Street, zaś Hachette Book Group przy 237 Park Avenue. W Midtown amerykańskie centrale posiadają również Global Infrastructure Partners i El Al.
Przedstawicielstwa dyplomatyczne.
W Midtown istnieją konsulaty kilkunastu państw świata, a w tym: Argentyny, Bahamów, Chin, Kostaryki, Niemiec, Irlandii, Izraela, Jamajki, Japonii, Luksemburga, Meksyku, Maroka, Arabii Saudyjskiej, Singapuru, Republiki Południowej Afryki, Wielkiej Brytanii i Ukrainy. W Midtown Manhattan działa ponadto tajwańskie Biuro Ekonomiczne i Kulturalne Tajpej.
Edukacja.
New York City Department of Education sprawuje kontrolę nad szkołami publicznymi w Midtown Manhattan.
Nowojorska Biblioteka Publiczna prowadzi bibliotekę Mid-Manhattan Library w budynku 455 Fifth Avenue przy 40. ulicy; zarządza ona ponadto biblioteką 58th Street Branch Library, która działa na 58. ulicy, pomiędzy Park Avenue i Lexington Avenue.

</doc>
<doc id="2487752" url="https://pl.wikipedia.org/wiki?curid=2487752" title="Oʻzbekiston PFL (2000)">
Oʻzbekiston PFL (2000)

Oʻzbekiston PFL (2000) – 9. edycja najwyższej piłkarskiej klasy rozgrywkowej w Uzbekistanie. W rozgrywkach wzięło udział 20 drużyn, grając systemem kołowym w 2 rundach. Tytuł obroniła drużyna Dustlik Jangibazar. Tytuł króla strzelców zdobył Jafar Irismetov, który w barwach klubu Dustlik Jangibazar strzelił 45 goli.
Baraż o awans/utrzymanie.
Nieznany jest wynik tego meczu, jednak pewne jest, że drużyna So'g'diyona Dżyzak pokonała w nim zespół Mash'al Muborak i dzięki tego utrzymała się w najwyższej klasie rozgrywkowej.

</doc>
<doc id="2487754" url="https://pl.wikipedia.org/wiki?curid=2487754" title="Vladimir Yurchenko">
Vladimir Yurchenko



</doc>
<doc id="2487755" url="https://pl.wikipedia.org/wiki?curid=2487755" title="Jean Roatta">
Jean Roatta

Jean Roatta (ur. 13 grudnia 1941 w Marsylii) – francuski polityk, samorządowiec, długoletni deputowany, poseł do Parlamentu Europejskiego VII kadencji.
Życiorys.
Karierę polityczną zaczynał jako radny departamentu Delta Rodanu, funkcję tę pełnił od 1982 do 2001. W latach 1983–1989 i 2001–2008 wchodził w skład rady miejskiej Marsylii. W 2008 objął stanowisko zastępcy mera tego miasta. W latach 1986–1988 i 1993–2011 sprawował mandat posła do Zgromadzenia Narodowego. Należał do Unii na rzecz Demokracji Francuskiej, później został członkiem Unii na rzecz Ruchu Ludowego.
7 grudnia 2011 zasiadł w Parlamencie Europejskim jako przedstawiciel frakcji parlamentarnej prawicy (z rekomendacji UMP objął jeden z dwóch dodatkowych mandatów, które przypadły Francji po wejściu w życie traktatu lizbońskiego).

</doc>
<doc id="2487756" url="https://pl.wikipedia.org/wiki?curid=2487756" title="Oʻzbekiston PFL (2001)">
Oʻzbekiston PFL (2001)

Oʻzbekiston PFL (2001) – 10. edycja najwyższej piłkarskiej klasy rozgrywkowej w Uzbekistanie. W rozgrywkach wzięło udział 18 drużyn, grając systemem kołowym w 2 rundach. Tytułu nie obroniła drużyna Dustlik Jangibazar. Nowym mistrzem Uzbekistanu został zespół Neftchi Fergana. Tytuł króla strzelców zdobył Umid Isoqov, który w barwach klubu Neftchi Fergana strzelił 28 goli.

</doc>
<doc id="2487757" url="https://pl.wikipedia.org/wiki?curid=2487757" title="1 (ujednoznacznienie)">
1 (ujednoznacznienie)



</doc>
<doc id="2487758" url="https://pl.wikipedia.org/wiki?curid=2487758" title="Yevhen Seleznyov">
Yevhen Seleznyov



</doc>
<doc id="2487759" url="https://pl.wikipedia.org/wiki?curid=2487759" title="Oʻzbekiston PFL (2002)">
Oʻzbekiston PFL (2002)

Oʻzbekiston PFL (2002) – 11. edycja najwyższej piłkarskiej klasy rozgrywkowej w Uzbekistanie. W rozgrywkach wzięło udział 16 drużyn, grając systemem kołowym w 2 rundach. Tytułu nie obroniła drużyna Neftchi Fergana. Nowym mistrzem Uzbekistanu został zespół Paxtakor Taszkent. Tytuł króla strzelców zdobył Baxtiyor Hamidullayev, który w barwach klubu FK Andijan strzelił 22 gole.

</doc>
<doc id="2487760" url="https://pl.wikipedia.org/wiki?curid=2487760" title="Volodymyr Homenyuk">
Volodymyr Homenyuk



</doc>
<doc id="2487761" url="https://pl.wikipedia.org/wiki?curid=2487761" title="Maksim Skavysh">
Maksim Skavysh



</doc>
<doc id="2487763" url="https://pl.wikipedia.org/wiki?curid=2487763" title="Metallurh Stadion">
Metallurh Stadion



</doc>
<doc id="2487764" url="https://pl.wikipedia.org/wiki?curid=2487764" title="Louis Leplée">
Louis Leplée

Louis Leplée (ur. 7 kwietnia 1883, zm. 6 kwietnia 1936) - francuski właściciel nocnego klubu, który odkrył Édith Piaf w 1935, gdy ta śpiewała na paryskiej ulicy. To on wymyślił jej pierwszy pseudonim artystyczny, "La Môme Piaf" (Mały Wróbelek).
Został zamordowany w swoim paryskim apartamencie; Piaf była przez jakiś czas podejrzaną w sprawie, lecz później została oczyszczona z zarzutów.
Jego postać w filmie Niczego nie żałuję – Edith Piaf odegrał Gérard Depardieu.

</doc>
<doc id="2487765" url="https://pl.wikipedia.org/wiki?curid=2487765" title="Oʻzbekiston PFL (2003)">
Oʻzbekiston PFL (2003)

Oʻzbekiston PFL (2003) – 12. edycja najwyższej piłkarskiej klasy rozgrywkowej w Uzbekistanie. W rozgrywkach wzięło udział 16 drużyn, grając systemem kołowym w 2 rundach. Tytuł obroniła drużyna Paxtakor Taszkent. Tytuł króla strzelców zdobył Marsel Idiatullin, który w barwach klubu Qizilqum Zarafshon strzelił 25 goli.

</doc>
<doc id="2487766" url="https://pl.wikipedia.org/wiki?curid=2487766" title="Walerij Honczarow">
Walerij Honczarow



</doc>
<doc id="2487768" url="https://pl.wikipedia.org/wiki?curid=2487768" title="Oʻzbekiston PFL (2004)">
Oʻzbekiston PFL (2004)

Oʻzbekiston PFL (2004) – 13. edycja najwyższej piłkarskiej klasy rozgrywkowej w Uzbekistanie. W rozgrywkach wzięło udział 14 drużyn, grając systemem kołowym w 2 rundach. Tytuł obroniła drużyna Paxtakor Taszkent. Tytuł króla strzelców zdobył Shuhrat Mirkholdorshoyev, który w barwach klubu Navbahor Namangan strzelił 31 goli.

</doc>
<doc id="2487770" url="https://pl.wikipedia.org/wiki?curid=2487770" title="Sergei Sosnovski">
Sergei Sosnovski



</doc>
<doc id="2487771" url="https://pl.wikipedia.org/wiki?curid=2487771" title="Vitali Rodionov">
Vitali Rodionov



</doc>
<doc id="2487772" url="https://pl.wikipedia.org/wiki?curid=2487772" title="Uszpia">
Uszpia

Uszpia – wczesny władca miasta-państwa Aszur, który panował najprawdopodobniej pod koniec XXI wieku p.n.e. Nie jest znany ze współczesnych mu źródeł, ale jego imię wymienia "Asyryjska lista królów" i wspomniany jest w inskrypcjach dwóch późniejszych królów asyryjskich.
Wzmianki źródłowe.
Imię Uszpia jest poświadczone w trzech źródłach: początkowym fragmencie "Asyryjskiej listy królów" oraz dwóch inskrypcjach budowlanych asyryjskich królów Salmanasara I (1273–1244 p.n.e.) i Asarhaddona (680–669 p.n.e.).
Analiza źródeł.
Zarówno w "Asyryjskiej liście królów", jak i w inskrypcjach Salmanasara I i Asarhaddona, imię Uszpia ("Ušpia") zapisywane jest w ten sam sposób: "mUš-pi-a". Wariant "Aušpia" w jednej z kopii inskrypcji Salmanasara I jest najprawdopodobniej wynikiem błędu skryby przepisującego tekst.
Imię Uszpia ma pochodzenie subartyjskie. W "Asyryjskiej liście królów" jeszcze tylko imię Kikkia ma tę samą etymologię. Plemiona Subartu, spokrewnione z Hurytami, zaludniły rejony północnej Mezopotamii w V–IV tysiącleciu p.n.e. i na początku II tysiąclecia p.n.e. zmieszały się z przybyłymi tu semickimi plemionami asyryjskimi. Już po ukształtowaniu się imperium asyryjskiego plemiona te całkowicie zasymilowały się z ludami semickimi.
Wzmianka źródłowa o tym, że Uszpia był jednym z władców mieszkających w namiotach, zdaje się wskazywać na półkoczowniczy tryb życia Amorytów, którzy pod koniec III tysiąclecia p.n.e. przeniknęli do Górnej Mezopotamii. Z drugiej strony informacja o zbudowaniu świątyni przez Uszpię sugeruje stopniowe przechodzenie nomadów do osiadłego stylu życia wzorem Akadyjczyków.
Kwestia historyczności Uszpii.
Pierwsze ustępy "Asyryjskiej listy królów" umieszczają Uszpię pośród „17 królów, którzy panowali w namiotach”. O władcach tych, poza Uszpią, praktycznie nic nie wiadomo. H. Lewy identyfikuje ich jako przywódców wędrownych plemion, z których narodzić się miał naród asyryjski. A.K. Grayson uważa ich z kolei za nomadycznych przodków króla Szamszi-Adada I (1813–1781 p.n.e.), amoryckiego uzurpatora, który włączyć miał ich imiona do "Listy", by „udowodnić” w ten sposób swe prawa do asyryjskiego tronu. Powołuje się on przy tym na opublikowany przez J.J. Finkelsteina tekst wymieniający imiona przodków władców z amoryckiej dynastii Hammurabiego, z których wiele jest identycznych lub bardzo podobnych do tych podanych w "Liście". Przy tym założeniu władcy z "Listy", wywodzący się tak naprawdę z tradycji amoryckiej, nie mieliby w rzeczywistości żadnego związku z Aszur. Jednak według A. Malamata, który porównał linię genealogiczną dynastii Hammurabiego z tekstu Finkelsteina z linią genealogiczną dynastii Szamszi-Adada I z "Listy", podobieństwo imion dotyczy jedynie pierwszych dwunastu spośród „17 królów, którzy mieszkali w namiotach”. Ostatnich pięciu, od Abazu do Apiaszala, umieszcza on w odrębnej linii sugerując, iż mogli być oni historycznymi władcami Aszur, których imiona dodano do pozostałych dwunastu, by nadać "Liście" pozorów autentyczności. Z piątki tej jedynie Uszpia wymieniany jest w innych źródłach: inskrypcjach późniejszych władców asyryjskich. Czynią go one – zarówno inskrypcja Salmanasara I jak i inskrypcja Asarhaddona – pierwszym znanym budowniczym świątyni boga Aszura w mieście Aszur. Ponieważ pomiędzy pracami budowlanymi przy każdej asyryjskiej świątyni ze względów religijnych musiał upłynąć ściśle określony czas, niezmiernie ważne zawsze było ustalenie, który z wcześniejszych władców jako ostatni je prowadził. By to ustalić, władcy pragnący zacząć odbudowę świątyni często kazali przekopywać jej fundamenty w poszukiwaniu depozytów fundacyjnych swych poprzedników. W inskrypcjach Salmanasara I i Asarhaddona wymieniani są trzej poprzedni budowniczowie świątyni Aszura: Uszpia, Eriszum I i Szamszi-Adad I, co oznacza, że ich depozyty fundacyjne musiały zostać odnalezione. Z zachowanych inskrypcji Eriszuma I i Szamszi-Adada I wiadomo, iż rzeczywiście prowadzili oni prace budowlane przy tej świątyni. To sugeruje, że Salmanasar I i Asarhaddon musieli mówić prawdę również i o pracach budowlanych Uszpii, choć jego własnych inskrypcji jak dotychczas nie odkryto. To właśnie świadectwo obu królów asyryjskich przekonuje obecnie większość badaczy, iż Uszpia był rzeczywistym, wczesnym władcą Aszur.
Datowanie panowania Uszpii.
H. Lewy umieszcza panowanie Uszpii w okresie presargonidzkim (przed 2350 p.n.e.), uznając go za władcę, za którego panowania dokonało się przejście z wędrownego do osiadłego trybu życia – czego symbolem miała być budowa świątyni w Aszur. Zdaniem innych badaczy bardziej prawdopodobne wydaje się jednak datowanie panowania tego władcy na koniec rządów III dynastii z Ur (koniec XXI wieku p.n.e.). W.W. Hallo czyni go jednym z następców Zariquma, gubernatora Aszur z czasów panowania króla Ur Amar-Suena (ok. 2047–2038 p.n.e.). Z drugiej strony Uszpia musiał panować wcześniej niż Kikkia, inny wczesny władca Aszur, który był najprawdopodobniej współczesny Ibbi-Suenowi (ok. 2029–2005 p.n.e.) i uwolnił Aszur spod panowania królów Ur.

</doc>
<doc id="2487773" url="https://pl.wikipedia.org/wiki?curid=2487773" title="Lindsey Kildow">
Lindsey Kildow



</doc>
<doc id="2487775" url="https://pl.wikipedia.org/wiki?curid=2487775" title="Stadion Gradski">
Stadion Gradski



</doc>
<doc id="2487776" url="https://pl.wikipedia.org/wiki?curid=2487776" title="Vladimir Niederhaus">
Vladimir Niederhaus

Vladimir Niederhaus (kaz., ros. Владимир Нидергаус − ur. 13 sierpnia 1967 w Kokczetawie) – obecnie kazachski piłkarz pochodzenia niemieckiego, grający na pozycji napastnika, reprezentant Kazachstanu i Rosji, trener piłkarski. Posiada również rosyjskie i niemieckie obywatelstwo.
Kariera piłkarska.
Kariera klubowa.
Wychowanek klubu Torpedo Kokczetaw. Pierwszy trener Siergiej Zajcew. Rozpoczął karierę piłkarską w juniorskiej drużynie Torpedo Kokczetaw. Po służbie wojskowej powrócił do klubu, który zmienił nazwę na Spartak Kokczetaw. W 1991 został zauważony przez skautów Kajratu Ałma-Ata, który zmagał się w Pierwszej lidze ZSRR. W połowie 1991 otrzymał propozycję przejścia do Spartaka Moskwa, ale Kajrat zaproponował lepsze warunki aby piłkarz pozostał w ich klubie. W 1992 roku nie długo bronił barw Kajratu w mistrzostwach Kazachstanu. 2 sierpnia 1992 przeszedł do rosyjskiego Rotoru Wołgograd, w którym przez pięć lat wraz z Olegiem Wierietiennikowa był najlepszym strzelcem i liderem zespołu. W 1997 na dwa lata wyjechał do Izraela, gdzie występował w klubach Maccabi Hajfa i Maccabi Herclijja. Po powrocie jeden sezon rozegrał w składzie Rotoru, po czym w 2000 zasilił skład Żenisu Astana. Po zakończeniu kariery piłkarskiej wyjechał na stałe na pochodzenie do Niemiec (Brema). Do 2004 grał w niższoligowych klubach Preußen Münster i SC Weyhe.
Kariera reprezentacyjna.
W 1992 wystąpił w 3 meczach reprezentacji Kazachstanu i strzelił 1 gola. W 1994 rozegrał 1 mecz w barwach reprezentacji Rosji. W 2000 w meczu towarzyskim ponownie zagrał w barwach kazachskiej reprezentacji.
Kariera trenerska.
Po zakończeniu kariery piłkarskiej rozpoczął karierę trenerską. W latach 2005–2007 pracował w strukturze klubu Rotor Wołgograd na stanowiskach dyrektora sportowego i generalnego. W sierpniu 2007 objął stanowisko dyrektora sportowego Szachtiora Karaganda. W 2010 zaproszony na stanowisko dyrektora sportowego klubu Łokomotiw Astana, ale po roku powrócił do pracy w klubie z Karagandy.

</doc>
<doc id="2487777" url="https://pl.wikipedia.org/wiki?curid=2487777" title="Władimir Nidergaus">
Władimir Nidergaus



</doc>
<doc id="2487779" url="https://pl.wikipedia.org/wiki?curid=2487779" title="Eva Ortiz Vilella">
Eva Ortiz Vilella

Eva Ortiz Vilella (ur. 16 października 1975 w Orihueli) – hiszpańska działaczka partyjna i samorządowa związana z Walencją, posłanka do Parlamentu Europejskiego VII kadencji.
Życiorys.
Z wykształcenia ekonomistka. Zaangażowała się w działalność Partii Ludowej w Walencji. Była koordynatorką grupy ludowej w regionalnej federacji gmin i prowincji. Od 2003 była zastępcą burmistrza miasta Orihuela, a od 2007 urzędnikiem władz wykonawczych ds. przemysłu i zatrudnienia.
W wyborach w 2009 kandydowała z 24. miejsca listy krajowej Partii Ludowej do Parlamentu Europejskiego. Mandat eurodeputowanej objęła 1 grudnia 2011 w ramach dodatkowej puli mandatów po wejściu w życie traktatu lizbońskiego. W PE przystąpiła do grupy Europejskiej Partii Ludowej. W PE zasiadała do 2014. Została też sekretarzem generalnych swojej partii w Walencji. W 2019 wybrana do regionalnego parlamentu.

</doc>
<doc id="2487780" url="https://pl.wikipedia.org/wiki?curid=2487780" title="Oʻzbekiston PFL (2005)">
Oʻzbekiston PFL (2005)

Oʻzbekiston PFL (2005) – 14. edycja najwyższej piłkarskiej klasy rozgrywkowej w Uzbekistanie. W rozgrywkach wzięło udział 14 drużyn, grając systemem kołowym w 2 rundach. Tytuł obroniła drużyna Paxtakor Taszkent. Tytuł króla strzelców zdobył Anvar Soliyev, który w barwach klubu Paxtakor Taszkent strzelił 29 goli.

</doc>
<doc id="2487781" url="https://pl.wikipedia.org/wiki?curid=2487781" title="Władimir Niderhaus">
Władimir Niderhaus



</doc>
<doc id="2487782" url="https://pl.wikipedia.org/wiki?curid=2487782" title="U Nisy">
U Nisy



</doc>
<doc id="2487783" url="https://pl.wikipedia.org/wiki?curid=2487783" title="Dr Constantin Radulescu">
Dr Constantin Radulescu



</doc>
<doc id="2487784" url="https://pl.wikipedia.org/wiki?curid=2487784" title="Oʻzbekiston PFL (2006)">
Oʻzbekiston PFL (2006)

Oʻzbekiston PFL (2006) – 15. edycja najwyższej piłkarskiej klasy rozgrywkowej w Uzbekistanie. W rozgrywkach wzięło udział 16 drużyn, grając systemem kołowym w 2 rundach. Tytuł obroniła drużyna Paxtakor Taszkent. Tytuł króla strzelców zdobył Pavel Solomin, który w barwach klubu Traktor Taszkent strzelił 21 goli.

</doc>
<doc id="2487785" url="https://pl.wikipedia.org/wiki?curid=2487785" title="Lille Métropole">
Lille Métropole



</doc>
<doc id="2487789" url="https://pl.wikipedia.org/wiki?curid=2487789" title="Elżbieta Kazimierzówna (1210–1222)">
Elżbieta Kazimierzówna (1210–1222)

Elżbieta Kazimierzówna (ur. ok. 1210, zm. zap. 1222) – księżniczka dymińska, córka Kazimierza II, księcia dymińskiego i Ingardy.
Życie.
Imię księżniczki dymińskiej w źródłach występuje tylko raz. Wymienione zostało w dokumencie Ingardy podczas nadania wsi dla klasztoru w Słupi. Prawdopodobnie nadanie miało miejsce tuż po śmierci Elżbiety.
Gryfitka posiadała imię dotąd nie spotykane w dynastii, które jest pochodzenia hebrajskiego – אלשבת, "eliszebeth" (pol. "Bóg poprzysiągł"). Edward Rymar sugeruje, że było to duńską parantelą (związkiem pokrewieństwa) matki.
Nowożytna historiografia przedstawiała ją jako małżonkę Jana, księcia sasko-lauenburskiego (T. Kantzow). Tenże jednak był w mariażu z Ingeborgą saską, córką Eryka XI Erikssona i Katarzyny, za czym opowiadają się współcześni genealodzy (m.in. E. Rymar).
Elżbieta zmarła zapewne w 1222 i została pochowana w klasztorze słupieńskim. 

</doc>
<doc id="2487790" url="https://pl.wikipedia.org/wiki?curid=2487790" title="Oʻzbekiston PFL (2007)">
Oʻzbekiston PFL (2007)

Oʻzbekiston PFL (2007) – 16. edycja najwyższej piłkarskiej klasy rozgrywkowej w Uzbekistanie. W rozgrywkach wzięło udział 16 drużyn, grając systemem kołowym w 2 rundach. Tytuł obroniła drużyna Paxtakor Taszkent. Tytuł króla strzelców zdobył Ilhom Mo'minjonov, który w barwach klubów Lokomotiv Taszkent i Quruvchi Taszkent strzelił 20 goli.

</doc>
<doc id="2487792" url="https://pl.wikipedia.org/wiki?curid=2487792" title="Alyaksandr Valodzka">
Alyaksandr Valodzka



</doc>
<doc id="2487793" url="https://pl.wikipedia.org/wiki?curid=2487793" title="Stadion Lille-Metropole">
Stadion Lille-Metropole



</doc>
<doc id="2487794" url="https://pl.wikipedia.org/wiki?curid=2487794" title="Stadion Skonta">
Stadion Skonta



</doc>
<doc id="2487795" url="https://pl.wikipedia.org/wiki?curid=2487795" title="Stadionul Dinamo">
Stadionul Dinamo



</doc>
<doc id="2487796" url="https://pl.wikipedia.org/wiki?curid=2487796" title="Oʻzbekiston PFL (2008)">
Oʻzbekiston PFL (2008)

Oʻzbekiston PFL (2008) – 17. edycja najwyższej piłkarskiej klasy rozgrywkowej w Uzbekistanie. W rozgrywkach wzięło udział 16 drużyn, grając systemem kołowym w 2 rundach. Tytułu nie obroniła drużyna Paxtakor Taszkent. Nowym mistrzem Uzbekistanu został zespół Bunyodkor Taszkent. Tytuł króla strzelców zdobył Server Jeparov, który w barwach klubu Bunyodkor Taszkent strzelił 19 goli.

</doc>
<doc id="2487797" url="https://pl.wikipedia.org/wiki?curid=2487797" title="Ghencea">
Ghencea



</doc>
<doc id="2487798" url="https://pl.wikipedia.org/wiki?curid=2487798" title="Dr. Constantin Rădulescu">
Dr. Constantin Rădulescu



</doc>
<doc id="2487799" url="https://pl.wikipedia.org/wiki?curid=2487799" title="Cmentarz rzymskokatolicki w Klimontowie">
Cmentarz rzymskokatolicki w Klimontowie

Cmentarz rzymskokatolicki w Klimontowie – zabytkowy cmentarz założony w 1843 roku, znajdujący się w gminie Klimontów, w powiecie sandomierskim, usytuowany na południowych krańcach Klimontowa.
Historia.
Cmentarz miał kształt zbliżony do prostokąta. Parokrotnie jego obszar był powiększany, m.in. w latach 1978 i 1993. Ogrodzony jest murem kamiennym z bramą wejściową w zachodniej części ogrodzenia. Najstarsze nagrobki pochodzą z 1874 roku. 
Na cmentarzu pochowano 49 powstańców styczniowych zmarłych w lazaretach w Górkach Klimontowski oraz w Klimontowie rannych w bitwach Rybnicą i Jurkowicami.
W okresie I wojny światowej na cmentarzu założono dwie mogiły żołnierzy poległych w okolicach Klimontowa. W 1917 roku na cmentarzu było pochowanych 76 żołnierzy austro-węgierskich oraz dwóch żołnierzy armii rosyjskiej. W kolejnych latach wojny na cmentarz zostało przeniesionych 16 żołnierzy austro-węgierskich ekshumowanych z mogił pojedynczych rozrzuconych w okolicach Klimontowa. 
Według Marka Florka, na cmentarzu pochowano łącznie 250 żołnierzy poległych w I wojnie światowej oraz nieznaną liczbę żołnierzy Armii Czerwonej poległych w 1945 roku.

</doc>
<doc id="2487803" url="https://pl.wikipedia.org/wiki?curid=2487803" title="Oʻzbekiston PFL (2009)">
Oʻzbekiston PFL (2009)

Oʻzbekiston PFL (2009) – 18. edycja najwyższej piłkarskiej klasy rozgrywkowej w Uzbekistanie. W rozgrywkach wzięło udział 16 drużyn, grając systemem kołowym w 2 rundach. Tytuł obroniła drużyna Bunyodkor Taszkent. Tytuł króla strzelców zdobył Rivaldo, który w barwach klubu Bunyodkor Taszkent strzelił 18 goli.

</doc>
<doc id="2487805" url="https://pl.wikipedia.org/wiki?curid=2487805" title="Aleksandr Sazankov">
Aleksandr Sazankov



</doc>
<doc id="2487806" url="https://pl.wikipedia.org/wiki?curid=2487806" title="Upper Manhattan">
Upper Manhattan

Upper Manhattan („Uptown”) – północna część nowojorskiego Manhattanu. Jej południowe granice mogą być zdefiniowane w dowolnym miejscu, wedle różnych źródeł, pomiędzy 59. a 155. ulicą. Najczęściej odniesienia Upper Manhattan używa się w kontekście tej partii miasta, która leży „powyżej” 96. ulicy. Z drugiej strony, przydomkiem „Uptown” Nowojorczycy kolokwialnie określają Bronx; nazwa ta przyjęła się zwłaszcza w świecie kultury hip hopu.
Upper Manhattan dzieli się na szereg mniejszych, specyficznych dzielnic, wśród których wyróżnić można m.in.: Marble Hill, Inwood, Washington Heights, Harlem (a w tym Sugar Hill i Hamilton Heights), a także część Upper West Side (Morningside Heights oraz Manhattan Valley).
Pod koniec XIX wieku, głównie za sprawą IRT Ninth Avenue Line i innych nadziemnych kolei, dotychczas rustykalny Upper Manhattan zaczął doświadczać procesów eksurbanizacji. Aż do końca XX wieku Upper Manhattan unikał wzmożonej gentryfikacji, która przez ostatnie lata miała miejsce w pozostałych częściach Nowego Jorku.
Podobnie jak inne obszary mieszkalne, Upper Manhattan nie jest typową atrakcją turystyczną, mimo obecności takich zabytków, jak The Cloisters. Ze względu na stosunkowo dużą odległość od Midtown oraz relatywnie niskie czynsze wynajmu nieruchomości, nawet rodowici Nowojorczycy mają tendencję do traktowania Upper Manhattan jako odrębnej dzielnicy, wyłączając ją z obszaru określanego mianem „The City” (czyli przede wszystkim Midtown i częściowo Lower).
Upper West Side stanowi znacznie bardziej zamożną część składową Upper Manhattan, niż wysunięte najdalej na północ sąsiedztwa pokroju Manhattanville, Morningside Heights i Inwood. Podobnie jest w przypadku Upper East Side – zdecydowanie zamożniejszej, niż leżący w sąsiedztwie Spanish Harlem. Jako że gentryfikacja nie dotarła jeszcze do niektórych obszarów Upper Manhattan, notuje się tam wyższe niż na innych terenach współczynniki przestępczości, a także przejawy wandalizmów w postaci graffiti.

</doc>
<doc id="2487808" url="https://pl.wikipedia.org/wiki?curid=2487808" title="Wanda Ciarkowska">
Wanda Ciarkowska

 Wanda Zofia Ciarkowska (ur. 23 lutego 1948) – polska psycholożka, doktor habilitowana, nauczycielka akademicka.
Życiorys.
W 1971 ukończyła psychologię na Uniwersytecie Warszawskim, a w 1978 roku otrzymała stopień doktora nauk humanistycznych nadany przez Wydział Psychologii Uniwersytetu Warszawskiego. W 1991 roku uchwałą tego samego wydziału uzyskała habilitację w zakresie nauk humanistycznych. Od 1995 roku profesor nadzwyczajna UW. Obecnie profesor nadzwyczajna na Wydziale Psychologii Wyższej Szkoły Finansów i Zarządzania w Warszawie i w Katedrze Psychologii Różnic Indywidualnych na Uniwersytecie Warszawskim.
Brała udział w 15 międzynarodowych konferencjach. Współpracowała m.in. z University of British Columbia w Vancouver w Kanadzie i z Wydziałem Psychologii Uniwersytetu w Grazu (Austria). Od 2010 członkini Komisji ds. Finansowania Badań na Uniwersytecie Warszawskim. Zajmuje się problematyką różnic indywidualnych w zakresie ludzkiego zegara biologicznego. Właściwość ta, określana chronotypem lub też usytuowaniem jednostki na wymiarze ranności-wieczorności, dotyczy odmiennych preferencji co do pory doby, optymalnej ze względu na funkcjonowanie poznawcze, reagowanie emocjonalne oraz przebieg kontaktów społecznych.

</doc>
<doc id="2487821" url="https://pl.wikipedia.org/wiki?curid=2487821" title="Aleh Patotski">
Aleh Patotski



</doc>
<doc id="2487827" url="https://pl.wikipedia.org/wiki?curid=2487827" title="Pavel Nekhaychik">
Pavel Nekhaychik



</doc>
<doc id="2487829" url="https://pl.wikipedia.org/wiki?curid=2487829" title="Wydajność świetlna">
Wydajność świetlna



</doc>
<doc id="2487832" url="https://pl.wikipedia.org/wiki?curid=2487832" title="Neko Case">
Neko Case

Neko Case (wymowa: /niːkoʊ ˈkeɪs/), (ur. 8 września 1970 w Alexandrii w stanie Wirginia) – amerykańska piosenkarka country alternatywnego, muzyk, kompozytorka i autorka tekstów.
Jest powszechnie znana ze swojej kariery solowej, oraz jako wokalistka kanadyjskiego zespołu indie rocku z Vancouver, The New Pornographers.
Case nagrywała i odbywała trasy koncertowe przez szereg lat jako Neko Case &amp; Her Boyfriends zanim rozpoczęła karierę pod własnym imieniem i nazwiskiem. Przede wszystkim śpiewa i gra własne kompozycje, ale również przedstawiła interpretacje utworów takich artystów jak Harry Nilsson, Loretta Lynn, Tom Waits, Nick Lowe, Buffy Sainte-Marie, Scott Walker, Randy Newman, Queen, Bob Dylan, Neil Young, czy Hank Williams.
Rys biograficzny.
Dzieciństwo.
Case urodziła się w Alexandrii w stanie Wirginia, jako córka nastoletnich rodziców ukraińskiego pochodzenia. Pierwotne nazwisko rodziny, które podległo zmianie zanim się urodziła, to Szewczenko. Jej rodzina przemieszczała się dużo za jej wczesnej młodości, zanim się osiedlili w Tacoma w stanie Waszyngton, mieście, które uważa za swoje rodzinne. Opuściła dom rodzinny w wieku 15 lat. Jej ojciec był w United States Air Force.

</doc>
<doc id="2487836" url="https://pl.wikipedia.org/wiki?curid=2487836" title="António Ramalho Eanes">
António Ramalho Eanes

António dos Santos Ramalho Eanes (ur. 25 stycznia 1935 w Alcains w Castelo Branco) – portugalski wojskowy i polityk, generał, prezydent Portugalii w latach 1976–1986.
Życiorys.
W 1953 wstąpił do szkoły wojskowej. Przechodził kolejne szczeble kariery wojskowej, dochodząc do stopnia generalskiego. Służył w oddziałach w portugalskich koloniach w Azji i Afryce, brał udział w toczących się w koloniach działaniach wojennych. Zwolennik rewolucji goździków, w lipcu 1974 powrócił do Lizbony, działał w ruchu Movimento das Forças Armadas. Od października 1974 do marca 1975 kierował radą dyrektorów RTP, portugalskiego radia i telewizji. Uczestnik tzw. Grupo dos Nove, grupy portugalskich oficerów działających na rzecz przemian demokratycznych. W listopadzie 1975 jako pułkownik odegrał kluczową rolę w stłumieniu puczu zorganizowanego przez skrajnie lewicowe środowiska.
27 czerwca 1976 wystartował w pierwszych po przemianach politycznych powszechnych wyborach prezydenckich. Zwyciężył wówczas w pierwszej turze z wynikiem 61,6% głosów. Był wspólnym kandydatem ówcześnie najważniejszych ugrupowań politycznych: Partii Socjalistycznej i Partii Socjaldemokratycznej. Po objęciu urzędu prezydenta został przewodniczącym Rady Rewolucyjnej (był jej członkiem od listopada 1975) i szefem sztabu generalnego portugalskich sił zbrojnych. Pierwszą z tych instytucji kierował do 1982, a drugą do 1981. Jeszcze jako elekt na konferencji prasowej zapowiedział nową erę demokratyzacji, w której wszyscy obywatele mieli być równi wobec prawa, a priorytetem miała być sprawiedliwość społeczna, szczególnie w dziedzinach nauczania, zdrowia oraz świadczeń społecznych. Zapowiedział też, że chce być prezydentem wszystkich Portugalczyków, a jego celem będzie doprowadzenie do zgody narodowej. Potwierdził również swoją wcześniejszą obietnicę, że misję utworzenia nowego rządu powierzy przywódcy socjalistów Mário Soaresowi.
W wyborach z 7 grudnia 1980 z powodzeniem ubiegał się o reelekcję, wygrywając w pierwszej turze głosowania z wynikiem 54,4% głosów. Zakończył urzędowanie w marcu 1986. Od sierpnia 1986 do sierpnia 1987 przewodniczył Demokratycznej Partii Odnowy. Jako były prezydent wszedł w skład Rady Państwa, organu doradczego przy urzędującym prezydencie Portugalii.
Odznaczony licznymi orderami krajowymi i zagranicznymi, m.in. Orderem Słonia.
Życie prywatne.
W 1970 poślubił Marię Manuelę Portugal Eanes, z którą ma dwoje dzieci.

</doc>
<doc id="2487843" url="https://pl.wikipedia.org/wiki?curid=2487843" title="Pierwsze kroki (wg Milleta)">
Pierwsze kroki (wg Milleta)

Pierwsze kroki (wg Milleta) (hol. "De eerste stapjes (naar Millet)", ang. "First Steps (after Millet)" to obraz Vincenta van Gogha namalowany w styczniu 1890 podczas jego pobytu w miejscowości Saint-Rémy. 
Nr kat.: F 668, JH 1883.
Historia.
Francuski malarz Jean-François Millet (1814-1875) należał do tych artystów, którzy wywarli największy wpływ na twórczość van Gogha. Przebywając na dobrowolnym leczeniu w szpitalu Saint Paul-de-Mausole w Saint-Rémy van Gogh zajął się, z braku modeli, sporządzaniem kopii swych ulubionych mistrzów. Wykonał ich ok. 40, w tym ok. 20 inspirowanych pracami Milleta
Pod koniec października 1889 van Gogh napisał do brata Theo o zamiarze malowania kopii na podstawie Milleta; jedna z nich, "Pierwsze kroki", miała być malowana z myślą o mającym się wkrótce narodzić bratanku:
Oryginał Milleta.
Tak jak Millet wywarł znaczący wpływ na van Gogha tak inni, wcześniejsi artyści wywarli wpływ na niego. Sceny z dziećmi uczącymi się chodzić przedstawiał już Rembrandt i jego wychowankowie. Millet mógł ponadto inspirować się XV-wiecznymi malarzami przedstawiającymi Dzieciątko Jezus stawiające pierwsze kroki w kierunku Maryi. 
Millet sporządził trzy wersje "Pierwszych kroków": 
Obraz van Gogha.
Van Gogh ukończył swoją wersję dzieła Milleta na przełomie stycznia i lutego 1890. 29 kwietnia wysłał ją wraz z innymi obrazami do Paryża do Theo, który przyjął je z wielkim entuzjazmem: 
"Pierwsze kroki" należą do najbardziej podziwianych prac van Gogha. Kameralna scena rodzinna posiada uniwersalny urok, a zharmonizowana kolorystyka będzie typowa dla ostatnich obrazów artysty, który w swojej kopii wyraził namiętny podziw dla swojego mistrza, radość na myśl o mającym się narodzić bratanku a może też i pewien żal za życiem rodzinnym, na które przez długi czas miał nadzieję, ale którego nigdy nie zaznał.

</doc>
<doc id="2487854" url="https://pl.wikipedia.org/wiki?curid=2487854" title="Gocza Gogricziani">
Gocza Gogricziani

Gocza Łasikowicz Gogricziani, ros. Гоча Ласикович Гогричиани (ur. 12 sierpnia 1964 w Suchumi, Abchazja) - gruziński piłkarz, grający na pozycji napastnika, reprezentant Gruzji. Posiada obywatelstwo rosyjskie.
Kariera piłkarska.
Kariera klubowa.
Wychowanek klubu Dinamo Tbilisi, w barwach którego w 1980 rozpoczął karierę piłkarską. Od 1987 występował w gruzińskich klubach Torpedo Kutaisi, Guria Lanczchuti, Dinamo Suchumi i Cchumi Suchumi. W 1992 przeszedł do rosyjskiej Żemczużyny Soczi. Latem 1993 wyjechał do Cypru, gdzie bronił barw klubów Omonia Nikozja, Nea Salamina i Evagoras Pafos. Po trzech sezonach powrócił do Żemczużyny Soczi, w której występował do zakończenia swojej kariery piłkarskiej w 2003 roku. Dwa razy odchodził z klubu - w 1999 do Lokomotiwu Niżny Nowogród, a w 2001-2002 grał w FK Orzeł i SKA Rostów nad Donem.
Kariera reprezentacyjna.
Występował w juniorskiej reprezentacji Związku Radzieckiego. W latach 1994-1997 wystąpił w 8 meczach reprezentacji Gruzji i strzelił 2 gola.
Kariera trenerska.
W 2007 objął stanowisko dyrektora technicznego odrodzonego klubu Żemczużyna Soczi, w którym pracował do 2009. Mieszka na stałe w Soczi.

</doc>
<doc id="2487856" url="https://pl.wikipedia.org/wiki?curid=2487856" title="Giuseppe Nazzaro">
Giuseppe Nazzaro

Giuseppe Nazzaro OFM (ur. 22 grudnia 1937 w San Potito Ultra, zm. 26 października 2015 w Avellino) − włoski biskup, franciszkanin, członek Kustodii Ziemi Świętej, Kustosz Ziemi Świętej (1992-1998), wikariusz apostolski Aleppo (2003-2013), poliglota.
Życiorys.
Giuseppe Nazzaro urodził się 22 grudnia 1937 w San Potito Ultra w Kampanii. W 1950 rozpoczął naukę w Międzynarodowym Kolegium Franciszkańskim Ziemi Świętej w Rzymie. Szkołę średnią kontynuował w Emaus w Izraelu. Nowicjat w Zakonie Braci Mniejszych rozpoczął 4 października 1956 w Betlejem. Profesję wieczystą złożył 8 grudnia 1960. Studia filozoficzno-teologiczne ukończył w Betlejem i Jerozolimie w Studium Theologicum Jerosolimitanum. Święcenia kapłańskie przyjął 29 czerwca 1965. Po roku służby w bazylice Bożego Grobu, został wydelegowany do Aleppo w Syrii. W 1968 rozpoczął studia w rzymskim Antonianum. Zdobył licencjat z teologii dogmatycznej. W 1971 został mianowany proboszczem w Aleksandrii w Egipcie. Następnie pracował w Kairze jako gwardian i proboszcz parafii św. Józefa. Wikariusz apostolski w Egipcie mianował go również wikariuszem biskupim dla regionu kairskiego i Górnego Egiptu. Następnie pracował w Maadi i w Szarm el-Szejk jako kapelan wojskowy. W latach 1986-1992 o. Nazzaro był sekretarzem Kustodii Ziemi Świętej, rezydując w Jerozolimie w klasztorze Najświętszego Zbawiciela. W latach 1987-1992 był też sekretarzem Konferencji Ministrów Prowincjalnych Bliskiego Wschodu i Afryki Północnej. W 1992 został wybrany Kustoszem Ziemi Świętej. Po wygaśnięciu mandatu kustosza był gwardianem w Neapolu, a od 2001 gwardianem i proboszczem w Damaszku.
21 listopada 2002 o. Nazzaro został mianowany przez papieża Jana Pawła II wikariuszem apostolskim Aleppo oraz biskupem tytularnym "Formy". Sakrę biskupią przyjął w bazylice na Watykanie 6 stycznia 2003.
15 kwietnia 2013 papież Franciszek przyjął jego rezygnację z urzędu złożoną ze względu na wiek. Bp Nazzaro zmarł 26 października 2015 w szpitalu San Giuseppe Moscati w Avellino. Został pochowany w San Potito Ultra.

</doc>
<doc id="2487857" url="https://pl.wikipedia.org/wiki?curid=2487857" title="LOT 2011">
LOT 2011

 
LOT 2011 – drugi album studyjny polskiego rapera Te-Trisa. Wydawnictwo ukazało się 21 października 2011 roku nakładem wytwórni muzycznej Aptaun Records. Produkcji nagrań podjęli się Te-Tris oraz Tomasz „BobAir” Musiel, Marek „DJ Tort” Wieremiejewicz, Łukasz „Qciek” Kuczyński i zespół producencki Voskovy w składzie: Filip Libner, Patryk Majewski.
Pochodzący z albumu utwór pt. „Ile mogę?” znalazł się na liście „120 najważniejszych polskich utworów hip-hopowych” według serwisu T-Mobile Music.
Nagrania dotarły do 10. miejsca zestawienia OLiS.
Lista utworów.
Opracowano na podstawie materiału źródłowego.

</doc>
<doc id="2487858" url="https://pl.wikipedia.org/wiki?curid=2487858" title="Wojsława Bogusławówna">
Wojsława Bogusławówna

Wojsława Bogusławówna (ur. ?, zm. 7 maja 1229) – księżniczka pomorska, córka Bogusława II, księcia pomorskiego na Szczecinie i Mirosławy.
Życie.
Imię Wojsławy jest znane z dwóch dokumentów źródłowych. Pierwszy został wydany w jej intencji przez matkę Mirosławę dla klasztoru słupieńskiego, w którym księżna nadała wieś. Drugi, wydany po jej śmierci, gdzie wzmiankowana jest w dokumencie wydanym 11 grudnia 1229, z nadań dla klasztoru Cystersów w Eldenie.
Zmarła 7 maja 1229. Była kobietą niezamężną. Pochowana została prawdopodobnie w kościele klasztoru Norbertanów na górze "Watechow" (poźn: Góra Najświętszej Maryi Panny) w Uznamiu, gdzie Bogusław I przeniósł zakonników z Grobi. Jej ciało spoczęło zapewne obok stryja Warcisława Bogusławowica i przeniesionych z Grobi sarkofagów Racibora I i Bogusława I

</doc>
<doc id="2487859" url="https://pl.wikipedia.org/wiki?curid=2487859" title="Masakra w Uściu nad Łabą">
Masakra w Uściu nad Łabą

Masakra w Uściu nad Łabą – pogrom dokonany 31 lipca 1945 roku na ludności narodowości niemieckiej w Uściu nad Łabą.
Położone w północnych Czechach Uście nad Łabą było miastem zamieszkanym do połowy XX wieku w zdecydowanej większości przez Niemców sudeckich. Na mocy dekretów Benesza ludność ta została uznana za "zdrajców i nieprzyjaciół narodu czeskiego" i po zakończeniu II wojny światowej zaczęła być wysiedlana do Niemiec i Austrii.
31 lipca 1945, około godziny 15:30, doszło do wybuchu w składzie amunicji w dzielnicy Krásné Březno, w wyniku którego zginęło 27 osób, a kilkadziesiąt zostało rannych. Zaraz potem na pl. Pokoju ("Mírové nám."), przed dworcem kolejowym, w dzielnicy Przedmoście ("Předmostí") oraz na głównym moście przez rzekę Łabę wybuchły masowe akty agresji wobec Niemców łatwo rozpoznawalnych ze względu na obowiązek noszenia na ramieniu opasek z literą "N". Ofiary były bite, kopane, strzelano do nich. Część zrzucono z mostu do rzeki i zastrzelono w wodzie. Liczbę zabitych szacuje się na około 80–100, przy czym niektóre źródła podają wyższe liczby, sięgające nawet 2700. Z imienia i nazwiska zidentyfikowano 43 osoby.
1 sierpnia do miasta przyjechała komisja śledcza z gen. Ludvíkiem Svobodą na czele, która za winne wybuchu w składzie amunicji i sprowokowania zamieszek uznała bojówki Werwolfu. Propaganda komunistyczna wykorzystała wydarzenia w Uściu jako argument za szybkim wysiedleniem Niemców jako koniecznym dla zaprowadzenia porządku. Tymczasem współczesne badania historyków Vladimira Kaisera, Jana Havla i Otfrida Pustejovskiego jako autorów wybuchu i prowokatorów pogromu wskazują komunistów w szeregach czechosłowackich tajnych służb (imiennie kpt. Bedřicha Pokornego, kierownika wydziału propagandy obronnej MSW, który wcześniej współorganizował brneński marsz śmierci); w pogromie uczestniczyły paramilitarne bojówki komunistycznej Gwardii Rewolucyjnej.
Po 1948 masakra ujska została zapomniana. Pierwsze badania historyczne przeprowadzono dopiero w latach 90. W 2005 na moście przez Łabę odsłonięto dwujęzyczną tablicę pamiątkową.

</doc>
<doc id="2487867" url="https://pl.wikipedia.org/wiki?curid=2487867" title="Filip Rozczochrany">
Filip Rozczochrany



</doc>
<doc id="2487868" url="https://pl.wikipedia.org/wiki?curid=2487868" title="Marcelina Zawadzka">
Marcelina Zawadzka

Marcelina Zawadzka (ur. 25 stycznia 1989 w Malborku) – polska modelka, Miss Polonia 2011, prezenterka telewizyjna, aktorka niezawodowa.
Kariera w mediach.
W 2003 zdobyła tytuł Miss Malborka Nastolatek. Zwyciężyła w finale wyborów Miss Polonia 2011, reprezentując województwo pomorskie. Jako reprezentantka Polski w konkursie Miss Universe 2012, jako pierwsza Polka od 1989, zakwalifikowała się do czołowej szesnastki.
Od 2013 pracuje jako prezenterka telewizyjna. Prowadziła programy: "Projektanci na start" (2013) dla Fox Life i "Dendżer" dla TVN Turbo (2014). W 2015 została prezenterką Telewizji Polskiej; współprowadziła program "Pytanie na śniadanie" (od 2015 do 2020), była też gospodynią magazynu "Lajk!" (2015), konkursów wypieków "Bake Off – Ale ciacho!" (2017) i "Bake Off Junior" (2018) oraz programu typu talent show "The Voice of Poland" (2017). Za swoją pracę otrzymała Telekamerę 2017 w kategorii „nadzieja telewizji”. Od grudnia 2021 jest związana z Polsatem, gdzie najpierw brała udział w klipie świątecznym pt. „Święta marzeń”, potem prowadziła "Sylwester z Polsatem", . W 2021 została współprowadzącą reality show "Farma", którego emisja rozpoczęła się w styczniu 2022.
Była uczestniczką programów rozrywkowych "Dancing with the Stars. Taniec z gwiazdami" (2014), "Przygarnij mnie" (2015) i "Dance Dance Dance" (2019).
W 2016 była nominowana w plebiscycie Gwiazdy Plejady w kategorii „metamorfoza roku”. W 2017 zdobyła nagrodę dwumiesięcznika „Fashion Magazine” w kategorii „najlepiej ubrana kobieta mediów”.
Zagrała pielęgniarkę Alicję w serialu "Pierwsza miłość" (2014) i Gabrielę Morawską w serialu "Na sygnale" (2018).
Życie prywatne.
Mieszka w Warszawie. Ma dwie siostry. Deklaruje się jako nawrócona katoliczka.
Konflikty z prawem.
W 2020 Prokuratura Regionalna w Łodzi postawiła Zawadzkiej zarzuty „uszczuplenia podatku, przyjęcia i rozliczenia faktur oraz prania brudnych pieniędzy”. 11 maja 2022 Sąd Okręgowy w Kaliszu skazał Zawadzką na karę grzywny w wysokości 60 000 zł za oszustwa skarbowe i fałszowanie faktur, do czego oskarżona nie przyznała się przed sądem podczas procesu.

</doc>
<doc id="2488237" url="https://pl.wikipedia.org/wiki?curid=2488237" title="Ka-137">
Ka-137

Ka-137 – rosyjski, bezzałogowy śmigłowiec rozpoznawczy (UAV, ang. "Unmanned Aerial Vehicle") wyprodukowany przez rosyjską firmę Kamow.
Historia.
Prace nad aparatem rozpoczęły się w 1994 roku z inicjatywy firmy, bez zamówień ze strony wojska lub instytucji cywilnych. Zbudowano go w układzie dwuwirnikowym, z dwoma łopatami w każdym wirniku, o przeciwbieżnych obrotach. Maszyna może przenosić aparaturę fotograficzną, urządzenia do retransmisji sygnałów telewizyjnych lub radiowych, kamerę telewizyjną lub podczerwoną. Łączna masa przenoszonego wyposażenia może wynosić 80 kilogramów. Pomimo kilkuletniej promocji maszyny przez wytwórnie z powodu braku zainteresowania potencjalnych nabywców cały program jego budowy zakończył się na etapie budowy makiety ukończonej w 1996 roku.

</doc>
<doc id="2488238" url="https://pl.wikipedia.org/wiki?curid=2488238" title="Benzoesan benzylu">
Benzoesan benzylu

Benzoesan benzylu – organiczny związek chemiczny, ester benzylowy kwasu benzoesowego.
Otrzymywanie.
Benzoesan benzylu można otrzymać w postaci bezbarwnej cieczy w wyniku estryfikacji kwasu benzoesowego i alkoholu benzylowego. Może być również otrzymany z aldehydu benzoesowego w reakcja Claisena-Tiszenki:

</doc>
<doc id="2488242" url="https://pl.wikipedia.org/wiki?curid=2488242" title="Dżem kokosowy">
Dżem kokosowy

Dżem kokosowy, srikaya, lub kaya ( "kaya" lub "seri kaya"; "matamis sa bao", "matamis na bao", lub "kalamay-hati"; minnański: 咖吔 "ka-iā") – produkt spożywczy wytwarzany z orzechów kokosowych i cukru spożywany głównie w południowo-wschodniej Azji.
Indonezja, Malezja, Singapur.
Kaya, zwana także srikaya (od słowa oznaczającego „bogaty” w języku malajskim, dzięki złotej barwie) lub dżem kokosowo-jajeczny to rodzaj dżemu kokosowego wytwarzanego z mleka kokosowego i kaczych lub kurzych jaj z dodatkiem smakowym z liści pandanu osłodzony cukrem. Odmiana ta pochodzi z południowo-wschodniej Azji, pierwotnie prawdopodobnie z Indonezji lub Malezji. Odbiciem tego są jego tropikalne składniki – mleko kokosowe i liście pandanu. Kaya jest słodka i kremowa. Oryginalny kolor odzwierciedla kolor żółtek użytych przy produkcji. Dostępne są również wariacje w kolorze złotobrązowym i zielonym zależnie od ilości pandanu i stopnia karmelizacji cukru. Popularna lokalnie, kaya jest używana do tostów jedzonych w ciągu całego dnia.
Kaya jest używana do wyrobu różnych deserów, w tym "pulut taitai" lub "pulut tekan", deseru z kleistego ryżu zabarwionego na niebiesko kwiatem klitorii ("bunga telang"), i "pulut seri muka", podobnego deseru zabarwionego na zielono liśćmi pandanu. Również z kleistym ryżem używana do wyrobu "kuih seri kaya".
Filipiny.
Filipiński dżem kokosowy wytwarzany jest ze "śmietany kokosowej" (gęstszej odmiany mleka kokosowego) i melasy. Spożywany często na tostach, "pandesal" (rodzaj filipińskiego pieczywa) lub używany do wyrobu "kalamay" (słodkiego przysmaku popularnego na Filipinach).
Tajlandia.
Sangkhaya ( สังขยา "săngkhàyăa" wymowa ) to podobny wyrób ale o mniej lepkiej i rzadszej konsystencji. Nazywany czasem "custardem kokosowym", używany do przyrządzania "sangkhaya fakthong" ( สังขยาฟักทอง "săngkhàyăa fákthong" ; "sangkhaya maryu" w języku laotańskim) - dyni z nadzieniem sangkhaya, "khao niaw sangkhaya" ( ข้าวเหนียวสังขยา "khâao nĭaw săngkhàyăa" ) - klejącego ryżu z sangkhaya, oraz "maphrao sangkhaya" ( สังขยามะพร้าว "mápráao săngkhàyăa" ), sangkhaya serwowanego w orzechu kokosowym. Sangkhaya jest jednym z wielu deserów opartych na kuchni portugalskiej wprowadzonych przez Marię Guyomar de Pinha do królestwa Ayutthaya.

</doc>
<doc id="2488244" url="https://pl.wikipedia.org/wiki?curid=2488244" title="Misje dyplomatyczne Namibii">
Misje dyplomatyczne Namibii

Misje dyplomatyczne Namibii - przedstawicielstwa dyplomatyczne Republika Namibii przy innych państwach i organizacjach międzynarodowych. Poniższa lista zawiera wykaz obecnych ambasad i wysokich komisji. Namibia nie posiada obecnie konsulatów zawodowych. Nie uwzględniono konsulatów honorowych.

</doc>
<doc id="2488246" url="https://pl.wikipedia.org/wiki?curid=2488246" title="Nelaug (stacja kolejowa)">
Nelaug (stacja kolejowa)

Nelaug – stacja kolejowa w Nelaug, w regionie Oppland w Norwegii, jest oddalona od Oslo o 281 km.
Położenie.
Jest końcową stacją linii Arendalsbanen. Leży na wysokości 129 m n.p.m.
Ruch pasażerski.
Stacja obsługuje bezpośrednie połączenia do Stavanger, Kristiansand i Oslo. 
Obsługa pasażerów.
Kasa biletowa, poczekalnie, telefon publiczny, ułatwienia dla niepełnosprawnych, parking na 10 miejsc, kiosk, kawiarnia, automatyczne skrytki bagażowe, przystanek autobusowy.

</doc>
<doc id="2488248" url="https://pl.wikipedia.org/wiki?curid=2488248" title="Arendal (stacja kolejowa)">
Arendal (stacja kolejowa)

Arendal – stacja kolejowa w Arendal, w regionie Agder w Norwegii, jest oddalona od Oslo o 317 km.
Położenie.
Jest końcową stacją linii Arendalsbanen i Treungenbanen. Leży na wysokości 7,5 m n.p.m.. Stacja jest oddalona o 5 min od centrum.
Ruch pasażerski.
Stacja obsługuje bezpośrednie połączenia do Stavanger, Kristiansand i Oslo. 
Obsługa pasażerów.
Kasa biletowa, poczekalnie, telefon publiczny, ułatwienia dla niepełnosprawnych, parking na 20 miejsc, parking rowerowy, kiosk, kawiarnia, automatyczne skrytki bagażowe, przystanek autobusowy.

</doc>
<doc id="2488250" url="https://pl.wikipedia.org/wiki?curid=2488250" title="Asker (stacja kolejowa)">
Asker (stacja kolejowa)

Asker – stacja kolejowa w Asker, w gminie Asker w Norwegii, jest oddalona od Oslo o 23 km.
Położenie.
Jest końcową stacją linii Askerbanen, ponadto leży na liniach Drammenbanen i Spikkestadlinjen. Leży na wysokości 104,6 m n.p.m..
Ruch pasażerski.
Stacja obsługuje bezpośrednie połączenia do Stavanger, Kristiansand, Arendal, Bergen, Flåm, Skien, Vestfold, Lillehammer, Hamar, Eidsvoll, Gardermoen, Moss, Oslo, Kongsberg, Spikkestad, Dal.
Pociągi linii 400 odjeżdżają co pół godziny w szczycie i co godzinę w pozostałych porach dnia; od Asker jadą trasą Askerbanen a między Oslo a Lillestrøm jadą trasą Gardermobanen. 
Pociągi linii 440 odjeżdżają co godzinę; od Asker jadą trasą Askerbanen a między Oslo a Lillestrøm jadą trasą Gardermobanen.
Pociągi linii 450 odjeżdżają co godzinę; od Asker jadą trasą Askerbanen a między Oslo a Lillestrøm jadą trasą Gardermobanen.
Pociągi linii 550 odjeżdżają co pół godziny w szczycie i co godzinę poza szczytem; od Asker jadą trasą Askerbanen.
Obsługa pasażerów.
Kasa biletowa, poczekalnie, telefon publiczny, bankomat, ułatwienia dla niepełnosprawnych, parking na 473 miejsc, parking rowerowy, kiosk, bar, automatyczne skrytki bagażowe, przystanek autobusowy, postój taksówek. Lotnisko oddalone o 70 minut.

</doc>
<doc id="2488252" url="https://pl.wikipedia.org/wiki?curid=2488252" title="Sandvika (stacja kolejowa)">
Sandvika (stacja kolejowa)

Sandvika – stacja kolejowa w Sandvika, w regionie Bærum w Norwegii, jest oddalona od Oslo o 14 km.
Położenie.
Jest końcową stacją linii Askerbanen, ponadto leży na linii Drammenbanen. Leży na wysokości 12 m n.p.m..
Ruch pasażerski.
Stacja obsługuje bezpośrednie połączenia do Stavanger, Kristiansand, Arendal, Bergen, Flåm, Skien, Vestfold, Lillehammer, Hamar, Eidsvoll, Gardermoen, Moss, Oslo, Kongsberg, Spikkestad, Dal.
Pociągi linii 400 odjeżdżają co pół godziny w szczycie i co godzinę w pozostałych porach dnia; od Asker jadą trasą Askerbanen a między Oslo a Lillestrøm jadą trasą Gardermobanen.
Pociągi linii 440 odjeżdżają co godzinę; od Asker jadą trasą Askerbanen a między Oslo a Lillestrøm jadą trasą Gardermobanen.
Pociągi linii 450 odjeżdżają co godzinę; od Asker jadą trasą Askerbanen a między Oslo a Lillestrøm jadą trasą Gardermobanen.
Pociągi linii 550 odjeżdżają co pół godziny w szczycie i co godzinę poza szczytem; od Asker jadą trasą Askerbanen.
Obsługa pasażerów.
Kasa biletowa, poczekalnie, telefon publiczny, bankomat, ułatwienia dla niepełnosprawnych, parking, parking rowerowy, kiosk, automaty z żywnością, automatyczne skrytki bagażowe, przystanek autobusowy, postój taksówek. Lotnisko oddalone o 20 minut.

</doc>
<doc id="2488253" url="https://pl.wikipedia.org/wiki?curid=2488253" title="Bitwa pod Małogoszczem">
Bitwa pod Małogoszczem



</doc>
<doc id="2488255" url="https://pl.wikipedia.org/wiki?curid=2488255" title="Eidanger (stacja kolejowa)">
Eidanger (stacja kolejowa)

Eidanger – nieużywana od 1987 stacja kolejowa w Porsgrunn w Norwegii, jest oddalona od Oslo o 192 km.

</doc>
<doc id="2488257" url="https://pl.wikipedia.org/wiki?curid=2488257" title="Notodden kollektivterminal">
Notodden kollektivterminal

Notodden kollektivterminal - końcowa stacja kolejowa na linii Tinnosbanen i Bratsbergbanen. W 2004 roku zastąpiła stację "Notodden nye stasjon", od której jest oddalona o 800 m.
Ruch pasażerski.
Stacja obsługuje bezpośrednie połączenia do Skien i Porsgrunn.
Obsługa pasażerów.
Parking, parking rowerowy, przystanek autobusowy, postój taksówek.

</doc>
<doc id="2488258" url="https://pl.wikipedia.org/wiki?curid=2488258" title="Flåm (stacja kolejowa)">
Flåm (stacja kolejowa)

Flåm – stacja kolejowa w Flåm, w gminie Aurland w regionie Vestland w Norwegii, jest oddalona od Oslo o 356 km.
Położenie.
Jest końcową stacją linii Flåmsbana, ponadto leży na linii Bergensbanen. Leży na wysokości 2 m n.p.m.. 
Ruch pasażerski.
Stacja obsługuje bezpośrednie połączenia do Myrdal, Oslo i Bergen.
Obsługa pasażerów.
Kasa biletowa, poczekalnie, telefon publiczny, bankomat, ułatwienia dla niepełnosprawnych, wózki bagażowe, parking 150 miejsc, parking rowerowy, kiosk, bar, automatyczne skrytki bagażowe, przystanek autobusowy, postój taksówek. Prom do Bergen.

</doc>
<doc id="2488261" url="https://pl.wikipedia.org/wiki?curid=2488261" title="Splądrowanie Jerozolimy">
Splądrowanie Jerozolimy

Splądrowanie Jerozolimy – incydent opisany w 1 Księdze Królewskiej, a także, z niewielkimi zmianami, w 2 Księdze Kronik Starego Testamentu.
Miało to miejsce w piątym roku panowania Roboama, który objął rządy po śmierci swego ojca Salomona, ale wkrótce utracił więcej niż połowę królestwa, pozostając władcą Judy. Wydarzenie to jest różnie datowane, ale najczęściej przyjmuje się rok 925 p.n.e., czyli przedostatni rok panowania faraona Szeszonka I, który zmarł około 924 p.n.e..
Przebieg kampanii.
Władca Egiptu, który w Biblii występuje pod imieniem Sziszak (), w podziale Izraela, jego osłabieniu politycznym oraz militarnym, upatrywał szansę na odzyskanie wpływów w Syropalestynie. W piątym roku panowania Roboama zorganizował wyprawę wojenną. Ogromna armia składająca się z oddziałów egipskich oraz wojsk najemnych (libijskich, kuszyckich i etiopskich) wtargnęła do królestwa Judy, po drodze pustosząc kraj Filistynów. W szybkim marszu wojska egipskie, zdobywając po drodze lokalne twierdze, podeszły pod Jerozolimę. Armię egipską stanowiło 1200 rydwanów i 60 000 wojowników.
Według Biblii zawarto układ, w wyniku którego Roboam wydał skarby świątyni i pałacu, tym samym ratując miasto przed zagładą. Niewykluczone jednak, że miasto ucierpiało w wyniku walki. Wojska Szeszonka dotarły aż do Megiddo, gdzie faraon rozkazał wznieść stelę upamiętniającą ten fakt.
Kampania owa, jak podają źródła egipskie i fenickie, była częścią zakrojonej na szerszą skalę operacji militarnej mającej na celu podporządkowanie Egiptowi całego regionu oraz zawarcie przymierza z miastami fenickimi: Arwadem, Byblosem i Sydonem. Błyskawiczna operacja zakończona zwycięstwem i zawarciem strategicznych przymierzy znacznie podniosła znaczenie Egiptu. Zamieszki w Egipcie, które wybuchły podczas nieobecności króla w kraju, zmusiły go do zakończenia działań wojennych i szybkiego odwrotu, co zapewne zapobiegło całkowitemu podbojowi i długotrwałemu podporządkowaniu Izraela i Judy Egiptowi.
Relief w Karnaku.
Istnieją pewne wątpliwości co do tożsamości biblijnego Sziszaka i Szeszonka I. Argumenty wątpiących opierają się na braku nazwy Jerozolimy na Reliefie Zwycięstwa króla Szeszonka umieszczonym na południowej ścianie świątyni w Karnaku. Obok wielu zdobytych (na ocalałej części reliefu jest ponad sto nazw geograficznych), znanych również z Biblii miast, nie ma Jerozolimy. Sam fakt zdobycia miasta przez Szeszonka I nie budzi jednak wątpliwości. Potwierdzają to również odkrycia archeologiczne. W Byblos odnaleziono fragment posągu Szeszonka, a w Megiddo stelę z opisem jego zdobyczy.

</doc>
<doc id="2488262" url="https://pl.wikipedia.org/wiki?curid=2488262" title="Eidsvoll (stacja kolejowa)">
Eidsvoll (stacja kolejowa)

Eidsvoll – stacja kolejowa w Eidsvoll, w gminie Eidsvoll w regionie Akershus w Norwegii, jest oddalona od Oslo o 67,5 km.
Położenie.
Jest końcową stacją linii Dovrebanen, ponadto leży na linii Hovedbanen. Leży na wysokości 127 m n.p.m. Nowy budynek stacji został oddany do użytku w roku 1998.
Szybka kolej miejska.
Jest końcową stacją linii SKM nr 450; obsługuje między innymi port lotniczy.
Ruch lokalny.
Stacja obsługuje bezpośrednie połączenia lokalne i dalekobieżne do Kongsvinger, Kongsberg, Oslo S, Lillehammer, Skien i Vestfold. Pociągi na tej trasie jeżdżą co godzinę w obie strony.
Obsługa pasażerów.
Kasa biletowa, poczekalnie, telefon publiczny, ułatwienia dla niepełnosprawnych, wózki bagażowe, parking 309 miejsc, parking rowerowy, kiosk, automat z żywnością, automatyczne skrytki bagażowe, przystanek autobusowy, postój taksówek. Prom do Bergen.

</doc>
<doc id="2488263" url="https://pl.wikipedia.org/wiki?curid=2488263" title="Konstantin Szachowskoj">
Konstantin Szachowskoj

Konstantin Jakowlewicz Szachowskoj, ros. Константин Яковлевич Шаховской (ur. 29 października 1905 r. w Chołmie, zm. 4 czerwca 1972 r.) - rosyjski emigracyjny duchowny, działacz i publicysta prawosławny
Pochodził z rodu kniaziowskiego. W 1919 r. jego rodzina wyjechała z Rosji do Estonii. W 1925 r. K. J. Szachowskoj ukończył gimnazjum w Pieczorach, zaś w 1930 r. studia rolnicze na uniwersytecie w Tartu. Działał w Rosyjskim Studenckim Ruchu Chrześcijańskim. W 1936 r. ukończył seminarium duchowne w Pieczorach, po czym rozpoczął studia teologiczne w Studium Teologii Prawosławnej Uniwersytetu Warszawskiego, które trwały do 1939 r. W międzyczasie w 1937 r. wyświęcono go na diakona, a następnie na kapłana. Po ataku wojsk niemieckich na ZSRR 22 czerwca 1941 r., wszedł w skład Pskowskiej Misji Prawosławnej. Posługiwał w cerkwi św. Warłaama w okupowanym Pskowie. Zorganizował szkółkę niedzielną dla dzieci. Pisał artykuły do organu prasowego misji "Prawosławny Chrześcijanin". W poł. 1944 r. ewakuował się do Rygi, gdzie został aresztowany przez NKWD. Po procesie skazano go pod koniec lipca 1945 r. na karę 10 lat łagrów. W 1954 r. KGB zaproponowało mu probostwo w soborze katedralnym Św. Trójcy w Pskowie w zamian za podpisanie zobowiązania do współpracy, ale odmówił. W 1955 r. wyszedł na wolność. Służył w eparchii tomskiej i krasnojarskiej. W 1956 r. otrzymał godność protoprezbietra. W 1966 r. przyjechał do estońskiej Parnawy, ale nie dostał licencji od władz. Po kilku latach metropolicie tallińskiemu Aleksemu udało się uzyskać zgodę na posługiwanie K. J. Szachowskiego we wsi Jaama niedaleko Monasteru Piuchtickiego.

</doc>
<doc id="2488264" url="https://pl.wikipedia.org/wiki?curid=2488264" title="Nikołaj Trubieckoj (duchowny)">
Nikołaj Trubieckoj (duchowny)

Nikołaj Nikonorowicz Trubieckoj, ros. Николай Никанорович Трубецкой (ur. 27 grudnia 1907 w Krasławie, zm. 18 marca 1978 w Rydze) – rosyjski emigracyjny duchowny, działacz i publicysta prawosławny
Życiorys.
Pochodził z kniaziowskiego rodu Trubieckich. Po rewolucji październikowej 1917, jego rodzina wyjechała z Rosji na Łotwę. W 1927 N. N. Trubieckoj ukończył gimnazjum w Dźwińsku, po czym rozpoczął naukę w akademii artystycznej w Rydze, ale przerwał ją z powodu kłopotów finansowych. W 1928 ukończył kursy pedagogiczne w Dźwińsku, w 1930 seminarium duchowne w Rydze, zaś w 1934 Prawosławny Instytut Teologiczny św. Sergiusza z Radoneża w Paryżu. Od 1934 był psalmistą cerkiewnym we wsi Michałowo na Łotwie. Uczył też w miejscowej szkole. W 1936 został wyświęcony na kapłana. Posługiwał w cerkwi Świętych Symeona i Anny w Jełgawie. Od 1937 studiował teologię na uniwersytecie łotewskim. Po ataku wojsk niemieckich na ZSRR 22 czerwca 1941, wszedł w skład Pskowskiej Misji Prawosławnej. Od końca 1941 do września 1942 sprawował funkcję sekretarza łotewskiego zarządu eparchialnego. Następnie na krótko został redaktorem naczelnym organu prasowego misji „Prawosławny Chrześcijanin”, po czym posługiwał w cerkwi Opieki Matki Bożej w okupowanej Rydze. Pod koniec października 1944 został aresztowany przez NKWD. Po procesie skazano go w 1945 na karę 10 lat łagrów. Osadzono go w obozie w Republice Komi. W 1954 wyszedł na wolność. Od 1956 był proboszczem cerkwi Św. Ducha w Ikszkile, zaś od 1957 w łotewskim Ķemeri. W 1960 posługiwał w cerkwi Obrazu Chrystusa Nie Ludzką Ręką Uczynionego w Rydze. Pochowany na cmentarzu prawosławnym w Rydze.

</doc>
<doc id="2488266" url="https://pl.wikipedia.org/wiki?curid=2488266" title="Jernbaneverket">
Jernbaneverket

Jernbaneverket – norweskie przedsiębiorstwo państwowe zajmujące się infrastrukturą kolejową, m.in. dworcami kolejowymi.
Historia.
Jernbaneverket powstał w roku 1996, kiedy to nastąpił podział państwowego przewoźnika Norges Statsbaner na dwie mniejsze firmy zajmujące się poszczególnymi sektorami działalności przewozowej.

</doc>
<doc id="2488267" url="https://pl.wikipedia.org/wiki?curid=2488267" title="Oskar-Heinz Kusch">
Oskar-Heinz Kusch



</doc>
<doc id="2488268" url="https://pl.wikipedia.org/wiki?curid=2488268" title="Boris Wrangel">
Boris Wrangel

Boris Gieorgijewicz Wrangel, ros. Борис Георгиевич Врангель (ur. 17 lutego 1917 r. we osadzie Tarasowo lub Torosowo w guberni piotrogradzkiej, zm. w lipcu 1995 r. w Pskowie) – rosyjski emigracyjny działacz polityczny i religijny, współpracownik Abwehry podczas II wojny światowej
W 1919 r. jego rodzina wyjechała z Rosji do Belgii. Boris G. Wrangel wstąpił w 1939 r. w Brukseli do Narodowego Związku Pracujących (NTS). W połowie lipca 1941 r. jako przedstawiciel NTS przybył do okupowanego przez Niemców Pskowa, gdzie działał w ramach Pskowskiej Misji Prawosławnej. Wspierał odrodzenie życia religijnego na Pskowszczyźnie. Jednocześnie z ramienia NTS prowadził propagandę antysowiecką wśród miejscowej ludności. W 1943 r. został rezydentem Sonderstab R w Ostrowiu. W 1944 r., w wyniku ofensywy Armii Czerwonej, ewakuował się do Rygi, a następnie do Kurlandii. Prawdopodobnie 12 maja 1945 r. został aresztowany przez NKWD. Na początku września tego roku po procesie skazano go na karę 20 lat łagrów. W połowie lat 50. został wypuszczony na wolność. Zamieszkał w Pskowie. W latach 90. służył jako organista w Cerkwi Staro-Wozniesienskiej i Nikolskiej Liubatowskiej.

</doc>
<doc id="2488269" url="https://pl.wikipedia.org/wiki?curid=2488269" title="Teoria Londonów">
Teoria Londonów

Teoria Londonów – pierwszy teoretyczny opis zjawiska nadprzewodnictwa zaproponowany w 1934 r. przez braci Fritza i Heinza Londonów. Ich publikacja na ten temat ukazała się w 1935 r.
Teoria ta wyjaśniała zanik oporu elektrycznego oraz odkryte parę lat wcześniej zjawisko Meissnera. Umożliwiła również wyprowadzenie zależności opisującej głębokość wnikania pola magnetycznego w nadprzewodniki.
Pierwsze równanie Londonów.
gdzie:
Powyższe równanie wiąże prędkość narastania gęstości prądu dJ/dt z natężeniem pola elektrycznego E. Wzrost natężenia prądu w tym modelu matematycznym jest nieograniczony i proporcjonalny do natężenia pola elektrycznego. Równoznaczne jest to z brakiem jakiegokolwiek mechanizmu rozpraszania nośników prądu.
Drugie równanie Londonów.
gdzie:
Równanie jest słuszne tylko dla nadprzewodników (nie można nim opisać innych idealnych przewodników). Opisuje wir prądu istniejący w nadprzewodniku wokół stałego w czasie pola magnetycznego. Jest to zjawisko odwrotne do zjawiska Ampère’a. Wokół pola magnetycznego płynie bez strat wirujący prąd elektryczny. Umożliwia to poprawne opisanie zjawiska Meissnera. Różne od zera prądy i pole magnetyczne mogą występować tylko w przypowierzchniowej warstwie nadprzewodnika.
gdzie:
Londonowska głębokość wnikania informuje na jakiej głębokości wartość pola B maleje eksponencjalnie od wartości na powierzchni nadprzewodnika. Opisuje ją poniższy model matematyczny:
gdzie:
Im większa jest gęstość nośników nadprzewodzącego prądu, tym mniejsza jest londonowska głębokość wnikania. Istnieje mocna korelacja między wzrostem gęstości nośników prądu a obniżaniem temperatury poniżej Tc (temperatura krytyczna nadprzewodnika), toteż formula_13 mocno zależy od tego parametru. Tę zależność opisuje doświadczalne równanie:
Za pomocą teorii Londonów można opisać modyfikowanie parametrów nadprzewodników uzyskiwane przed dobór odpowiednich warunków geometrycznych. W celu zniszczenia nadprzewodnictwa w cienkiej warstwie należy przyłożyć dużo silniejsze pole magnetyczne niż w przypadku próbki o znacznej grubości. Zmniejszając grubość warstwy, zwiększamy pole krytyczne i prąd krytyczny w kierunku równoległym.

</doc>
<doc id="2488272" url="https://pl.wikipedia.org/wiki?curid=2488272" title="Wing Tai Barrymore">
Wing Tai Barrymore

Wing Tai Barrymore (ur. 1 maja 1992 r.) – amerykański narciarz dowolny, specjalizuje się w Half-pipe'ie. Jak dotąd nie startował w mistrzostwach świata i na igrzyskach olimpijskich. Najlepsze wyniki w Pucharze Świata osiągnął w sezonie 2011/2012, kiedy to zajął 44. miejsce w klasyfikacji generalnej, a w klasyfikacji halfpipe'u był 3. 9 grudnia 2011 roku wywalczył swoje pierwsze podium w Pucharze Świata było to w amerykańskim Copper Mountain, gdzie zdobył 1. miejsce w Half-pipe'ie. 

</doc>
<doc id="2488274" url="https://pl.wikipedia.org/wiki?curid=2488274" title="2011 w boksie">
2011 w boksie

Artykuł przedstawia najważniejsze wydarzenia z boksu amatorskiego i zawodowego, które miały miejsce w roku 2011, w układzie chronologicznym.
Styczeń.
8 stycznia
22 stycznia
29 stycznia
31 stycznia
Luty.
5 lutego
11 lutego
12 lutego
18 lutego
19 lutego
26 lutego
Marzec.
1 marca
5 marca
12 marca
19 marca
26 marca
Kwiecień.
2 kwietnia
8 kwietnia
9 kwietnia
15 kwietnia
16 kwietnia
17 kwietnia
19 kwietnia
30 kwietnia
Maj.
7 maja
8 maja
14 maja
21 maja
Czerwiec.
4 czerwca
7 czerwca
11 czerwca
17 czerwca
17 czerwca – 24 czerwca
18 czerwca
25 czerwca
29 czerwca
Lipiec.
1 lipca
2 lipca
9 lipca
16 lipca
18 lipca – 23 lipca
23 lipca
23 lipca – 30 lipca
29 lipca
30 lipca
Sierpień.
5 sierpnia – 12 sierpnia
10 sierpnia
13 sierpnia
19 sierpnia
26 sierpnia
27 sierpnia
31 sierpnia
Wrzesień.
3 września
10 września
15 września
17 września
23 września
24 września
25 września
26 września – 8 października
Październik.
1 października
8 października
14 października
15 października
17 października – 22 października
20 października
21 października
21 października – 29 października
22 października
24 października
27 października
28 października
29 października
Listopad.
4 listopada
5 listopada
6 listopada
7 listopada
9 listopada
11 listopada
12 listopada
18 listopada
19 listopada
26 listopada
30 listopada
Grudzień.
2 grudnia
3 grudnia
5 grudnia
7 grudnia
9 grudnia
10 grudnia
11 grudnia
12 grudnia
17 grudnia
23 grudnia
31 grudnia

</doc>
<doc id="2488275" url="https://pl.wikipedia.org/wiki?curid=2488275" title="Jan Leon Górzyński">
Jan Leon Górzyński

Jan Leon Górzyński (Gorzeński, Gorzyński) – członek sprzysiężenia podchorążych, uczestnik Nocy Listopadowej.
Student Wydziału Prawa i Wydziału Filozoficznego Królewskiego Uniwersytetu Warszawskiego. Przed wybuchem powstania listopadowego więziony u karmelitów. Wszedł do akademickiej gwardii honorowej. Podporucznik, przeniesiony do 11. Pułku Piechoty Liniowej. Był członkiem Towarzystwa Patriotycznego. Schronił się do Francji, zamieszkał w Paryżu. Członek Towarzystwa Demokratycznego Polskiego od 1834 roku. W 1832 roku skazany zaocznie przez Najwyższy Sąd Kryminalny na karę śmierci, w 1834 Mikołaj I zamienił wyrok na wieczną banicję, jego majątek uległ konfiskacie.

</doc>
<doc id="2488276" url="https://pl.wikipedia.org/wiki?curid=2488276" title="Jan Leon Gorzeński">
Jan Leon Gorzeński



</doc>
<doc id="2488277" url="https://pl.wikipedia.org/wiki?curid=2488277" title="Jan Leon Gorzyński">
Jan Leon Gorzyński



</doc>
<doc id="2488280" url="https://pl.wikipedia.org/wiki?curid=2488280" title="UNPC">
UNPC

United Nations Palestine Commission (UNPC; pol. "Komisja Narodów Zjednoczonych do Spraw Palestyny") – jest organizacją powołaną w dniu 29 listopada 1947 w celu wprowadzenia w życie planu Rezolucji Zgromadzenia Ogólnego ONZ nr 181 o podziale Palestyny na dwa państwa: żydowskie i arabskie. Komisja działała jako Tymczasowy Rząd Palestyny, jednak wypełnianie jej obowiązków zostało uniemożliwione przez brak współpracy ze strony brytyjskich władz Mandatu Palestyny i wybuch wojny domowej w Mandacie Palestyny.
Tło powstania organizacji.
Od przełomu XIX i XX wieku w Palestynie rozwijało się osadnictwo żydowskie, będące silnym czynnikiem pobudzającym konflikt żydowsko-arabski. Po zakończeniu II wojny światowej przywódcy społeczności żydowskiej wykazywali pozytywne zainteresowanie brytyjskimi planami podziałem Palestyny i budowy dwóch równorzędnych państw. Odmiennie postąpili przywódcy społeczności arabskiej. Odrzucili oni jakiekolwiek propozycje brytyjskie, zapowiadając walkę aż do uzyskania pełnej samodzielności. Narastające antagonizmy doprowadziły do wybuchu konfrontacji zbrojnej pomiędzy obydwoma społecznościami. W następstwie tego, Wielka Brytania zrzekła się w dniu 14 lutego 1947 roli mediatora, a niedługo po tym, w dniu 2 kwietnia, sprawa Palestyny została poddana pod obrady Zgromadzenia Ogólnego Organizacji Narodów Zjednoczonych.
W dniach od 28 kwietnia do 15 maja 1948 trwała I Sesja Specjalna Zgromadzenia Ogólnego NZ w sprawie Palestyny, która powołała Specjalny Komitet do Spraw Palestyny (ang. "United Nations Special Committee on Palestine" – UNSCOP). Wysoki Komitet Arabski zajął przy tym stanowisko, że Specjalny Komitet nie ma prawa podejmować żadnych decyzji w sprawie Palestyny i odmówił współpracy. W wyniku rozbieżności zdań, Zgromadzenie Ogólne powołało 23 września Komitet Ad Hoc do Spraw Problemu Palestyńskiego. W dniu 25 listopada 1947 Komitet Ad Hoc zaakceptował projekt większościowy Specjalnego Komitetu. Był to plan odseparowania części żydowskiej od arabskiej i przekształcenie ich w samodzielne państwa, połączone jedynie unią gospodarczą. Jerozolima wraz z przyległym okręgiem miała zostać pod zarządem międzynarodowym. Zgromadzenie Ogólne zaakceptowało raport Komitetu Ad Hoc i przyjęło 29 listopada 1947 Rezolucję nr 181 w sprawie rozwiązania konfliktu arabsko-żydowskiego w Palestynie, poprzez utworzenie dwóch państw: arabskiego i żydowskiego.
W dniu 15 maja 1948 miało nastąpić wygaśnięcie mandatu ONZ dla Wielkiej Brytanii w Palestynie. Brytyjczycy nie wykazywali przy tym większego zainteresowania wspieraniem nowych suwerennych organów władzy państw żydowskiego i arabskiego, które miały powstać po ustaniu mandatu brytyjskiego. Wynikało to po części z faktu, że propozycje przedstawione przez Komitet Ad Hoc do Spraw Problemu Palestyńskiego nie były zgodne z intencjami rządu brytyjskiego. Ponadto Brytyjczycy posiadali złe doświadczenia ze wszystkich prób rozwiązania konfliktu żydowsko-arabskiego, podjęli więc decyzję o jednostronnym wycofaniu swoich sił z Palestyny. Powstała luka musiała być w jakiś sposób zapełniona i zadanie to otrzymała Komisja Narodów Zjednoczonych do Spraw Palestyny.
Wielka Brytania została zobowiązana do przekazania 15 maja 1948 całej władzy w Palestynie na ręce Komisji Narodów Zjednoczonych do Spraw Palestyny, która miała występować jako Tymczasowy Rząd Palestyny. Miała ona przejąć cały majątek Mandatu Palestyny i następnie przekazać go właściwym suwerennym organom administracyjnym państwa żydowskiego i arabskiego, zgodnie z Rezolucją nr 181.
Historia.
Pierwsze spotkanie Komisji Narodów Zjednoczonych do Spraw Palestyny odbyło się 9 stycznia 1948 w Nowym Jorku. W skład Komisji weszło pięciu członków:
Komisji powierzono następujące zadania:
W następnych pięciu miesiącach Komisja zapoznała się z ogólnymi sprawami władz mandatowych w Palestynie, kwestiami finansów, kolei, lotnictwa cywilnego i na bieżąco obserwowała rozwój wydarzeń w Mandacie Palestyny. W dniu 27 lutego 1948 Komisja wydała następujące oświadczenie odnoszące się do ciągłości zatrudnienia pracowników administracji i zwróciła się do brytyjskich władz mandatowych o opublikowanie oświadczenia lub przekazania do wiadomości wszystkich pracowników obecnego rządu w Palestynie: "„Komisja Narodów Zjednoczonych do Spraw Palestyny, która zgodnie z uchwałą Zgromadzenia Ogólnego odpowiada za administrację Palestyny natychmiast po wygaśnięciu mandatu, niniejszym wzywa wszystkich obecnych pracowników administracji Palestyny, aby kontynuowali swoją współpracę z następnym organem w Palestynie, kiedy Brytyjski Mandat się zakończy. Polityką Komisji Narodów Zjednoczonych do Spraw Palestyny jest utrzymanie podstawowych usług na tych samych zasadach i utrzymanie tych samych praw dla pracowników, z których korzystają w ramach Rządu Mandatu. Komisja zwraca się do wszystkich obecnych pracowników administracji Palestyny aby poinformowali w najbliższym możliwym terminie, i Rząd Mandatu do poinformowania Komisji, czy byliby skłonni pozostać w służbie administracji Palestyny na takich samych warunkach”".
W dniu 12 marca 1948 rząd brytyjski poprosił Komisję o przybycie do Palestyny na dwa tygodnie przed wygaśnięciem Mandatu Palestyny. 17 marca Komisja otrzymała informację od Żydowskiego Komitetu Wyzwolenia Narodowego Palestyny, że pomimo nieobecności w Palestynie Komisji, oni w kwietniu utworzą własny żydowski Tymczasowy Rząd.
Przyjęta 14 maja 1948 Rezolucja Zgromadzenia Ogólnego ONZ nr 186 utworzyła urząd Mediatora Narodów Zjednoczonych w Palestynie, który miał współpracować z Komisją Narodów Zjednoczonych do Spraw Palestyny. Następna Rezolucja Zgromadzenia Ogólnego ONZ nr 188 zwalniała Komisję Palestyny z dalszego wykonywania swoich obowiązków, i wyrażała pełne uznanie za jej pracę w zakresie przyznanego mandatu.

</doc>
<doc id="2488281" url="https://pl.wikipedia.org/wiki?curid=2488281" title="Torin Yater-Wallace">
Torin Yater-Wallace

Torin Yater-Wallace (ur. 2 grudnia 1995 w Aspen) – amerykański narciarz dowolny, specjalizuje się w half-pipie. W 2013 roku wystartował na mistrzostwach świata w Voss, gdzie został wicemistrzem świata w halfpipie. Na rozgrywanych rok później igrzyskach olimpijskich w Soczi zajął 26. miejsce. Najlepsze wyniki w Pucharze Świata osiągnął w sezonie 2012/2013, kiedy to zajął siódme miejsce w klasyfikacji generalnej, a w klasyfikacji halfpipe'u był drugi.

</doc>
<doc id="2488282" url="https://pl.wikipedia.org/wiki?curid=2488282" title="Mistrzostwa Świata w Piłce Siatkowej Kobiet 2002 (eliminacje strefy CSV)">
Mistrzostwa Świata w Piłce Siatkowej Kobiet 2002 (eliminacje strefy CSV)

Południowoamerykańskie kwalifikacje do Mistrzostw Świata w Siatkówce Kobiet 2002 odbyły się w okresie od 6 lipca do 8 lipca 2001 roku. Drużyny uczestniczące w tych kwalifikacjach zostały przydzielone do jednej grupy. W grupie cztery drużyny rozgrywały mecze systemem każdy z każdym. Do turnieju głównego Mistrzostw Świata awansował zwycięzca grupy oraz drużyna z drugiego miejsca. Mecze rozgrywano w Santa Fe (Argentyna). Drużyna z trzeciego miejsca rozegrała w okresie od 7 września do 9 września 2001 roku w Monterrey (Meksyk) mecze barażowe o dodatkowe miejsce premiowane awansem z trzecią drużyną grupy L
Zwycięzcy kwalifikacji.
    - zwycięzca grupy M
 - drugie miejsce w grupie M
Runda zasadnicza.
Grupa M.
Miejsce rozgrywek: Santa Fe (Argentyna)
Tabela
Wyniki
Play-off.
Miejsce rozgrywek: Monterrey (Meksyk)
Tabela
Wyniki

</doc>
<doc id="2488283" url="https://pl.wikipedia.org/wiki?curid=2488283" title="Bajtunja">
Bajtunja

Bajtunja (, "Baytūnyā") – miasto w Palestynie, w muhafazie Ramallah i Al-Bira. Według danych szacunkowych Palestyńskiego Centralnego Biura Statystycznego w 2016 roku miejscowość liczyła 25228 mieszkańców.
Położenie.
Miasto jest położone na rozległym wzgórzu na wysokości 800 metrów n.p.m. w południowej części Samarii.
W jego otoczeniu jest miasto Ramallah, wioski Rafat, Bajt Dukku, Bajt Ur al-Fauka, Ajn Arik i Ajn Kinija. Na południe i południowy zachód od miasta przebiega mur bezpieczeństwa, oddzielający terytorium Autonomii Palestyńskiej od Izraela. Po stronie izraelskiej znajduje się więzienie Ofer, miasteczko Giwat Ze’ew i osiedle żydowskie Bet Choron.
Demografia.
Według danych Palestyńskiego Centrum Danych Statystycznych, w 2007 w Bajtunji mieszkało 19761 mieszkańców, z czego większość stanowią Arabowie muzułmanie.
Historia.
Uchwalona 29 listopada 1947 Rezolucja Zgromadzenia Ogólnego ONZ nr 181 zakładała, że wioska Bajtunja znajdzie się arabskim państwie utworzonym na terytorium Palestyny. Jednak Arabowie odrzucili plan podziału Palestyny, doprowadzając do wybuchu pod koniec listopada 1947 wojny domowej w Mandacie Palestyny. W owym czasie w rejonie wioski działały siły Arabskiej Armii Wyzwoleńczej. Na samym początku I wojny izraelsko-arabskiej w maju 1948 wioskę zajęły oddziały jordańskiego Legionu Arabskiego. Po wojnie Bajtunja weszła w skład terytorium okupowanych przez Transjordanię.
Podczas wojny sześciodniowej w 1967 wioskę zajęły wojska izraelskie. Bajtunja znalazła się na okupowanym przez Izrael terytorium Zachodniego Brzegu Jordanu. Okres dobrej współpracy palestyńsko-izraelskiej został przerwany wybuchem w grudniu 1987 pierwszej Intifady. W 1988 na południe od miasta Bajtunja powstał tymczasowy obóz-więzienie, w którym izraelskie siły bezpieczeństwa umieszczały na czas przesłuchań zatrzymanych uczestników arabskich zamieszek. Z czasem namioty zastąpiono barakami więziennymi, przekształcając obóz w więzienie Ofer.
Na mocy zawartego w 1993 porozumienia z Oslo rok później utworzono Autonomię Palestyńską. Wioska Bajtunja weszła w skład strefy „B”, w której cywilną administrację sprawowali Palestyńczycy, natomiast sprawy bezpieczeństwa nadzorowały służby izraelskie. Dla pobudzenia rozwoju gospodarczego utworzono na pograniczu z sąsiednim miastem Ramallah dużą strefę gospodarczą. Modernizacja administracji miasta miała rozpocząć się w 2000, dzięki pomocy finansowej i doradczej Niemiec. Gdy we wrześniu 2000 wybuchła intifada Al-Aksa, Izraelczycy przystąpili do budowy muru bezpieczeństwa, oddzielającego terytorium Autonomii Palestyńskiej od Izraela. Na południe od miasta Bajtunja powstał punkt graniczny z możliwością przejazdu samochodów ciężarowych. Podczas operacji Ochronna Tarcza w dniu 3 kwietnia 2002 do Bajtunji wkroczyły izraelskie oddziały wojskowe, niszcząc infrastrukturę miasta.

</doc>
<doc id="2488284" url="https://pl.wikipedia.org/wiki?curid=2488284" title="Rhabdoviridae">
Rhabdoviridae



</doc>
<doc id="2488285" url="https://pl.wikipedia.org/wiki?curid=2488285" title="Rabdowirus">
Rabdowirus



</doc>
<doc id="2488289" url="https://pl.wikipedia.org/wiki?curid=2488289" title="Trolejbusy w Giumri">
Trolejbusy w Giumri

Trolejbusy w Giumri − zlikwidowany system komunikacji trolejbusowej w armeńskim mieście Giumri.
Historia.
Trolejbusy w Giumri uruchomiono 29 listopada 1962. W ostatnich latach w mieście istniała jedna linia trolejbusowa. System zlikwidowano w 2005.
Tabor.
W Giumri eksploatowano trolejbusy Škoda 14Tr w liczbie 4 sztuk.

</doc>
<doc id="2488293" url="https://pl.wikipedia.org/wiki?curid=2488293" title="Lista typów niemieckich okrętów podwodnych">
Lista typów niemieckich okrętów podwodnych



</doc>
<doc id="2488294" url="https://pl.wikipedia.org/wiki?curid=2488294" title="An-Nabi Samu’il">
An-Nabi Samu’il

An-Nabi Samu’il (arab. النبي صموئيل; hebr. נבי סמואל) – wieś w muhafazie Jerozolima w Autonomii Palestyńskiej.
Zgodnie z lokalną tradycją w An-Nabi Samu’il znajduje się grób proroka Samuela, od którego pochodzi nazwa wioski. Grobowiec znajduje się w piwnicy tutejszego meczetu. Jest to tradycyjne miejsce pielgrzymek żydów, chrześcijan i muzułmanów. Meczet jest charakterystycznym punktem orientacyjnym dla całej okolicy.
Położenie.
Wioska An-Nabi Samu’il leży w muhafazie Jerozolima w "Strefie C" Autonomii Palestyńskiej, która znajduje się pod cywilną administracją Izraela. Na północ, wschód i zachód od wioski przebiega mur bezpieczeństwa, oddzielający terytorium Izraela od Autonomii Palestyńskiej - sama wioska leży po stronie izraelskiej. Po tej samej stronie, w jej otoczeniu znajduje się osiedle Ramot (północna część miasta Jerozolima), osiedle Har Szmuel (dzielnica miejscowości Giwat Ze’ew), oraz arabska wioska Bajt Iksa. Po stronie palestyńskiej znajduje się miasto Bir Nabala, wioski Bajt Surik, Al-Dżib i Bajt Hanina.
Środowisko naturalne.
An-Nabi Samu’il jest położona na szczycie wzgórza na wysokości 884 metrów n.p.m., w południowej części Samarii.
Historia.
Według lokalnej tradycji, we wsi znajduje się grób biblijnego proroka Samuela, od którego wioska otrzymała swoją nazwę - chociaż według Biblii Samuel został pochowany w miejscowości Rama. Na wschód od wzgórza znajduje się miejsce zidentyfikowane jako starożytne miasto Mispa. To tutaj Juda Machabeusz przygotowywał się do wojny przeciwko Seleucydom.
Tradycyjny grób proroka Samuela znajduje się w podpiwniczeniu tutejszego meczetu. Sam budynek pierwotnie był klasztorem, służącym chrześcijańskim pielgrzymom zmierzającym do Jerozolimy. Został on wzniesiony w okresie panowania Bizancjum, a następnie odrestaurowany i powiększony w VI wieku. Od tego czasu miejsce jest celem pielgrzymek chrześcijan, muzułmanów i Żydów. Arabski podróżnik i geograf Al-Mukaddasi opowiadał w 985 roku historię dotyczącą An-Nabi Samu’il, którą usłyszał od wujka. Pewien sułtan chciał wziąć w posiadanie An-Nabi Samu’il i poprosił jej właściciela o opisanie wioski. Właściciel opisał ją, przedstawiając bolączki tego miejsca: „"Praca jest ciężka, a zyski niskie. Wszędzie są chwasty, migdały są gorzkie, siejesz jeden buszel, zbierasz jeden buszel."” Po wysłuchaniu tej relacji, sułtan wykrzyknął: „"Precz! Nie chcemy twojej wsi!"”. W czasach panowania arabskiego wioska rozwinęła się jako ośrodek garncarstwa, pracujący dla pobliskiej Jerozolimy, jak również Ramli i Cezarei. Gdy w 1099 roku Krzyżowcy podbili Palestynę, z tutejszego wzgórza po raz pierwszy ujrzeli Jerozolimę. Z tego powodu miejsce to nazwali "Szczęśliwa Góra". Następnie wznieśli tutaj obronny zamek "Mont de Joie", który ochraniał Jerozolimę od północy. W XII wieku żydowski podróżnik Beniamin z Tudeli napisał, że krzyżowcy znaleźli na cmentarzu żydowskim w mieście Ramla kości proroka Samuela i pochowali je w specjalnie wzniesionym w tym celu kościele pod wezwaniem św. Samuela położonym na wzgórzu z widokiem na Jerozolimę. Król jerozolimski Baldwin II powierzył An-Nabi Samu’il Zakonowi Cystersów, którzy wybudowali tutaj klasztor. Następnie, w latach 20. XII wieku przekazali go Zakonowi Norbertan. W latach 1141-1144 utworzyli oni tutaj opactwo, a w 1157 roku wznieśli kościół nad grobem proroka Samuela. Gdy w 1187 roku Saladyn podbił większość Palestyny, tutejszy kościół został przekształcony w meczet. W jego otoczeniu rozwinęła się niewielka wioska arabska. W XIII wieku arabski geograf Jakut Ibn Abdallah al-Hamawi opisał An-Nabi Samu’il (lub Maran Samwil) jako „"małe miasteczko w pobliżu Jerozolimy. Mar w syryjskim oznacza księdza, a Samwil to nazwa Doktora Prawa"”. Tutejszy meczet i miejsce pochówku proroka Samuela było celem tradycyjnych pielgrzymek żydowskich, które docierały do An-Nabi Samu’il w kwietniu i maju każdego roku. W ten sposób An-Nabi Samu’il rozwijało się jako coraz ważniejszy ośrodek kultu religijnego muzułmańsko-judaistycznego. W XV wieku Żydzi wybudowali własną synagogę w sąsiedztwie meczetu. Chociaż od czasu do czasu napotykali na trudności w odwiedzaniu sanktuarium, to władze osmańskie nakazały karać każdego, kto uniemożliwia lub utrudnia żydowską pielgrzymkę do An-Nabi Samu’il. Księgi podatkowe z 1596 roku opisują An-Nabi Samu’il jako małą wieś, liczącą zaledwie 5. muzułmańskich gospodarstw. Mieszkańcy płacili podatki z uprawy pszenicy, jęczmienia, oliwek, winnic, drzew owocowych, kóz i pszczelarstwa. W 1730 roku w wiosce wzniesiono nowy meczet, w skład którego włączono pozostałości dawnego kościoła krzyżowców. W 1883 roku brytyjskie stowarzyszenie "Palestine Exploration Fund" opisało wieś jako mały przysiółek z glinianymi chatami, który wznosi się na szczycie grzbietu wśród pozostałości ruin krzyżowców.
Podczas I wojny światowej w 1917 roku wioska została poważnie zniszczona od ognia tureckiej artylerii. W wyniku wojny, cała Palestyna przeszła pod panowanie Brytyjczyków, którzy utworzyli Mandat Palestyny. W 1921 roku wioska została odbudowana, a osmański meczet przywrócony społeczności muzułmańskiej. Spis ludności przeprowadzony w 1922 roku wykazał, że w An-Nabi Samu’il mieszkało 121 muzułmanów, a w 1931 roku 138 mieszkańców, w tym 1 chrześcijanin. Według danych z 1945 roku do wsi należały ziemie o powierzchni 215 ha. We wsi mieszkało wówczas 200 osób.
Przyjęta 29 listopada 1947 roku Rezolucja Zgromadzenia Ogólnego ONZ nr 181 zakładała podział Palestyny na dwa państwa: żydowskie i arabskie, oraz mała międzynarodowa strefa obejmująca Jerozolimę i Betlejem. Strefa międzynarodowa miała pozostawać poza granicami obu państw i być zarządzana przez Narody Zjednoczone, które stawały się gwarantem bezpieczeństwa wszystkich świętych miejsc Chrześcijaństwa, Islamu i Judaizmu w obu miastach. Plan podziału przyznawał obszar wioski An-Nabi Samu’il państwu arabskiemu. Żydzi zaakceptowali plan podziału, jednak Arabowie doprowadzili dzień później do wybuchu wojny domowej w Mandacie Palestyny. W owym czasie w rejonie wioski działały siły Arabskiej Armii Wyzwoleńczej, które sparaliżowały żydowską komunikację w całym regionie. Na północ od Jerozolimy pozostała izolowana żydowska enklawa osad Atarot i Newe Ja’akow. Aby uzyskać z nimi komunikację, pod koniec kwietnia 1948 roku przeprowadzono operację "Jewusi". W jej trakcie doszło do bitwy o An-Nabi Samu’il (23 kwietnia 1948 r.), która okazała się jedną z najcięższych porażek żydowskich sił Palmach w wojnie. Na samym początku I wojny izraelsko-arabskiej w maju 1948 roku wioskę zajęły oddziały jordańskiego Legionu Arabskiego. Po wojnie wieś weszła w skład terytorium okupowanego przez Transjordanię i była wykorzystywana jako wojskowe stanowisko strzegące dostępu do Jerozolimy.
Podczas wojny sześciodniowej w 1967 roku wioskę zajęły wojska izraelskie. An-Nabi Samu’il znalazła się na okupowanym przez Izrael terytorium Zachodniego Brzegu Jordanu. W latach 70. XX wieku rozebrano większość tutejszych domów, a osadnicy żydowscy usiłowali przejąć pełną kontrolę nad grobowcem proroka Samuela. W wyniku zawartego w 1993 roku Porozumienia z Oslo, utworzono Autonomię Palestyńską. Wioska An-Nabi Samu’il weszła wówczas w skład "Strefy C", w której cywilną administrację oraz sprawy bezpieczeństwa sprawowali Izraelczycy. Po upadku w 2004 roku arabskiej intifady Al-Aksa, Izraelczycy przystąpili do tworzenia strefy buforowej oddzielającej ziemie gminy Jerozolimy od obszaru muru bezpieczeństwa, który oddziela terytorium Izraela od Autonomii Palestyńskiej. An-Nabi Samu’il znalazła się w obrębie tej strefy buforowej. Ze względów bezpieczeństwa wojskowego w wiosce zakazana jest działalność budowlana. Również swoboda działalności gospodarczej została bardzo mocno ograniczona. Wpłynęło to na sytuację mieszkańców, którzy żyją w ubóstwie. Wielu młodych mieszkańców wyjeżdża w poszukiwaniu pracy do pobliskiego miasta Ramallah. Władze izraelskie usprawiedliwiają swoją politykę twierdzeniem, że ich działania mają na celu zachowanie historycznego i religijnego charakteru An-Nabi Samu’il.
Demografia.
Według danych Palestyńskiego Centrum Danych Statystycznych, w 2006 roku w An-Nabi Samu’il mieszkało 220 mieszkańców, z czego większość stanowią Arabowie muzułmanie.
Turystyka.
W 1998 roku stanowisko archeologiczne na szczycie wzgórza wraz z meczetem i grobowcem proroka Samuela objęto ochroną. Utworzono wówczas Park Narodowy An-Nabi Samu’il. W pobliżu w 2009 roku utworzono Rezerwat przyrody Alloni Szemu’el. Obejmuje on powierzchnię 15 ha, na których objęto ochroną największe w kraju dęby.
Transport.
Z wioski wyjeżdża się na południe na drogę nr 436, którą jadąc na zachód dojeżdża się do żydowskiego osiedla Har Szmuel lub na południowy wschód do jerozolimskiego osiedla Ramot. Palestyńczycy nie mają jednak swobodnego wjazdu do Izraela, i przed wjazdem do osiedla znajduje się punkt kontrolny "Ramot". Wcześniej można zjechać na zachód na lokalną drogę prowadzącą do sąsiedniej wioski arabskiej Bajt Iksa. Dla mieszkańców obu tych wiosek naturalnym zapleczem było arabskie miasto Bir Nabala, jednak w 2008 roku zamknięto bezpośrednią drogę prowadzącą do niego. Od tej pory muszą oni przed dojechaniem do osiedla Har Szmuel skręcić na lokalną drogę prowadzącą na zachód do przejścia granicznego z „enklawą Biddu”. Znajduje się tutaj miasto Biddu. Enklawa jest połączona z miastem Ramallah drogą z podziemnymi tunelami, która jest otoczona murem z obu stron. W ten sposób dojeżdża się do wioski Al-Dżib i miasta Bir Nabala, które znajdują się w „enklawie Bir Nabala”.

</doc>
<doc id="2488296" url="https://pl.wikipedia.org/wiki?curid=2488296" title="Mecze reprezentacji Polski w hokeju na trawie kobiet prowadzonej przez Krzysztofa Rachwalskiego">
Mecze reprezentacji Polski w hokeju na trawie kobiet prowadzonej przez Krzysztofa Rachwalskiego

Zestawienie meczów reprezentacji Polski hokeju na trawie kobiet prowadzonej przez Krzysztofa Rachwalskiego:

</doc>
<doc id="2488297" url="https://pl.wikipedia.org/wiki?curid=2488297" title="Jan Gotski">
Jan Gotski



</doc>
<doc id="2488302" url="https://pl.wikipedia.org/wiki?curid=2488302" title="Feliks Kazimierz Wygrzywalski">
Feliks Kazimierz Wygrzywalski

Feliks Kazimierz Wygrzywalski (ur. 1903 w Rzymie, zm. 1966) – malarz polski, syn Feliksa Michała Wygrzywalskiego (1875-1944). 
Studiował w latach 1923-1928 w krakowskiej Akademii Sztuk Pięknych pod kierunkiem Józefa Mehoffera i Władysława Jarockiego. Po ukończeniu studiów przebywał przez kilka lat we Włoszech.
Podobnie jak jego ojciec malował sceny orientalne, akty na plażach nadmorskich, martwe natury z kwiatami, portrety. Nie uległ wpływom awangardowych kierunków malarstwa I połowy XX wieku. 
Uczestniczył w wystawach lwowskiego i krakowskiego Towarzystwa Przyjaciół Sztuk Pięknych, rzadziej w warszawskiej Zachęcie. 
W roku 1950 został członkiem Związku Polskich Artystów Plastyków. 

</doc>
<doc id="2488304" url="https://pl.wikipedia.org/wiki?curid=2488304" title="Duncan Adams">
Duncan Adams

Duncan Adams (ur. 10 września 1992 r.) – amerykański narciarz dowolny, specjalizuje się w Half-pipe'ie. Jak dotąd nie startował w mistrzostwach świata, ani na igrzyskach olimpijskich. 

</doc>
<doc id="2488306" url="https://pl.wikipedia.org/wiki?curid=2488306" title="Kobieta na skraju dojrzałości">
Kobieta na skraju dojrzałości

Kobieta na skraju dojrzałości (org. "Young Adult", 2011) − amerykański film tragikomiczny w reżyserii Jasona Reitmana i według scenariusza Diablo Cody, twórców filmu "Juno" (2007).
Światowa premiera filmu miała miejsce 9 grudnia 2011 roku. W polskich kinach film pojawił się 17 lutego 2012 roku.
Opis fabuły.
Mavis Gray jest autorką powieści dla nastolatków. Kobieta właśnie przyjechała w odwiedziny do swojego rodzinnego miasteczka z zamiarem odzyskania szkolnej miłości, jaką był dla niej Buddy Slade. Niestety mężczyzna jest żonaty. Powrót do domu okazuje się trudniejszy niż myślała. Mavis odnawia niezwykłą więź z dawnym kolegą, który radzi jej jak ma postąpić.
Obsada.
i inni

</doc>
<doc id="2488307" url="https://pl.wikipedia.org/wiki?curid=2488307" title="Trolejbusy w Erywaniu">
Trolejbusy w Erywaniu

Trolejbusy w Erywaniu − system komunikacji trolejbusowej działający w stolicy Armenii, Erywaniu.
Trolejbusy w Erywaniu uruchomiono 16 sierpnia 1949. W 2020 r. w mieście działało 5 linii trolejbusowych.
Linie.
Stan z 2020 r.:
Tabor.
W marcu 2021 r. ilostan taboru był następujący:

</doc>
<doc id="2488309" url="https://pl.wikipedia.org/wiki?curid=2488309" title="Maksat Bajżanow">
Maksat Bajżanow

Maksat Bajżanow (kaz. Мақсат Байжанов; ur. 6 sierpnia 1984 w Kyzyłordzie) – kazachski piłkarz, grający w klubie Szachtior Karaganda, do którego trafił na początku 2011 roku. Występuje na pozycji pomocnika. W reprezentacji Kazachstanu zadebiutował w 2005 roku. Dotychczas rozegrał w niej 15 meczów (stan na 13.07.2013r.).

</doc>
<doc id="2488311" url="https://pl.wikipedia.org/wiki?curid=2488311" title="Zhenru">
Zhenru

Zhenru () – stacja metra w Szanghaju, na linii 11. Zlokalizowana jest pomiędzy stacjami Fengqiao Lu oraz Shanghai Xi Zhan. Została otwarta 31 grudnia 2009.

</doc>
<doc id="2488312" url="https://pl.wikipedia.org/wiki?curid=2488312" title="Shanghai Xi Zhan">
Shanghai Xi Zhan

Shanghai Xi Zhan () – stacja metra w Szanghaju, na linii 11. Zlokalizowana jest pomiędzy stacjami Zhenru oraz Liziyuan. Została otwarta 31 grudnia 2009.

</doc>
<doc id="2488313" url="https://pl.wikipedia.org/wiki?curid=2488313" title="Leon Biedkowski">
Leon Biedkowski

Leon Biedkowski – członek sprzysiężenia podchorążych, emisariusz związku do Galicji, aresztowany 27 listopada 1830 roku, podporucznik 3. Pułku Strzelców Pieszych, w czerwcu 1831 roku mianowany kapitanem 11. Pułku Strzelców Pieszych.

</doc>
<doc id="2488317" url="https://pl.wikipedia.org/wiki?curid=2488317" title="PDCP">
PDCP

PDCP (ang. "Packet Data Convergence Protocol") - protokół używany w sieciach komórkowych pracujących w standardach UMTS, LTE i 5G. PDCP znajduje się w Radiowym Stosie Protokółów, świadcząc usługi dla wyższej warstwy RRC oraz innych wyższych warstw płaszczyzny transferu danych użytkownika. Bezpośrednio pod protokołem PDCP znajduje się protokół RLC.
Główne funkcjonalności dostarczane przez warstwę PDCP:
PDCP zostało opisane w specyfikacjach opublikowanych przez stowarzyszenie 3GPP:
Maksymalny rozmiar zarówno SDU jak i PDU warstwy kontrolnej protokołu to 9000 bajtów (dla specyfikacji TS 38.323).
Linki zewnętrzne.
Specyfikacje 3GPP
Publikacje IETF

</doc>
<doc id="2488318" url="https://pl.wikipedia.org/wiki?curid=2488318" title="Koleje piaskowe">
Koleje piaskowe



</doc>
<doc id="2488320" url="https://pl.wikipedia.org/wiki?curid=2488320" title="Zwykła materia">
Zwykła materia

Zwykła materia – rodzaj materii barionowej, materia zbudowana z atomów pierwiastków chemicznych lub ich jonów, stanowiąca, jak się szacuje na podstawie analiz astrofizycznych, ok. 4,9% gęstości masy-energii Wszechświata. Atomy i jony składają się z elektronów (ładunek –1) i jąder o określonej liczbie nukleonów – protonów (ładunek +1) i neutronów (ładunek 0). Nukleony są barionami zbudowanymi z trzech kwarków. W przypadku neutronu i protonu są to tylko kwarki "u" i "d".

</doc>
<doc id="2488321" url="https://pl.wikipedia.org/wiki?curid=2488321" title="Packet Data Convergence Protocol">
Packet Data Convergence Protocol



</doc>
<doc id="2488323" url="https://pl.wikipedia.org/wiki?curid=2488323" title="Robert Bellah">
Robert Bellah

Robert Neelly Bellah (ur. 23 lutego 1927, zm. 30 lipca 2013) – amerykański socjolog, "profesor emeritus" Uniwersytetu Kalifornijskiego w Berkeley.
Jest autorem koncepcji religii obywatelskiej – zespołu pojęć i wartości religijnych i etycznych amerykańskiego społeczeństwa na tyle ogólnych, by znajdowały uznanie wśród wyznawców najrozmaitszych religii i będących podstawą amerykańskiej społeczeństwa obywatelskiego. Znaczący wpływ na neoewolucjonizm w socjologii wywarł również jego esej "Religious Evolution" (1964). Jest również autorem prac z filozofii polityki związanych z komunitaryzmem.

</doc>
<doc id="2488324" url="https://pl.wikipedia.org/wiki?curid=2488324" title="Ultra">
Ultra

Zobacz też:

</doc>
<doc id="2488327" url="https://pl.wikipedia.org/wiki?curid=2488327" title="Blankenburg (Harz) (stacja kolejowa)">
Blankenburg (Harz) (stacja kolejowa)

Blankenburg (Harz) (niem: "Bahnhof Blankenburg (Harz)") – stacja kolejowa w Blankenburgu, w kraju związkowym Saksonia-Anhalt, w Niemczech. Stacja jest położona na północ od miasta. Choć dostępność na północ do Halberstadt została uproszczona, trasa biegnąca przez góry Harz jest kosztowna. Pociągi są obsługiwane przez Veolia Verkehr Sachsen-Anhalt.
Historia.
Stacja została otwarta 31 marca 1873 przez Halberstadt-Blankenburger Eisenbahn (HBE). W pierwszych latach stacja miała połączenie tylko z Halberstadt. Głównym celem kolei było połączenie huty w Blankenburg do sieci kolejowej.
Z dworca Blankenburg otwarto w dniu 3 lipca 1875, 3,5-km linią do huty w zachodniej części miasta. Droga ta była najstarszą przemysłową linią kolejową w Harz. W 1885 roku została wycofana ze służby, ponieważ w 1880 HBE zbudowało tor Blankenburg-Tanne. Dla topograficznych powodów ta trasa musiała opuścić stację Blankenburg w kierunku północno-zachodnim, tworząc z dworca stację czołową. Linia ta była nazywana "Harzbahn" i od 1950 jest znana jako Rübelandbahn.
W latach 1960-1965 Rübelandbahn została zelektryfikowana. Ich system zasilania trakcji różni się od konwencjonalnego systemu. Ponieważ trasa jest izolowana od reszty zelektryfikowanych sieci kolejowej, można zdecydować się na wersję trasy zoptymalizowaną. Wymagało to od dawna, jednak stosowanie specjalnych lokomotyw serii E 251, później serii 171.
Części Rübelandbahn między Tanne i Königshütte została zlikwidowana w 2005 r. ruch pasażerski na pozostałej część został anulowany do Elbingerode.
Obok dworca Blankenburg, używanego przede wszystkim przez pasażerów, nadal istnieje stacja towarowa z północnym dworcem kolejowym, z których oba są odpowiedzialne za składy pociągów na Rübelandbahn.

</doc>
<doc id="2488330" url="https://pl.wikipedia.org/wiki?curid=2488330" title="Myriostoma coliforme">
Myriostoma coliforme



</doc>
<doc id="2488331" url="https://pl.wikipedia.org/wiki?curid=2488331" title="Port lotniczy Cheb">
Port lotniczy Cheb

Port lotniczy Cheb (ICAO: LKCB) – port lotniczy położony 4,5 km od Cheb, w kraju karlowarskim, w Czechach. Otwarte w roku 1917, jest najstarszym lotniskiem na terenie Czech.

</doc>
<doc id="2488333" url="https://pl.wikipedia.org/wiki?curid=2488333" title="Prainha">
Prainha

Prainha – miasto i gmina w Brazylii, w stanie Pará. Znajduje się w mezoregionie Baixo Amazonas i mikroregionie Santarém.

</doc>
<doc id="2488334" url="https://pl.wikipedia.org/wiki?curid=2488334" title="James Mitchel">
James Mitchel

James Sarsfield "Jim" Mitchel (ur. jako "Mitchell" 30 stycznia 1864 w Emly w hrabstwie Tipperary w Irlandii, zm. 3 lipca 1921 w Nowym Jorku) – amerykański lekkoatleta pochodzenia irlandzkiego, specjalista rzutu młotem i rzutu ciężarem, medalista olimpijski.
Przebieg kariery.
Pok koniec XIX wieku był czołowym lekkoatletą miotaczem na świecie. Zdobył trzykrotnie mistrzostwo Wielkiej Brytanii (AAA) w rzucie młotem w latach 1886-1888, a także w pchnięciu kulą w 1886 i 1886, a po wyjeździe do Stanów Zjednoczonych dziewięć razy był mistrzem USA (AAU) w rzucie młotem (w latach 1889-1896 i 1903) oraz 11 razy w rzucie 56-funtowym ciężarem (w latach 1888, 1891-1897, 1900, 1803 i 1905).
Mając ponad 40 lat na igrzyskach olimpijskich w 1904 w Saint Louis zdobył brązowy medal w rzucie 56-funtowym ciężarem, w rzucie młotem zajął 5. miejsce, a w rzucie dyskiem 6. miejsce. W zawodach przeciągania liny drużyna "New York Athletic Club" z udziałem Mitchela zajęła 4. miejsce.
Później był znanym publicystą piszącym o sporcie.
Rekordy życiowe.
źródło:

</doc>
<doc id="2488337" url="https://pl.wikipedia.org/wiki?curid=2488337" title="Colares">
Colares

Colares – miasto i gmina w Brazylii, w stanie Pará. Znajduje się w mezoregionie Nordeste Paraense i mikroregionie Salgado.

</doc>
<doc id="2488339" url="https://pl.wikipedia.org/wiki?curid=2488339" title="Ja to mam szczęście!">
Ja to mam szczęście!

Ja to mam szczęście – polski serial komediowy emitowany od 7 marca do 14 listopada 2012 na antenie TVP2. Scenariusz pierwszego sezonu oparty był na francuskim serialu "Que du bonheur".
Fabuła.
Serial opowiada o perypetiach rodziny. Głównymi bohaterami serialu są położna Joanna i architekt Jerzy, ludzie, którzy po wielu życiowych przejściach zostali małżeństwem. Razem mają córkę Zosię, Joanna ma też córkę Elę z poprzedniego związku, a Jerzy – ponad 20-letniego syna.
Produkcja.
Zdjęcia do serialu rozpoczęły się 1 grudnia 2011, a zakończyły się w marcu 2012. Serial zastąpił wiosną 2012 "Rodzinkę.pl". 17 września 2012 ruszyły zdjęcia do drugiej serii serialu, które zakończyły się w listopadzie 2012.
Muzykę do serialu skomponował Marcin Macuk. Piosenkę "Ja to mam szczęście" (muzyka i słowa: Piotr Kupicha i Marcin Kindla) wykonuje Piotr Kupicha.

</doc>
<doc id="2488340" url="https://pl.wikipedia.org/wiki?curid=2488340" title="Curuçá (miasto)">
Curuçá (miasto)

Curuçá – miasto i gmina w Brazylii, w stanie Pará. Znajduje się w mezoregionie Nordeste Paraense i mikroregionie Salgado.

</doc>
<doc id="2488341" url="https://pl.wikipedia.org/wiki?curid=2488341" title="Trolejbusy w Cziaturze">
Trolejbusy w Cziaturze

Trolejbusy w Cziaturze − zlikwidowany system komunikacji trolejbusowej w gruzińskim mieście Cziatura.
Trolejbusy w Cziaturze uruchomiono 7 listopada 1967. Wówczas uruchomiona linia miała długość 9 km. W 1969 wydłużono linię o 7 km. Trasa trolejbusowa o łącznej długości 16 km połączyła Cziaturę z Sachkhere. W 1979 linię obsługiwało 12 trolejbusów. W 1999 linię obsługiwało 6 trolejbusów z częstotliwością co 30 minut. Linię zamknięto w 2008.
Tabor.
Do obsługi linii eksploatowano trolejbusy Škoda 9Tr, Škoda 14Tr (5 sztuk) i jeden techniczny trolejbus KTG-1. Trolejbusy Škoda 14Tr w 2005 sprowadzono z Tbilisi.

</doc>
<doc id="2488345" url="https://pl.wikipedia.org/wiki?curid=2488345" title="Magalhães Barata">
Magalhães Barata

Magalhães Barata – miasto i gmina w Brazylii, w stanie Pará. Znajduje się w mezoregionie Nordeste Paraense i mikroregionie Salgado.

</doc>
<doc id="2488348" url="https://pl.wikipedia.org/wiki?curid=2488348" title="9 Pułk Łączności">
9 Pułk Łączności



</doc>
<doc id="2488351" url="https://pl.wikipedia.org/wiki?curid=2488351" title="4 Pułk Zabezpieczenia">
4 Pułk Zabezpieczenia



</doc>
<doc id="2488352" url="https://pl.wikipedia.org/wiki?curid=2488352" title="Flower (gra komputerowa)">
Flower (gra komputerowa)

Flower – gra komputerowa wyprodukowana przez Thatgamecompany, zaprojektowana przez Jenovę Chena i Nicholasa Clarka. "Flower" został zapowiedziany w 2007 roku na Tokyo Game Show, a premierę miał w 2009 roku na konsoli PlayStation 3 poprzez PlayStation Network. Obecnie jest też dostępna na komputerach. W zamierzeniu "Flower" miał być duchowym następcą gry komputerowej "Flow", poprzedniego dzieła Chena i Thatgamecompany. We "Flower" gracz przejmuje kontrolę nad wiatrem, dmuchając w płatek kwiatu przy użyciu kontrolera gry. Lot blisko kwiatów powoduje, że za płatkiem gracza „podążają” inne. Zbliżenie się do kwiatów może wywołać w świecie gry efekty uboczne, na przykład nadanie jaskrawych barw przedtem martwym polom lub aktywowanie nieruchomych wiatraków. W grze nie ma żadnych tekstów ani dialogów, co powoduje, że narracja wyrażona jest głównie poprzez formę wizualną oraz sygnały emocjonalne.
W zamierzeniu "Flower" miał bardziej wywołać pozytywne emocje w graczu, niż służyć czystej rozrywce. To przesunięcie akcentów było efektem poglądów Chena, zdaniem którego głównym celem produktów takich jak gry komputerowe jest wywołanie emocji w odbiorcach. Według Chena w wielu grach zdolność ta jest ograniczona. Zespół rozpatrywał swój wysiłek jako tworzenie dzieła sztuki, usuwając elementy rozgrywki wywołujące niepożądaną reakcję w graczach. Muzyka skomponowana przez Vincenta Diamante pokrywa się z działaniami gracza i odpowiada sygnałom emocjonalnym zawartym w grze. "Flower" spotkał się z nad wyraz pozytywną reakcją krytyków. Recenzenci chwalili muzykę z gry, oprawę wizualną i rozgrywkę, nazywając ją niezwykłym i fascynującym doznaniem emocjonalnym. "Flower" otrzymał nagrodę dla najlepszej gry niezależnej roku na rozdaniu Spike Video Game Awards i zdobył wyróżnienie dla najlepszej gry casual od Akademii Sztuk i Nauk Interaktywnych.
Rozgrywka.
"Flower" dzieli się na sześć głównych poziomów oraz jeden dodatkowy, pojawiający się podczas napisów końcowych. Każdy poziom reprezentowany jest przez kwiat w dzbanie znajdującym się na parapecie pokoju. Po wybraniu jednego z kwiatów gracz przenosi się do świata będącego w domyśle wytworem wyobraźni rośliny. Podczas rozgrywania poziomu gracz przejmuje kontrolę nad wiatrem, dmuchając w pojedynczy płatek kwiatu. Przy użyciu kontrolera konsoli gracz zmienia kierunek lotu płatka. Naciśnięcie jakiegokolwiek przycisku wywołuje podmuch wiatru, a co za tym idzie – szybszy ruch płatka. Kamera znajduje się przeważnie tuż za płatkiem, aczkolwiek wykonuje niekiedy najazdy, aby ukazać graczowi nowy cel lub konsekwencje działań tegoż.
Na każdym poziomie obecne są skupiska i szeregi kwiatów; zbliżenie się do nich za pomocą płatka powoduje poderwanie w powietrze innych jemu podobnych. Po przybliżeniu się odpowiednich kwiatów gracz wywołuje zmiany w świecie gry. Do nich zalicza się udostępnienie nowych terenów, przemianę martwych, trawiastych pól w jaskrawe i pełne życia obszary lub uruchomienie turbin wiatrowych. Powoduje to wyrośnięcie nowych kwiatów, z którymi gracz może wchodzić w interakcję. Lot nad każdym kwiatem skutkuje harmonicznym dźwiękiem dzwonu. Muzyka zmienia się dynamicznie w miarę zmian w świecie gry. Im więcej płatków gracz porywa ze sobą, tym szybciej się poruszają. Gracz nie może przegrać poziomu ani całej gry. Nie ma w niej przeciwników, punktów życia lub limitów czasowych. Rozgrywka trwa około godziny.
Choć gra nie zawiera żadnych napisów poza końcowymi, sześć „marzeń” kwiatów stanowi spójną narrację. Lokacja początkowa każdego etapu znajduje się blisko krańca drugiej, a w miarę postępu w grze gracz dociera do odległego miasta. Pierwsze poziomy koncentrują się na przywracaniu życia i koloru krajobrazowi. Po uruchomieniu serii wiatraków gracz podróżuje nocą przez pole oświetlone przez serię świateł, aż dociera do miasta. Jest ono pełne ponuro wyglądających konstrukcji metalowych, łuków elektrycznych i zrujnowanych budynków; gracz ożywia miasto na ostatnich dwóch poziomach, zmieniając je w pełne blasku i radości miejsce.
W miarę postępu gracza miasto, widoczne z okna w pokoju będącym miejscem wyboru poziomu, staje się bardziej żywe i kolorowe. Jeżeli gracz odnajdzie na każdym poziomie trzy ukryte kwiaty, krajobraz miejski zostanie zastąpiony jasnym polem z górami w tle. W miarę postępu w grze muzyka zmienia się na coraz bardziej skomplikowaną, wpływając na narrację gry. Poziom dostępny w trakcie napisów końcowych rozgrywa się tak samo jak zwykłe poziomy, tyle że lot nad każdym z kwiatów pokazuje nazwisko osoby zaangażowanej w projekt. "Flower" zawiera trofea w ramach usługi PlayStation Network. Podczas gdy niektóre z nich wymagają zaliczenia poszczególnych celów, wiele z nich polega na zwykłym odprężeniu.
Produkcja.
"Flower" w założeniu był duchowym spadkobiercą gry na Flash pod tytułem "Flow", stworzonej przez Jenovę Chena i Nicholasa Clarka, wówczas studentów University of Southern California. "Flow" później uległ konwersji autorstwa Thatgamecompany na PlayStation 3 (w 2007 roku) i SuperVillain Studios na PlayStation Portable (w 2008 roku). "Flower" był pierwszą grą Thatgamecompany wykonaną bez powiązań z uniwersytetem. Po raz pierwszy produkcję zapowiedziano 24 września 2007 roku na Tokyo Game Show, a ukazała się ona 12 lutego 2009 roku przez PlayStation Network. "Flower" w zamierzeniu miał wzbudzić w graczu pozytywne emocje. Na różnych etapach produkcji pracowało od sześciu do dziewięciu osób. Chen, który współtworzył Thatgamecompany z producentką Kellee Santiago, objął funkcję dyrektora kreatywnego nad grą, podczas gdy Clark był jej głównym projektantem. Chen opisał grę jako interaktywny poemat o konflikcie między miastem a przyrodą. Już we wczesnym etapie tworzenia gry zdecydował się na uczynienie jej głównym tematem natury, chcąc umożliwić graczowi obcowanie z przyrodą przy użyciu konsoli PlayStation 3.
Zanim rozpoczęły się prace nad dziełem, zespół pracujący nad nim zlecił stworzenie ścieżki dźwiękowej, której pozytywny ton miał być drogowskazem dla dalszych działań studia. Twórcy zainicjowali liczne koncepty, z których ich zdaniem ten polegający na ruchu płatków pod wpływem wiatru najlepiej uchwycił emocje, jakie zamierzali wzbudzić w graczu. Celem twórców gry było uspokojenie gracza; w związku z tym usunęli elementy rozgrywki mogące frustrować potencjalnych odbiorców. Zespół początkowo planował nie ograniczać działań gracza, pozbawiając gry niewidzialnych barier; okazało się jednak, że gracze odczuwali frustrację i zakłopotanie, gdy byli pozbawieni dodatkowych wytycznych w rodzaju kamery skupionej na nowych kwiatach czy podziału świata gry na poziomy. Chen stwierdził, że początkowo jego studio planowało pozbawienie gry tradycyjnych wzorców, ale w celu zapewnienia dobrych doznań musiało je przywrócić. Cały proces produkcji gry trwał dwa lata, ale trzy czwarte tego czasu zajęło tworzenie jej prototypu. Po decyzji o wykorzystaniu danych elementów produktu pracowano nad grą "Flower" zaledwie sześć miesięcy.
Chen zaprojektował grę na podstawie zamysłu, iż pierwotnym celem produktów rozrywkowych (między innymi gier komputerowych) było wywołanie uczuć wśród odbiorców, a zasięg emocjonalny większości z tych gier był ograniczony. Przy projekcie "Flower" Chen zamierzał bardziej wzbudzić emocje w graczu, niż zawrzeć w grze przesłanie; gdy testerzy uznali, że "Flower" promuje ochronę środowiska, dokonane zostały poprawki w projekcie gry. Aby sprawić, że Flower uzyska upragnione spektrum emocjonalne, Chen patrzył na proces produkcji bardziej jak na tworzenie dzieła sztuki niż pozbawionej wyższych uczuć gry rozrywkowej. Podsumował swój pogląd twierdząc, że jedyną mechaniką rozgrywki w grze jest zetknięcie się z kwiatem w celu wywołania nowego zdarzenia. Zespół odpowiednio wyciął z gry głębsze elementy rozgrywki, ponieważ mogłyby one stanowić wyzwanie dla gracza i uniemożliwić mu odprężenie.
Premiera gry "Flower" odbyła się 12 lutego 2009 roku poprzez PlayStation Network. Początkowo dzieło studia Thatgamecompany było przeznaczone na konsolę PlayStation 3. W listopadzie 2013 roku pojawiły się jednak jej porty na platformy PlayStation Vita i PlayStation 4, wykonane przez Bluepoint Games.
Muzyka.
Muzyka do gry "Flower" została skomponowana przez Vincenta Diamante, kompozytora muzyki do gier komputerowych oraz profesora na wydziale mediów interaktywnych University of Southern California. Przedtem odpowiadał za muzykę do dzieł "Cloud" (pierwszej gry Chena) oraz "Dyadin", które powstały w ramach uniwersytetu. Pracował bezpośrednio z zespołem producenckim, aby zintegrować muzykę z treścią gry poprzez dostosowanie rozmieszczenia kwiatów oraz dźwięków, jakie wydawały po dotknięciu. Uczynił to poprzez harmonizację mechaniki gry z muzyką, a także poprzez synchronizację tej ostatniej ze zmianami dokonującymi się w świecie gry. Diamante użył swej muzyki jako bodźca do wprowadzenia własnych pomysłów na grę.
Muzyka i instrumenty na każdym poziomie zostały tak dobrane, aby odpowiadały światu gry i rozmieszczeniu poziomów. Kompozycja składa się z wielu podkładów stanowiących ścieżki instrumentów akustycznych, które uruchamiają się lub wyciszają zależnie od działań gracza. Do użytych instrumentów zaliczają się fortepiany, instrumenty szarpane w rodzaju klasycznej gitary oraz instrumenty dęte drewniane, takie jak flet basowy i fagot. Liczba grających instrumentów wzrasta wraz z liczbą płatków zgromadzonych przez gracza. Muzyka w założeniu sugeruje użycie naturalnych odgłosów, na przykład świstu wiatru. Wielokrotnie w trakcie procesu produkcji Diamante był tak przywiązany do potrzebującego poprawki dzieła muzycznego, że zastępował je innym, skomponowanym na nowo. Diamante długo namawiał Sony do produkcji albumu zawierającego muzykę z gry. 8 kwietnia 2010 roku Sony wydało album ze ścieżką dźwiękową, który był dostępny do kupna przez PlayStation Network. Jest on zatytułowany "Flower: Original Soundtrack from the Video Game" i zawiera osiem ścieżek o łącznym czasie trwania 1:04:37.
Odbiór gry.
Gra "Flower" została pozytywnie odebrana przez krytyków. Alice Liang z 1UP.com przyjęła ją z aplauzem, twierdząc, że wolność ruchu czyni grę relaksującą niczym lekki powiew wiatru. Uznała, że słowo „zabawa” nie oddaje w pełni doznań z gry; stwierdziła przy tym, że posiada ona łuk emocjonalny rodem z dobrze skonstruowanego filmu, a oprawa audiowizualna i mechanika gry razem składają się na nieodparte doznanie emocjonalne. Zdaniem autorki grę można wielokrotnie powtarzać bez utraty przyjemności z rozgrywki, co wynagradza krótki czas trwania. Ryan Clements z portalu IGN zgodził się z opinią Liang, twierdząc, że "Flower" dostarcza więcej przyjemności, emocji i oświecenia niż jakakolwiek gra, w którą grał od lat. Choć zaznaczył, że nie każdemu może się ona podobać, opisał ją jako rzecz niezwykłą i pełną siły, uznając ją za pozycję obowiązkową dla gracza. Michael Kontoudis ze strony PALGN nazwał grę niezwykłą, odważną i wzruszającą; zaznaczył jednak, że bliżej jej do dzieła sztuki niż do gry, wskutek czego wielu graczy może nie być nią zainteresowanymi. Gerard Campbell z pisma „The Times” w podobnym stylu opisał "Flower" jako coś więcej niż grę, nazywając ją przeciwieństwem krwawych strzelanek oraz podsumowując ją jako jedną z najbardziej orzeźwiających i relaksujących gier.
Tom Bramwell z portalu Eurogamer wyraził podobny zachwyt, opisując grę jako w przyjemny sposób niewinną i budującą. Krytycy tacy jak Terry Terrones z pisma „GamePro” i redaktorzy GameTrailers powtarzali te same pochwały pod adresem gry, co inni jej recenzenci; zdaniem GameTrailers stanowi ona bardziej doznanie niż grę, podczas gdy Terrones uznał muzykę za najlepszą część jej prezentacji. Tom Hoggins z „The Daily Telegraph” uważał, że "Flower" może przyczynić się do wznowienia debaty na temat gier komputerowych jako sztuki. Jego zdaniem gra jest wspaniałym takim dziełem.
Wersje na PlayStation 4 i PlayStation Vita również wywołały zachwyt krytyków, którzy chwalili ulepszoną w stosunku do pierwowzoru oprawę graficzną. Pozytywna recepcja zaskoczyła twórców, którzy spodziewali się zróżnicowanej reakcji.
"Flower" otrzymał na rozdaniu Spike Video Game Awards w 2009 roku wyróżnienie dla najlepszej gry niezależnej. Magazyn „Playboy” przyznał grze podobne wyróżnienie. Została ona nominowana w pięciu kategoriach przez Akademię Sztuk i Nauk Interaktywnych, zdobywając ostatecznie nagrodę dla najlepszej gry casual roku. Brytyjska Akademia Sztuk Filmowych i Telewizyjnych przyznała jej nagrodę za osiągnięcie artystyczne, nominując ją także za udźwiękowienie. Ścieżka dźwiękowa z gry została nagrodzona przez kanał telewizyjny G4. Była ponadto nominowana również przez Game Audio Network Guild do tytułu muzyki roku oraz najlepszej muzyki interaktywnej.
Debiut gry w 2008 roku na targach Electronic Entertainment Expo skutkował licznymi nagrodami, między innymi dla najlepszej gry do pobrania od 1UP.com, najlepszej oryginalnej gry od UGO oraz specjalnego osiągnięcia w zakresie innowacji od IGN. W 2011 roku, głosami publiczności, "Flower" został wybrany jako eksponat na wystawę "The Art of Video Games", organizowaną w 2012 roku w Smithsonian American Art Museum.

</doc>
<doc id="2488353" url="https://pl.wikipedia.org/wiki?curid=2488353" title="Maracanã (Pará)">
Maracanã (Pará)

Maracanã – miasto i gmina w Brazylii, w stanie Pará. Znajduje się w mezoregionie Nordeste Paraense i mikroregionie Salgado.

</doc>
<doc id="2488356" url="https://pl.wikipedia.org/wiki?curid=2488356" title="Marapanim">
Marapanim

Marapanim – miasto i gmina w Brazylii, w stanie Pará. Znajduje się w mezoregionie Nordeste Paraense i mikroregionie Salgado.

</doc>
<doc id="2488357" url="https://pl.wikipedia.org/wiki?curid=2488357" title="Równania Londonów">
Równania Londonów



</doc>
<doc id="2488358" url="https://pl.wikipedia.org/wiki?curid=2488358" title="Broken Bells">
Broken Bells

Broken Bells – amerykański zespół grający muzykę z gatunku Indie Rock i Rock alternatywny. Został założony w 2009 roku przez Briana Burtona (bardziej znanego jako Danger Mouse) i Jamesa Mercera. Pierwszy z nich był wcześniej producentem w grupach takich jak Gnarls Barkley i Gorillaz, natomiast drugi, James Mercer, jest wokalistą w alternatywno-popowej grupie The Shins. Debiutancki album Broken Bells został wydany przez Columbia Records na początku marca 2010 roku. Na pierwszy singiel promujący album wybrano piosenkę „The High Road”. Wydano ją pod koniec grudnia 2009r. 
W lutym 2014 roku zespół wypuścił album After The Disco, który spotkał się z przychylnym odbiorem przez krytyków. Amerykański magazyn Alternative Press ocenił album w skali 4/5 gwiazdek, a dwutygodnik Rolling Stones 3,5/5 gwiazdek.

</doc>
<doc id="2488359" url="https://pl.wikipedia.org/wiki?curid=2488359" title="Salinópolis">
Salinópolis

Salinópolis – miasto i gmina w Brazylii, w stanie Pará. Znajduje się w mezoregionie Nordeste Paraense i mikroregionie Salgado.

</doc>
<doc id="2488360" url="https://pl.wikipedia.org/wiki?curid=2488360" title="Targus">
Targus

Targus – przedsiębiorstwo założone w 1983 roku w Wielkiej Brytanii, zajmujące się produkcją akcesoriów do sprzętu mobilnego. Typowym przykładem produktów przedsiębiorstwa są torby do laptopów.

</doc>
<doc id="2488361" url="https://pl.wikipedia.org/wiki?curid=2488361" title="São Caetano de Odivelas">
São Caetano de Odivelas

São Caetano de Odivelas – miasto i gmina w Brazylii, w stanie Pará. Znajduje się w mezoregionie Nordeste Paraense i mikroregionie Salgado.

</doc>
<doc id="2488364" url="https://pl.wikipedia.org/wiki?curid=2488364" title="São João da Ponta">
São João da Ponta

São João da Ponta – miasto i gmina w Brazylii, w stanie Pará. Znajduje się w mezoregionie Nordeste Paraense i mikroregionie Salgado.

</doc>
<doc id="2488365" url="https://pl.wikipedia.org/wiki?curid=2488365" title="São João de Pirabas">
São João de Pirabas

São João de Pirabas – miasto i gmina w Brazylii, w stanie Pará. Znajduje się w mezoregionie Nordeste Paraense i mikroregionie Salgado.

</doc>
<doc id="2488369" url="https://pl.wikipedia.org/wiki?curid=2488369" title="Thatgamecompany">
Thatgamecompany

Thatgamecompany (stylizowane na thatgamecompany) – amerykańskie studio zajmujące się produkcją gier komputerowych, założone przez Kellee Santiago i Jenovę Chena, studentów University of Southern California. Studio było producentem trzech kontraktowych gier na PlayStation 3, wykonanych na zlecenie Sony Computer Entertainment; po wygaśnięciu umowy zachowało status studia niezależnego. Pierwszą grą wykonaną przez studio był remake nagradzanej flashowej gry Chena pod tytułem "Flow", zawierający poprawioną oprawę audiowizualną, dodatkowy tryb gry wieloosobowej oraz kompatybilność z kontrolerem PlayStation 3. Pozycja ukazała się w systemie dystrybucji cyfrowej PlayStation Store w 2007 roku. Druga gra studia na PlayStation 3, "Flower", miała premierę w 2009 roku, a trzecia – "Podróż" – w 2012 roku.
Spółka koncentruje się na tworzeniu gier komputerowych, które wywołują reakcje emocjonalne u graczy. Jej pracownicy stwierdzili, że jakkolwiek nie mają nic przeciwko tworzeniu gier opartych na akcji, uznają, że przemysł elektronicznej rozrywki wyprodukował ich wystarczającą liczbę. Przy projektowaniu gier pracownicy Thatgamecompany planują przede wszystkim, jakie uczucia chcą wywołać w graczu; mechanika gry stanowi zaś kwestię drugorzędną. Pracownicy ustalili, że spółka nie planuje produkcji wielkich, wysokobudżetowych tytułów, gdyż ich zdaniem presja na wysoką sprzedaż zdławiłaby innowację.
Historia.
Jesienią 2005 roku Jenova Chen i Kellee Santiago rozpoczęli rozważania nad stworzeniem własnego studia produkującego gry komputerowe. Oboje byli na ostatnim roku studiów na wydziale mediów interaktywnych University of Southern California i mieli za sobą produkcję "Cloud", którą stworzyli wraz z kilkoma innymi studentami. Grupa ta uznawała ów projekt za eksperyment, mogący ukazać, czy studenci potrafią stworzyć grę o oryginalnym przekazie i czy istnieje zapotrzebowanie na tego typu gry. Po pozytywnym przyjęciu "Cloud" Santiago i Chen rozważali stworzenie własnego studia, aby móc kontynuować produkcję dzieł podobnych do "Cloud" – w których projekt nie opiera się na mechanice gry, lecz na wzbudzeniu emocji w graczach.
W owym czasie popularność zdobywała dystrybucja cyfrowa. Chen i Santiago zauważyli, że daje im to możliwość tworzenia gier bez ponoszenia ryzyka finansowego charakterystycznego dla dystrybucji pudełkowej, wymagającej akumulacji kapitału poprzez pracę dla innych przedsiębiorstw produkujących gry. Thatgamecompany zostało założone 15 maja 2006 roku, gdy Chen i Santiago otrzymali dyplomy magisterskie. Spółka wkrótce potem podpisała kontrakt z Sony Computer Entertainment, którego uwagę przykuła gra Chena we Flashu, "Flow" – część jego pracy magisterskiej na USC. Thatgamecompany podpisało kontrakt na produkcję trzech gier przeznaczonych na nadchodzący system dystrybucji PlayStation Network, otrzymując także dofinansowanie i siedzibę w biurach Sony w Los Angeles.
Początkowo Thatgamecompany składało się z Chena, Santiago, Nicholasa Clarka (pracującego wraz z Chenem nad "Flow") oraz Johna Edwardsa. Santiago była prezesem spółki jako producent jej gier, podczas gdy Chen objął posadę głównego projektanta, Edwards – głównego programisty, a Clark – projektanta. Jakkolwiek rozważali oni adaptację "Cloud" jako pierwszego produktu dla Sony, zdecydowali się jednak na "Flow", jako że jej port byłby łatwiejszy w produkcji; żaden z członków studia nie miał doświadczenia w prowadzeniu biznesu ani w tworzeniu gry komercyjnej. W trakcie produkcji Chen tymczasowo pracował dla Maxis nad grą "Spore". Przy produkcji "Flow" asystowało kilkoro kontraktowych pracowników, między innymi kompozytor gry, Austin Wintory.
Według szacunków studia konwersja miała zostać ukończona w ciągu czterech miesięcy i być gotowa do pojawienia się równocześnie z premierą PlayStation Network w listopadzie 2006 roku. Jednakże, gdy ostatecznie gra ukazała się w lutym 2007 roku, była okrojona z części pierwotnego projektu. Według Santiago Sony przewidywało opóźnienia w produkcji i nie było zaskoczone późniejszym ukazaniem się gry. Spotkała się ona z pozytywnym odbiorem; okazała się najczęściej pobieraną grą 2007 roku na PlayStation Network, otrzymując nominację do najlepszej gry do pobrania od Akademii Sztuk i Nauk Interaktywnych oraz wyróżnienie za najlepszą innowację od Brytyjskiej Akademii Sztuk Filmowych i Telewizyjnych (BAFTA). Po wydaniu gry SuperVillain Studios stworzyło dodatek do niej oraz wersję na PlayStation Portable. Thatgamecompany nie ingerowało w obydwa projekty owego studia, ponieważ pracowało nad kolejnym tytułem pod nazwą "Flower".
"Flower" był zdaniem Santiago pierwszą grą Thatgamecompany wykonaną bez powiązań z uniwersytetem. Na różnych etapach produkcji pracowało od sześciu do dziewięciu osób, a Chen pozostał w studiu przy cały okres produkcji. Muzyka do gry została skomponowana przez Vincenta Diamante, który pracował wraz z Chenem i Santiago nad "Cloud". Grę produkowano przez dwa lata, z czego trzy czwarte czasu zespół spędził na tworzeniu prototypu. Po wybraniu elementów rozgrywki pracowano nad grą "Flower" zaledwie sześć miesięcy. Tak samo jak "Flow", gra spotkała się z pozytywnym przyjęciem po premierze w lutym 2009 roku, znajdując się w czołówce najczęściej pobieranych gier roku na PlayStation Network i zdobywając szereg nagród. Po wydaniu "Flower" Thatgamecompany przeniosło swoją siedzibę do własnego budynku w Los Angeles.
Następnym projektem spółki była "Podróż", która ukazała się w marcu 2012 roku. Stanowiła ostatnią grę kontraktową na zlecenie Sony, a przy jej produkcji pracowało czternaście osób. Nie należała do tego grona Santiago, która zajmowała się swoimi obowiązkami prezesa spółki; w efekcie producentem gry został Robin Hunicke. Produkcja gry trwała trzy lata, chociaż miała zająć rok; zespół napotkał liczne problemy związane z rozbudową spółki z siedmiu pracowników do osiemnastu, jak również z ryzykiem bankructwa. Po wydaniu gra odniosła zarówno sukces artystyczny, jak i komercyjny. Stała się najszybciej sprzedawaną grą na PlayStation Store zarówno w Ameryce Północnej, jak i w Europie. Po jej wydaniu, gdy spółka rozpoczęła pracę nad kolejnym projektem, część pracowników opuściła ją z różnych powodów. Santiago odeszła w poszukiwaniu innego przedsięwzięcia, projektant Chris Bell założył własne studio The Wilderness, a Hunicke rozpoczął pracę w studiu Tiny Speck. Chen przypisywał ten exodus końcowi kontraktu z Sony, jak również faktowi, że spółka nie miała już pieniędzy na opłacanie pracowników, zamrażając płace do czasu uzyskania dochodów z "Podróży".
Gdy "Podróż" zaczęła przynosić dochody, Thatgamecompany częściowo zrekonstruowało swój skład, przyjmując także nowych twórców. Spółka po wygaśnięciu kontraktu z Sony otrzymała fundusze kapitału wysokiego ryzyka w wysokości 5,5 miliona dolarów amerykańskich, co dało studiu nadzieję na produkcję przyszłych gier na różne platformy niezależnie od wydawców. Spółka pracuje nad nową, jeszcze niezapowiedzianą grą i w czerwcu 2013 roku zatrudniała 12 osób, z których tylko połowa pracowała wcześniej nad "Podróżą".
Dewiza.
Gdy pracownicy Thatgamecompany tworzą grę, najpierw ustalają, jakie emocje i uczucia zamierzają wzbudzić w graczu. Zdaniem Santiago zakres emocji wywoływanych przez gry komputerowe może wykraczać poza podekscytowanie i strach, według niej jedyne uczucia powszechne w owych dziełach kultury masowej. W opinii Chena gry spółki mają bardziej wywołać uczucia w graczu niż zaprezentować przesłanie. W efekcie na przykład zmieniono grę "Flower", gdy podczas wstępnych prób testerzy uznali, że gra promuję ochronę środowiska. Chen uważa, że jest zbyt młody na stworzenie gry z silnym przesłaniem, dlatego tak tworzy produkty spółki, aby uniknąć jawnych metafor. Według Santiago celem Thatgamecompany jest tworzenie dzieł, które czynią postęp w ukazaniu gier komputerowych jako komunikatywnego medium oraz takich, które spodobają się szerokiej rzeszy odbiorców. W efekcie spółka chce zmienić sposób myślenia o branży, chce by traktowano gry jako medium kreacyjne, a nie jako produkt masowy.
Pracownicy Thatgamecompany nie mają nic przeciwko produkcji gier akcji, a w przerwach między swymi głównymi projektami wykonywali prywatnie dynamiczne dzieła, które spotkały się z pozytywnym odbiorem ze strony Sony. Jednakże zdaniem Chena nie ma powodu, aby spółka produkowała owe gry na użytek komercyjny, ponieważ nie wytwarzałyby one nowych pomysłów i podważyłyby sens istnienia studia, idącego pod prąd produkcji gier na zlecenie innych producentów. W podobny sposób Chen nie chce, aby Thatgamecompany zajmowała się produkcjami wysokobudżetowymi, gdyż w jego opinii presja na zysk zdławiłaby innowację.
Gry.
We "Flow" gracz przemieszcza się po serii dwuwymiarowych plansz, kierując wodnym mikroorganizmem, który ewoluuje, jedząc inne formy życia. Projekt gry jest oparty na badaniach Chena nad dynamicznym wyważaniem rozgrywki, przeprowadzanych w wydziale mediów interaktywnych University of Southern California, jak również na teorii przepływu autorstwa psychologa Mihály'ego Csíkszentmihályi. Gra ukazała się 22 lutego 2007 roku na PlayStation 3.
"Flower" w zamierzeniu miał być duchowym następcą gry komputerowej "Flow", poprzedniego dzieła Chena i Thatgamecompany. We "Flower" gracz przejmuje kontrolę nad wiatrem, dmuchając w płatek kwiatu przy użyciu kontrolera gry. Lot blisko kwiatów powoduje, że za płatkiem gracza „podążają” inne. Zbliżenie się do kwiatów może wywołać w świecie gry efekty uboczne, na przykład nadanie jaskrawych barw przedtem martwym polom lub aktywowanie nieruchomych wiatraków. W grze nie ma żadnych tekstów ani dialogów, co powoduje, że narracja wyrażona jest głównie poprzez formę wizualną oraz sygnały emocjonalne. Gra miała premierę 12 lutego 2009 roku na PlayStation 3.
"Podróz" jest ostatnią grą Thatgamecompany. Gracz kontroluje w niej okrytą szatą postać, która budzi się na pustyni, gdzie celem podróży owej osoby jest wielka góra widoczna z daleka. Podczas podróży gracz może spotkać się z jednym graczem przez Internet. Gracze nie mają możliwości wzajemnej komunikacji, ale mogą pomagać sobie nawzajem. Gra ukazała się 13 marca 2012 roku na PlayStation 3.

</doc>
<doc id="2488371" url="https://pl.wikipedia.org/wiki?curid=2488371" title="Cukrownia Nowy Staw">
Cukrownia Nowy Staw

Cukrownia „Nowy Staw” – zamknięta cukrownia w Nowym Stawie, zbudowana w latach 1877–1878, do 1 czerwca 2007 roku oddział Krajowej Spółki Cukrowej.

</doc>
<doc id="2488372" url="https://pl.wikipedia.org/wiki?curid=2488372" title="Valeriya Kanatova">
Valeriya Kanatova

Valeriya Kanatova (ur. 29 sierpnia 1992) – uzbecka lekkoatletka specjalizująca się w trójskoku.
Nie udało jej się awansować do finału mistrzostw świata juniorów młodszych w 2007 oraz mistrzostw świata juniorów w 2008. Pierwszy międzynarodowy sukces osiągnęła w 2009 roku kiedy zdobyła brązowy medal mistrzostw świata juniorów młodszych – w tym samym sezonie była jeszcze dziesiąta na halowych igrzyskach azjatyckich. Tuż za podium – na czwartym miejscu – zakończyła start podczas mistrzostw świata juniorów w Moncton (2010), a na igrzyskach azjatyckich była piąta. W 2011 została wicemistrzynią Azji oraz odpadła w eliminacjach na mistrzostwach świata. 
Rekordy życiowe: stadion – 14,28 (12 czerwca 2011, Taszkent); hala – 14,00 (29 stycznia 2012, Krasnodar). Rezultat zawodniczki z czerwca 2011 (14,28) jest aktualnym rekordem Uzbekistanu w kategorii juniorów.

</doc>
<doc id="2488374" url="https://pl.wikipedia.org/wiki?curid=2488374" title="Taras Czopyk">
Taras Czopyk

Taras Wołodymyrowycz Czopyk, ukr. Тарас Володимирович Чопик, ros. Тарас Владимирович Чопик, "Taras Władimirowicz Czopik" (ur. 2 lutego 1972 we Lwowie) - ukraiński piłkarz, grający na pozycji bramkarza, trener piłkarski.
Kariera piłkarska.
Kariera klubowa.
W 1979 rozpoczął karierę piłkarską w Karpatach Lwów, ale był rezerwowym i nie zagrał żadnego meczu w mistrzostwach. Potem występował w mistrzostwach niepodległej Ukrainy w barwach Hazowyka Komarno i Wołyni Łuck, przy czym w zdobył po 2 gole dla każdej z nich. Na początku 2000 przeszedł do Polihraftechniki Oleksandria. W 2002 roku został wypożyczony do rosyjskiego klubu Anży Machaczkała, ale zagrał tylko w drużynie rezerw trzy gry, w których puścił 7 bramek. Latem 2003 przeniósł się do Nywy Winnica, jednak po sezonie powrócił do oleksandrijskiego klubu. Zimą 2005 został piłkarzem czerkaskiego Dnipra. Latem 2007 wyjechał do Azerbejdżanu, gdzie podpisał kontrakt z klubem Simurq Zaqatala, W 2009 roku doznał poważnej kontuzji i myślał o emeryturze, ale kontuzja jednego z bramkarzy Simurga Fuada Ahmedova i wydalenia z zespołu Raufa Mehdiyeva zmusiło go powrócić do gry w marcu 2010. Po zakończeniu sezonu jednak zdecydował zakończyć karierę piłkarską.
Kariera trenerska.
Jeszcze będąc piłkarzem Nywy Winnica we wrześniu 2003 roku pełnił również obowiązki głównego trenera. Po zakończeniu kariery piłkarskiej od września 2010 pomaga trenować Helios Charków.

</doc>
<doc id="2488378" url="https://pl.wikipedia.org/wiki?curid=2488378" title="Pablo Bonells">
Pablo Bonells

Pablo Bonells Mendoza (ur. 9 września 1985 w mieście Meksyk) – meksykański piłkarz występujący najczęściej na pozycji napastnika, obecnie zawodnik Celayi.
Kariera klubowa.
Bonells urodził się w stołecznym mieście Meksyk i w wieku 13 lat zaczął uczęszczać na treningi do tamtejszego zespołu Pumas UNAM. Do seniorskiej drużyny został włączony w wieku 19 lat przez szkoleniowca Hugo Sáncheza. W meksykańskiej Primera División zadebiutował 27 kwietnia 2005 w zremisowanym 1:1 spotkaniu z Santos Laguną. Nie potrafił sobie jednak wywalczyć miejsca w wyjściowej jedenastce i występował głównie w drugoligowych rezerwach – Pumas Morelos. Pierwszy sukces z Pumas osiągnął jesienią 2007, kiedy to rozegrał dwa mecze podczas sezonu Apertura i wywalczył z zespołem wicemistrzostwo kraju. Pierwszego gola w seniorskim zespole zdobył 2 stycznia 2008 w wygranym 1:0 meczu z Monterrey, w rozgrywkach InterLigi. W fazie Clausura rozgrywek 2008/2009 wywalczył z drużyną tytuł mistrzowski, jednak nie pojawił się wówczas na boisku ani razu.
Latem 2010 Bonells na zasadzie rocznego wypożyczenia zasilił drugoligową drużynę Club León. W rozgrywkach 2010/2011 zdobył 7 bramek w 22 spotkaniach Liga de Ascenso, jednak nie zdołał wywalczyć z Leónem awansu do najwyższej klasy rozgrywkowej. Na czas trwania pierwszej połowy sezonu 2011/2012 został wypożyczony do występującego w Primera División de México zespołu Querétaro FC, jednak nie zdołał sobie wywalczyć miejsca w podstawowym składzie ekipy i zaledwie pięciokrotnie pojawił się w jej barwach na ligowych boiskach. Wiosną 2012, także na zasadzie wypożyczenia, Bonells przeszedł do drugoligowego Club Celaya.

</doc>
<doc id="2488381" url="https://pl.wikipedia.org/wiki?curid=2488381" title="Broken Bells (album)">
Broken Bells (album)

Broken Bells – debiutancka płyta zespołu Broken Bells. Album zawiera dziesięć utworów, wśród nich „The High Road” – singiel promujący wydawnictwo. Danger Mouse i James Mercer zagrali na wszystkich instrumentach (oprócz sekcji smyczkowej). Materiał powstawał 2 lata.

</doc>
<doc id="2488382" url="https://pl.wikipedia.org/wiki?curid=2488382" title="Khakim Fuzailov">
Khakim Fuzailov



</doc>
<doc id="2488391" url="https://pl.wikipedia.org/wiki?curid=2488391" title="Jean-Pierre i Luc Dardenne">
Jean-Pierre i Luc Dardenne

Jean-Pierre Dardenne (ur. 21 kwietnia 1951 w Liège) i Luc Dardenne (ur. 10 marca 1954 w Liège) − belgijscy bracia, twórcy filmowi, wspólnie reżyserują, produkują oraz piszą scenariusze własnych filmów.
Życiorys.
Od 1978 Dardenne’owie tworzyli filmy dokumentalne, jednak międzynarodowy rozgłos zyskali w połowie lat 90. kameralnymi filmami fabularnymi. Pierwszym sukcesem braci była "Obietnica" (1996). Później dwukrotnie zdobyli Złotą Palmę na 52. i 58. MFF w Cannes – za filmy "Rosetta" (1999) i "Dziecko" (2005). Otrzymali również Grand Prix na 64. MFF w Cannes za film "Chłopiec na rowerze" (2011) oraz nagrodę za reżyserię na 72. MFF w Cannes za film "Młody Ahmed" (2019).
Tematami filmów braci Dardenne są problemy społeczne, jednak – jak sami mówią – są to historie ludzi uwikłanych w skomplikowane sytuacje, a nie ilustracje typowych problemów klasowych czy związanych z imigracją, z których można wyciągać ogólne wnioski polityczne lub przesłanki do krytyki systemu.
Jean-Pierre z wykształcenia jest aktorem, Luc studiował filozofię. Mają dwie siostry, jedna zajmuje się scenografią w teatrze, druga jest pielęgniarką w szpitalu w Paryżu.
Przewodniczyli obradom jury sekcji "Cinéfondation" na 53. MFF w Cannes (2000) oraz Złotej Kamery na 59. MFF w Cannes (2006). Jean-Pierre był również ponownie przewodniczącym jury sekcji "Cinéfondation" na 65. MFF w Cannes (2012).

</doc>
<doc id="2488399" url="https://pl.wikipedia.org/wiki?curid=2488399" title="Serhij Czebotajew">
Serhij Czebotajew

Serhij Jewhenowycz Czebotajew, ukr. Сергій Євгенович Чеботаєв (ur. 7 marca 1988 w Zaporożu) – ukraiński piłkarz, grający na pozycji obrońcy.
Kariera piłkarska.
Kariera klubowa.
Wychowanek klubów Dynamo Zaporoże, Metałurh Zaporoże i Szachtar Donieck, barwy których bronił w juniorskich mistrzostwach Ukrainy (DJuFL). W 2006 roku zgłoszony był do rozgrywek polskiej I ligi (drugi poziom) w KS Drwęca Nowe Miasto Lubawskie. Z powodu kontuzji barku nie rozegrał żadnego spotkania. W 2007 rozpoczął karierę piłkarską w Wołyni Łuck. Na początku 2008 przeniósł się do Stali Ałczewsk. Latem 2008 na pół roku został wypożyczony do FK Zaporoże. Podczas przerwy zimowej sezonu 2012/13 przeszedł do Heliosu Charków. Latem 2013 odszedł do FK Połtawa. 16 lipca 2014 został piłkarzem klubu Hirnyk-Sport Komsomolsk. 13 lipca 2015 podpisał kontrakt z FK Ołeksandrija. 18 czerwca 2018 zmienił klub na SK Dnipro-1. 2 czerwca 2019 opuścił klub z Dnipra. 17 lipca został piłkarzem Weresu Równe. 20 lutego 2020 przeszedł do FK Słuck.

</doc>
<doc id="2488402" url="https://pl.wikipedia.org/wiki?curid=2488402" title="Franciszek Wiszniowski">
Franciszek Wiszniowski

Franciszek Wiszniowski ps. „"Jurek"” (ur. 10 kwietnia 1893 - zg. 29 września 1944 we wsi Budy Zosine pod Jaktorowem) – wiejski nauczyciel, oficer Armii Krajowej. W trakcie powstania warszawskiego walczył w Grupie „Kampinos”.
Życiorys.
Syn Kazimierza. W latach dwudziestych był kierownikiem szkoły podstawowej we wsi Poświętne. W maju 1925 był założycielem i organizatorem oddziału Ochotniczej Straży Pożarnej. Wskutek konfliktu z władzami, występując w obronie społeczności wiejskiej został przeniesiony na stanowisko nauczyciela szkoły we wsi Wiersze w Puszczy Kampinoskiej). 
Po wybuchu wojny działał w Związku Walki Zbrojnej - Armii Krajowej. W stopniu podporucznika lub porucznika działał w Ośrodku Błonie „Bagno” „Motyl” w Obwodzie Błonie AK. W czasie powstania warszawskiego, wraz z kompanią w składzie 78 żołnierzy Wierszy przyłączył się Grupy „Kampinos”. Zajmował się m.in. odbiorem zrzutów na placówce „Wiersze”. Zginął pod Jaktorowem, w ostatniej bitwie Grupy „Kampinos”). 
Spoczywa na Cmentarzu wojennym żołnierzy Armii Krajowej Grupy „Kampinos” we wsi Budy Zosine).

</doc>
<doc id="2488403" url="https://pl.wikipedia.org/wiki?curid=2488403" title="Philippe Erne">
Philippe Erne

Philippe Erne (ur. 14 grudnia 1986 w Eschen) – liechtensteiński piłkarz, reprezentant kraju i klubu SC Pfullendorf jest wychowankiem FC Vaduz i do którego powrócił na początku 2010 roku. 
Kariera sportowa.
Występuje na pozycji pomocnika. W reprezentacji Liechtensteinu zadebiutował w 2009 roku. Dotychczas rozegrał w niej 20 meczów, w których zdobył jedną bramkę (stan na 12.03.2014).

</doc>
<doc id="2488405" url="https://pl.wikipedia.org/wiki?curid=2488405" title="Bracia Dardenne">
Bracia Dardenne



</doc>
<doc id="2488406" url="https://pl.wikipedia.org/wiki?curid=2488406" title="Jean-Pierre Dardenne">
Jean-Pierre Dardenne



</doc>
<doc id="2488407" url="https://pl.wikipedia.org/wiki?curid=2488407" title="Luc Dardenne">
Luc Dardenne



</doc>
<doc id="2488408" url="https://pl.wikipedia.org/wiki?curid=2488408" title="Jewhenij Czepurnenko">
Jewhenij Czepurnenko

Jewhenij Kostiantynowycz Czepurnenko, ukr. Євгеній Костянтинович Чепурненко (ur. 6 września 1989 w Berdiańsku) – ukraiński piłkarz, grający na pozycji napastnika.
Kariera piłkarska.
Kariera klubowa.
Wychowanek klubów Łokomotyw-MSM-OMIKS Kijów, Widradny Kijów i Kniaża Szczasływe, barwy których bronił w juniorskich mistrzostwach Ukrainy (DJuFL). W 2006 rozpoczął karierę piłkarską w Kniażej Szczasływe. Potem występował również w FK Lwów. Latem 2011 przeszedł do FK Sewastopol. Na początku 2012 został piłkarzem Desny Czernihów. Latem 2014 zasilił skład FK Ołeksandrija. W lipcu następnego roku wrócił do Desny Czernihów. 18 stycznia 2018 został piłkarzem Heliosu Charków. 1 lipca 2018 przeszedł do Wołyni Łuck, ale już 15 sierpnia 2018 zasilił skład Dniapra Mohylew, w którym grał do grudnia 2018. 1 lutego 2019 zasilił skład Ahrobiznesu Wołoczyska.

</doc>
<doc id="2488409" url="https://pl.wikipedia.org/wiki?curid=2488409" title="Henryk Ludwik Lubomirski">
Henryk Ludwik Lubomirski



</doc>
<doc id="2488413" url="https://pl.wikipedia.org/wiki?curid=2488413" title="Galina Pundyk">
Galina Pundyk



</doc>
<doc id="2488414" url="https://pl.wikipedia.org/wiki?curid=2488414" title="Eurowizja 1997">
Eurowizja 1997



</doc>
<doc id="2488416" url="https://pl.wikipedia.org/wiki?curid=2488416" title="Nikołaj Rajew">
Nikołaj Rajew

Nikołaj Pawłowicz Rajew (ur. w Niżnym Nowogrodzie, zm. 26 lutego 1919 w Armawir) – rosyjski polityk, ostatni oberprokurator Świątobliwego Synodu Rządzącego pod rządami cara Mikołaja II.
Był synem duchownego prawosławnego i wykładowcy seminarium duchownego w Niżnym Nowogrodzie, Pawła Rajewa-Pisariewa. W wieku czterech lat stracił matkę. Rok później jego ojciec złożył wieczyste śluby mnisze i pod imieniem Palladiusz został następnie wyświęcony na biskupa, obejmując ostatecznie w 1892 godność metropolity petersburskiego i ładoskiego, najwyższą w ówczesnym Rosyjskim Kościele Prawosławnym.
Nikołaj Rajew ukończył Instytut Języków Wschodnich św. Łazarza w 1878. Od 1894 pracował w ministerstwie oświaty, od 1896 w randze radcy stanu. W 1905 był członkiem rady przy ministrze oświaty. W 1916, po odejściu Aleksandra Wołżyna z funkcji oberprokuratora Świątobliwego Synodu Rządzącego, został jego następcą.
Protoprezbiter Gieorgij Szawielski, naczelny kapelan armii rosyjskiej, w swoich wspomnienia twierdził, że uzyskanie przez Rajewa wysokich stanowisk państwowych było możliwe najpierw dzięki protekcji ojca, a po jego śmierci – dzięki bliskim kontaktom z Rasputinem.
Nikołaj Rajew został usunięty z urzędu oberprokuratora Synodu po rewolucji lutowej. Udał się na Kaukaz razem z byłym metropolitą piotrogrodzkim Pitirimem, również człowiekiem z otoczenia Rasputina, i tam zmarł.

</doc>
<doc id="2488420" url="https://pl.wikipedia.org/wiki?curid=2488420" title="My Heart Is Broken">
My Heart Is Broken

My Heart Is Broken – ballada rockowa amerykańskiego zespołu Evanescence. Została wydana 14 listopada 2011 roku jako drugi singiel z ich trzeciego albumu "Evanescence". Piosenka została napisana przez Amy Lee, Terry’ego Balsamo, Tima McCorda i Zacha Williamsa, a produkcja była obsługiwana przez Nicka Raskulinecza. Muzycznie, „My Heart Is Broken” jest graną w szybkim tempie rockową balladą, która rozpoczyna się fortepianem i śpiewem Lee przed przejściem do gitar i perkusji. Lee wyznała, że utwór został napisany po obejrzeniu ofiar handlu seksem.
Utwór otrzymał pochlebne recenzje od krytyków muzycznych, którzy pochwalili śpiew Lee, wraz z towarzyszeniem fortepianu, gitary i perkusji. Piosenka osiągnęła 36 pozycję na Austrian Singles Chart. Jest również częścią setlisty zespołu na trzecim tournée po całym świecie, w celu wsparcia Evanescence.
Opis utworu.
„My Heart Is Broken” zostało napisane przez Amy Lee, Terry’ego Balsamo, Tima McCorda i Zacha Williamsa i zostało wyprodukowane przez Nicka Raskulinecza. Piosenka została nagrana w Blackbird Studio w Nashville w Tennessee. W wywiadzie, Amy Lee stwierdziła, że pierwotnie napisała piosenkę na harfę. Dodała, że zespół napisał utwór wraz z What You Want, a partia fortepianu na początku utworu została napisana na harfę, która była wolniejszym i łatwiejszym instrumentem dla niej. Jednakże podczas wstępnej produkcji Evanescence zmieniło tempo utworu na szybsze, więc kiedy nadszedł czas, aby nagrać utwór, nie można było zagrać go na harfie. Lee powiedziała, że piosenka brzmiała lepiej z partią fortepianu, bo to był silniejszy i bardziej widoczny instrument, który sprawił, że utwór stał się „jednym z najbardziej pasjonujących utworów w całym albumie”. W innym wywiadzie dla magazynu rockowego "Kerrang!" Lee ujawniła inspirację „My Heart Is Broken”, mówiąc: „Mój dobry przyjaciel prowadzi organizację w Nowym Jorku, która ratuje ofiary handlu seksem. Ja i mój mąż zaangażowaliśmy się i naprawdę byliśmy wzruszeni i przerażeni. Jak pisałam piosenkę przenosiłam się w to miejsce – jak to byłoby być uwięzionym? Zagrożonym? Samotnym? Nie być w stanie komuś powiedzieć, co się dzieje, bojąc się, co się stanie?”.
Piosenka jest balladą, która zaczyna się od gry na fortepianie i Lee śpiewa: „Nigdy nie znajdę sposobu, aby uzdrowić moją duszę / I będę wędrować aż do końca czasu / Oderwana od ciebie / Moje serce jest złamane” podczas refrenu piosenki.
Wydanie.
Utwór miał swoją premierę on-line przed oficjalnym wydaniem albumu 27 września 2011 roku. W dniu 22 sierpnia 2011, Lee udała się do Toronto’s Liberty Studios, aby pokazać podgląd pięciu opanowanych piosenek z nowej płyty do wybranego tłumu trzydziestu osób. „My Heart Is Broken” była jedną z pięciu tych piosenek. Podczas wywiadu z MTV News, zespół ujawnił, że chcieli umieścić piosenkę na ścieżce dźwiękowej do filmu "Saga Zmierzch: Przed Świtem". Will Hunt, perkusista zespołu powiedział: „Wołałem o to, by „My Heart Is Broken” umieścić tam, bo myślę, że pasowała by do fabuły bardzo dobrze. Wciągnąłem się w wir „Zmierzchu” przez dziewczyny w domu, więc musiałem to obejrzeć”. Jednak piosenka nie znalazła się na ścieżce dźwiękowej. Podczas wywiadu z "NME", Lee potwierdziła, że utwór zostanie wydany jako drugi singiel z albumu. Utwór został wysłany do popowych stacji radiowych w USA w dniu 1 listopada 2011 roku. Został także podany w głównych stacjach radiowych w tym samym dniu. Piosenka została udostępniona do ściągnięcia w dniu 14 listopada 2011 roku.
Teledysk.
Zdjęcia do teledysku do „My Heart Is Broken” rozpoczęły się w dniu 1 grudnia 2011 roku. Został nakręcony w Los Angeles. Był reżyserowany przez Deana Karra i ukazał się w dniu 24 stycznia 2012 roku. Podczas wywiadu z MTV News, Lee stwierdziła, że klip do utworu jest eteryczny. Powiedziała także: „To [video] będzie wyglądać zupełnie inaczej. Pierwsze video do „What You Want”, było bardzo realne, a to jest bardzo surrealistyczne. Lee stwierdziła również, że aby uzyskać surrealizm w video, czerpała inspirację z horroru "Paperhouse" (1988).
Występy na żywo.
Evanescence wykonało „My Heart Is Broken” na żywo po raz pierwszy na festiwalu Rock in Rio, 2 października 2011. Później dodało utwór do setlisty na trzecie tournée po całym świecie. Sophie Schillaci z The Hollywood Reporter napisała, że „wysoko energetyczny i niezaprzeczalnie silny wokal” Lee był najlepszy w czasie spektaklu „My Heart Is Broken”.

</doc>
<doc id="2488421" url="https://pl.wikipedia.org/wiki?curid=2488421" title="Klaudyna Thévenet">
Klaudyna Thévenet

Klaudyna Thévenet, właśc. fr. "Claudine Thevenet", również Maria od św. Ignacego (ur. 30 marca 1774 w Lyonie, zm. 3 lutego 1837) – francuska zakonnica, współzałożycielka Zgromadzenia Najświętszych Serc Jezusa i Maryi ("Congrégation des Religieuses de Jésus Marie"), święta Kościoła katolickiego.
Urodziła się wielodzietnej rodzinie. Jej dwaj bracia zostali rozstrzelani w czasie rewolucji w styczniu 1794 roku.
Klaudyna, pod wpływem o. André Coindre (1787-1826), założyciela Instytutu Braci Najśw. Serc Jezusa i Maryi, założyła ze współtowarzyszkami Zgromadzenie Najświętszych Serc Jezusa i Maryi w Pierres-Plantées w La Croix-Rousse (dzis. dzielnica Lyonu), zostając jego przełożoną generalną i przyjmując imię: Maria od św. Ignacego. Zgromadzenie zostało zatwierdzone przez papieża Piusa IX 31 grudnia 1847 roku.
Zmarła 3 lutego 1837 roku mając 62 lata w opinii świętości.
6 lutego 1978 papież Paweł VI ogłosił dekret o heroiczności jej cnót. Została beatyfikowana w dniu 4 października 1981 roku, a kanonizowana w dniu 21 marca 1993 roku. Obu aktów dokonał Jan Paweł II.

</doc>
<doc id="2488425" url="https://pl.wikipedia.org/wiki?curid=2488425" title="Trolejbusy w Rustawi">
Trolejbusy w Rustawi

Trolejbusy w Rustawi − zlikwidowany system komunikacji trolejbusowej w gruzińskim mieście Rustawi.
Historia.
Trolejbusy w Rustawi uruchomiono 16 lutego 1971. W 1985 sieć osiągnęła maksymalne wymiary. Wówczas w mieście było 49 km tras i 8 linii trolejbusowych. W 1999 w eksploatacji były trolejbusy typu Škoda 9Tr, Škoda 14Tr, Ikarus 280T i ZiU-9. 8 trolejbusów ZiU-9 sprowadzono z Aten, a dwa z Tbilisi. Ruch trolejbusów wstrzymano w Rustawi 24 września 2009.

</doc>
<doc id="2488427" url="https://pl.wikipedia.org/wiki?curid=2488427" title="Tadżykistan na Letnich Igrzyskach Olimpijskich 2004">
Tadżykistan na Letnich Igrzyskach Olimpijskich 2004

Tadżykistan na Letnich Igrzyskach Olimpijskich 2004 reprezentowało 9 zawodników: 5 mężczyzn i 4 kobiety.
Skład kadry.
Boks.
Mężczyźni
Lekkoatletyka.
Mężczyźni
Kobiety
Łucznictwo.
Kobiety
Strzelectwo.
Mężczyźni
Zapasy.
Mężczyźni
Kobiety

</doc>
<doc id="2488430" url="https://pl.wikipedia.org/wiki?curid=2488430" title="Wiesław Brągoszewski">
Wiesław Brągoszewski

Wiesław Henryk Brągoszewski (ur. 19 stycznia 1938 w Częstochowie, zm. 12 października 2020 tamże) – polski inżynier, w latach 1987–1990 prezydent Częstochowy.
Życiorys.
Syn Witolda i Marii. Absolwent Politechniki Częstochowskiej z 1967 roku, z wykształcenia inżynier energetyk. Ukończył studia podyplomowe z organizacji i zarządzania na Uniwersytecie Warszawskim. Pracował zawodowo kolejno w biurze projektowym Zjednoczenia Kopalnictwa Rud Żelaza (1955–1964), następnie do 1977 roku był głównym energetykiem w Fabryce Urządzeń Mechanicznych "Wykromet""." Równolegle w latach 1976–1977 przewodniczył radzie nadzorczej Częstochowskiej Spółdzielni Mieszkaniowej "Nasza Praca", a od 1978 roku był prezesem jej zarządu.
W 1987 roku został prezydentem Częstochowy z ramienia Polskiej Zjednoczonej Partii Robotniczej i był nim do roku 1990. Krótko po objęciu urzędu podpisał umowę partnerską z włoskim miastem pielgrzymkowym Loreto. W 1991 r. został prezesem Spółdzielni Mieszkaniowej "Północ", a w 2007 roku członkiem rady nadzorczej Śródmiejskiej Spółdzielni Mieszkaniowej. W połowie pierwszej dekady XXI w. zakończył urzędowanie na stanowisku prezesa SM "Północ". W 2005 r. został także wiceprezesem zarządu Stowarzyszenia Pomocy w Zapobieganiu i Leczeniu Chorób Serca "Twoje Serce". Był również wieloletnim członkiem zarząd i krótko pełniącym obowiązki przewodniczącego zarządu Towarzystwa Przyjaciół Częstochowy.
Był żonaty, miał córkę. Został pochowany na Cmentarzu Kule w Częstochowie.

</doc>
<doc id="2488431" url="https://pl.wikipedia.org/wiki?curid=2488431" title="Lista portów lotniczych w Tunezji">
Lista portów lotniczych w Tunezji

Lista portów lotniczych w Tunezji, ułożonych alfabetycznie.

</doc>
<doc id="2488432" url="https://pl.wikipedia.org/wiki?curid=2488432" title="Tadżykistan na Letnich Igrzyskach Olimpijskich 1996">
Tadżykistan na Letnich Igrzyskach Olimpijskich 1996

Tadżykistan na Letnich Igrzyskach Olimpijskich 1996 reprezentowało 8 zawodników – 6 mężczyzn i 2 kobiety. Nie zdobyli oni żadnego olimpijskiego medalu.
Był to debiut reprezentacji Tadżykistanu na igrzyskach olimpijskich
Skład kadry.
Skoki do wody.
Mężczyźni
Kobiety
Zapasy.
Styl klasyczny

</doc>
<doc id="2488434" url="https://pl.wikipedia.org/wiki?curid=2488434" title="Stanisław Cypryszewski">
Stanisław Cypryszewski

Stanisław Cypryszewski (ur. 29 stycznia 1893 w Kowlu, zm. 19 lutego 1983) – polski prokurator Ludowego Wojska Polskiego, oskarżający w procesach przeciw polskiemu podziemiu antysowieckiemu.
Życiorys.
Syn Bolesława i Wiktorii z d. Brajczewskiej. Ukończył Katolicki Uniwersytet Lubelski – Wydział Prawa. Uczestnik powstania wielkopolskiego. Uczestniczył w wojnie 1920 roku jako oficer oddziału saperów. Raniony w trakcie Bitwy Warszawskiej w płuco i rękę, resztę wojny spędził w Szpitalu Ewangelickim w Warszawie na ulicy Karmelickiej. Uczestniczył w wojnie obronnej w 1939. Od 1940 do 1944 pracował w Sądzie Okręgowym w Lublinie (był aplikantem, asesorem, pełniącym obowiązki sędziego śledczego).
Był żołnierzem AK. W 1944 został zmobilizowany do Ludowego Wojska Polskiego, gdzie w 1946 został kierownikiem referatu Biura Prawnego Naczelnego Dowództwa LWP (awansowany do stopnia majora w 1945).
Od 1947 do 1948 był podprokuratorem, a następnie wiceprokuratorem Wydziału VI Naczelnej Prokuratury Wojskowej, potem Wydziału IX Wykonania Orzeczeń i Ułaskawień. Brał udział w sprawie i w egzekucji – 25 maja 1948 - rotmistrza Witolda Pileckiego, oraz pozostaje współodpowiedzialny za skazanie i śmierć podpułkownika Hieronima Dekutowskiego.
10 stycznia 1952 został przekazany do dyspozycji GZP, a 25 lutego 1952 został przeniesiony do rezerwy, podjął pracę jako adwokat i obrońca wojskowy w Warszawie.
Pochowany na cmentarzu komunalnym Północnym w Warszawie.

</doc>
<doc id="2488435" url="https://pl.wikipedia.org/wiki?curid=2488435" title="What You Want (singel Evanescence)">
What You Want (singel Evanescence)

What You Want – utwór amerykańskiego zespołu Evanescence. Piosenka została napisana przez Amy Lee, Terry’ego Balsamo i Tima McCorda. Znalazła się na trzeciej studyjnej płycie pt. "Evanescence" (2011). Opisywana jest jako najcięższa i najbardziej różna niż inne piosenki Evanescence. Muzycznie „What You Want” to utwór, który wykorzystuje kilka instrumentów w swojej muzyce, zwłaszcza gitary, syntezatory i bębny.
Fragment utworu miał swoją premierę na MTV News w lipcu, a został wydany 9 sierpnia 2011 przez Wind-up Records jako pierwszy singel z albumu "Evanescence". Po wydaniu „What You Want”, zrodziły się głównie pozytywne recenzje od krytyków muzycznych, którzy chwalili jego głośny dźwięk, potężny i gwałtowny śpiew Lee podczas piosenki. Jednak niektórzy recenzenci zauważyli, że piosenka nie była dużym odejściem od starych materiałów. Znalazła się na 68 pozycji na Billboard Hot 100 oraz w kilku wykresach składowych. Również na Canadian Hot 100 zajęła 55 miejsce.
Zdjęcia do teledysku „What You Want” rozpoczęły się 30 lipca 2011 r. w Brooklynie w Nowym Jorku, w reżyserii Meierta Avisa. Pokazuje on zespół wykonujący piosenkę na żywo w małym magazynie i Lee biegającą w różnych miejscach. Po premierze w internecie w dniu 9 września 2011 r., wideoklip otrzymał pozytywną odpowiedź ze strony krytyków, którzy na ogół chwalili obrazy i zauważyli podobieństwa do teledysku do „Bring Me to Life” z 2003 r. „What You Want” był wykonywany na żywo po raz pierwszy w MTV, a później na "Jimmy Kimmel Live! !".

</doc>
<doc id="2488436" url="https://pl.wikipedia.org/wiki?curid=2488436" title="Izabela Maria Sanguszkowa">
Izabela Maria Sanguszkowa

Izabela Maria z Lubomirskich Sanguszkowa (ur. 1 marca 1808 w Przeworsku, zm. 18 marca 1890 w Tarnowie) – działaczka społeczna i filantropka oraz kolekcjonerka.
Życiorys.
Odebrała staranne wykształcenie domowe. Dzieciństwo i młodość spędziła w rodzinnym Przeworsku. Odbyła wówczas liczne podróże do Krakowa, Karlsbadu i Wiednia. Uczestniczyła także w porządkowaniu rodzinnego księgozbioru Lubomirskich. Po ślubie z ziemianinem i politykiem konserwatywnym Władysławem Sanguszką wyjechała w podróż po Europie, m.in. odwiedziła Paryż i Rzym (1829-1830). Po powrocie do kraju osiedli w Gumniskach koła Tarnowa. Podczas powstania listopadowego, w którym jej mąż wziął udział, organizowała pomoc na rzecz powstańców, którzy znaleźli się na terenie Galicji. Rozbudowany pałac w Gumniskach stał się wkrótce jednym ze znaczących salonów towarzysko-literackich ówczesnej Galicji. Bywali tu m.in. Piotr Michałowski, Aleksander Fredro, Napoleon Orda, Zygmunt Krasiński i Henryk Sienkiewicz. Wcześnie zaczęła działalność społeczną, w 1843 była inicjatorką założenia Towarzystwa Dobroczynności w Tarnowie które prowadziło dom dla ubogich i szpital. W 1844 założyła w Tarnowie ochronkę sióstr felicjanek. Była również prezeską stowarzyszenia Czerwonego Krzyża w Tarnowie.
Lata 1846-1863 wraz z dziećmi przeżyła głównie w Paryżu, prowadząc ożywioną korespondencję z Zygmuntem Krasińskim i utrzymując kontakty z Charlesem de Montalembertem. W 1853 na krótko przebywała w Petersburgu starając się na dworze rosyjskim o zgodę dla swych synów na odziedziczenie dóbr sławuckich na Wołyniu będących własnością ich dziadka generała Eustachego Sanguszki. Władze carskie uzależniły zgodę od wstąpienia starszego syna Romana Damiana do rosyjskiego wojska. Młodszemu Eustachemu Stanisławowi car zaproponował Instytut Paziów. Księżna odmówiła oddania Eustachego, przez co stracił klucz dóbr Wolica. W 1864 po podróży po Wielkiej Brytanii powróciła do kraju. W 1865 r. Sanguszkowie osiedli w zakupionym przez nich zamku i majątku w Podhorcach. Na ich własność przeszła wówczas bogata biblioteka oraz archiwum po Koniecpolskich i Rzewuskich, których porządkowaniem zajęła księżna. W tym czasie została też honorową damą maltańską (1869), damą Krzyża Gwiaździstego (1873) oraz damą pałacową na dworze Habsburgów w Wiedniu. 
Ostatnie lata życia spędziła przeważnie w Krakowie, gdzie założyła zakład szwaczek, zatrudniający kilkanaście osób. Zmarła w Tarnowie, pochowana została w sarkofag dłuta wiedeńskiego rzeźbiarza Johanna Rathausky'ego (1858-1912) w kaplicy rodowej na tamtejszym Starym Cmentarzu. Po jej śmierci ufundowaną przez nią ochronkę felicjanek przeniesiono w 1894 do piętrowej kamienicy przy ul. Ogrodowej w Tarnowie, zakupionej przez jej syna Romana Damiana. Od tej pory zakład nosił nazwę Zakład sierot księżnej Izabeli Sanguszko.
Rodzina.
Izabela Maria była córką księcia Henryka Ludwika Lubomirskiego i księżnej Teresy Czartoryskiej (30 lipca 1785 – 31 grudnia 1868). Przez ojca była prawnuczką księcia Stanisława Lubomirskiego, a przez matkę – wnuczką księcia Józefa Klemensa Czartoryskiego. Miała dwie siostry: Dorotę (1807-1844) i Jadwigę Julię (1815-1895, wyszła za mąż za księcia Eugeniusza de Linge) oraz brata Jerzego Henryka. 6 lipca 1829 r. w Przeworsku wyszła za mąż za księcia Władysława Hieronima Sanguszkę. Mieli pięcioro dzieci:
Potomkinią Izabeli Marii Sanguszko w szóstym pokoleniu jest królowa Belgii Matylda, żona Filipa I.

</doc>
<doc id="2488437" url="https://pl.wikipedia.org/wiki?curid=2488437" title="Ołeksandr Petriw">
Ołeksandr Petriw

Ołeksandr Petriw (ukr. Олександр Петрів, ur. 5 sierpnia 1974), ukraiński strzelec sportowy. Złoty medalista olimpijski z Pekinu.
Specjalizuje się w strzelaniu pistoletowym. Zawody w 2008 były jego pierwszymi igrzyskami olimpijskimi. Triumfował w rywalizacji w pistolecie szybkostrzelnym na dystansie 25 metrów. W drużynie był brązowym medalistą mistrzostw świata w 2002 i 2006.

</doc>
<doc id="2488438" url="https://pl.wikipedia.org/wiki?curid=2488438" title="Żanna Prochorienko">
Żanna Prochorienko

Żanneta „Żanna” Trofimowna Prochorienko (ros. Жаннета „Жанна” Трофимовна Прохоренко; ur. 11 maja 1940 w Połtawie, zm. 1 sierpnia 2011 w Moskwie) – radziecka i rosyjska aktorka filmowa.
Znana głównie z roli Szury w filmie Grigorija Czuchraja "Ballada o żołnierzu", w którym zagrała wraz z Władimirem Iwaszowem w 1959 roku.
Życiorys.
Prochorienko urodziła się w Połtawie na Ukrainie. Dorastała w centralnej części Ukrainy, potem przeprowadziła się wraz z rodziną do Leningradu. Jest absolwentką Wszechrosyjskiego Państwowego Instytutu Kinematografii im. Siergieja Appolinariewicza Gierasimowa w 1964 roku. W 1988 roku otrzymała tytuł Ludowego Artysty ZSRR.
Prochorienko była dwukrotnie zamężna. Jej pierwszym mężem był reżyser filmowy Jewgienij Wasiljew, z którym miała córkę – aktorkę Jekatierinę Wasiljewą (matkę rosyjskiej aktorki Mariany Spiwak).
Prochorienko zmarła 1 sierpnia 2011 roku w Moskwie w wieku 71 lat. Została pochowana na cmentarzu Chowańskim.

</doc>
<doc id="2488440" url="https://pl.wikipedia.org/wiki?curid=2488440" title="Tadeusz Zapałowicz">
Tadeusz Zapałowicz

Tadeusz Zapałowicz (ur. 25 marca 1859 w Wadowicach, zm. 16 maja 1936 w Krakowie) – lekarz, tytularny generał dywizji Wojska Polskiego.
Życiorys.
Był synem Antoniego, lekarza, i Olimpii z Kwiecińskich. W 1878 ukończył cesarskie i królewskie Wyższe Realne Gimnazjum w Wadowicach i Wydział Medycyny Uniwersytetu Wiedeńskiego. W gimnazjum uczęszczał do jednej klasy z Wojciechem Dobija, późniejszym generałem brygady . 1 października 1884 rozpoczął zawodową służbę w csarskiej i królewskiej Armii, a 21 marca 1885 uzyskał doktorat wszechnauk lekarskich.
Od czerwca 1886 do marca 1887 był lekarzem c. i k. 7 Pułku Huzarów w Debreczynie. W 1901 został szefem sanitarnym 18 Dywizji Piechoty w Pradze, a trzy lata później szefem sanitarnym Dywizji Kawalerii Jarosław w Jarosławiu. Od lipca 1914 do maja 1917 był szefem sanitarnym X Korpusu w Przemyślu. 1 maja 1917 został mianowany generałem lekarzem sztabowym (niem. generalstabsarzt ) oraz wyznaczony na stanowisko szefa sanitarnego Twierdzy Kraków i komendanta Szpitala Garnizonowego Nr 15.
22 lutego 1919 został przyjęty do Wojska Polskiego w stopniu generała majora lekarza . Pełnił służbę na stanowisku szefa sanitarnego Dowództwa Okręgu Generalnego "Kraków". 1 maja 1920 został zatwierdzony w stopniu generała podporucznika ze starszeństwem z 1 kwietnia 1920 w Korpusie Lekarskim . Z dniem 1 kwietnia 1921 został przeniesiony w stan spoczynku w stopniu generała podporucznika lekarza . 26 października 1923 Prezydent RP, Stanisław Wojciechowski zatwierdził go w stopniu tytularnego generała dywizji .
Był członkiem Komitetu Wykonawczego Komitetu Obrony Państwowej w Krakowie w 1920 roku.
Zmarł 16 maja 1936 w Krakowie. Pochowany w Wadowicach.
Żonaty z Ludmiłą z Wężowiczów, z którą miał trzy córki: Marię (1895), Krystynę (1899) i Zofię (1902).

</doc>
<doc id="2488441" url="https://pl.wikipedia.org/wiki?curid=2488441" title="Zielonka Pasłęcka (przystanek kolejowy)">
Zielonka Pasłęcka (przystanek kolejowy)

Zielonka Pasłęcka – przystanek kolejowy w województwie warmińsko-mazurskim, w powiece elbląskim, w Polsce.
W roku 2017 przystanek obsługiwał 10–19 pasażerów na dobę.
Przystanek jest oddalony o półtora kilometra od centrum wsi Zielonka Pasłęcka.
Kolizja dwóch pociągów z 1945.
Pod koniec II wojny światowej, w dniach 21 i 22 stycznia 1945 r. stacja kolejowa we wsi była miejscem tragicznego wypadku kolejowego, po którym nastąpił sowiecki atak na nieuzbrojonych uchodźców. Niemiecki pociąg szpitalny-wojskowy pełen rannych, który na krótko zatrzymał się na stacji, został około godziny 23:00 w nocy zatrzymany przez pociąg przewożący kilka tysięcy uchodźców z Ostródy i Morąga. W wyniku kolizji wielu zabitych i rannych zostało w obu pociągach. Drugi pociąg dla uchodźców przyjechał niedługo potem, ale był w stanie zatrzymać się przed zderzeniem z pierwszym pociągiem dla uchodźców.
Kolizja zniszczyła szereg wagonów kolejowych zarówno w pociągu szpitalnym, jak i w pociągu dla uchodźców, co trwale zablokowało drogę dla drugiego pociągu dla uchodźców. Pociąg szpitalny, zostawiając rozbite wagony za sobą, był w stanie udać się na zachód i uciec w kierunku Elbląga i Pasłęka. Jednak trzy do czterech tysięcy uchodźców pozostało w oczekiwaniu na pociąg zastępczy, który nigdy nie przyjechał.
O świcie 22 stycznia przybył oddział Armii Czerwonej składający się z czołgów i piechoty, a prawdopodobnie z powodu obecności niektórych żołnierzy niemieckich w mundurze, otworzył ogień do wielu osób i budynków na stacji, zabijając od 140 do 150 osób. Nieliczni żołnierze niemieccy zostali wzięci do niewoli. Ciała ofiar zostały usunięte po tygodniu, po którym pozostali ludzie się rozproszyli. Zmarli z wraku pociągu i rosyjskiego ataku zostali pochowani w płytkich grobach w pobliżu dworca kolejowego.
Na budynku dworcowym, obecnie prywatnym, umieszczono tablicę upamiętniającą to zdarzenie (po niemiecku i po polsku).

</doc>
<doc id="2488443" url="https://pl.wikipedia.org/wiki?curid=2488443" title="Luigi Scrosoppi">
Luigi Scrosoppi



</doc>
<doc id="2488447" url="https://pl.wikipedia.org/wiki?curid=2488447" title="Nowa Wieś Cierpkie">
Nowa Wieś Cierpkie

Nowa Wieś Cierpkie - przystanek kolejowy w województwie warmińsko-mazurskim w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="2488448" url="https://pl.wikipedia.org/wiki?curid=2488448" title="A Ballads">
A Ballads

A BALLADS – druga kompilacja piosenkarki Ayumi Hamasaki. Płyta została wydana 12 marca 2003 roku. W Japonii kosztowała ¥ 3 150. Sprzedano 1 040 998 kopii. Album znalazł się na #1 miejscu w rankingu Oricon.
Lista utworów.
Wszystkie utwory zostały napisane przez Ayumi Hamasaki (z wyjątkiem ścieżki 14).

</doc>
<doc id="2488449" url="https://pl.wikipedia.org/wiki?curid=2488449" title="Raszówka (stacja kolejowa)">
Raszówka (stacja kolejowa)

Raszówka – stacja kolejowa w województwie dolnośląskim w Polsce.
Historia.
Stacja powstała w 1869 (jako "Vorderheide"), a w 1870 założono przy niej przysiółek o tej samej nazwie. Składały się nań: leśniczówka, restauracja, poczta i budynek administracyjny. Z czasem, przy obecnej ul. 1 Maja zaczęły powstawać wille. Niedługo przed wybuchem II wojny światowej od stacji doprowadzono bocznicę do oddalonej o około pięćset metrów bazy paliwowej oraz magazynów sprzętu wojskowego, w tym części samolotowych.
Blokada stacji.
8 czerwca 2019 na stacji Raszówka miała miejsce blokada torów na reaktywowanej tego samego dnia linii z Legnicy do Lubina w geście protestu przeciw pomijaniu ich miejscowości przez pociągi. Na decyzję Kolei Dolnośląskich wpłynął prezydent Lubina. Przystanki na linii, w tym Raszówkę, oddano do ruchu wkrótce później, a decyzją sądu w Lubinie protestujący nie zostali ukarani, uznając, że działali w słusznej sprawie, choć formalnie orzeczono ich winę.
W okresie od czerwca 2019 do maja 2020 ze stacji Raszówka skorzystało 12380 podróżnych.
Zabytki.
Zespół stacji kolejowej wpisany został na listę zabytków, a składają się nań:

</doc>
<doc id="2488451" url="https://pl.wikipedia.org/wiki?curid=2488451" title="Gorzelin (przystanek kolejowy)">
Gorzelin (przystanek kolejowy)

Gorzelin – przystanek kolejowy w województwie dolnośląskim w Polsce.
Przystanek posiada jeden peron z krawędzią oraz murowaną wiatę stacyjną wybudowaną przez mieszkańców w czasach PRL jako czyn społeczny. Od 1 września 2010 nie zatrzymuje się już to żaden pociąg pasażerski. W 2019 roku została wyremontowana linia kolejowa nr 289 i przywrócono na niej ruch pasażerski.
W okresie od czerwca 2019 do maja 2020 ze stacji Gorzelin skorzystało 1896 podróżnych.
Od 12 grudnia 2021 przystanek na żądanie.

</doc>
<doc id="2488453" url="https://pl.wikipedia.org/wiki?curid=2488453" title="Partit Liberal d'Andorra">
Partit Liberal d'Andorra



</doc>
<doc id="2488456" url="https://pl.wikipedia.org/wiki?curid=2488456" title="Chróstnik (przystanek kolejowy)">
Chróstnik (przystanek kolejowy)

Chróstnik – przystanek kolejowy w województwie dolnośląskim w Polsce.
W okresie od czerwca 2019 do maja 2020 ze stacji Chróstnik skorzystało 3941 podróżnych.

</doc>
<doc id="2488459" url="https://pl.wikipedia.org/wiki?curid=2488459" title="Trolejbusy w Samtredii">
Trolejbusy w Samtredii

Trolejbusy w Samtredii − zlikwidowany system komunikacji trolejbusowej w gruzińskim mieście Samtredia.
Historia.
Trolejbusy w Samtredii uruchomiono 23 sierpnia 1982. Maksymalny zasięg sieć trolejbusowa osiągnęła w 1986. Wówczas w mieście było 22,5 km tras i 4 linie. System zlikwidowano około 2003.
Tabor.
Do obsługi sieci posiadano trolejbusy Škoda 14Tr i ZiU-9.

</doc>
<doc id="2488464" url="https://pl.wikipedia.org/wiki?curid=2488464" title="Ciężkie zwarcie">
Ciężkie zwarcie

Ciężkie zwarcie - jest to zwarcie międzyfazowe, a zwłaszcza zwarcia trójfazowe w pobliżu elektrowni. Może występować na początku linii przesyłowej, na szynach zbiorczych w elektrowni, na zaciskach transformatorów blokowych lub na początku jednego z odgałęzień poza linią przesyłową.
Bezpośrednim skutkiem ciężkich zwarć jest ograniczenie przesyłu mocy czynnej. Ciężkie zwarcia grożą nie tylko utratą synchronizmu, ale nawet poważnymi następstwami dla turbogeneratorów z uwagi na drgania mechaniczne wałów. Z tego powodu nie stosuje się SPZ trójfazowego do eliminacji tych zwarć.
Do wykrywania ciężkich zwarć są stosowane następujące kryteria: 
Działanie urządzeń zapobiegającymi skutkom ciężkich zwarć polega na bardzo szybkim zdalnym, wyłączeniu z pracy odpowiednio wybranego generatora synchronicznego lub grupy tych generatorów bezpośrednio po stwierdzeniu wystąpienia zwarcia. Zakres tych działań zależy od ciężkości i czasu trwania zwarcia.

</doc>
<doc id="2488465" url="https://pl.wikipedia.org/wiki?curid=2488465" title="Stagnicola palustris">
Stagnicola palustris



</doc>
<doc id="2488466" url="https://pl.wikipedia.org/wiki?curid=2488466" title="Piotr Mauclerc">
Piotr Mauclerc



</doc>
<doc id="2488467" url="https://pl.wikipedia.org/wiki?curid=2488467" title="Zwarcie ciężkie">
Zwarcie ciężkie



</doc>
<doc id="2488468" url="https://pl.wikipedia.org/wiki?curid=2488468" title="Lymnaea palustris">
Lymnaea palustris



</doc>
<doc id="2488469" url="https://pl.wikipedia.org/wiki?curid=2488469" title="Claudine Thevenet">
Claudine Thevenet



</doc>
<doc id="2488470" url="https://pl.wikipedia.org/wiki?curid=2488470" title="Mistrzostwa Norwegii w Lekkoatletyce 2011">
Mistrzostwa Norwegii w Lekkoatletyce 2011

Mistrzostwa Norwegii w Lekkoatletyce 2011 – zawody lekkoatletyczne, które odbyły się na Byrkjelo Stadion w Byrkjelo od 12 do 14 sierpnia.
Podczas mistrzostw Andreas Thorkildsen uzyskał w rzucie oszczepem wynik 90,61 – najlepszy na świecie rezultat w sezonie 2011.

</doc>
<doc id="2488473" url="https://pl.wikipedia.org/wiki?curid=2488473" title="Marian Wilk">
Marian Wilk

Marian Julian Wilk (ur. 1940) – polski historyk i sowietolog, nauczyciel akademicki, profesor nauk humanistycznych, założyciel i rektor WSSM w Łodzi.
Życiorys.
W 1976 habilitował na Uniwersytecie im. Adama Mickiewicza w Poznaniu pracą pt. "Moskiewski Komitet Wojenno-Przemysłowy 1915–1918. Studium z dziejów burżuazji rosyjskiej". Recenzentami pracy habilitacyjnej byli: Ludwik Bazylow, Ryszard Kołodziejczyk, Jerzy Ochmański, Janusz Pajewski. W 1989 uzyskał tytuł naukowy profesora nauk humanistycznych z rąk prezydenta PRL Wojciecha Jaruzelskiego. Wykładał na Wydziale Studiów Międzynarodowych i Politologicznych Uniwersytetu Łódzkiego. W 1997 założył Wyższą Szkołę Studiów Międzynarodowych i został jej rektorem. Otrzymał nagrodę „Europejczyk Roku 2007” w dziedzinie nauki, którą przyznaje Fundacja „Prawo Europejskie”.
W latach 90. związał się z partią Przymierze Samoobrona. Przed wyborami parlamentarnymi w 1993 był współzałożycielem komitetu wyborczego Samoobrona – Leppera. W wyborach tych bez powodzenia kandydował do Sejmu z listy tego ugrupowania, uzyskując 773 głosy w okręgu kaliskim.
W 2013 został laureatem Narody miasta Łodzi.

</doc>
<doc id="2488474" url="https://pl.wikipedia.org/wiki?curid=2488474" title="Maks Reiter">
Maks Reiter

Maks Andriejewicz Reiter (ros. Макс Андреевич Рейтер, łot. "Maksis Reiters") (ur. 24 kwietnia 1886 w gminie Windawa, zm. 6 kwietnia 1950 w Moskwie) – radziecki wojskowy, generał pułkownik, Łotysz.
Życiorys.
Urodził się w Gmina Windawa. W 1906 roku wstąpił na ochotnika do armia rosyjskiej. W 1910 roku ukończył Irkucką Szkołę Wojskową.
W czasie I wojny światowej walczył na Froncie Zachodnim, będąc kolejno dowódcą kompanii, batalionu i oficerem do zleceń sztabu armii, osiągając stopień pułkownika. W lutym 1918 roku dostał się do niewoli niemieckiej, gdzie przebywał do marca 1919 roku. Po zwolnieniu z obozu wrócił do Rosji.
Po powrocie do Rosji wstąpił do Armia Czerwona, wziął udział w wojnie domowej. Brał udział w walkach na Froncie Północnym, walcząc przeciwko oddziałom białogwardyjskim oraz oddziałom francusko-brytyjskim, które wylądowały w Murmańsku. Następnie wziął udział w wojnie polsko-bolszewickiej oraz w tłumieniu buntu w Kronsztadzie. W tym czasie był kolejno: adiutantem pułku, pomocnikiem dowódcy pułku i dowódcą pułku.
Po zakończeniu wojny domowej w 1921 roku został dowódcą brygady, pomocnikiem dowódcy 11 Dywizji Strzeleckiej. W latach 1924–1929 2 Przymorskiej i 30 Dywizji Strzeleckiej. W 1928 roku ukończył Kurs Uzupełniający Dowodzenia dla Wyższych Dowódców. Wziął udział w walkach w konflikcie radziecko-chińskim o kolej wschodniochińską w 1929 roku.
W grudniu 1929 roku skierowany do Rady Najwyższej Gospodarki Krajowej ZSRR, gdzie był zastępcą naczelnika Wydziału Przemysłu Obrony Przeciwlotniczej ZSRR.
W 1932 roku został dowódcą 73 Dywizji Strzeleckiej w Syberyjskim Okręgu Wojskowym. W listopadzie 1935 roku skierowany do pracy w Sztabie Generalnym ZSRR. W tym czasie studiował w Akademii Wojskowej im. Frunzego. W latach 1936–1939 szef oddziału w Wydziale Przygotowania Bojowego Armii Czerwonej.
Od stycznia 1940 roku pomocnik, a od czerwca zastępca dowódcy Północnokaukaskiego Okręgu Wojskowego.
Po ataku Niemiec na ZSRR w sierpniu 1941 roku został zastępcą dowódcy ds. tyłów Frontu Centralnego i Briańskiego. W grudniu 1941 roku został ciężko rany w czasie kontrofensywy pod Jelcem. Po wyleczeniu rany został dowódcą Północnokaukaskiego Okręgu Wojskowego, a w lutym 1942 roku pomocnikiem ds. formowania dowódcy Frontu Zachodniego.
W marcu 1942 roku został dowódcą 20 Armii, a we wrześniu 1942 roku został dowódcą Frontu Briańskiego. Po rozwiązaniu w marcu 1943 roku Frontu Briańskiego został dowódcą Frontu Rezerwowego, a następnie w czerwcu dowódcą Stepowego Okręgu Wojskowego, którego zadaniem było formowanie i szkolenie oddziałów odwodu Naczelnego Dowództwa Armii Czerwonej.
W lipcu 1943 roku został zastępcą dowódcy Frontu Woroneskiego, a od września dowódcą Południowouralskiego Okręgu Wojskowego, którym dowodził do 1946 roku.
W styczniu 1946 roku został komendantem Wyższego Strzelecko-Taktycznego Kursu Doskonalącego Dowódców „Wystrzał” im. Szaposznikowa, stanowisko to zajmował do śmierci.
Zmarł w Moskwie.

</doc>
<doc id="2488476" url="https://pl.wikipedia.org/wiki?curid=2488476" title="Port lotniczy Hohenems-Dornbirn">
Port lotniczy Hohenems-Dornbirn



</doc>
<doc id="2488477" url="https://pl.wikipedia.org/wiki?curid=2488477" title="Koźlice (stacja kolejowa)">
Koźlice (stacja kolejowa)

Koźlice – przystanek kolejowy, niegdyś stacja kolejowa położona we wsi Koźlice, w województwie dolnośląskim w Polsce.
Eksploatacja.
Przystanek jest obecnie używany w ruchu pasażerskim i towarowym. Przystanek nie obsługiwał ruchu pasażerskiego od 1 września 2010 roku w związku z jego zawieszeniem do ponownego uruchomienia 15 grudnia 2019 roku. 

</doc>
<doc id="2488479" url="https://pl.wikipedia.org/wiki?curid=2488479" title="Rynarcice (przystanek kolejowy)">
Rynarcice (przystanek kolejowy)

Rynarcice – przystanek kolejowy w województwie dolnośląskim we wsi Rynarcice.
Eksploatacja.
Przystanek jest obecnie używany w ruchu pasażerskim od grudnia 2019 roku.

</doc>
<doc id="2488480" url="https://pl.wikipedia.org/wiki?curid=2488480" title="Rajmund VII">
Rajmund VII



</doc>
<doc id="2488481" url="https://pl.wikipedia.org/wiki?curid=2488481" title="Rafał Ludwik Rafiringa">
Rafał Ludwik Rafiringa

Raphael-Louis Rafiringa (ur. 1 maja 1856 w Antananarywie (Madagaskar), zm. 19 maja 1919) – członek zakonu braci szkolnych z Madagaskaru, Błogosławiony Kościoła katolickiego.
W 1878 roku w wieku 22 lat wstąpił do wspólnoty zakonnej braci szkolnych, jednak w 1883 roku królowa Ranavalona II usunęła misjonarzy z kraju. Doprowadził do pokoju między Francją i Madagaskarem. W 1903 roku został odznaczony złotym medalem zasługi, potem został mianowany członkiem Akademii Madagaskaru. Zmarł mając 63 lata w opinii świętości. W 1933 roku jego ciało zostało przewiezione do Antananarywy. Pewien katechista dotknął wtedy jego trumny i nagle został uzdrowiony.
Beatyfikował go papież Benedykt XVI w dniu 7 czerwca 2009 roku.

</doc>
<doc id="2488482" url="https://pl.wikipedia.org/wiki?curid=2488482" title="Trolejbusy w Tbilisi">
Trolejbusy w Tbilisi

Trolejbusy w Tbilisi − zlikwidowany system komunikacji trolejbusowej w stolicy Gruzji, Tbilisi.
Historia.
Trolejbusy w Tbilisi uruchomiono 21 kwietnia 1937. Sieć trolejbusowa swoje maksymalne rozmiary osiągnęła w 1986. W mieście było wówczas 21 linii o długości 215 km i 225 trolejbusów. Od 1999 do Tbilisi z Aten sprowadzono 37 trolejbusów ZiU-9. Dzięki dostawom używanych trolejbusów kilka linii reaktywowano. Ostatnie cztery linie trolejbusowe w Tbilisi zlikwidowano 4 grudnia 2006. Wszystkie linie trolejbusowe zostały zastąpione liniami autobusowymi:
Tabor.
Do obsługi sieci eksploatowano trolejbusy typu:

</doc>
<doc id="2488486" url="https://pl.wikipedia.org/wiki?curid=2488486" title="Deeply Concerned">
Deeply Concerned

Deeply Concerned – dwunasty album studyjny Don Carlosa, jamajskiego wykonawcy muzyki roots reggae.
Płyta została wydana w roku 1987 przez waszyngtońską wytwórnię RAS Records. Nagrania zarejestrowane zostały w studiach Channel One w Kingston oraz Lion &amp; Fox w Waszyngtonie. Ich produkcją zajął się sam wokalista. W roku 1990 album został wznowiony przez RAS w postaci płyty CD, natomiast w roku 2006 nakładem Don Carlos Records ukazała się kolejna jego reedycja, zawierająca także kilka dodatkowych utworów z poprzednich krążków artysty.

</doc>
<doc id="2488487" url="https://pl.wikipedia.org/wiki?curid=2488487" title="Doupov">
Doupov

Doupov () – dawne miasto w północno-zachodnich Czechach, w Górach Doupowskich, u zbiegu Pustego Potoku i Liboca. Wraz z wysiedleniem Niemców po 1945 roku opustoszało, a w roku 1955 ostatecznie przestało istnieć w wyniku założenia na tym terenie poligonu wojskowego Hradiště. Część zabudowy dotrwała do lat 70. XX wieku.
Historia.
Początki miasta związane są z rodem Doupovców, do których należał zamek obronny na pobliskim szczycie Hradiště/Burgstadtl. Pojawia się kilka dat powstania twierdzy, od 1012 przez 1119 po 1281, pewne jest natomiast, że miasteczko założono początkiem XIV wieku. Prosperowało ono dzięki położeniu na skrzyżowaniu dróg handlowych. W 1421 Doupov stał się ofiarą wypraw zakonu krzyżackiego, tracąc na blisko sto lat (do 1514) prawa miejskie.
Kolejnymi po Doupovcach właścicielami dóbr zamku i miasta byli Zdziarscy ze Zdziaru (poł. XV w. – poł. XVII w.), Schlikowie (poł. XVI w. – 1618), Verdugowie, von Lützow, Czerninowie i Zedtwizowie (1858–1945).
W epoce nowożytnej głównym, poza handlem, źródłem dochodów doupovskich mieszczan było sukiennictwo; pracowało tu 70–80 sukienników. Do innych znaczących rzemiosł zaliczało się garbarstwo i szewstwo, a na początku XIX wieku miasteczko wzbogaciło się o cegielnię. W 1903 połączyła je z Kadanią i Podborzanami linia kolejowa (Duppauerbahn).
Z 1896 pochodzi jeden z najpełniejszych opisów Doupova zawarty w przewodniku "Čechy" wydanym przez Jana Otto. Jego autorem jest Bedřich Bernau, zilustrowany został natomiast przez Antonína Lewego. Miasto, należące do powiatu politycznego Kadań i będące siedzibą powiatu sądowego, liczyło wtedy 261 domów z około 1600 mieszkańcami. W górnej części rynku stał ratusz z datą "1576" i herbem. Jeszcze wyżej znajdował się barokowy kościół parafialny pw. Wniebowzięcia NMP przebudowany w 1745. Do zabytków zaliczał się również zamek (w ówczesnym kształcie od XVIII w.) oraz byłe kolegium pijarskie z kościołem św. Elżbiety. Pierwotnie wzniesione zostało przez jezuitów, a w 1896 mieściła się w nim szkoła obuwnicza. Po jezuitach pozostała w Doupovie biblioteka z 1200 woluminami. Wspomniany jest też mały kościółek św. Wolfganga przy drodze kadańskiej. Bernau kończy swój reportaż stwierdzeniem, że "miasteczko ma bardzo biedny charakter i niewiele zostało z jego dawnej sławy".
Według danych ze spisu powszechnego w 1900 Doupov, którego powierzchnia wynosiła 709 ha, liczył 1621 mieszkańców, z tego 1606 Niemców. Pod względem wyznaniowym cała ludności była katolicka, z wyjątkiem ośmiu ewangelików i 21 żydów.
Spis powszechny z 1930 wykazał 1524 mieszkańców, w tym 1506 Niemców i 18 Czechów.
W wyniku wysiedlenia ludności niemieckiej na mocy dekretów Benesza Doupov po 1945 praktycznie opustoszał. 22 maja 1947 w miasteczku przebywało 525 osób. W lutym 1953 podjęto decyzję o utworzeniu w Górach Doupowskich poligonu wojskowego Hradiště – dwa lata później miejscowość została zlikwidowana. Mieszkańców przesiedlono do innych miast i wsi kraju karlowarskiego. Opuszczone budynki stopniowe były rozbierane do połowy lat 70. Doupovskie plenery wykorzystano w filmach "Pięciu grzeszników" (1964) i postapokaliptycznym "Koniec sierpnia w hotelu Ozon" (1967).

</doc>
<doc id="2488489" url="https://pl.wikipedia.org/wiki?curid=2488489" title="Duppau">
Duppau



</doc>
<doc id="2488494" url="https://pl.wikipedia.org/wiki?curid=2488494" title="Port lotniczy Kufstein-Langkampfen">
Port lotniczy Kufstein-Langkampfen



</doc>
<doc id="2488495" url="https://pl.wikipedia.org/wiki?curid=2488495" title="Flugplatz Kufstein-Langkampfen">
Flugplatz Kufstein-Langkampfen



</doc>
<doc id="2488496" url="https://pl.wikipedia.org/wiki?curid=2488496" title="Eustachy Kugler">
Eustachy Kugler

Eustachy Kugler (ur. 15 stycznia 1867 w Nittenau; zm. 10 czerwca 1946 w Ratyzbonie) – niemiecki bonifrater, błogosławiony Kościoła katolickiego.
Życiorys.
Był najmłodszym z sześciorga dzieci, jego ojciec, który zajmował się podkuwaniem koni, zmarł w 1874. W 1880 roku mając 13 lat, został wysłany do Monachium, żeby nauczył się zawodu. W czasie pracy uległ wypadkowi i uszkodził sobie nogi, przez co musiał wrócić do rodzinnego domu. Wkrótce potem zmarła jego matka. Mając 27 lat wstąpił do zakonu bonifratrów. W czasie II wojny światowej był prowincjałem Prowincji Bawarskiej swojego zakonu. Nie ukrywał antyfaszystowskich przekonań i z tego powodu był wielokrotnie przesłuchiwany przez gestapo. Zmarł w opinii świętości.
Beatyfikował go papież Benedykt XVI w dniu 4 października 2009 roku. Uroczystości beatyfikacyjne odbyły się w katedrze w Ratyzbonie.

</doc>
<doc id="2488497" url="https://pl.wikipedia.org/wiki?curid=2488497" title="Monaster Świętych Cierpiętników Carskich">
Monaster Świętych Cierpiętników Carskich

Monaster Świętych Cierpiętników Carskich (ros. Монастырь в честь Святых Царственных Страстотерпцев) – męski klasztor prawosławny w uroczysku Ganina Jama w okolicach Jekaterynburga, w eparchii jekaterynburskiej, założony na miejscu, gdzie 17 lipca 1918 czekiści jekaterynburscy ukryli szczątki zamordowanego cara Mikołaja II Romanowa, jego rodziny i służących.
Historia.
W nocy z 16 na 17 lipca 1918 w tzw. domu Ipatiewa w Jekaterynburgu zostali zamordowani ostatni car Rosji Mikołaj II, jego żona Aleksandra, córki Olga, Tatiana, Maria i Anastazja, syn Aleksy, członkowie ich służby i lekarz. W celu ukrycia tego faktu zwłoki rozstrzelanych wrzucono do uroczyska Czterech Braci w okolicy miasta.
Według oficjalnej witryny monasteru już w latach 70. XX wieku pojawił się nieformalny kult zamordowanej rodziny carskiej. Wierni przychodzili na miejsce pochówku Romanowów, traktując je jak grób świętych. 7 lipca 1991 z błogosławieństwa arcybiskupa jekaterynburskiego i wierchoturskiego Melchizedeka w uroczysku ustawiono pamiątkowy krzyż. Miejsce to stało się celem oficjalnych procesji i nabożeństw (pierwszą Świętą Liturgię odsłużono w 1995). W 2000 kult rodziny carskiej został usankcjonowany przez Sobór Biskupów Rosyjskiego Kościoła Prawosławnego, który zaliczył Romanowów w poczet świętych z tytułem świętych cierpiętników ("strastotierpcy").
W 2000 patriarcha moskiewski i całej Rusi Aleksy II wyraził myśl, iż najlepszym upamiętnieniem miejsca ich pochówku byłoby wzniesienie monasteru. W październiku tego samego roku arcybiskup jekaterynburski i wierchoturski Wincenty położył kamień węgielny pod budowę głównej cerkwi Świętych Cierpiętników Carskich w przyszłym kompleksie klasztornym. Monaster został oficjalnie założony przez tego samego hierarchię 28 grudnia 2000. W następnych latach w kompleksie zabudowań klasztornych wzniesiono kolejne świątynie: św. Serafina z Sarowa, św. Sergiusza z Radoneża, św. Mikołaja, św. Hioba oraz nadbramną cerkiew Iwerskiej Ikony Matki Bożej. Cerkiew św. Hioba i cerkiew nadbramna uległy zniszczeniu w pożarze. W 2013 położony został kamień węgielny pod budowę kolejnej cerkwi, na patronkę której wybrano ikonę Matki Bożej „Władająca”. W 2014 metropolita jekaterynburski i wierchoturski Cyryl odprawił w tejże świątyni pierwsze nabożeństwo, zaś rok później budowla została w pełni ukończona i wyświęcona.
W klasztorze przechowywany jest krzyż z relikwiami 40 różnych świętych oraz z fragmentem drzewa Krzyża Pańskiego, który uważany jest za cudowny (w niewyjaśniony sposób wydziela mirrę), ikona św. Mikołaja należąca pierwotnie do ostatnich Romanowów, jak również ikona Matki Bożej znajdująca się pierwotnie w celi świętego mnicha Serafina z Sarowa. Przy monasterze działa muzeum poświęcone Mikołajowi II i jego rodzinie, eksponujące m.in. przedmioty należące do Romanowów w okresie uwięzienia w Jekaterynburgu.

</doc>
<doc id="2488498" url="https://pl.wikipedia.org/wiki?curid=2488498" title="Stade François Coty">
Stade François Coty

Stade François Coty – stadion piłkarski położony w Ajaccio na Korsyce, mieszczący 10660 widzów. Na co dzień mecze rozgrywa tu drużyna AC Ajaccio. Stadion znany jest z pięknego widoku na Morze Śródziemne.

</doc>
<doc id="2488499" url="https://pl.wikipedia.org/wiki?curid=2488499" title="Ustawa o kinematografii">
Ustawa o kinematografii

Ustawa z dnia 30 czerwca 2005 r. o kinematografii – polska ustawa, uchwalona przez Sejm RP, określająca:
Na mocy ustawy powstał Polski Instytut Sztuki Filmowej, którego zadaniem jest wspieranie rozwoju polskiej kinematografii.
Poprzednie ustawy.
Wcześniejsze ustawy regulujące kwestie kinematografii były z 13 marca 1934, 15 grudnia 1951 i 16 lipca 1987. 11 lutego 2019 weszła w życie ustawa z dnia 9 listopada 2018 r. o finansowym wspieraniu produkcji audiowizualnej, która uchyliła ustawę z 16 lipca 1987 funkcjonującą od 19 sierpnia 2005 jako ustawa o państwowych instytucjach filmowych.

</doc>
<doc id="2488503" url="https://pl.wikipedia.org/wiki?curid=2488503" title="Lista niemieckich typów okrętów podwodnych">
Lista niemieckich typów okrętów podwodnych



</doc>
<doc id="2488505" url="https://pl.wikipedia.org/wiki?curid=2488505" title="Marussia F1">
Marussia F1

Manor Marussia F1 Team (poprzednio Marussia F1 Team) – brytyjski, a wcześniej rosyjski konstruktor i zespół wyścigowy startujący Formule 1 w latach 2012–2015. Zespół w swojej pierwotnej formie powstał w 2010 roku jako Virgin Racing, niecały rok później został przejęty przez koncern Marussia Motors, a od roku 2012 w pełni przemianowany na "Marussia F1 Team".
Największym sukcesem Marussi jest wywalczenie przez Jules’a Bianchiego 9. miejsca i dwóch punktów mistrzowskich w Grand Prix Monako w sezonie 2014, co pozwoliło zespołowi na zajęcie 9. pozycji w klasyfikacji konstruktorów na koniec tegoż roku. Uprzednio ekipa była sklasyfikowana na 11. pozycji w sezonie 2012 oraz na 10. miejscu w sezonie 2013.
Pod koniec 2014 roku zespół stanął na skraju bankructwa po tym, jak z finansowania projektu wycofali się rosyjscy właściciele. Udało się go jednak uratować i w 2015 roku funkcjonował on jako "Manor Marussia F1 Team".
Historia.
2009–2010: Geneza zespołu.
W 2009 roku Międzynarodowa Federacja Samochodowa podała nazwy trzech nowych zespołów, które miały zadebiutować w Formule 1 od następnego sezonu. Znalazł się wśród nich brytyjski zespół o nazwie "Manor F1 Team", będący wspólnym przedsięwzięciem Johna Bootha, założyciela i szefa ekipy Manor Motorsport startującej dotąd w niższych formułach, oraz Nicka Wirtha, inżyniera i konstruktora samochodów wyścigowych. Booth został szefem nowo utworzonej stajni, natomiast Wirth jej dyrektorem technicznym. Jeszcze przed rozpoczęciem sezonu zespół przekształcił się w Virgin Racing, w związku z pozyskaniem jako sponsora strategicznego Richarda Bransona i jego koncernu Virgin Group. Dostawcą silników została firma Cosworth, a kierowcami Timo Glock oraz Lucas Di Grassi.
Podczas debiutanckiego sezonu 2010 zespół na torze rywalizował praktycznie tylko z dwoma pozostałymi nowymi ekipami, którymi ostatecznie zostały Lotus Racing oraz HRT. Stajnia nie zdobyła żadnych punktów i zajęła ostatnie 12. miejsce w klasyfikacji konstruktorów. Bolid Virgin, zbudowany po raz pierwszy w historii Formuły 1 jedynie przy wykorzystaniu technologii symulacji komputerowych, bez testowania rzeczywistego modelu w tunelu aerodynamicznym, mimo iż okazał się szybszy od konstrukcji HRT, trapiony był licznymi awariami.
2011–2012: Przejęcie przez Marussię.
Przed sezonem 2011 rosyjski koncern motoryzacyjny Marussia Motors wykupił większość udziałów w zespole, przez co ten zmienił nazwę na "Marussia Virgin Racing". Ponadto doszło do zmiany w składzie kierowców, gdzie di Grassiego zastąpił Jérôme d’Ambrosio. Wyniki na torze nie uległy jednak poprawie i ekipa po trudnym sezonie drugi rok z rzędu skończyła mistrzostwa bezpunktowo, na ostatniej 12. pozycji w klasyfikacji konstruktorów. Szybsze tempo od HRT w przekroju całego sezonu znowu na niewiele się zdało, bo to rywale dzięki lepszemu rezultatowi osiągniętemu w chaotycznym wyścigu w Kanadzie zapewnili sobie ostatecznie wyższą lokatę w mistrzostwach.
Brak postępów jeszcze w trakcie sezonu spowodował odejście z ekipy Nicka Wirtha oraz rezygnację z ekonomicznej, aczkolwiek nieskutecznej filozofii projektowania bolidu jedynie przy pomocy symulacji komputerowych. Dowodzenie pionem technicznym stajni przejął zatrudniony od niedawna w charakterze konsultanta Pat Symonds, były dyrektor inżynierii w Renault. Zawarto także umowę o współpracy technicznej z zespołem McLaren, pozwalającej na korzystanie z tunelu aerodynamicznego i innych zasobów utytułowanego rywala.
Rok 2012 to dopełnienie przejęcia kontroli nad zespołem przez firmę Marussia. Jeszcze pod koniec zeszłego sezonu zespół ogłosił, że chce zmienić nazwę konstruktora, by ta odzwierciedlała strukturę właścicielską. Wniosek rozpatrzono pozytywnie, przez co na sezon 2012 zmieniono nazwę konstruktora z "Virgin" na "Marussia", a nazwę zespołu – z "Marussia Virgin Racing" na "Marussia F1 Team". Virgin Group pozostał sponsorem ekipy, a kierowcami byli Timo Glock i Charles Pic.
Zespół, mimo wciąż zerowego dorobku punktowego, tym razem poprawił swoją konkurencyjność i finiszował przedostatni w mistrzostwach na 11. pozycji, wyprzedzając na zasadzie porównania najlepszych wyników HRT i przegrywając z Caterhamem, wyrosłym z Lotus Racing. Mało brakowało, a Marussia zakończyłaby sezon sklasyfikowana także przed ekipą Caterham po tym, jak Glock zajął 12. miejsce w Singapurze. Wynik ten został jednak poprawiony przez zespół rywali podczas ostatnich zawodów sezonu w Brazylii, gdzie Pic stoczył przegraną batalię o 11. pozycję na mecie wyścigu z kierowcą Caterhama, Witalijem Pietrowem.
2013–2014.
Sezon 2013 zespół rozpoczął z całkowicie nowymi kierowcami, którymi zostali Jules Bianchi i Max Chilton, oraz już bez wsparcia finansowego Virgin Group. Po upadku HRT, Marussia oraz Caterham toczyły ze sobą wyrównaną rywalizację na końcu stawki, zwykle kwalifikując się do wyścigów na dwóch ostatnich rzędach startowych. Wreszcie montując do swojego samochodu system KERS, dostarczany przez zespół Willams, Marussi po raz pierwszy udało się ukończyć sezon przed Caterhamem na 10. pozycji w klasyfikacji konstruktorów, dzięki 13. miejscu zajętemu przez Bianchiego w Malezji.
Z zespołem pożegnał się tymczasem Pat Symonds, skuszony posadą dyrektora technicznego w zespole Williams. Dowodzenie nad działem technicznym przejął po nim zajmujący stanowisko głównego projektanta John McQuilliam. Ogłoszono także, iż wraz z wprowadzeniem w następnym roku nowych jednostek napędowych z turbodoładowaniem oraz wycofaniem się z Formuły 1 firmy Cosworth, dostawcą silników wraz z systemami odzyskiwania energii oraz skrzyniami biegów dla Marussi będzie odtąd Ferrari. Nawiązanie współpracy z włoską stajnią w dziedzinie napędu nie wygasiło zawartej dwa lata wcześniej umowy z McLarenem w dziedzinie użyczania obiektów aerodynamicznych, która to umowa pozostawała wiążąca.
W 2014 roku, mimo największej rewolucji technicznej w Formule 1 od lat, zespołowi nie udało się wydobyć z końca stawki i ponownie czekała go tam potyczka z Caterhamem. Kierowcami pozostali Bianchi z Chiltonem, a sam sezon okazał się dramatyczny dla Marussi zarówno sportowo, jak i organizacyjnie. Bianchi finiszując na 9. pozycji w Monako zdobył pierwsze w karierze punkty zarówno swoje, jak i zespołu. Później nadeszły jednak przykre wydarzenia z Japonii, gdzie w trudnych warunkach pogodowych, przy padającym deszczu, francuski kierowca Marussi wypadł z trasy i uderzył w traktor zajmujący się sprzątaniem bolidu Adriana Sutila z zespołu Sauber, który to wypadł z toru w tym samym zakręcie na poprzednim okrążeniu. Bianchi w wyniku zderzenia doznał poważnego urazu głowy i zapadł w śpiączkę na 9 miesięcy. Kierowca na skutek obrażeń zmarł 17 lipca 2015 roku.
Podczas kolejnego wyścigu w Rosji, Marussia wystawiła do rywalizacji tylko jeden samochód prowadzony przez Chiltona. Z powodu kłopotów finansowych i po wycofaniu się z całego projektu rosyjskich mocodawców – najpierw Nikołaja Fomienki, a następnie Andrieja Czeglakowa – stajnia w ogóle nie wzięła udziału w trzech ostatnich eliminacjach sezonu. Wierzyciele wprowadzili zespół pod kontrolę zewnętrznej firmy administrującej, jednak plan znalezienia nowych inwestorów i zawarcia ugód z dłużnikami nie powiódł się. Mimo znalezienia się na prowizorycznej liście startowej przed nowym sezonem jako "Manor F1 Team", ogłoszono informację o rozpoczęciu procesu likwidacji zespołu, który za chwilę zajął najwyższe w swojej historii 9. miejsce w mistrzostwach, przed ekipami Sauber i Caterham, przy czym ten drugi zespół także zbankrutował jeszcze przed końcem rywalizacji. Wkrótce okazało się, iż fabrykę Marussi w Banbury wykupił Haas F1.
2015: Reaktywacja pod szyldem Manor.
Mimo tego nastąpiły starania, aby zespół jednak mógł pojawić się w stawce na sezon 2015. 19 lutego 2015 ogłoszono uwolnienie się spod kontroli administratora. Ekipa planowała rozpocząć sezon pod nazwą Manor Marrusia F1 Team, natomiast John Booth i Graeme Lowdon mieli zachować swoje stanowiska. Polepszenie sytuacji nastąpiło dzięki znalezieniu inwestora dla zespołu, którym został Stephen Fitzpatrick, działający w branży energetycznej, natomiast na stanowisko prezesa ostatecznie został mianowany Justin King. Manor postanowił zachować nazwę "Marussia", co było związane z chęcią uzyskania gratyfikacji finansowej za 9. miejsce w klasyfikacji konstruktorów z poprzedniego roku
Zespół zgłosił wniosek o dopuszczenie do startów w sezonie 2015, używając samochodu Marussia MR03, jednak nie został on zaakceptowany przez Force India. Ostatecznie postanowiono, że Manor rozpocznie sezon ze zmodyfikowanym samochodem MR03, dostosowanym do przepisów na sezon 2015, planując wystawienie w dalszej części sezonu zupełnie nowego samochodu. Ekipa zapewniła sobie silniki Ferrari w specyfikacji z 2014. Kierowcami zespołu zostali Will Stevens i Roberto Merhi. Kierowcą rozwojowym został Jordan King, łącząc tę funkcję ze startami w Serii GP2
5 marca zespół ogłosił, że przeszedł pozytywnie testy zderzeniowe. Mimo tego, samochody brytyjskiej stajni nie wyjechały z alei serwisowej w czasie weekendu wyścigowego o Grand Prix Australii, jednak FIA postanowiła ich nie karać za nieprzystąpienie do wyścigu. Przyczyną braku udziału we wszystkich sesjach był brak oprogramowania niezbędnego do obsługi samochodu. Mimo tego, że w kwalifikacjach do Grand Prix Malezji, Stevens nie uzyskał pomiarowego okrążenia, a Merhi przekroczył regułę 107%, obaj kierowcy, na podstawie wyników z sesji treningowych, zostali dopuszczeni do udziału w wyścigu. Z powodu problemów z układem paliwowym w samochodzie Brytyjczyka, na starcie pojawił się tylko Hiszpan, który ostatecznie zakończył zmagania na piętnastej pozycji. Krótkotrwałe kontrowersje pojawiły się po stwierdzeniu zastępcy szefa Force India, Boba Fernleya, że Manor miał jasną strategię, aby wystartować w Malezji z jednym samochodem, co zostało zdementowane przez stajnię.
Przed Grand Prix Kanady zespół ogłosił pozyskanie Fabio Leimera, który został ich kierowcą rezerwowym. Dodatkowo ekipa zatrudniła Boba Bella w charakterze konsultanta, Gianlukę Pisanello z Caterhama, który został głównym inżynierem i Lukę Furbatto (byłego projektanta samochodów Toro Rosso), który został głównym projektantem w zespole. Również przed tą samą rundą Manor zyskał nowego sponsora, którym został Airbnb. Natomiast przed Grand Prix Wielkiej Brytanii, nowym sponsorem zespołu został Flex-Box, producent i dostawca kontenerów transportowych i magazynowych. Oprócz nowego malowania, zespół zaczął wprowadzać poprawki do modelu MR03B. Przed Grand Prix Singapuru, stajnia potwierdziła zakontraktowanie Alexandra Rossiego na pięć wyścigów, natomiast Merhi powrócił do kokpitu na wyścigi w Rosji i Abu Zabi. Przed Grand Prix Meksyku, John Booth i Graeme Lowdon postanowili odejść z zespołu, tłumacząc to różnicą zdań między nimi a Stephenem Fitzpatrickiem. Po sezonie zespół zmienił nazwę na Manor Racing.
Kierowcy.
Źródło: Wyprzedź Mnie!

</doc>
<doc id="2488506" url="https://pl.wikipedia.org/wiki?curid=2488506" title="Marussia F1 Team">
Marussia F1 Team



</doc>
<doc id="2488509" url="https://pl.wikipedia.org/wiki?curid=2488509" title="Evelyn (piosenkarka)">
Evelyn (piosenkarka)

Evelyn, właśc. Evelyn Valerie Zangger (ur. 6 grudnia 1980) – szwajcarska piosenkarka muzyki pop i dance.
Życiorys.
Evelyn jest szwajcarską wokalistką pop. Śpiewała w zespole „TEARs”. Swoją pierwszą piosenkę nagrała w Szwajcarii w 2006 roku, wraz z Tataną Sterbą. Zaśpiewała do house'owej piosenki „Perfect Lies”. W tym samym roku wydała swój solowy album. Wówczas jednak posługiwała się pseudonimem Valerie.
Po różnych innych projektach muzycznych, nagrała utwór „Who Do You Love?” napisany przez greckiego autora tekstów – Gorgi. Piosenka startowała w Konkursie Piosenki Eurowizji 2011. Zajęła również 10 miejsce spośród 500 utworów w szwajcarskim Radio DRS3 ESC-Charts.
Piosenka „Together Again” przy współpracy z Mikiem Candysem była sukcesem w całej Europie. Latem 2011 roku ukazała się najnowsza piosenka Evelyn, Mike’a Candysa i Patricka Millera – „One Night In Ibiza”. Jesienią 2011 Mike Candys wydał kolejny utwór nagrany wraz z Evelyn – „Arround The World”, a w 2012 artyści wydali piosenkę o nazwie „2012 (If The World Would End)”. W marcu 2013 roku piosenkarka wydała wraz z Mikiem Candysem singiel pt. „Brand New Day”. Tego samego roku w czerwcu ukazana została kolejna piosenka pt. „Everybody”. W roku 2015 wydała solowy utwór pt. „Your Love Is Mine”.

</doc>
<doc id="2488510" url="https://pl.wikipedia.org/wiki?curid=2488510" title="Ustawa o postępowaniu egzekucyjnym w administracji">
Ustawa o postępowaniu egzekucyjnym w administracji

Ustawa z dnia 17 czerwca 1966 r. o postępowaniu egzekucyjnym w administracji – polska ustawa, uchwalona przez Sejm PRL, regulująca kwestie prawne związane z postępowaniem egzekucyjnym w administracji.
Ustawa określa:
Od 2004 do 2013 r. ustawa regulowała też kwestię pomocy obcemu państwu lub korzystania z jego pomocy przy dochodzeniu należności pieniężnych. Od 2013 r. w tym zakresie obowiązuje ustawa z dnia 11 października 2013 r. o wzajemnej pomocy przy dochodzeniu podatków, należności celnych i innych należności pieniężnych ().
Nowelizacje.
Ustawę znowelizowano wielokrotnie. Ostatnia zmiana weszła w życie w 2023 roku.

</doc>
<doc id="2488511" url="https://pl.wikipedia.org/wiki?curid=2488511" title="Mistrzostwa Panamerykańskie Juniorów w Lekkoatletyce 2011">
Mistrzostwa Panamerykańskie Juniorów w Lekkoatletyce 2011

16. Mistrzostwa Panamerykańskie Juniorów w Lekkoatletyce – zawody lekkoatletyczne dla sportowców do lat 19, które odbyły się od 22 do 24 lipca 2011 w Miramar na Florydzie.

</doc>
<doc id="2488514" url="https://pl.wikipedia.org/wiki?curid=2488514" title="San Antonio (stacja kolejowa)">
San Antonio (stacja kolejowa)

San Antonio – stacja kolejowa w San Antonio, w stanie Teksas, w Stanach Zjednoczonych. Jest obsługiwana przez dwie linie Amtrak, Sunset Limited i Texas Eagle. Dwie linie są w rzeczywistości częścią tego samego pociągu z Los Angeles, w Kalifornii, ale dzieli się je na tej stacji z Sunset Limited biegnie do Nowego Orleanu, a Texas Eagle do Chicago.
Amtrak wcześniej wykorzystywanł historyczny Southern Pacific Railroad Station, znany również jako Sunset Station, który został zaprojektowany przez architekta SP Daniela J. Pattersona, i zbudowany w 1902 roku przez Southern Pacific Railroad. Projekt jest zbudowany w stylu hiszpańskiej misji. Znajduje się on w National Register of Historic Places z 1975 roku. Amtrak przeniósł działalność w 1998 roku do mniejszego dworca, który został zbudowany w sąsiedztwie starszej stacji. Pod właścicielem budynku, VIA Metropolitan Transit, przeszedł gruntowną renowację i obecnie służy jako kompleks rozrywkowy. Stacja także sąsiaduje z Alamodome. Istnieje nawet zachowana lokomotywa parowa 2-8-2 Baldwin "Mikado", które należały do linii kolejowej Southern Pacific, został przekazany do miasta San Antonio pod koniec ich eksploatacji w 1956 roku i umieszczony na wystawie statycznej w pobliżu Park Maverick na wiele lat przed przenosinami do stacji. Kolejnego "Mikado", podarowano równocześnie miastu Austin, który obsługuje pociągi wycieczkowe na żywo dla miłośników pary przez Austin Steam Train Association.
Stacja San Antonio obsługuje Amtrak Thruway Motorcoach obsługujących Harlingen, Brownsville, oraz McAllen.
Spośród 19 stacji w Teksasie obsługiwanych przez Amtrak, San Antonio był na drugim miejscu pod względem ruchu w 2010 r., ze średnio około 160 pasażerów dziennie.

</doc>
<doc id="2488516" url="https://pl.wikipedia.org/wiki?curid=2488516" title="Caterham F1">
Caterham F1

Caterham F1 Team – malezyjski zespół i konstruktor Formuły 1 stworzony przez Tony'ego Fernandesa w 2011 roku jako kontynuator zespołu Lotus Racing (później Team Lotus), który był reaktywacją dawnego Team Lotus z lat 1954–1995. Caterham F1 Team zadebiutował w Formule 1 w 2012 roku. W 2015 roku zespół nie wystartował z powodu problemów finansowych.
Historia.
Spór o nazwę Lotus.
W 2010 roku zadebiutował zespół Lotus Racing, który reaktywował starty dawnego zespołu Team Lotus z lat 1954–1995. W 2011 roku zespół zmienił nazwę na Team Lotus.
Grupa Lotus wszczęła postępowanie prawne przeciwko Lotus Racing utrzymując, że Tony Fernandes nie jest uprawniony do używania nazwy Lotus, ponieważ David Hunt nigdy nie miał prawa do sprzedaży praw.
27 września Proton wydał oświadczenie, w którym napisał, że Grupa Lotus posiada wszelkie prawa do nazwy Lotus w sektorze motoryzacyjnym (w tym w Formule 1), a Fernandes nie ma praw, by używać nazwy marki w sezonie 2011. Fernandes odpowiedział, że w celu rozstrzygnięcia sporu skieruje do londyńskiego Sądu Najwyższego zapytanie w sprawie dopuszczalności używania nazwy Team Lotus.
8 grudnia Grupa Lotus oświadczyła, że zakupiła udziały w zespole Renault F1 i została tytularnym sponsorem zespołu, zmieniając jego nazwę na "Lotus Renault GP". Stworzyło to bezprecedensową sytuację, kiedy to w stawce znalazły się dwa zespoły (Lotus) korzystające z tych samych silników (Renault). Niemniej jednak w 2011 roku oficjalnie konstruktorem dostarczającym nadwozia zespołowi Lotus Renault GP było Renault, stąd też statystyki nadal liczone są Renault. Ponadto Grupa Lotus ogłosiła, że będzie używać czarno-złotego malowania nawiązującego do malowania stosowanego w latach 70. i 80. w Team Lotus, kiedy to sponsorem zespołu była firma John Player Special. Jednakże Tony Fernandes wcześniej ogłosił, że będzie używać podobnego malowania, natomiast 11 grudnia przyznał, że byłoby czymś niedorzecznym używać takich samych barw jak Lotus Renault GP i pozostał przy malowaniu zielono-żółtym.
3 listopada 2011 roku Komisja Formuły 1 zgodziła się na to, by w sezonie 2012 Team Lotus startował jako Team Caterham, a Lotus Renault GP jako Lotus F1 Team.
W połowie lutego, zwolniono Jarno Trulliego ze stanowiska kierowcy wyścigowego. Jego miejsce zajął były kierowca Lotus Renault GP – Witalij Pietrow.
Bolid CT01.
25 stycznia 2012 roku Caterham jako pierwszy zespół w sezonie 2012 zaprezentował swój bolid. Nowy bolid nazwano CT01. W tym sezonie zespół również nie zdobył punktów a najlepszym miejscem było miejsce 11 w GP Brazylii zdobyte przez Witalija Petrova. Zespół był bliski zdobycia pierwszych punktów w GP Europy ale obaj kierowcy mieli kolizje z bolidami Toro Rosso podczas prób ich wyprzedzenia. Zespół zajął 10. miejsce w klasyfikacji generalnej.
Inne serie.
W Serii GP2 oraz Azjatyckiej Serii GP2 wystawiany jest zespół Caterham Racing, który został utworzony w 2011 roku na podstawie zespołu Team AirAsia. W Formule Renault 3.5 natomiast w 2012 roku został utworzony zespół Arden Caterham Motorsport, jako porozumienie Arden International i Grupy Caterham.
Kierowcy.
Źródło: ChicaneF1
Informacje techniczne.
Źródło: StatsF1

</doc>
<doc id="2488519" url="https://pl.wikipedia.org/wiki?curid=2488519" title="Caterham">
Caterham



</doc>
<doc id="2488522" url="https://pl.wikipedia.org/wiki?curid=2488522" title="Caterham F1 Team">
Caterham F1 Team



</doc>
<doc id="2488523" url="https://pl.wikipedia.org/wiki?curid=2488523" title="Palladiusz (Gankiewicz)">
Palladiusz (Gankiewicz)

Palladiusz, imię świeckie Pawieł Fiodorowicz Gankiewicz (ur. 17 sierpnia 1823, zm. 13 stycznia 1893) – biskup Rosyjskiego Kościoła Prawosławnego.
Życiorys.
Był synem kapłana prawosławnego. Ukończył seminarium duchowne w Mohylewie w 1847, a następnie w 1851 Petersburską Akademię Duchowną. W 1852 obronił dysertację kandydacką. 27 września 1853 przyjął święcenia kapłańskie. Rok później uzyskał tytuł naukowy magistra nauk teologicznych. Od 1857 służył w soborze w Mohylewie, zaś od 1859 był inspektorem miejscowego seminarium duchownego.
16 sierpnia 1860 złożył wieczyste śluby mnisze, przyjmując imię Palladiusz. Natychmiast otrzymał godność igumena, zaś w 1862 został podniesiony do godności archimandryty. W roku następnym objął stanowisko rektora seminarium duchownego w Mohylewie oraz przełożonego Brackiego Monasteru w tym samym mieście.
22 sierpnia 1871 miała miejsce jego chirotonia na biskupa wyborskiego, wikariusza eparchii petersburskiej i ładoskiej. W 1873, nadal będąc biskupem pomocniczym tejże eparchii, został biskupem ładoskim. W 1876 objął katedrę tambowską i szacką. Następnie od 1885 do 1889 był arcybiskupem wołyńskim i żytomierskim. Odszedł w stan spoczynku na własną prośbę i do śmierci żył w Ławrze Poczajowskiej. Tam też został pochowany.

</doc>
<doc id="2488527" url="https://pl.wikipedia.org/wiki?curid=2488527" title="In Rock World Tour">
In Rock World Tour

In Rock World Tour – światowa trasa koncertowa grupy Deep Purple (piąta z kolei). Trwała od lipca 1970 do października 1971 i obejmowała 158 koncertów na trzech kontynentach: w Europie, Ameryce Północnej i Australii.
W 1970 zespół dał 8 koncertów w USA, 15 w Anglii, po 1 w Walii i Szkocji; 17 w Niemczech, 10 we Francji i 4 w Skandynawii.
W 1971 zespół dał 35 koncertów w Anglii, 5 w Niemczech, po 1 w Austrii, Belgii, Danii, Islandii i Szwajcarii; 25 w USA i 4 w Australii.
Program koncertów.
Bisy:
W Berlinie zespół zagrał fragment utworu „Walking on Down the Light” z repertuaru Keitha Emersona z Emerson, Lake &amp; Palmer.
Koncerty w 1971.
Europa – część 4.
Niemcy i Austria
Anglia
Ameryka Północna – część 4

</doc>
<doc id="2488530" url="https://pl.wikipedia.org/wiki?curid=2488530" title="Dławik zaporowy">
Dławik zaporowy

Dławik zaporowy (ang. "line trap") – jest dwójnikiem elektrycznym włączanym szeregowo do linii elektroenergetycznej. Wchodzi w skład urządzeń sprzęgających systemu elektroenergetycznej telefonii nośnej (ETN). Ich głównym zadaniem jest zapobieganie niepożądanym stratom energii sygnałów nośnych wysokiej częstotliwości poprzez zabezpieczenie ich od roproszenia w stacji lub doziemienia w przypadku zwarcia linii. Dławik zaporowy musi okazywać dużą impedancję dla pasma częstotliwości nośnej oraz nieznaczącą dla częstotliwości roboczej.

</doc>
<doc id="2488534" url="https://pl.wikipedia.org/wiki?curid=2488534" title="Abbeyleix">
Abbeyleix

Abbeyleix (irl. "Mainistir Laoise") – miasto w hrabstwie Laois w Irlandii położone ok. 14 km na południe od Portlaoise przy drodze N77. Liczba ludności: 1 827 (2011).
Historia.
Abbeyleix zostało założone w XVIII wieku przez 2. wicehrabiego de Vesci (ang. "Viscount de Vesci") w pobliżu cysterskiego klasztoru nad rzeką Nore założonego w 1183 roku i działającego do roku 1542 kiedy został zamknięty w czasach reformacji. Do dzisiaj na terenie wsi i w jej pobliżu znajduje się wiele historycznych struktur m.in. dawne budowle i umocnienia obronne, cmentarze, budynki klasztorne, ruiny normańskich i średniowiecznych zamków, kościoły i budynki mieszkalne.
W 1995 roku Abbeyleix zostało wpisane na listę dziedzictwa narodowego Irlandii.
W Abbeyleix znajdowała się fabryka dywanów założona przez 5. wicehrabiego de Vesci w 1904 roku i słynna z wykonania dywanów dla statków "Olympic" i "Titanic". W dawnym budynku fabryki przy Main Street mieści się obecnie kawiarnia Bramleys.
Transport.
Dawniej przez centrum miasta biegła droga krajowa N8 łącząca Cork i Dublin tworząc na głównej ulicy korki a przez miasto przejeżdżało codziennie do 15 000 samochodów. 28 maja 2010 roku otworzono obwodnicę M8, która połączona jest z miastem lokalną drogą R433, podczas gdy droga N77 łączy się z drogą krajową M7 Dublin-Limerick do Kilkenny.
Stacja kolejowa w Abbeyleix otworzona została 1 marca 1865 roku i działała do 1 stycznia 1963, kiedy zamknięto ją ostatecznie dla ruchu kolejowego
Między Cork i Dublinem, z przystankiem w Abbeyleix, kursują także autobusy Bus Éireann i Aircoach łączący bezpośrednio z portem lotniczym Dublin.
Polityka.
Abbeyleix jest częścią obwodu wyborczego Borris-in-Ossory w hrabstwie Laois, który zwyczajowo wspiera partię Fine Gael, zarówno w wyborach lokalnych, jak i parlamentarnych do Dáil Éireann

</doc>
<doc id="2488535" url="https://pl.wikipedia.org/wiki?curid=2488535" title="Team Caterham">
Team Caterham



</doc>
<doc id="2488536" url="https://pl.wikipedia.org/wiki?curid=2488536" title="SCS Software">
SCS Software

SCS Software – czeska firma produkująca komputerowe gry symulacyjne. Została założona w Pradze w 1997 roku. Studio wykonało m.in. serię gier "18 Wheels of Steel". Do tworzenia gier SCS Software wykorzystuje najczęściej swój autorski silnik – Prism3D.

</doc>
<doc id="2488537" url="https://pl.wikipedia.org/wiki?curid=2488537" title="Lymnaea corvus">
Lymnaea corvus



</doc>
<doc id="2488539" url="https://pl.wikipedia.org/wiki?curid=2488539" title="Ease Up">
Ease Up

Ease Up – trzynasty album studyjny Don Carlosa, jamajskiego wykonawcy muzyki roots reggae.
Płyta została wydana w roku 1994 przez waszyngtońską wytwórnię RAS Records. Nagrania zarejestrowane zostały w studiach Tuff Gong w Kingston oraz Lion &amp; Fox w Waszyngtonie. Ich produkcją zajął się Alric "Goldielocks" Lansfield. Don Carlosowi akompaniowali muzycy sesyjni z zespołów The Roots Radics Band oraz Crucial Youths All Stars.

</doc>
<doc id="2488540" url="https://pl.wikipedia.org/wiki?curid=2488540" title="Dławik gaszący">
Dławik gaszący

Dławik gaszący (ang. "arc suppression coil") – jednofazowa cewka indukcyjna z rdzeniem ferromagnetycznym najczęściej w wykonaniu olejowym, włączana pomiędzy punkt gwiazdowy transformatora energetycznego (lub transformatora uziemiającego) i ziemię w celu ograniczenia pojemnościowego prądu ziemnozwarciowego (czyli takiego jaki płynie w miejscu zwarcia przewodu z ziemią.) w sieci elektroenergetycznej o izolowanym punkcie neutralnym. Prąd zwarciowy ma charakter pojemnościowy i zamyka się przez pojemności doziemne faz zdrowych.
Dławik gaszący często określa się mianem cewki Petersena (ang. "Petersen’s coil") od nazwiska jego wynalazcy W. Petersena. Natomiast nazwa "dławik gaszący" (dławik gasikowy) wynika z działania ułatwiającego gaszenie łuku prądu ziemnozwarciowego.
W wyglądzie zewnętrznym dławik gaszący wygląda, a nawet jest zbudowany podobnie jak transformator energetyczny. Jednofazowe uzwojenie dławika jest wykonane w postaci cewek (uzwojenie dzielone) osadzonych na rdzeniu i zanurzonych w oleju. Najczęściej realizuje się chłodzenie naturalne, a konstrukcje przystosowane są do pracy w warunkach napowietrznych rzadziej wnętrzowych.
Parametry i dobór dławików gaszących.
Głównym parametrem dławika gaszącego jest jego indukcyjność, gdyż od niej zależy wartość prądu indukcyjnego kompensującego prąd ziemnozwarciowy. Wymagana indukcyjność cewek Petersena jest na ogół dość duża, dochodzi nieraz do kilku henrów. Dla uzyskania tak dużej indukcyjności konieczny jest rdzeń stalowy.
Indukcyjność dławika gaszącego określa się z wcześniej przytoczonego warunku rezonansu, czyli:
gdzie:
Danymi wyjściowymi do doboru dławika gaszącego jest określenie pojemnościowego prądu ziemnozwarciowego w sieci. W przypadku linii napowietrznych można ją dość dokładnie określić korzystając z wykresów Langrehre’a, natomiast w przypadku linii kablowych wykorzystuje się wartości pojemności kabli określone na podstawie danych znamionowych kabli podanych przez wytwórcę.Stosowana bywa również metoda obliczania pojemności kabli z krzywych opracowanych przez Kleina. Krzywe te podają pojemności kabli w zależności od grubości izolacji i stałej dielektrycznej.

</doc>
<doc id="2488541" url="https://pl.wikipedia.org/wiki?curid=2488541" title="Formula One Teams Association">
Formula One Teams Association



</doc>
<doc id="2488542" url="https://pl.wikipedia.org/wiki?curid=2488542" title="Wrocław Pilczyce">
Wrocław Pilczyce



</doc>
<doc id="2488543" url="https://pl.wikipedia.org/wiki?curid=2488543" title="Wasil Juchimuk">
Wasil Juchimuk

Wasil Fieadosjewicz Juchimuk (, , "Wasilij Fieodosijewicz Juchimuk"; ur. 26 stycznia 1954 w Łukowie w rejonie małoryckim) – białoruski kołchoźnik i polityk, deputowany do Rady Najwyższej Republiki Białorusi XIII kadencji, w latach 1996–2000 deputowany do Izby Reprezentantów Zgromadzenia Narodowego Republiki Białorusi I kadencji.
Życiorys.
Młodość i praca.
Urodził się 26 stycznia 1954 roku we wsi Łukowo, w rejonie małoryckim obwodu brzeskiego Białoruskiej SRR, ZSRR. W 1981 roku ukończył Białoruską Państwową Akademię Gospodarstwa Wiejskiego, uzyskując wykształcenie inżyniera mechanika. W latach 1977–1989 pracował jako sekretarz podstawowej organizacji partyjnej w kołchozie „1 Maja”. Od 1989 roku pełnił funkcję przewodniczącego kołchozu „17 Września” w rejonie małoryckim. W 1995 roku był członkiem Partii Komunistów Białoruskiej.
Działalność parlamentarna.
W pierwszej turze wyborów parlamentarnych 14 maja 1995 roku został wybrany na deputowanego do Rady Najwyższej Republiki Białorusi XIII kadencji z Małoryckiego Okręgu Wyborczego Nr 28. 9 stycznia 1996 roku został zaprzysiężony na deputowanego. Od 23 stycznia pełnił w Radzie Najwyższej funkcję członka Stałej Komisji ds. Rolnych i Rozwoju Socjalnego Wsi. Należał do frakcji komunistów. Od 3 czerwca był członkiem grupy roboczej Rady Najwyższej ds. współpracy z parlamentem Republiki Mołdawii. Poparł dokonaną przez prezydenta Alaksandra Łukaszenkę kontrowersyjną i częściowo nieuznaną międzynarodowo zmianę konstytucji. 27 listopada 1996 roku przestał uczestniczyć w pracach Rady Najwyższej i wszedł w skład utworzonej przez prezydenta Izby Reprezentantów Zgromadzenia Narodowego Republiki Białorusi I kadencji. Pełnił w niej funkcję członka Stałej Komisji ds. Rolnych. Zgodnie z Konstytucją Białorusi z 1994 roku jego mandat deputowanego do Rady Najwyższej zakończył się 9 stycznia 2001 roku; kolejne wybory do tego organu jednak nigdy się nie odbyły.
Życie prywatne.
Wasil Juchimuk jest żonaty, ma dwie córki.

</doc>
<doc id="2488544" url="https://pl.wikipedia.org/wiki?curid=2488544" title="Connaught (zespół wyścigowy)">
Connaught (zespół wyścigowy)



</doc>
<doc id="2488547" url="https://pl.wikipedia.org/wiki?curid=2488547" title="Dassault Mirage 5">
Dassault Mirage 5

Dassault Mirage 5 – francuski samolot wojskowy, powstały jako wersja szturmowa myśliwca Dassault Mirage IIIE.
Samolot wydłużono o 51 cm w stosunku do Mirage IIIE, aby zmieścić dodatkowy wewnętrzny zbiornik paliwa, usunięto jednocześnie dopplerowski radar nawigacyjny, w ten sposób samolot zabierał o 470 l. paliwa więcej. Udźwig uzbrojenia zwiększono do 4000 kg, dodano dwa punkty podwieszania uzbrojenia po zewnętrznych stronach kadłuba. Pierwszym odbiorcą modelu Mirage 5 miały być Siły Powietrzne Izraela, które zakupiły 30 maszyn z wykorzystaną opcją na 20 sztuk, tych jednak nigdy nie dostarczono w wyniku embarga po wojnie sześciodniowej. Z polecenia prezydenta Charles’a de Gaulle’a 50 samolotów zmagazynowano w bazie Châteaudun, w 1972 roku Francja odkupiła te Mirage 5J formując z nich trzy eskadry Mirage 5F Armée de l’air, osiem sztuk sprzedano później Chile. Izrael zdołał jednak zbudować własne myśliwce, identyczny z Mirage 5 – IAI Nesher. Samoloty zmontowano na podstawie planów i części dostarczonych przez Dassault w tajemnicy przed krajami arabskimi. Na jego bazie w połowie lat 70. skonstruowano IAI Kfir, który korzystał już głównie z podzespołów izraelskich i amerykańskich.
Dassault odniósł znaczny sukces eksportowy sprzedając Mirage 5 do 11 krajów, największymi użytkownikami samolotu była Belgia, produkująca je na licencji oraz Libia i Egipt. W czasie wojny Jom Kipur w 1973 Egipt wykorzystał tylko niewielką liczbę maszyn wypożyczonych od Libii (po przeciwnej stronie Izrael posiadał około 50 Nesherów, które uzyskały 50-100 zestrzeleń). Zakup Mirage dla Egiptu po 1973 roku sfinansowała Arabia Saudyjska. Paradoksalnie w 1977 doszło do konfliktu granicznego między Libią i Egiptem, w którym maszyny te były wykorzystywane przez obie strony. Podczas wojny falklandzkiej Argentyna utraciła 11 z 30 posiadanych w 1982 roku IAI Dagger, 10 zakupionych tuż przed wybuchem wojny peruwiańskich Mirage 5P nie zdążyło wziąć udziału w walce.
W 2018 roku ostatnim użytkownikiem samolotu był Pakistan, który miał na wyposażeniu ok. 70 sztuk Mirage 5. Argentyna w sierpniu 2015 miała na wyposażeniu osiem sztuk, 4 Mirage 5PA i 4 Dagger, wszystkie wycofane do końca 2015 roku. Egipt zastąpił swoje samoloty w 2018 roku.

</doc>
<doc id="2488548" url="https://pl.wikipedia.org/wiki?curid=2488548" title="Mirage 5">
Mirage 5



</doc>
<doc id="2488549" url="https://pl.wikipedia.org/wiki?curid=2488549" title="Portret Szopena">
Portret Szopena



</doc>
<doc id="2488550" url="https://pl.wikipedia.org/wiki?curid=2488550" title="Wasilij Juchimuk">
Wasilij Juchimuk



</doc>
<doc id="2488553" url="https://pl.wikipedia.org/wiki?curid=2488553" title="Radix balthica">
Radix balthica



</doc>
<doc id="2488555" url="https://pl.wikipedia.org/wiki?curid=2488555" title="Diecezja Rochester (anglikańska)">
Diecezja Rochester (anglikańska)

Diecezja Rochester (ang. "Diocese of Rochester") - diecezja Kościoła Anglii południowo-wschodniej Anglii, w metropolii Canterbury. Powstała w 604 roku w ramach Kościoła rzymskokatolickiego, w okresie reformacji stała się diecezją anglikańską. Obecnie obejmuje zachodnią część hrabstwa Kent, a także dwie gminy ("boroughs") we wschodniej części Londynu, Bexley a Bromley.
Diecezja dzieli się na trzy archidiakonaty, te zaś na dekanaty i parafie, których obecnie jest 218 i obejmują one 268 kościołów. Episkopat diecezji składa się z jej biskupa diecezjalnego oraz jednego biskupa pomocniczego, który nosi tytuł biskupa Tonbridge. 

</doc>
<doc id="2488558" url="https://pl.wikipedia.org/wiki?curid=2488558" title="Mychajło Denysow">
Mychajło Denysow

Mychajło Wołodymyrowycz Denysow, ukr. Михайло Володимирович Денисов (ur. 3 października 1985 w Żdanowie, w obwodzie donieckim) - ukraiński piłkarz, grający na pozycji obrońcy.
Kariera piłkarska.
Kariera klubowa.
Wychowanek klubu Azowstal Mariupol, barwy którego bronił w juniorskich mistrzostwach Ukrainy (DJuFL). W 2006 rozpoczął karierę piłkarską w drugiej drużynie Illicziwca Mariupol. Na początku 2008 wyjechał za granicę, gdzie bronił barw węgierskiego FC Fehérvár oraz azerskiego Karvana Yevlax. Wiosną 2009 powrócił do Ukrainy, gdzie potem występował w klubach Roś Biała Cerkiew, Enerhetyk Bursztyn i Zirka Kirowohrad. Latem 2010 wyjechał do Uzbekistanu, gdzie został piłkarzem Navbahoru Namangan. Latem 2011 powrócił do Ukrainy i kontynuował występy w drugoligowym Awanhardzie Kramatorsk.

</doc>
<doc id="2488559" url="https://pl.wikipedia.org/wiki?curid=2488559" title="Wieżowiec na placu Czerwonej Bramy">
Wieżowiec na placu Czerwonej Bramy

Wieżowiec na placu Czerwonej Bramy (ros. "высотное здание на площади Красных Ворот") – wieżowiec w Moskwie w Rosji zbudowany w latach 1947–1953, zaliczany do tak zwanych Siedmiu Sióstr. Budynek został zaprojektowany przez radzieckiego architekta Aleksieja Duszkina.

</doc>
<doc id="2488561" url="https://pl.wikipedia.org/wiki?curid=2488561" title="Hendrik van Steenwijck Starszy">
Hendrik van Steenwijck Starszy

Hendrik van Steenwijck Starszy, znany również jako Hendrik van Steenwijck I lub Steenwyck (ur. ok. 1550 w Kampen, zm. w maju 1603 we Frankfurcie nad Menem) – flamandzki malarz barokowy.
Był prawdopodobnie uczniem Hansa Vredemana de Vriesa. W roku 1577 został członkiem gildii św. Łukasza w Antwerpii, działał kolejno w Akwizgranie (1573–1576), Antwerpii (1577–1585) i Frankfurcie nad Menem (od 1586). Znany jest głównie z niewielkich obrazów przedstawiających wnętrza gotyckich kościołów – prawdziwych i wyimaginowanych. Malował też rynki i sale pałacowe. Jest uważany za twórcę odrębnego rodzaju malarstwa, którego charakterystyczną cechą są przedstawienia wnętrz świątyń.
Kontynuatorem i naśladowcą artysty był jego syn, Hendrik van Steenwijck Młodszy.

</doc>
<doc id="2488562" url="https://pl.wikipedia.org/wiki?curid=2488562" title="Mania szybkości">
Mania szybkości

Mania szybkości – pierwszy album zespołu Fatum. Wydany w roku 1989 nakładem wydawnictwa Wifon. Autorem projektu graficznego jest Jerzy Szelągowski, realizatorem nagrań Andrzej Puczyński.
Lista utworów.
źródło:.
Muzycy.
źródło:.
Wydawnictwa.
źródło:.

</doc>
<doc id="2488564" url="https://pl.wikipedia.org/wiki?curid=2488564" title="Demon (album)">
Demon (album)

Demon – drugi album zespołu Fatum. Wydany w roku 1993 nakładem wydawnictwa Schubert Music.
Lista utworów.
źródło:.
Muzycy.
źródło:.
Wydawnictwa.
źródło:.

</doc>
<doc id="2488567" url="https://pl.wikipedia.org/wiki?curid=2488567" title="Anna Sidorowa">
Anna Sidorowa

Anna Władimirowna Sidorowa (ros. А́нна Влади́мировна Си́дорова; ur. 6 lutego 1991 w Moskwie) – rosyjska curlerka.
Karierę sportową zaczęła w wieku 6 lat jako łyżwiarka figurowa. Z powodu kontuzji kostki w wieku lat 13 musiała zrezygnować z uprawiania tej dyscypliny sportu. Aby pozostać czynną sportsmenką za namową znajomych postanowiła zostać curlerką, sport ten uprawia od 2004.
Już po 4 latach jako rezerwowa wystąpiła na Mistrzostwach Europy Mikstów 2008, zagrała w dwóch meczach. Reprezentacja zajęła 4. miejsce. Brała udział także w rywalizacji juniorów, w 2009 była kapitanem drużyny na Zimowym Festiwalu Młodzieży oraz drugą na Mistrzostwach Świata Juniorów. W obydwu imprezach uplasowała się tuż za podium.
W 2009 Anna Sidorowa stanęła na czele drugiego zespołu rosyjskiego który, okazał się lepszy od zespołu pierwszego. Sukces ten spowodował początkowo, że Anna Sidorowa została rezerwową na Mistrzostwach Europy 2009. W rzeczywistości pełniła przez cały turniej funkcję trzeciej i wiceskipa. Później wystąpiła na Zimowych Igrzyskach Olimpijskich w Vancouver. Rosjanki zajęły odległe 9. miejsce.
Na początku 2011 będąc kapitanem drużyny juniorskiej i uniwersyteckiej wywalczyła brązowy medal Mistrzostw Świata Juniorów (w małym finale pokonała 9:3 szwedzki zespół Jonny McManus) oraz srebro Uniwersjady. W finale lepsze okazały się Brytyjki (Anna Sloan).
W sezonie 2011/2012 dołączyła do drużyny Ludmiły Priwiwkowej, początkowo była wiceskipem. Jednak później na Mistrzostwach Europy 2011, rozgrywanych w rodzinnej Moskwie to Sidorowa przejęła funkcję kapitana. Rosjanki po barażu dotarły do fazy finałowej, przegrały 6:9 mecz przeciwko Szkocji (Eve Muirhead), ostatecznie zdobyły brązowe medale zwyciężając 13:7 nad Dunkami (Lene Nielsen). Anna dowodziła również zespołem na Mistrzostwach Świata Juniorów 2012. Rosjanki podobnie jak rok wcześniej pokonując 7:4 Szwedki (Sara McManus) zdobyły brązowe medale. Gorszą dyspozycję zespół z Moskwy pokazał na MŚ 2012, gdzie z 4 wygranymi i 7 porażkami zajął 9. miejsce. Słaby wyniki nie przełoży się na kwalifikacje do ZIO 2014, gdzie Rosjanki wystąpią jako gospodynie turnieju.
Sidorowa po pierwszy tytuł mistrzowski na arenie międzynarodowej sięgnęła podczas Mistrzostw Europy 2012. Rosjanki w finale pokonały Szkotki (Eve Muirhead), które broniły medali zdobytych w Moskwie. Mecz zakończył się po dogrywce wynikiem 6:5. W odbywających się później MŚ 2013 Rosjanki zajęły 6. miejsce odpadając z rywalizacji po pierwszej rundzie baraży.
Zawodniczki z Moskwy nie zdołały obronić tytułów mistrzyń Europy na turnieju w 2013. Po rozgrywkach w rundzie grupowej miały 6 wygranych meczów i 3 porażki, bilans ten pozwolił im uczestniczyć w meczu barażowym przeciwko Danii (Lene Nielsen). Rosjanki dodatkowy mecz przegrały wynikiem 3:7 i zostały sklasyfikowane na 5. pozycji. W odbywającej się później Uniwersjadzie Rosjanki nie odniosły porażki i zdobyły złoto. W fazie play-off pokonały 7:2 Brytyjki (Hannah Fleming) i 8:4 Koreanki (Kim Ji-sun).
Rosjanki były gospodyniami turnieju olimpijskiego w 2014. Zespół Anny Sidorowej wygrał trzy z dziewięciu meczów i został sklasyfikowany na 9. miejscu. Ekipa z Moskwy lepiej zaprezentowała się w odbywających się później mistrzostwach świata. Reprezentantki Rosji z 3. miejsca awansowały do fazy finałowej, w pierwszym meczu uległy Koreankom (Kim Ji-sun) 5:9. Rosjanki w tych zawodach zdobyły pierwsze medale mistrzostw świata, w małym finale zrewanżowały się zawodniczkom z Korei Południowej. Anna Sidorowa wygrała 10. end dwoma kamieniami, doprowadziła do dogrywki, którą przejęła jednym kamieniem. Mecz zakończył się wynikiem 7:6.
W rundzie grupowej Mistrzostw Europy 2014 Rosjanki dowodzone przez Sidorową nie doznały porażki. W górnym meczu Page play-off uległy 5:6 Szwajcarkom (Binia Feltscher), po wygranej w półfinale przeciwko Danii (Lene Nielsen) ponownie mierzyły się ze szwajcarską drużyną. Decydującą częścią gry był 8. end, w którym Szwajcarki wyszły na 4-punktowe prowadzenie, w następnym Sidorowa miała szansę odrobić 3 punkty, jednak jej kamień po wybiciu odtoczył się za daleko guzika. Ostatecznie Rosjanki zdobyły srebrne medale, mecz zakończył się wynikiem 7:8. Rok 2015 ekipa Sidorowej rozpoczęła od triumfu podczas Zimowej Uniwersjady 2015 w finale pokonując 9:8 Kanadyjki (Breanne Meakin). Następnie podczas Mistrzostw Świata Rosjanki zdeklasowały w meczu o brąz reprezentację Szkocji (Eve Muirhead) wygrywając 13:4.
Sidorowa ponownie reprezentowała kraj w listopadowych Mistrzostwach Europy 2015. Rosjanki wygrały rozgrywki rundy grupowej, w półfinale pokonały 6:5 Dunki (Lene Nielsen). W finale Sidorowa ponownie zmierzyła się ze szkocką drużyną Eve Muirhead, Rosjanki wynikiem 6:4 zdobyły złote medale. Drużyna Sidorowej sezon 2015/2016 zakończyła trzecim z rzędu brązowym medalem mistrzostw świata, tym razem w małym finale pokonała 8:7 gospodynie (Chelsea Carey).
Studiuje na wydziale Historii Prawa i Nauk Politycznych na Rosyjskim Uniwersytecie Humanistycznym.

</doc>
<doc id="2488573" url="https://pl.wikipedia.org/wiki?curid=2488573" title="Tadeusz Jan Wolański">
Tadeusz Jan Wolański

Tadeusz Jan Wolański (ps. "Doktór", "Janek", "Kamieński", "dr Janek", ur. 25 maja 1910, zm. 17 sierpnia 1959) wcześniej znany jako Izak Backer syn Józefa, Żyd z pochodzenia – polski doktor medycyny, działacz robotniczy KPZU (do 1928), KPP (do 1939) i PPR, członek Gwardii Ludowej i Armii Ludowej (od 1942), szef służb medycznych AL, prezydent Częstochowy od 30 marca 1945 do 18 czerwca 1947 roku, honorowy obywatel miasta Częstochowa, wiceminister pracy i opieki społecznej (od 17 stycznia 1959). Pochowany w Alei Zasłużonych na cmentarzu Powązki Wojskowe w Warszawie (kwatera A25-tuje-4).

</doc>
<doc id="2488574" url="https://pl.wikipedia.org/wiki?curid=2488574" title="Seven Days a Week">
Seven Days a Week

Seven Days a Week – czternasty album studyjny Don Carlosa, jamajskiego wykonawcy muzyki roots reggae.
Płyta została wydana w roku 1998 przez waszyngtońską wytwórnię RAS Records. Nagrania zarejestrowane zostały w studiach Leggo Sounds w Kingston oraz Lion &amp; Fox w Waszyngtonie. Ich produkcją zajęli się Alric "Goldielocks" Lansfield oraz Gary "Doctor Dread" Himelfarb. Don Carlosowi akompaniowali muzycy sesyjni z zespołów The Roots Radics Band oraz Crucial Youths All Stars. Album został wznowiony przez RAS w roku 2002.

</doc>
<doc id="2488576" url="https://pl.wikipedia.org/wiki?curid=2488576" title="Wolański">
Wolański



</doc>
<doc id="2488581" url="https://pl.wikipedia.org/wiki?curid=2488581" title="Richard Chartres">
Richard Chartres

Richard Chartres (ur. 11 lipca 1947 w Ware) – brytyjski duchowny anglikański, historyk i teolog, w latach 1995-2017 biskup londyński w Kościele Anglii. Od 2017 par dożywotni.
Życiorys.
Urodził się jako dziecko z irlandzko-brytyjskiego małżeństwa. Ukończył studia historyczne w Trinity College na Uniwersytecie Cambridge i podjął pracę nauczyciela akademickiego, specjalizując się w historii starożytnej. Po podjęciu decyzji o zostaniu księdzem studiował teologię w Ripon College Cuddesdon i Lincoln Theological College. W 1973 przyjął święcenia kapłańskie. W 1975 został kapelanem Roberta Runcie, ówczesnego biskupa St Albans. Gdy w 1980 Runcie został arcybiskupem Canterbury, co jest najwyższą godnością w Kościele Anglii, zabrał ze sobą również swego kapelana. W 1984 został inkardynowany do diecezji londyńskiej, gdzie objął probostwo w jednej z parafii, a także pracował w kurii. Od 1987 był również profesorem teologii na Gresham College. 
Biskupstwo.
W 1992 został mianowany biskupem pomocniczym Londynu z tytułem biskupa Stepney. Sakrę przyjął 22 maja 1992 roku. W listopadzie 1995 został awansowany na biskupa diecezjalnego Londynu. Stanowisko to z urzędu dało mu miejsce w Izbie Lordów wśród lordów duchownych, a także w Tajnej Radzie. Pełni również głównie honorową funkcję dziekana kaplic królewskich. 
W marcu 2017 przeszedł na emeryturę. 20 października 2017 został ogłoszony parem dożywotnim. 
Życie prywatne.
Bp Chartres jest żonaty i ma czworo dzieci. Jego małżonka Caroline pracuje w branży wydawniczej.
Odznaczenia.
W 2009 został odznaczony Królewskim Królewskim Orderem Wiktoriańskim klasy Rycerz Komandor. 

</doc>
<doc id="2488582" url="https://pl.wikipedia.org/wiki?curid=2488582" title="Sho Kashima">
Sho Kashima

Sho Kashima (ur. 1 listopada 1986) – amerykański narciarz dowolny, specjalizujący się w jeździe po muldach. Najlepszy wynik na mistrzostwach świata osiągnął podczas mistrzostw w Inawashiro, gdzie zajął 6. miejsce w jeździe po muldach. Jak dotąd nie startował na igrzyskach olimpijskich. Najlepsze wyniki w Pucharze Świata osiągnął w sezonie 2008/2009, kiedy to zajął 31. miejsce w klasyfikacji generalnej, a w klasyfikacji jazdy po muldach był ósmy.

</doc>
<doc id="2488585" url="https://pl.wikipedia.org/wiki?curid=2488585" title="Zabezpieczenie zwarciowe">
Zabezpieczenie zwarciowe

Zabezpieczenie zwarciowe – zabezpieczenie elektroenergetyczne chroniące zabezpieczane elementy systemu elektroenergetycznego przed skutkami zwarć. 
Wyróżnić można zabezpieczenia zwarciowe podstawowe i rezerwowe.
Jest wymagane z definicji w każdym obwodzie elektrycznym i to na początku, w miejscu wyprowadzenia lub odgałęzienia obwodu, a także w miejscach, w których następuje zmniejszenie obciążalności zwarciowej przewodów (zmniejszenie przekroju żył lub zmiana budowy przewodów).

</doc>
<doc id="2488586" url="https://pl.wikipedia.org/wiki?curid=2488586" title="Grand Magus">
Grand Magus

Grand Magus – szwedzka grupa wykonująca muzykę z pogranicza doom i heavy metalu. Powstała w 1996 roku w Sztokholmie. Od 2012 roku skład grupy tworzą basista i wokalista Mats „Fox Skinner” Heden, gitarzysta i wokalista Janne „JB” Christoffersson oraz perkusista Ludwig Witt. Do 2016 roku ukazało się osiem albumów studyjnych Grand Magus cieszących się, prawdopodobnie największą popularnością w Niemczech, Austrii i Szwajcarii. W swej twórczości trio odwołuje się do dokonań m.in. takich zespołów jak: Black Sabbath, Deep Purple, Judas Priest, Manowar, Rainbow, Uriah Heep, czy Nazareth.
Historia.
Zespół powstał w 1996 roku w Sztokholmie pod nazwą Smack. Skład utworzyli gitarzysta i wokalista Janne „JB” Christoffersson, basista i wokalista Mats „Fox Skinner” Heden oraz perkusista Iggy. W 1999 roku funkcję perkusisty objął Fredrik „Trisse” Liefvendahl. Grupa przyjęła wówczas nazwę Grand Magus. Rok później grupa zarejestrowała demo. W 2001 roku na potrzeby splitu z grupą Spiritual Beggars muzycy zarejestrowali utwór pt. „It's Over”. Wkrótce potem zespół podpisał kontrakt wydawniczy z brytyjską wytwórnią muzyczną Rise Above Records. 5 listopada, tego samego roku do sprzedaży trafił debiut płytowy grupy pt. "Grand Magus". Materiał został nagrany we współpracy z Fredem Estby'm, muzykiem i producentem znanym z występów w zespole Dismember. Rok później grupa koncertowała w Europie poprzedzając brytyjski zespół Orange Goblin. 
25 listopada 2003 roku ukazał się drugi album studyjny zespołu pt. "Monument". Rok później trio wystąpiło m.in. na festiwalach Sweden Rock Festival w Szwecji i Roadburn Festival w Holandii. Trzeci album długogrający Grand Magus pt. "Wolf’s Return" ukazał się 14 czerwca 2005 roku. Wydawnictwo było promowane teledyskiem do utworu „Kingslayer”. Na początku 2006 roku grupa poprzedzała występy Cathedral w Europie. Wkrótce potem z zespołu odszedł Fredrik „Trisse” Liefvendahl, którego zastąpił Sebastian „Seb” Sippola. W 2007 roku trio koncertowało w Europie m.in. wraz z Firewind i Candlemass.
9 czerwca 2008 roku ukazał się czwarty album studyjny formacji pt. "Iron Will". Wydawnictwo było promowana podczas koncertów wraz z At the Gates. W 2009 roku grupa dała szereg koncertów podczas letnich festiwali w Niemczech, Wielkiej Brytanii i Norwegii. Pod koniec roku zespół podpisał nowy kontrakt z wytwórnią muzyczną Roadrunner Records. 23 czerwca 2010 roku ukazał się piąty album studyjny grupy pt. "Hammer of the North". Materiał był promowany teledyskami do utworów „Hammer of the North” i „At Midnight They'll Get Wise”, które wyreżyserował Patric Ullaeus. Następnie grupa udała się w United Kingdom Of Heavy Metal Tour wraz z Arch Enemy, Chthonic i Malefice. Pod koniec roku grupa koncertowała w Niemczech jako support Motörhead i Doro. W 2011 roku muzycy poprzedzali występy niemieckiej grupy Accept podczas Blood of the Nations Tour. Grupa wystąpiła także podczas licznych festiwali, m.in. takich jak: Hellfest Open Air we Francji, czy Ragnarock Open Air w Niemczech.
Na początku 2012 roku grupa podpisała kontrakt fonograficzny z wytwórnią płytową Nuclear Blast. W międzyczasie z zespołu odszedł Sebastian „Seb” Sippola, w miejsce którego muzycy zatrudnili Ludwiga Witta, związanego wcześniej z blackmetalową grupą Shining. Wydawnictwo było promowane podczas europejskich koncertów u boku Bullet, Skull Fist, Steelwing i Vanderbuyst. 25 maja tego samego roku trafił do sprzedaży szósty album studyjny Grand Magus zatytułowany "The Hunt". W 2013 roku grupa dała liczne koncerty w Europie podczas Hunting Across Europe Tour wraz z Angel Witch i Enforcer.
31 stycznia 2014 roku został wydany siódmy album studyjny grupy pt. "Triumph and Power". W ramach promocji do pochodzącego z płyty utworu pt. „Steel Versus Steel” został zrealizowany wideoklip. W marcu, także 2014 roku grupa odbyła trasę koncertową Rock Revelation Tour w Europie wraz z zespołami Audrey Horne, The Vintage Caravan i Zodiac. Natomiast pod koniec roku trio, w roli supportu zostało zaproszone na krótkie tournée grupy Behemoth w Wielkiej Brytanii. W 2015 roku grupa koncertowała w Europie wraz z norweskim kwintetem Enslaved. Ósmy album studyjny Grand Magus pt. "Sword Songs" został wydany 13 maja 2016 roku. Premierowe nagrania trio zaprezentowało szerokiej publiczności podczas letnich festiwali, m.in. Download Festival w Wielkiej Brytanii oraz Graspop Metal Meeting w Belgii. Na przełomie października i listopada grupa udałą się w europejską trasę koncertową u boku Amon Amarth i Testament.

</doc>
<doc id="2488592" url="https://pl.wikipedia.org/wiki?curid=2488592" title="Maksymilian Grochowski">
Maksymilian Grochowski

Maksymilian Grochowski (ur. 12 grudnia 1869 w Borzechowie na Pomorzu, w powiecie starogardzkim, zm. 7 listopada 1939 w Tucznie w powiecie wałeckim) – polski ksiądz katolicki, działacz polonijny, członek Związku Polaków w Niemczech.
Studiował w seminarium duchownym w Pelplinie; po otrzymani święceń kapłańskich (24 marca 1897) trafił do parafii w Oksywiu, gdzie przebywał do 1901; następnie do 1906 był wikarym w Godziszewie, a potem – administratorem parafii w Lutowie k. Sepólna Krajeńskiego. W parafii Jana Chrzciciela w Głubczynie k. Krajenki został w 1907 proboszczem i z wsią tą związał się na stałe. Jako działacz polonijny zabiegał po zakończeniu I wojny światowej o włączenie jego parafii (i całego powiatu złotowskiego, w do którego należy Głubczyn) w granice tworzącego się państwa polskiego; w tym celu stawił się przed przybyłą do Krajenki 1 marca 1920 Międzynarodową Komisją Graniczną. Po tym, jak starania te okazały się bezskuteczne pozostał w parafii głubczyńskiej, aktywnie uczestnicząc w budowaniu polskich struktur oświatowych na terenie Niemiec, między innymi także nauczając języka polskiego podczas lekcji religii. Po tym, kiedy w obwodzie rejencji pilskiej utworzono w 1925 Polsko-Katolickie Towarzystwo Szkolne objął funkcję jego prezesa i piastował ją do wybuchu II wojny światowej. W Głubczynie, w którym brakowało odpowiedniego lokalu na polską szkołę, zgromadził fundusze na wykupienie odpowiedniej działki i wybudowanie na niej takiej szkoły; przyczynił się łącznie do uruchomienia 29 takich szkół w V Dzielnicy (obejmującej powiat złotowski) ZPwN dla około 1,3 tys. dzieci polskich. Był aktywnym działaczem Towarzystwa Ludowego i Polsko-Katolickiego Towarzystwa Młodzieży w Głubczynie i w Podróżnej.
W kwietniu 1939, po śmierci prezesa ZPwN, Bolesława Domańskiego, przyjął jego obowiązki w V Dzielnicy Związku, w Złotowie. Zaraz po wybuchu wojny w 1939, 11 września, został aresztowany. Trafił najpierw do więzienia w Złotowie, potem do obozu przejściowego w Pile. Zwolniony z niego, ciężko chory, trafił do szpitala elżbietanek w Tucznie, gdzie zmarł 7 listopada i gdzie został potajemnie pochowany.
Po wojnie ekshumowano ciało ks. Grochowskiego z potajemnej mogiły przy kościelnej dzwonnicy, przewieziono do Głubczyna i tu 9 listopada 1947 urządzono mu uroczysty ponowny pochówek; dziesięć lat później na grobie ustawiono pomnik ze znakiem Rodła. Od 12 czerwca 1982 ksiądz Grochowski jest patronem Publicznej Szkoły Podstawowej w Głubczynie.

</doc>
<doc id="2488593" url="https://pl.wikipedia.org/wiki?curid=2488593" title="Stefan (Jaworski)">
Stefan (Jaworski)

Stefan (imię świeckie Symeon Iwanowicz Jaworski, ur. 1658 w Jaworowie, zm. 27 listopada 1722 w Moskwie) – biskup Rosyjskiego Kościoła Prawosławnego. W latach 1701-1721 "locum tenens" Patriarchatu Moskiewskiego. W 1721 Piotr I dokonał radykalnej reformy ustroju Rosyjskiego Kościoła Prawosławnego, likwidując instytucję patriarchatu i wprowadzając Świątobliwy Synod Rządzący, kierowany przez świeckiego oberprokuratora, jako najwyższy organ zarządzający.
Ukończył Kolegium Mohylańskie w Kijowie. Następnie kontynuował studia w szkołach katolickich we Lwowie, Lublinie, Poznaniu i Wilnie, dokonał konwersji na katolicyzm pod imieniem Stanisława Simona. Z okresu nauki na uczelniach katolickich wyniósł doskonałą znajomość teologii katolickiej oraz wrogi stosunek do protestantyzmu. W 1687 lub 1689 wrócił do Kijowa i dokonał powtórnej konwersji na prawosławie. W 1689, za radą metropolity kijowskiego Warłaama złożył wieczyste śluby mnisze, wstępując do Ławry Pieczerskiej. Od 1690 wykładał w Akademii Kijowsko-Mohylańskiej, zaś od 1691 był jej prefektem. W 1697 otrzymał godność igumena.
Był bliskim współpracownikiem metropolity kijowskiego Warłaama, wielokrotnie służył jako jego poseł do Rosji. W styczniu 1700 razem z innym igumenem zawiózł do patriarchy moskiewskiego i całej Rusi Adriana list z prośbą o ponowne erygowanie eparchii perejasławskiej i wyświęcenie jednego z przybyłych duchownych na jej ordynariusza. Po przyjeździe do Moskwy ihumen Stefan został poproszony o wygłoszenie kazania na pogrzebie wojewody Szeina. Kazanie to wywarło wielkie wrażenie na carze Piotrze I, który nakazał patriarsze wyświęcić go na biskupa i wyznaczyć na ordynariusza dowolnej eparchii w niewielkiej odległości od Moskwy. Ihumen początkowo nie zgadzał się na przyjęcie chirotonii biskupiej, ostatecznie jednak przystał na to i 7 kwietnia 1700 został biskupem riazańskim i muromskim, po czym natychmiast otrzymał godność metropolity.
16 grudnia 1701, ponad rok po śmierci patriarchy Adriana, Piotr I wyznaczył metropolitę Stefana na "locum tenens" Patriarchatu Moskiewskiego, nie pozwalając na wybory patriarchy. Motywacją dla wyznaczenia na ten urząd metropolity riazańskiego było wykształcenie w zachodnich szkołach, jakie uzyskał on w odróżnieniu od duchownych rosyjskich. Metropolita Stefan w pełni popierał politykę cara, chwaląc w swoich tekstach jego wyprawy wojenne. Zgodnie z jego życzeniem dokonał szeregu chirotonii biskupich wykształconych poza Rosją duchownych, zreformował Moskiewską Akademię Duchowną w duchu zachodnim. Starał się jednak przeciwdziałać reformom ustroju Rosyjskiego Kościoła Prawosławnego i wprowadzaniu doń rozwiązań naśladujących te funkcjonujące w Kościołach protestanckich. W rezultacie stopniowo tracił zaufanie Piotra I. Nie czując się na siłach, by otwarcie sprzeciwić się władcy, metropolita wielokrotnie prosił o zwolnienie z funkcji i zgodę na odejście w stan spoczynku, car jednak nie dopuszczał do tego. W ostatnich latach życia Stefan (Jaworski) w zarządzaniu Cerkwią wykonywał jedynie polecenia Piotra I, na jego życzenie opuścił Riazań i zamieszkał w Petersburgu, oddając faktyczny zarząd swojej eparchii w ręce biskupa krutickiego. O nominacjach i chirotoniach biskupich decydował Piotr I, zmuszając m.in. Stefana do wyświęcenia Teofana (Prokopowicza), z którego poglądami "locum tenens" zdecydowanie się nie zgadzał.
W 1721, po powstaniu Świątobliwego Synodu Rządzącego, metropolita Stefan został włączony w skład jego członków. Negatywnie nastawiony do tejże instytucji, nie uczestniczył jednak w jej pracach. Zmarł w 1722 w Moskwie i został pochowany w soborze Zaśnięcia Matki Bożej w Riazaniu. Swoją obszerną bibliotekę przekazał do monasteru w Nieżynie, który sam polecił założyć.

</doc>
<doc id="2488594" url="https://pl.wikipedia.org/wiki?curid=2488594" title="Wiktar Burak">
Wiktar Burak

Wiktar Kanstancinawicz Burak (, , "Wiktor Konstantinowicz Burak"; ur. 2 lutego 1941 w Piesczanym w Kraju Krasnodarskim) – radziecki i białoruski funkcjonariusz KGB i polityk, deputowany do Rady Najwyższej Republiki Białorusi XIII kadencji, w latach 1996–2000 deputowany do Izby Reprezentantów Zgromadzenia Narodowego Republiki Białorusi I kadencji; pułkownik.
Życiorys.
Młodość i praca.
Urodził się 2 lutego 1941 roku w chutorze Piesczanyj, w Kraju Krasnodarskim, w Rosyjskiej FSRR, ZSRR. W 1968 roku ukończył studia na Wydziale Prawa Białoruskiego Uniwersytetu Państwowego, uzyskując wykształcenie prawoznawcy, w 1969 roku – Wyższe Kursy KGB ZSRR. Posiada stopień pułkownika. W latach 1959–1961 pracował jako pomocnik lekarza sanitarnego, sanitariusz pogotowia ratunkowego w Szpitalu Rejonowym w Horodyszczu w obwodzie brzeskim. W latach 1969–1980 pracował jako sędzia śledczy, starszy pracownik operacyjny w Zarządzie KGB w obwodzie brzeskim. W latach 1980–1984 pełnił funkcję zastępcy kierownika Wydziału Miejskiego KGB w Duszanbe, kierownika Działu Kadr KGB Tadżyckiej SRR. Od 1984 roku pracował jako zastępca kierownika Zarządu KGB w obwodzie witebskim. Po uzyskaniu niepodległości przez Białoruś piastował to samo stanowisko w białoruskim KGB. W latach 1985–1996 był deputowanym do Witebskiej Miejskiej Rady Deputowanych.
Działalność parlamentarna.
W drugiej turze uzupełniających wyborów parlamentarnych 10 grudnia 1995 roku został wybrany na deputowanego do Rady Najwyższej Republiki Białorusi XIII kadencji z witebskiego-czarniachouskiego okręgu wyborczego nr 66. 19 grudnia 1995 roku został zarejestrowany przez centralną komisję wyborczą, a 9 stycznia 1996 roku zaprzysiężony na deputowanego. Od 23 stycznia pełnił w Radzie Najwyższej funkcję członka Stałej Komisji ds. Bezpieczeństwa Narodowego, Obrony i Walki z Przestępczością. Był bezpartyjny, należał do popierającej prezydenta Alaksandra Łukaszenkę frakcji „Zgoda”. Od 3 czerwca był członkiem grupy roboczej Rady Najwyższej ds. współpracy z parlamentem Rzeczypospolitej Polskiej. 21 czerwca został członkiem delegacji Rady do Zgromadzenia Parlamentarnego Stowarzyszenia Białorusi i Rosji. Poparł dokonaną przez prezydenta kontrowersyjną i częściowo nieuznaną międzynarodowo zmianę konstytucji. 27 listopada 1996 roku wszedł do nowo utworzonej Izby Reprezentantów Zgromadzenia Narodowego Republiki Białorusi I kadencji. Był w niej członkiem Stałej Komisji ds. Praw Człowieka i Stosunków Narodowościowych. Zgodnie z Konstytucją Białorusi z 1994 roku jego mandat deputowanego do Rady Najwyższej formalnie zakończył się 9 stycznia 2001 roku; kolejne wybory do tego organu jednak nigdy się nie odbyły. Jego kadencja parlamentarna w Izbie Reprezentantów zakończyła się 21 listopada 2000 roku.
Życie prywatne.
Wiktar Burak jest żonaty.

</doc>
<doc id="2488597" url="https://pl.wikipedia.org/wiki?curid=2488597" title="Port lotniczy Madryt-Torrejón">
Port lotniczy Madryt-Torrejón



</doc>
<doc id="2488600" url="https://pl.wikipedia.org/wiki?curid=2488600" title="Wiktor Burak">
Wiktor Burak



</doc>
<doc id="2488603" url="https://pl.wikipedia.org/wiki?curid=2488603" title="From the Sky Down">
From the Sky Down

From the Sky Down – film dokumentalny z 2011 roku opowiadający o irlandzkim zespole rockowym U2. Film wyreżyserował Davis Guggenheim. Akcja skupia się na okresie w historii zespołu od trasy Lovetown Tour na przełomie lat '80 i '90 XX wieku do powstawania płyty Achtung Baby w roku 1991. Obraz powstał na 20. rocznicę wydania płyty Achtung Baby, która przypadła 19 listopada 2011 roku. W filmie zostały wykorzystane nagrania zarejestrowane podczas recordingu Achtung Baby w Hansa Studios w Berlinie i w Winnipeg przed Festiwalem Glastonbury 2011.
Premiera filmu odbyła się w Toronto International Film Festival 8. września 2011 roku. Po raz pierwszy w historii na otwarcie festiwalu wyświetlony został film dokumentalny. 12. grudnia film ukazał się na Blu-ray i DVD.
Krytycy nie byli zgodni, co do From the Sky Down, ponieważ film otrzymał wiele mieszanych opinii. Obraz pokazuje nam wiele kadrów które mogliśmy zobaczyć w filmie dokumentalnym dołączanym do remasteru poprzedniej płyty U2 "The Joshua Tree". W filmie znajdziemy jednak wiele wcześniej nie widzianych smaczków, które wcześniej nie ujrzały światła dziennego np. Bono i The Edge grający bluesa w klubie razem ze sławnym gitarzystą bluesowym Steviem Ray Vaughanem i T-Bone Burrnetem.Bono i Edge wykonują też kilka utworów solo na potrzeby filmu. Pod koniec seansu możemy zaś ujrzeć wykonanie utworu "Even Better Than The Real Thing" nagranego na festiwalu Glastonbury, na którym U2 dało świetny występ w 2011 roku.
Utwory wykorzystane w filmie (kolejność losowa)

</doc>
<doc id="2488604" url="https://pl.wikipedia.org/wiki?curid=2488604" title="Mehdi Bennani">
Mehdi Bennani

Mehdi Bennani (ur. 25 sierpnia 1983 w Fezie) – marokański kierowca wyścigowy. Obecnie jeździ w zespole Proteam Racing w serii World Touring Car Championship.
Kariera.
Mehdi Bennani swoją karierę wyścigową rozpoczął w kartingu, wygrywając w 2001 i 2002 swoje narodowe mistrzostwa odpowiednio w klasie 125 ICC i 100 ICA. W 2004 przeniósł się do Azjatyckiej Formuły BMW i w tym samym roku został jej wicemistrzem z dorobkiem 124 punktów. W latach 2005 i 2006 startował w World Series by Renault jednak nie uzyskał w tej serii zadowalających rezultatów. W 2007 brał udział w Euroseries 3000; sezon ukończył na 14 pozycji z 9 punktami na koncie. W 2008 i 2009 został mistrzem Moroccan Circuit Racing Championship. W 2008 był również drugi w Historycznym Grand Prix Pau, natomiast od 2009 jeździ w World Touring Car Championship i jest pierwszym Afrykańczykiem w tej serii.

</doc>
<doc id="2488605" url="https://pl.wikipedia.org/wiki?curid=2488605" title="Changes (album Don Carlosa)">
Changes (album Don Carlosa)

Changes – piętnasty album studyjny Don Carlosa, jamajskiego wykonawcy muzyki roots reggae.
Płyta została wydana 15 marca 2010 roku przez Don Carlos Records, własną wytwórnię wokalisty (w Europie ukazała się nakładem Heartbeat Records). Produkcją krążka zajął się sam wykonawca we współpracy z Davidem Lodgem.

</doc>
<doc id="2488606" url="https://pl.wikipedia.org/wiki?curid=2488606" title="Mistrzostwa Azji w Maratonie 2011">
Mistrzostwa Azji w Maratonie 2011

Mistrzostwa Azji w Maratonie 2011 – zawody lekkoatletyczne, które odbyły się 17 lipca w tajlandzkim mieście Pattaya.

</doc>
<doc id="2488608" url="https://pl.wikipedia.org/wiki?curid=2488608" title="Piłkarski Stadion Narodowy na Malediwach">
Piłkarski Stadion Narodowy na Malediwach

Piłkarski Stadion Narodowy – to wielofunkcyjny stadion w Male na Malediwach. Wcześniej nazywał się Rasmee Dhandu Stadium. Słowo "Rasmee" oznacza urzędnika w lokalnym języku malediwskim, a Dhandu oznacza otwarty teren/stadion. W 2014 roku w związku z przyznaniem Malediwom organizacji AFC Challenge Cup 2014 został zmodernizowany, a jego nazwę zmieniono na Piłkarski Stadion Narodowy W ramach wykonanych prac zbudowano specjalne strefy dla sędziów i delegatów związkowych, a także pomieszczenie dla mediów. Obecnie używany głównie dla meczów piłki nożnej ligi malediwskiej, o puchar Malediwów i międzynarodowych meczów. Stadion mieści około 13 000 widzów.

</doc>
<doc id="2488609" url="https://pl.wikipedia.org/wiki?curid=2488609" title="Circuit International Automobile Moulay El Hassan">
Circuit International Automobile Moulay El Hassan

Circuit International Automobile Moulay El Hassan (znany także jako Marrakech Street Circuit) – uliczny tor wyścigowy o długości 4,545 km położony w jednym z największych miast Maroka - Marrakeszu. Składa się z trzech długich prostych, dwóch nawrotów i kilku szykan. Wytyczony jest wzdłuż Drogi d'Ourika, alei 7ème Art i alei Muhammada VI. Zaprojektowany został przez firmę D3 Motorsport Development. Odbywają się na nim głównie wyścigi serii World Touring Car Championship, a Wyścig Maroka WTCC w 2009 był pierwszym międzynarodowym wyścigiem w Maroku od Grand Prix Formuły 1 w 1958 na Ain-Diab Circuit w Casablance. W pobliżu toru znajdują się liczne hotele, kino i hipermarket Carrefour.

</doc>
<doc id="2488613" url="https://pl.wikipedia.org/wiki?curid=2488613" title="Attalos (dostojnik macedoński)">
Attalos (dostojnik macedoński)

Attalos (zm. 335 p.n.e.) – dowódca i dostojnik macedoński za panowania Filipa II, ojca Aleksandra Wielkiego. Był zięciem Parmeniona, a także stryjem i opiekunem Kleopatry – siódmej żony Filipa.
Wesele Kleopatry.
W 337 p.n.e., na ślubie króla Macedonii i swojej bratanicy, wzniósł toast, życząc nowożeńcom potomków – przyszłych królów, czystej krwi i z prawego łoża. Wyraził zapewne w ten sposób niechęć części elit macedońskich do innej żony Filipa – Olimpias, pochodzącej z Epiru matki Aleksandra, następcy tronu. Obecny na uczcie weselnej Aleksander wdał się w sprzeczkę z Attalosem, w obronie którego stanął pijany Filip. Całe wydarzenie skończyło się krótkotrwałym wygnaniem Aleksandra i Olimpias do Epiru.
Sprawa Pauzaniasza.
W 337 lub na początku 336 p.n.e. Attalos był uczestnikiem wydarzeń związanych z Pauzaniaszem, późniejszym zabójcą Filipa. Pauzaniasz był za młodu kochankiem Filipa, później jednak władca znalazł sobie innego ulubieńca (też noszącego imię Pauzaniasz). Nowy wybraniec został znieważony i doprowadzony do samobójstwa przez wcześniejszego Pauzaniasza, jednak przed śmiercią opowiedział o całej sytuacji Attalosowi. Ten na bankiecie upił przyszłego zabójcę króla, po czym razem z innymi gośćmi zgwałcił Pauzaniasza (według innych źródeł skłonił do tego czynu swoją służbę). Ofiara poskarżyła się królowi, ale ten nie ukarał stryja swojej nowej żony, co poskutkowało nienawiścią Pauzaniasza do władcy i późniejszym morderstwem.
Kampania w Azji Mniejszej.
Wiosną 336 p.n.e. Attalos był jednym z dowódców (oprócz Parmeniona i Amyntasa) oddziałów wysłanych przez Filipa do Azji Mniejszej, rządzonej przez perskich Achemenidów. Miała to być awangarda przyszłej, większej armii inwazyjnej. Wojska macedońskie, których liczebność szacowana jest na około 10 tysięcy żołnierzy, odnosiły początkowo spore sukcesy. Zajęły znaczne obszary na zachodzie Azji Mniejszej, przeciągnęły na swoją stronę ważne miasta regionu, takie jak Kyzikos czy Erythrai. W Efezie wybuchła rewolucja demokratyczna. Sytuacja odwróciła się, gdy nowy władca perski - Dariusz III − mianował wodzem najemników greckich Memnona, który dzięki energicznej kampanii zepchnął wojska macedońskie do nielicznych przyczółków.
Za rządów Aleksandra.
Śmierć Filipa II (w wyniku zamachu) szybko wykorzystała Olimpias. Powróciła z Epiru i zamordowała nowo narodzone dziecko Kleopatry i Filipa, a jego matkę skłoniła do samobójstwa. Aleksander, nowy król Macedonii, nie był zadowolony z poczynań matki, gdyż zaogniały one jego konflikt z Attalosem, a także jego teściem Parmenionem. Sam Attalos, przebywający w Azji Mniejszej, na wieść o śmierci bratanicy nie podjął buntu, mimo że namawiał go do tego listownie Demostenes. Wręcz przeciwnie – w obliczu zleconej przez Aleksandra serii zabójstw konkurentów do władzy, Attalos postanowił wykazać się pełną lojalnością i przekazał nowemu władcy korespondencję od Ateńczyka. Zabieg okazał się nieskuteczny - Aleksander wysłał do Azji oddział, dowodzony przez zaufanego oficera, Hekatajosa, który przyłączył się do przebywających tam sił macedońskich. Attalos został zabity przez Hekatajosa, przy obojętności Parmeniona, który prawdopodobnie zawarł jakieś porozumienie w tej sprawie z Aleksandrem. Miało to miejsce w 335 p.n.e.

</doc>
<doc id="2488615" url="https://pl.wikipedia.org/wiki?curid=2488615" title="Rządowe Centrum Studiów Strategicznych">
Rządowe Centrum Studiów Strategicznych

Rządowe Centrum Studiów Strategicznych (RCSS) – państwowa jednostka organizacyjna funkcjonująca w Polsce w latach 1997–2006, zapewniająca obsługę Prezesa Rady Ministrów i Rady Ministrów w sprawach programowania strategicznego, prognozowania rozwoju gospodarczego i społecznego oraz zagospodarowania przestrzennego kraju.
Historia RCSS.
Rządowe Centrum Studiów Strategicznych zostało utworzone 1 stycznia 1997 i było jednym z urzędów organizowanych w ramach reformy centrum administracyjno-gospodarczego rządu. RCSS przejęło część uprawnień zniesionego Centralnego Urzędu Planowania. Zakres jego obowiązków określała ustawa z 8 sierpnia 1996. Zgodnie z jej przepisami Centrum (we współpracy z instytucjami naukowymi) przygotowywało i przedstawiało Radzie Ministrów następujące projekty:
Centrum kierowane było przez Prezesa, powoływanego przez Prezydenta i wchodzącego w skład Rady Ministrów. W rządzie Włodzimierza Cimoszewicza funkcję tę pełnił Zbigniew Kuźmiuk, natomiast w rządzie Jerzego Buzka na czele RCSS stał Jerzy Kropiwnicki (początkowo jako Minister-członek Rady Ministrów, a następnie jako minister rozwoju regionalnego i Budownictwa).
Zmiana statusu Rządowego Centrum Studiów Strategicznych została dokonana z inicjatywy rządu Leszka Millera jako część działań zmierzających do zreformowania i usprawnienia administracji rządowej. 21 grudnia 2001 przyjęta została nowelizacja ustawy o Radzie Ministrów, która m.in. uchylała ustawę o RCSS. Według nowych przepisów Centrum traciło rangę ministerstwa, stając się z dniem 1 stycznia 2002 jednostką podległą Prezesowi Rady Ministrów. Zakres zadań urzędu (przeniesiony do ustawy o Radzie Ministrów) pozostawał bez zmian, nowym prezesem (powoływanym od tej pory przez premiera) został Mirosław Pietrewicz.
Kolejnym krokiem SLD miało być przekształcenie Centrum w niezależną, ekspercką instytucję planowania strategicznego. Po przejęciu kierownictwa RCSS zadanie to otrzymał w lipcu 2003 Minister-członek Rady Ministrów Lech Nikolski (w rządzie Marka Belki działał jako Pełnomocnik ds. Narodowego Planu Rozwoju). W 2004 opracowano projekt ustawy o Narodowym Centrum Studiów Strategicznych, w atmosferze walki przedwyborczej został on jednak w kwietniu 2005 odrzucony przez Sejm.
Pod koniec 2005 rząd Kazimierza Marcinkiewicza zapowiedział likwidację RCSS w związku z realizacją ogłoszonego przez PiS programu „Tanie Państwo”. Pełniącym obowiązki prezesa urzędu został wtedy Piotr Tutak (sekretarz stanu w Kancelarii Prezesa Rady Ministrów). Rządowe Centrum Studiów Strategicznych zakończyło swoją działalność 31 marca 2006 po wejściu w życie ustawy z 17 lutego 2006, jego zadania i kompetencje przekazane zostały do zakresu działania KPRM.
Utworzenie CAS.
25 kwietnia 2018 premier Mateusz Morawiecki podpisał zarządzenie w sprawie powołania pełnomocnika ds. utworzenia i kierowania Centrum Analiz Strategicznych. Według planów rządu CAS ma być jednostką wchodzącą w skład KPRM. 31 grudnia 2018 zarządzenie to zostało zmienione i prof dr hab. Waldemar Paruch został oficjalnie szefem Centrum Analiz Strategicznych.

</doc>
<doc id="2488617" url="https://pl.wikipedia.org/wiki?curid=2488617" title="Stadion Ghazi">
Stadion Ghazi

Stadion Ghazi (paszt.: غازی لوبغالی, pers.: ورزشگاه غازى, "Warzeszgah-e Ghazi") – wielofunkcyjny stadion w Kabulu w Afganistanie. Został zbudowany za panowania króla Amanullaha Chana w 1923 roku, który był uważany za Ghazi (bohatera) za wygranie wojny z Brytyjczykami i uzyskanie niepodległości narodu. Stadion mieści 25,000 osób.
Proponowana budowa nowego stadionu narodowego będzie ukończona na sezon 2013/2014 i będzie kosztować 25 mln euro. Stadion jest w remoncie i nowe miejsca zostały zainstalowane na wiosnę 2011 roku, które sprawiły, że przygotowane będą większe imprezy sportowe.

</doc>
<doc id="2488618" url="https://pl.wikipedia.org/wiki?curid=2488618" title="Zenon Andruszkiewicz">
Zenon Andruszkiewicz

Zenon Andruszkiewicz pseud. "Koroniasty" (ur. 13 stycznia 1877 w Zygmuntowie, zm. 24 listopada 1953 w Warszawie) – działacz PPS, PPS-Lewicy, SDKPiL, RKP(b), KPP, PPR, PZPR, uczestnik rewolucji lutowej i październikowej i wojny domowej w Rosji, komisarz Armii Czerwonej.
Życiorys.
Był synem powstańca styczniowego Ignacego. Od 1893 członek PPS, organizował komórki partyjne w warszawskich fabrykach i zakładach pracy. W 1898 został aresztowany i na krótko uwięziony w Cytadeli Warszawskiej za udział w pierwszomajowej manifestacji. W 1906 został aresztowany za zorganizowanie strajku warszawskich kolejarzy i osadzony w twierdzy brzeskiej, a następnie wydalony z Królestwa Kongresowego. Wkrótce nielegalnie powrócił i podjął działalność w PPS-Lewicy, skąd w 1915 przeszedł do SDKPiL. W 1912 należał do współzałożycieli Towarzystwa Kultury Polskiej (TKP). W tym samym roku został ponownie aresztowany za działalność w PPS-Lewicy. Od 1915 w Piotrogrodzie, działał w polskim klubie robotniczym "Promień" i był agitatorem w fabryce "Feniks". Podczas rewolucji lutowej 1917 brał udział w uwalnianiu więźniów z więzienia "Kriesty" i zagarnięciu składu broni z Twierdzy Pietropawłowskiej. Podczas rewolucji październikowej uczestniczył w zdobywaniu Pałacu Zimowego i rozbrajaniu straży pałacowej. Współpracował z Feliksem Dzierżyńskim w walce z „kontrrewolucjonistami”.
Od grudnia 1917 pracował w Wydziale Ogólnym Komisariatu do spraw Polskich i był administratorem Polskiego Domu ludowego. W 1918 wstąpił do RKP(b), w której działał do 1922. W 1919 został zmobilizowany na front wojny domowej i mianowany komisarzem w sztabie Zachodniej (52) Dywizji Strzelców. Do 1919 brał udział w walkach nad Donem przeciwko wojskom Antona Denikina i nad Perekopem przeciw Piotrowi Wranglowi. Od listopada 1920 działał w Moskwie, a od kwietnia 1921 w Mińsku, gdzie z ramienia Biura Polskiego RKP(b) pracował w bibliotece Polskiego Klubu Robotniczego im. Róży Luksemburg. W 1922 był kurierem dyplomatycznym Rosji sowieckiej.
W 1923 powrócił do kraju i wstąpił do KPRP/KPP. Za udział w ruchu komunistycznym i strajkowym w 1928 został zwolniony z pracy w Centralnych Warsztatach Samochodowych Ministerstwa Spraw Wewnętrznych. W 1929 kierował strajkiem w Wytwórni Maszyn Precyzyjnych „Avia”. W latach 30. zaprzestał działalności komunistycznej i wstąpił do Stowarzyszenia Byłych Więźniów Politycznych. W 1938 został odznaczony Krzyżem Niepodległości. Od 1942 działał w PPR. W swoim mieszkaniu przy ul. Dźwińskiej 9 w Warszawie zorganizował skład broni i punkt rozdzielczy konspiracyjnej prasy. Odbywały się też tam spotkania i zebrania działaczy PPR i GL-AL. Od 1948 działał w PZPR. Został pochowany na wojskowych Powązkach (kwatera 2A-11-7).
Jego synowie Justyn i Celestyn zostali zamordowani przez Niemców.

</doc>
<doc id="2488619" url="https://pl.wikipedia.org/wiki?curid=2488619" title="Mohamed Abdou Bakheet">
Mohamed Abdou Bakheet

Mohamed Abdou Bakheet (ur. 25 grudnia 1987) – katarski lekkoatleta specjalizujący się w biegach długich.
W 2006 zdobył srebro w biegu na 5000 metrów oraz był czwarty na dwukrotnie dłuższym dystansie podczas juniorskich mistrzostw krajów arabskich, a także został mistrzem Azji juniorów w biegu na 10 000 metrów. W tym samym sezonie startował w Pekinie w mistrzostwach świata juniorów zajmując w biegu na 10 000 metrów siódmą lokatę. Jest mistrzem Azji w biegu maratońskim z 2011.
Trzykrotnie – bez sukcesów indywidualnych – startował w mistrzostwach świata w biegach na przełaj. 
Rekordy życiowe: bieg na 5000 metrów – 13:59,8 (4 listopada 2006, Kair); bieg na 10 000 metrów – 29:18,76 (16 sierpnia 2006, Pekin); bieg maratoński – 2:12:14 (27 stycznia 2012, Dubaj). 

</doc>
<doc id="2488622" url="https://pl.wikipedia.org/wiki?curid=2488622" title="Mohammed Abduh Bakhet">
Mohammed Abduh Bakhet



</doc>
<doc id="2488623" url="https://pl.wikipedia.org/wiki?curid=2488623" title="Misje dyplomatyczne Czarnogóry">
Misje dyplomatyczne Czarnogóry

Misje dyplomatyczne Czarnogóry - przedstawicielstwa dyplomatyczne Czarnogóry przy innych państwach i organizacjach międzynarodowych. Poniższa lista zawiera wykaz obecnych ambasad i konsulatów zawodowych. Nie uwzględniono konsulatów honorowych.

</doc>
<doc id="2488624" url="https://pl.wikipedia.org/wiki?curid=2488624" title="Stadion Melat">
Stadion Melat

Stadion Melat – stadion piłkarski w Kabulu, w Afganistanie. Swoje mecze rozgrywa na nim drużyna Ordu Kabul FC. Stadion mieści 10 000 osób.

</doc>
<doc id="2488626" url="https://pl.wikipedia.org/wiki?curid=2488626" title="Magdalena Sokołowska">
Magdalena Sokołowska

Magdalena Sokołowska, znana również jako Magdalena Sokołowska-Gawrońska (ur. 12 stycznia 1940) – polska aktorka teatralna i filmowa.
Życiorys.
W 1965 roku ukończyła studia na PWST w Krakowie. Występowała na scenach następujących teatrów:

</doc>
<doc id="2488628" url="https://pl.wikipedia.org/wiki?curid=2488628" title="Magdalena Sokołowska-Gawrońska">
Magdalena Sokołowska-Gawrońska



</doc>
<doc id="2488630" url="https://pl.wikipedia.org/wiki?curid=2488630" title="Stadion Sułtana Hassanala Bolkiaha">
Stadion Sułtana Hassanala Bolkiaha

Stadion Sułtana Hassanala Bolkiaha – wielofunkcyjny stadion w Bandar Seri Begawan, w Brunei. Jest aktualnie używany głównie dla meczów piłki nożnej. Stadion mieści 30 000 osób i został otwarty w 1984 roku. Swoje mecze rozgrywa na nim Reprezentacja Brunei w piłce nożnej oraz drużyna Brunei DPMM FC.

</doc>
<doc id="2488632" url="https://pl.wikipedia.org/wiki?curid=2488632" title="Egersund (stacja kolejowa)">
Egersund (stacja kolejowa)

Egersund – stacja kolejowa w Egersund, w regionie Rogaland w Norwegii, jest oddalona od Oslo o 317 km.
Położenie.
Jest końcową stacją linii Jærbanen i znajduje się na linii Sørlandsbanen. Leży na wysokości 11,1 m n.p.m.. Stacja jest oddalona o 10 min od centrum.
Ruch pasażerski.
Stacja obsługuje bezpośrednie połączenia do Stavanger, Kristiansand i Oslo. 
Obsługa pasażerów.
Kasa biletowa, poczekalnie, telefon publiczny, ułatwienia dla niepełnosprawnych, parking na 157 miejsc, parking rowerowy, automatyczne skrytki bagażowe, przystanek autobusowy, postój taksówek.

</doc>
<doc id="2488633" url="https://pl.wikipedia.org/wiki?curid=2488633" title="Rokitowy Żleb">
Rokitowy Żleb



</doc>
<doc id="2488635" url="https://pl.wikipedia.org/wiki?curid=2488635" title="Równina Górnozejska">
Równina Górnozejska

Równina Górnozejska (ros.: Верхнезейская равнина, "Wierchnieziejskaja rawnina") – wyżynna równina w azjatyckiej części Rosji, w północnej części Przyamurza, między Tukuringrą i Dżagdami na południu a Pasmem Stanowym na północy, w górnym biegu Zei. Rozciąga się na długości ok. 300 km i wznosi się średnio na wysokość 500 m n.p.m. Zbudowana jest z neogenicznych i czwartorzędowych osadów jeziornych oraz rzecznych. Leży w strefie surowego klimatu kontynentalnego; średnia roczna suma opadów wynosi 500–600 mm (największe opady w lecie). Występują bagna i wieczna zmarzlina. Dominuje tajga modrzewiowa.

</doc>
<doc id="2488636" url="https://pl.wikipedia.org/wiki?curid=2488636" title="Live in San Francisco (album Don Carlosa)">
Live in San Francisco (album Don Carlosa)

Live in San Francisco – pierwszy album koncertowy Don Carlosa, jamajskiego wykonawcy muzyki roots reggae.
Płyta została wydana 24 września 2002 roku przez amerykańską wytwórnię 2B1 Records. Znalazło się na niej nagranie z koncertu muzyka w słynnej sali koncertowej Maritime Hall w San Francisco 24 lutego 2001 roku. Podczas występu Don Carlosowi akompaniowali muzycy z zespołu The Freedom Fighters Band. W roku 2003 nakładem 2B1 ukazał się również zapis koncertu na DVD, zaś w roku 2006 - obie te płyty jako całość.

</doc>
<doc id="2488637" url="https://pl.wikipedia.org/wiki?curid=2488637" title="Changlimithang">
Changlimithang

Changlimithang – wielofunkcyjny stadion w Thimphu w Bhutanie, który służy jako stadion narodowy. Jest aktualnie używany głównie dla meczów piłki nożnej i łucznictwa. Stadion mieści 25 000 osób. Changlimithang był również areną pierwszej otwartej produkcji teatralnej w Bhutanie, którą była "Opowieść o dwóch miastach". Z jednej strony trybuny są zadaszone i krótkie, natomiast naprzeciwko rozciąga się dwupoziomowa trybuna sięgająca miejsce za bramką. Na stadionie nie ma żadnych krzesełek. Arena nie posiada oświetlenia. Z boiska korzysta aż 6 klubów piłkarskich.

</doc>
<doc id="2488639" url="https://pl.wikipedia.org/wiki?curid=2488639" title="Saúl Álvarez">
Saúl Álvarez

Santos Saúl Álvarez Barragán (ur. 18 lipca 1990 w Guadalajarze) – meksykański pięściarz, były zawodowy mistrz świata organizacji WBC i WBA wagi junior średniej (do 154 funtów), oraz były mistrz świata organizacji WBA, WBC, IBF i IBO wagi średniej (do 160 funtów), także były mistrz świata federacji WBO w wadze półciężkiej. W swojej karierze pokonał 15 zawodników o tytuł mistrza świata. Aktualny zunifikowany mistrz świata federacji WBC, WBA, IBF i WBO w wadze super średniej.
Kariera zawodowa.
Karierę zawodową rozpoczął 29 października 2005. Do grudnia 2010 stoczył 35 walk, z których wygrał 34 a 1 zremisował (m.in. wygrał z byłym mistrzem IBF Miguelem Vázquezem. W tym czasie zdobył tytuły WBA Fedecentro, NABF, WBO Latino WBC Youth w wadze półśredniej oraz WBC Silver w lekkośredniej.
5 marca 2011, w Anaheim (Stany Zjednoczone), stanął do pojedynku o wakujący tytuł mistrza WBC w wadze lekkośredniej. Pokonał jednogłośnie na punkty Brytyjczyka Matthew Hattona i został nowym mistrzem świata. W pierwszej obronie tytułu, 18 czerwca, pokonał Brytyjczyka Ryana Rhodesa. W kolejnych obronach tytułu, 17 września zwyciężył przez techniczny nokaut Meksykanina Alfonso Gómeza a 26 listopada Portorykańczyka Kermita Cintrona, byłego mistrza IBF w wadze półśredniej, przez techniczny nokaut w piątej rundzie.
5 maja 2012 w Las Vegas stoczył walkę z byłym mistrzem świata w trzech kategoriach wagowych Amerykaninem Shane’em Mosleyem. Po zaciętym pojedynku zwyciężył wyraźnie, jednogłośnie na punkty i obronił pas mistrzowski. W kolejnej obronie, 15 września, wygrał przez techniczny nokaut w piątej rundzie z Amerykaninem Josésito Lópezem, który był na deskach w rundach drugiej, trzeciej i czwartej.
14 września 2013 w Las Vegas, przegrał niejednogłośnie na punkty w walce unifikacyjnej o mistrzostwa świata WBA i WBO z Floydem Mayweatherem Jr. Sędziowie punktowali: 117:111, 116:112, 114:114 na rzecz Amerykanina. Mimo niejednogłośnego werdyktu Mayweather przez dwanaście rund dominował w ringu, wielokrotnie ośmieszając Meksykanina, toteż wielu ekspertów skrytykowało sędzinę, która przyznała w tej walce remis.
9 maja 2015 w Houston w Teksasie znokautował w trzeciej rundzie Amerykanina Jamesa Kirklanda (32-2, 28 KO).
21 listopada 2015 w Las Vegas pokonał jednogłośnie na punkty (118-110, 119-109, 117-111) Miguela Cotto (40-5, 34 KO) i wywalczył pas mistrza świata federacji WBC w kategorii średniej.
7 maja 2016 w Las Vegas znokautował w końcówce szóstej rundy pięściarza z Wielkiej Brytanii, Amira Khana (31-4, 19 KO). Walka odbyła się w umownym limicie 155 funtów.
17 września 2016 w Arlington w Teksasie znokautował Liama Smitha w dziewiątej rundzie i wywalczył pas mistrza świata WBO w wadze junior średniej.
6 maja 2017 roku spotkał się w ringu ze swoim rodakiem Julio Césarem Chávezem Jr. (50-2-1, 32 KO). Alvarez kontrolował tę walkę od początku do końca i wygrał ją jednogłośnie na punkty (120-108, 120-108, 120-108). Tuż po zakończeniu pojedynku ogłoszono zaplanowane na 16 września starcie Meksykanina ze zunifikowanym czempionem wagi średniej, Giennadijem Gołowkinem (37-0, 33 KO).
Pojedynki z Giennadijem Gołowkinem, zdobycie tytułów WBA, WBC i IBO.
16 września 2017 w T-Mobile Arena w Las Vegas zremisował z Kazachem Giennadijem Gołowkinem (37-0-1, 33 KO). Sędziowie punktowali 118:110 Canelo, 115:113 Gołowkin oraz 114:114.
5 maja 2018 roku miało dojść do rewanżowego pojedynku Gołowkina z Saulem Alvarezem, jednak walka została odwołana ze względu na wpadkę dopingową Meksykanina. Ostatecznie do rewanżowego pojedynku doszło 15 września 2018 ponownie w T-Mobile Arena w Las Vegas. Po dwunastu zaciętych i wyrównanych rundach Alvarez wygrał niejednogłośnie na punkty i odebrał Kazachowi tytuły mistrza świata wagi średniej federacji WBA, WBC i IBO. Sędziowie punktowali 114:114 i dwukrotnie 115:113 na jego korzyść.
Zdobycie tytułu WBA w wersji regularnej w kategorii super średniej.
15 grudnia 2018 w Madison Square Garden w Nowym Jorku znokautował już w trzeciej rundzie Brytyjczyka Rocky'ego Fieldinga (27-2, 15 KO), zdobywając tytuł WBA w wersji regularnej. Tym samym został mistrzem świata w trzeciej kategorii wagowej.
Powrót do kategorii średniej i unifikacyjna walka z Danielem Jacobsem.
4 maja 2019 roku w T-Mobile Arena w Las Vegas pokonał na punkty 115-113, 116-112, 115-113 Amerykanina Daniela Jacobsa (35-3, 29 KO). Tym samym zunifikował tytuły WBC, WBA oraz IBF w wadze średniej.
Waga półciężka.
2 listopada 2019 roku w MGM Grand w Las Vegas stanął do walki o tytuł mistrza świata w czwartej kategorii wagowej. Jego oponentem w starciu o pas WBO wagi półciężkiej był Sergiej Kowaliow (34-4-1, 29 KO). Alvarez zwyciężył tę walkę przez TKO w 11 rundzie. Do momentu zatrzymania pojedynku, sędziowie punktowali 96-94, 96-94 dla "Canelo", oraz 95-95.
Powrót do kategorii super średniej, walki unifikacyjne.
20 grudnia 2020 w San Antonio zdominował Calluma Smitha (27-1, 19 KO), wygrywając jednogłośnie na punty 117:111 i dwukrotnie 119:109, zostając mistrzem świata federacji WBA i WBC kategorii super średniej.
27 lutego 2021 w Miami wygrał przed czasem z Avnim Yildirimem (21-2, 12 KO), obowiązkowym pretendentem WBC. Turek po trzecim starciu nie wyszedł do dalszej walki.
9 maja 2021 pokonał Billy'ego Joe Saundersa (30-1, 14 KO) i zunifikował trzy mistrzowskie pasy kategorii super średniej – WBC, WBA i WBO. Anglik po ósmej rundzie nie wyszedł do dalszej walki. Do przerwy po ósmej rundzie, w której Saunders został poddany z powodu złamania kości
oczodołu Álvarez wygrywał na kartach sędzowskich 78–74 (dwukrotnie) i 77–75 oraz zadał więcej 73 do 60 celnych ciosów. Walkę obejrzało na stadionie AT and T w teksańskim Arlington 73,126 widzów.
6 listopada 2021 w MGM Grand w Las Vegas zmierzył się w walce o pasy WBC, WBA, IBF, WBO wagi super średniej z Amerykaninem Calebem Plantem (21-1, 12 KO). Zwyciężył przez nokaut w 11. rundzie, dzięki czemu został pierwszym w historii pięściarzem, który zunifikował tytuły wszystkich czterech najważniejszych federacji w kategorii do 76,2 kg.
Walka o pas WBA w wadze półciężkiej.
7 maja 2022 roku w T-Mobile Arena w Las Vegas przystąpił do walki o pas mistrza świata federacji WBA w wadze półciężkiej. Jego rywalem był obrońca tytułu, Rosjanin Dmitrij Biwoł (20-0, 11 KO). Przegrał pojedynek jednomyślną decyzją sędziowską (113-115,113-115, 113-115).
Dopełnienie trylogii z Giennadijem Gołowkinem.
17 września 2022 roku w T-Mobile Arena w Las Vegas stoczył trzeci pojedynek z Giennadijem Gołowkinem (42-2-1, 37 KO). Wcześniej z tym przeciwnikiem zanotował remis i zwycięstwo w dyskusyjnych okolicznościach. Tym razem przewaga Alvareza przez cały pojedynek nie podlegała dyskusji. Meksykanin wygrał jednogłośnie na punkty (116:112 i dwukrotnie 115:113). Stawką pojedynku były mistrzowskie pasy federacji WBC, WBA, IBF oraz WBO w kategorii super średniej.
Wyróżnienia.
W grudniu 2019 został wybrany przez ESPN najlepszym pięściarzem 2019 roku. Jest też laureatem magazynu The Ring w kategorii zawodnika roku 2019.
Życie prywatne.
Jest kibicem meksykańskiego klubu piłkarskiego Chivas de Guadalajara.

</doc>
<doc id="2488641" url="https://pl.wikipedia.org/wiki?curid=2488641" title="Parteniusz (Lewicki)">
Parteniusz (Lewicki)

Parteniusz, imię świeckie Pamfił Andriejewicz Lewicki (ur. 28 września 1858 w Plewiszczu, zm. 1921) – biskup Rosyjskiego Kościoła Prawosławnego.
Ukończył seminarium duchowne w Połtawie, a następnie Kijowską Akademię Duchowną, uzyskując tytuł kandydata nauk teologicznych (1884). W 1884 został pomocnikiem nadzorcy szkoły duchownej w Perejasławiu. W styczniu 1894 złożył wieczyste śluby mnisze, przyjmując imię Parteniusz. 26 stycznia tego samego roku został wyświęcony na hieromnicha i wyznaczony na nadzorcę szkoły duchownej w Zwienigorodzie. Jeszcze w tym samym roku przeniesiony na stanowisko inspektora Wifańskiego seminarium duchownego, zaś w 1895 mianowany jego rektorem, z godnością archimandryty. W 1897 został rektorem seminarium duchownego w Moskwie.
10 października 1899 miała miejsce jego chirotonia na biskupa możajskiego, wikariusza eparchii moskiewskiej. Tradycyjnie łączył urząd z godnością przełożonego monasteru św. Sawy Storożewskiego. W 1904 objął katedrę podolską i bracławską, w 1908 został przeniesiony do eparchii tulskiej i bielowskiej. W 1911 otrzymał godność arcybiskupią. W 1917 przeszedł w stan spoczynku i cztery lata później zmarł.

</doc>
<doc id="2488642" url="https://pl.wikipedia.org/wiki?curid=2488642" title="Peace with God">
Peace with God



</doc>
<doc id="2488644" url="https://pl.wikipedia.org/wiki?curid=2488644" title="P.S.A. Phuentsholing">
P.S.A. Phuentsholing

P.S.A. Phuentsholing – stadion piłkarski w Bhutanie, w mieście Phuntsholing. Stadion mieści 6000 osób.

</doc>
<doc id="2488646" url="https://pl.wikipedia.org/wiki?curid=2488646" title="Lillestrøm (stacja kolejowa)">
Lillestrøm (stacja kolejowa)

Lillestrøm – stacja kolejowa w Lillestrøm, w regionie Akershus w Norwegii, jest oddalona od Oslo o 21 km.
Położenie.
Jest końcową stacją linii Kongsvingerbanen i znajduje się na liniach Hovedbanen, Gardermobanen i Dovrebanen. Leży na wysokości 109 m n.p.m..
Ruch dalekobieżny.
Stacja obsługuje bezpośrednie połączenia do Trondheim, Lillehammer, Hamar, Gardemoen, Eidsvoll, Dal, Kongsvinger, Oslo Sentralstasjon, Asker, Kongsberg, Skien i Vestfold a także kursy międzynarodowe do Sztokholmu.
Ruch lokalny.
Leży na linii Hovedbanen. Jest elementem kolei aglomeracyjnej w Oslo. Przez stację przebiegają pociągi linii 440. 450 i 460. Pociągi linii 400 kończą bieg.
Obsługa pasażerów.
Kasa biletowa, poczekalnie, telefon publiczny, ułatwienia dla niepełnosprawnych, kiosk, kawiarnia, bankomat, kantor wymiany walut, parking na 320 miejsc, parking rowerowy, automatyczne skrytki bagażowe, przystanek autobusowy, postój taksówek.

</doc>
<doc id="2488650" url="https://pl.wikipedia.org/wiki?curid=2488650" title="Siwa Przehyba">
Siwa Przehyba

Siwa Przehyba (też: "Niżnia Przehyba", słow. "Priehyba", 1655 m, według wcześniejszych pomiarów 1640 m lub 1651 m) – przełęcz w południowej grani Siwego Wierchu w słowackich Tatrach Zachodnich, pomiędzy Siwym Wierchem (1805 m) a Małą Ostrą (1710 m). Zachodnie stoki opadają do Doliny Suchej Sielnickiej, wschodnie do Doliny Bobrowieckiej Liptowskiej i wcina się w nie żleb Rokitowiec, zwany też Rokitowym Żlebem. Rejon przełęczy zbudowany jest ze skał wapiennych i porastający stopniowo kosodrzewiną.

</doc>
<doc id="2488652" url="https://pl.wikipedia.org/wiki?curid=2488652" title="Live at Reggae Rising">
Live at Reggae Rising

Live at Reggae Rising – drugi album koncertowy Don Carlosa, jamajskiego wykonawcy muzyki roots reggae.
Album w postaci płyty DVD został wydany 22 września 2009 roku przez amerykańską wytwórnię Natural VIP Records. Znalazło się na nim nagranie z koncertu muzyka na festiwalu Reggae Rising w Kalifornii 3 lipca 2008 roku. Jako bonus krążek zawiera również 3 dodatkowe utwory zarejestrowane podczas występu Don Carlosa w klubie SOhO w Santa Barbara oraz wywiad na prawach wyłączności z wokalistą.

</doc>
<doc id="2488653" url="https://pl.wikipedia.org/wiki?curid=2488653" title="Stadion Dasarath Rangasala">
Stadion Dasarath Rangasala

Stadion Dasarath Rangasala – to wielofunkcyjny stadion w Tripureshwor w Katmandu w Nepalu. Jest to największy stadion w Nepalu. Odbywają się na nim głównie mecze piłki nożnej oraz programy kulturalne i rozrywkowe. Stadion mieści 25 000 widzów. Został zbudowany w 1956 roku. Większość turniejów krajowych i międzynarodowych Nepalu odbywa się na tym stadionie. Martyr's Memorial A Division League jest również rozgrywana na tym terenie co roku.
Ma reflektory zainstalowane tak, że można zorganizować mecze i imprezy w godzinach wieczornych. Stadion został odnowiony z pomocą Chin przed 8. Igrzyskami Południowoazjatyckimi, które odbyły się w Katmandu.

</doc>
<doc id="2488655" url="https://pl.wikipedia.org/wiki?curid=2488655" title="Zofia Sieliwiorstowa">
Zofia Sieliwiorstowa

Zofia Sieliwiorstowa, Sofija Panfiłowna Sieliwiorstowa (ur. 17 września 1871 w Iznairze, zm. 28 lutego 1938 na poligonie Butowo) – rosyjska posłusznica, kanonizowana w 2000 w Soborze Świętych Nowomęczenników i Wyznawców Rosyjskich.
Pochodziła z rodziny chłopskiej, w wieku dziesięciu lat straciła oboje rodziców. Wychowywała się w przytułku w Krasiuszkinie, przy żeńskiej wspólnocie zatwierdzonej następnie jako monasteru. W wieku dwudziestu lat wyjechała do Petersburga, gdzie uczyła się rysunku, zarabiając na życie jako służąca. W 1898 spotkała się z mniszką monasteru Ikony Matki Bożej „Cierpiąca” w Moskwie, za sprawą której została przyjęta do tej wspólnoty jako posłusznica. W klasztorze zajmowała się uczeniem mniszek rysunku. W monasterze pozostawała do jego zamknięcia w 1926.
Po likwidacji wspólnoty przez władze radzieckie zamieszkała razem z pięcioma mniszkami w domu przy ul. Tichwińskiej w Moskwie. W listopadzie 1937 wszystkie siostry zostały aresztowane. Sofija Sieliwiorstowa uniknęła uwięzienia, gdyż w momencie aresztowania kobiet nie było jej w domu. Aresztowana 22 lutego 1938, została postawiona przed sądem trójki NKWD pod zarzutem prowadzenia kontrrewolucyjnej agitacji, skazana na śmierć i rozstrzelana 28 lutego na poligonie Butowo.
Uznana za świętą nowomęczennicę przez Sobór Biskupów Rosyjskiego Kościoła Prawosławnego w sierpniu 2000, zaliczona do Soboru Świętych Nowomęczenników i Wyznawców Rosyjskich.

</doc>
<doc id="2488656" url="https://pl.wikipedia.org/wiki?curid=2488656" title="Pokhara Rangasala">
Pokhara Rangasala

Pokhara Rangasala lub Anapurna Stadium – wielofunkcyjny stadion w Pokharze w Nepalu, na którym odbywają się głównie mecze piłki nożnej. Swoje mecze rozgrywa na nim drużyna piłkarska Sahara Club Pokhara. Stadion może pomieścić 5000 widzów. Oprócz boiska piłkarskiego z 400-metrową bieżnią do lekkoatletyki obok stadionu znajdują się dwa boiska piłkarskie, boisko krykietowe, korty do gry w siatkówkę lub koszykówkę, oraz hala sportowa, która jest używana do gry w badmintona, karate i innych sportów.

</doc>
<doc id="2488659" url="https://pl.wikipedia.org/wiki?curid=2488659" title="Oksana Kot">
Oksana Kot

Oksana Kot (ur. 4 października 1987) – polska lekkoatletka do końca 2006 roku reprezentująca Uzbekistan w pchnięciu kulą i rzucie dyskiem, córka Sergieja Kota, dwukrotnego medalisty mistrzostw Azji.
Życiorys.
Na arenie międzynarodowej zadebiutowała w 2003 roku zajmując ósmą lokatę w rzucie dyskiem podczas mistrzostw Azji. Rok później w tej konkurencji odpadła w eliminacjach na mistrzostwach świata juniorów. 19 maja 2005 w Taszkencie z wynikiem 53,29 ustanowiła rekord Uzbekistanu juniorów rzucie dyskiem, a 3 czerwca 2006 w stolicy Kirgistanu Biszkeku z rezultatem 16,24 ustanowiła juniorski rekord Uzbekistanu w pchnięciu kulą. W 2006 zdobyła w Makau wicemistrzostwo Azji juniorek w pchnięciu kulą – po tym sukcesie startowała jeszcze bez sukcesów na mistrzostwach świata juniorów w Pekinie. Zdobywała medale mistrzostw Uzbekistanu. 
Zimą 2007 dzięki pomocy władz Gdańska rodzina Kotów, mająca polskie korzenie, przeniosła się do Trójmiasta. W lutym tego roku Oksana zajęła w Spale czwartą lokatę na halowych mistrzostwach Polski seniorów w pchnięciu kulą. Latem 2007 była czwarta w pchnięciu kulą i rzucie dyskiem na młodzieżowych mistrzostwach Polski w Słupsku. W 2008 w Grudziądzu i rok później podczas kolejnych młodzieżowych mistrzostw kraju w Bielsku-Białej zdobyła w sumie cztery brązowe medale w rzucie dyskiem i pchnięciu kulą. W lutym 2009 zdobyła jedyny w karierze medal halowych mistrzostw Polski seniorów (brąz w kuli z wynikiem 15,52). W Polsce reprezentowała barwy klubów AZS-AWFiS Gdańsk i SKLA Sopot. 
Rekordy życiowe: pchnięcie kulą – stadion: 16,24 (3 czerwca 2006, Biszkek), hala: 15,68 (2 lutego 2008, Gdańsk); rzut dyskiem – 53,72 (4 czerwca 2006, Biszkek); rzut oszczepem – 46,12 (12 maja 2004, Ałmaty). Rezultaty zawodniczki w rzutach dyskiem i oszczepem oraz w pchnięciu kulą na stadionie były rekordami Uzbekistanu w kategorii juniorów. 

</doc>
<doc id="2488662" url="https://pl.wikipedia.org/wiki?curid=2488662" title="Równina Amursko-Zejska">
Równina Amursko-Zejska

Równina Amursko-Zejska (, "Amursko-Ziejskoje płato"; Амурско-Зейская равнина, "Amursko-Ziejskaja rawnina") – równina w azjatyckiej części Rosji, w obwodzie amurskim, między Amurem na zachodzie a Zeją i jej dopływem Selemdżą na wschodzie. Wznosi się średnio na wysokość 300 m n.p.m., najwyższe wzniesienie sięga 904 m n.p.m. Rzeźba terenu ma charakter falisty i pagórkowaty. Równina zbudowana jest ze skał krystalicznych pokrytych warstwami piasków i glin. Występują liczne bagna. Dominują lasy sosnowe i modrzewiowe, a także gaje brzozowe.
Część równiny zajmuje Rezerwat przyrody „Norskij”.

</doc>
<doc id="2488665" url="https://pl.wikipedia.org/wiki?curid=2488665" title="Padang JBS">
Padang JBS

Padang JBS – stadion piłkarski w Bandar Seri Begawan w Brunei. Mieści się w dzielnicy Berakas, przy ulicy Jalan Kimbang Pasang. Ma nawierzchnę trawiastą. Mieści 2500 osób. Swoje mecze rozgrywają na nim drużyny: AH United FC, AM Gunners, Indera, Jerudong, KKSJ Penjara, LLRC, MS ABDB, Majra QAF FC, Wijaya.

</doc>
<doc id="2488667" url="https://pl.wikipedia.org/wiki?curid=2488667" title="Góry Byrranga">
Góry Byrranga



</doc>
<doc id="2488670" url="https://pl.wikipedia.org/wiki?curid=2488670" title="Serhij Doronczenko">
Serhij Doronczenko

Serhij Wiktorowycz Doronczenko, ukr. Сергій Вікторович Доронченко, ros. Сергей Викторович Доронченко, "Siergiej Wiktorowicz Doronczenko" (ur. 26 listopada 1966) - ukraiński piłkarz, grający na pozycji pomocnika, trener piłkarski. Posiada obywatelstwo rosyjskie.
Kariera piłkarska.
Kariera klubowa.
W 1983 rozpoczął karierę piłkarską w klubie Kubań Krasnodar. Od 1985 występował w mistrzostwach ZSRR w barwach SKA Rostów nad Donem, Krylja Sowietow Kujbyszew, Nieftianik Fergana, Paxtakor Taszkent, Lokomotiw Gorki i Navbahor Namangan. Potem występował w mistrzostwach niepodległej Ukrainy w Worskle Połtawa. Latem 1993 wyjechał do Bułgarii, gdzie został piłkarzem Etyru Wielkie Tyrnowo. Po pół roku przeniósł się do rosyjskiej Łady Togliatti. Na początku 1995 powrócił do Worskły Połtawa, ale już w następnym roku przeszedł do Rubinu Kazań. Kolejnymi klubami w jego karierze byli Ełektron Romny, SKA Chabarowsk i Naftowyk Ochtyrka. W końcu 1999 roku zakończył karierę piłkarską w kazachskim Szachtiorze Karaganda.
Kariera trenerska.
Po zakończeniu kariery piłkarskiej rozpoczął karierę piłkarską. W 2007 został zatrudniony w strukturze klubu Kubań Krasnodar. W 2008 objął stanowisko dyrektora sportowego. W marcu 2011 roku był uwikłany w skandal z byłym graczem Kubani Nikola Nikezić, który powiedział, że jego siłą zmusili do wypowiedzenia umowy. 18 kwietnia 2011 decyzją komisji ds. etyki Rosyjskiego Związku Piłki Nożnej został usunięty z zajmowanego stanowiska do końca sezonu 2011/12. Jednak potem 10 maja 2011 Komisja Odwoławcza uchyliła sankcje Związku.

</doc>
<doc id="2488674" url="https://pl.wikipedia.org/wiki?curid=2488674" title="Anica Savić Rebac">
Anica Savić Rebac

Anica Savić Rebac (ur. 4 października 1892 w Nowym Sadzie, zm. 7 października 1953 w Belgradzie) – serbska pisarka, badaczka kultury helleńskiej, tłumaczka, historyk filozofii, profesor Uniwersytetu w Belgradzie. Choć była jedną z ważniejszych postaci w serbskich kręgach literackich lat 20. XX w. i publikowała wiersze i tłumaczenia na łamach periodyków, wydała tylko jeden tomik poezji własnej, "Večeri na moru" (1929). W późniejszych dekadach skupiła się na tłumaczeniach, krytyce literackiej i działalności naukowej.

</doc>
<doc id="2488675" url="https://pl.wikipedia.org/wiki?curid=2488675" title="Willibald Pirckheimer">
Willibald Pirckheimer

Willibald Pirckheimer ("Bilibald Pirkheimer", ur. 4 grudnia 1470 w Eichstätt, zm. 22 grudnia 1530 w Norymberdze) – niemiecki humanista, przyjaciel Albrechta Dürera, doradca cesarza Maksymiliana.
Studiował prawo w Padwie i Pawii. Po powrocie z Włoch do Norymbergi zasiadał w radzie miejskiej. Był znanym tłumaczem dzieł greckich. Brał udział w wojnie austriacko-szwajcarskiej w 1499. Angażował się w polemiki literackie początku reformacji w Niemczech, krytykując kler katolicki. Jako prawnik zaznaczył swój udział w recepcji prawa rzymskiego w I Rzeszy oraz publikacji źródeł kodyfikacji justyniańskiej.

</doc>
<doc id="2488678" url="https://pl.wikipedia.org/wiki?curid=2488678" title="Rizal Memorial Stadium">
Rizal Memorial Stadium

Rizal Memorial Track and Football Stadium, znany po prostu jako Rizal Memorial Stadium - stadion narodowy na Filipinach. Służył jako główny stadion Igrzysk Azjatyckich 1954 i Igrzysk Południowoazjatyckich trzy razy. Przed jego remontem w 2011 stadion został poważnie uszkodzony i nie nadawał się do rozgrywek międzynarodowych. Mieści się w Manili, w dzielnicy Malate. Wybudowany w 1934. Mieści 30 000 osób.
Stadion jest także oficjalnym domem narodowej narodowej piłkarskiej reprezentacji.

</doc>
<doc id="2488680" url="https://pl.wikipedia.org/wiki?curid=2488680" title="Chorwacka Partia Prawa dr. Ante Starčevicia">
Chorwacka Partia Prawa dr. Ante Starčevicia

Chorwacka Partia Prawa dr. Ante Starčevicia (chorw. "Hrvatska stranka prava dr. Ante Starčević", HSP AS) – chorwacka partia polityczna o profilu skrajnie narodowo-konserwatywnym.
Historia.
Partia powstała w Zagrzebiu we wrześniu 2009. Założyła ją grupa działaczy Chorwackiej Partii Prawa skupionych wokół byłej posłanki Ružy Tomašić. Nazwa ugrupowania odwołuje się do Ante Starčevicia, chorwackiego publicysty i polityka z XIX wieku. W 2011 HSP AS wystartowała w wyborach samorządowych, zdobyła m.in. trzy mandaty w radzie miejskiej Vukovaru. W wyborach w 2011 partia tworzyła koalicję wyborczą z Chorwacką Czystą Partią Prawa. Wspólna lista uzyskała 2,8% głosów i 1 mandat poselski, który przypadł Ružy Tomašić.
W pierwszych w historii Chorwacji wyborach do Parlamentu Europejskiego w 2013 HSP AS startowała w koalicji m.in. z Chorwacką Wspólnotą Demokratyczną. Koalicja wygrała w głosowaniu, zdobywając 32,86% (243 654 głosów), uzyskując 6 mandatów (w tym 1 dla HSP AS, której przedstawiciel dołączył do Europejskich Konserwatystów i Reformatorów). Sojusz ten został utrzymany również w eurowyborach w 2014, w wyniku których Ruža Tomašić ponownie zdobyła mandat posłanki do PE VIII kadencji, odchodząc kilka miesięcy później z partii.
Ruža Tomašić opuściła wkrótce ugrupowanie, a kierownictwo w partii przejął Ivan Tepeš. Kontynuował koalicję wyborczą z HDZ, z jej ramienia w wyborach w 2015 HSP AS uzyskała 3 mandaty poselskie. W 2016 partia znalazła się poza parlamentem, a nowym przewodniczącym został Hrvoje Niče.

</doc>
<doc id="2488681" url="https://pl.wikipedia.org/wiki?curid=2488681" title="Amoranto Sports Complex">
Amoranto Sports Complex

Amoranto Sports Complex – wielofunkcyjny stadion w Quezon City na Filipinach. Jest obecnie używany głównie dla meczów piłki nożnej. Swoje mecze rozgrywa na nim drużyna piłkarska Lateo F.C. Stadion może pomieścić 15 000 osób. Istnieje również welodrom, który gościł rowerzystów na Southeast Asian Games w 2005 roku.

</doc>
<doc id="2488683" url="https://pl.wikipedia.org/wiki?curid=2488683" title="Arysta">
Arysta

Arysta, właściwie Anastazja Kuzniecowa, , znana również jako Remedios (ur. 30 stycznia 1985) – rosyjska muzyk, kompozytorka, wokalistka, pianistka i autorka tekstów. W latach 2002–2009 występowała w rosyjskiej formacji gothic-doom metalowej The Sundial, w której pełniła funkcję keyboardzistki i wokalistki. Wraz z zespołem nagrała dwa albumy studyjne: wydany w 2006 "Heart of the Sun" oraz "Transition" z 2008 roku.
W 2010 roku nawiązała współpracę z producentami muzycznymi Szymonem Czechem oraz Marcinem Kiełbaszewskim. Efektem był wydany w 2011 roku album zatytułowany "The 5 Ocean". W nagraniach debiutanckiego albumu Kuzniecowej uczestniczył także perkusista Dariusz „Daray” Brzozowski znany z występów w grupach Dimmu Borgir i Vader. Na wydawnictwie znalazł się m.in. utwór „Tak Blizki” zadedykowanym ofiarom Katastrofy polskiego Tu-154 w Smoleńsku. Do kompozycji został zrealizowany także teledysk.

</doc>
<doc id="2488684" url="https://pl.wikipedia.org/wiki?curid=2488684" title="HMS Faulknor (1934)">
HMS Faulknor (1934)

HMS Faulknor – brytyjski niszczyciel typu "F" z okresu II wojny światowej. 
Zaprojektowany jako lider flotylli niszczycieli, brał udział w wielu ważnych działaniach Royal Navy podczas całej wojny – od kampanii w Norwegii, poprzez walki na Morzu Śródziemnym, bitwę o Atlantyk, wojnę za kręgiem polarnym, inwazję na Sycylię, Włochy, inwazję w Normandii i in.
Budowa.
Okręt został zamówiony w stoczni Yarrow w Scotstoun. Stępkę położono 31 lipca 1933, wodowanie odbyło się 12 czerwca 1934 roku.
Jako lider flotylli został zbudowany według projektu zbliżonego do HMS „Exmouth”, lidera typu "E". Pod względem wymiarów przewyższał lekko pozostałe niszczyciele swojego typu. Odznaczał się większą o 91 ton wypornością standardową, wzmocnionym uzbrojeniem w postaci działa 120 mm i załogą zwiększoną ze 145 do 175 członków. W trakcie budowy zrezygnowano z torów minowych.
Służba.
Okres przedwojenny.
HMS „Faulknor” wszedł w skład Royal Navy 24 maja 1935 roku jako okręt przewodzący 4. Flotylli Niszczycieli Home Fleet (przemianowanej później na 8. Flotyllę). Pełnił funkcje reprezentacyjne. Po włoskiej inwazji na Abisynię okręt przydzielono do Mediterranean Fleet z bazą w Aleksandrii. Podczas wojny domowej w Hiszpanii brał udział w tzw. patrolach nieinterwencji u wybrzeży tego kraju. Powrócił do Wielkiej Brytanii na galę morską w Spithead z okazji koronacji Jerzego VI. Przed wybuchem wojny okręt został przebazowany do Scapa Flow. 
II wojna światowa.
Początek wojny i kampania norweska.
W początkowym okresie wojny HMS „Faulknor” pływał jako eskorta ciężkich okrętów wojennych i prowadził rutynowe patrole przeciwpodwodne. 14 września, ochraniając lotniskowiec HMS „Ark Royal”, wraz z niszczycielami: HMS „Foxhound” i „Firedrake” zatopił za pomocą bomb głębinowych niemiecki okręt podwodny U-39. Był to pierwszy U-Boot zatopiony podczas tej wojny. 19 września okręty 6. i 8. Flotylli Niszczycieli rozpoczęły poszukiwania okrętu podwodnego, który atakował statki rybackie u wybrzeży Hebrydów. Ostatecznie U-27 został zatopiony następnego dnia przez HMS „Fortune” i „Forester”; „Faulknor” wziął udział w operacji ratowania rozbitków. Pod koniec września niszczyciel wraz z innymi jednostkami, w tym krążownikiem liniowym HMS „Hood” i lotniskowcem „Ark Royal”, wyruszyły na pomoc uszkodzonemu przez nieprzyjaciela okrętowi podwodnemu HMS „Spearfish”. Mimo ataków nieprzyjacielskiego lotnictwa, akcja zakończyła się sukcesem.
W kolejnych miesiącach HMS „Faulknor” uczestniczył w eskorcie konwojów z Norwegii, w bezskutecznych próbach przechwycenia niemieckich pancerników i patrolach przeciwpodwodnych. W kwietniu i maju 1940 roku „Faulknor” operował na wodach Narwiku. 4 maja wziął udział w ratowaniu rozbitków z niszczyciela ORP „Grom” zatopionego przez niemiecki samolot a w kolejnych dniach odpierał ciężkie nieprzyjacielskie naloty. 9 maja okręt powrócił do Scapa Flow.
Po przeprowadzonym w czerwcu remoncie HMS „Faulknor” wraz z cała flotyllą został przebazowany do Gibraltaru i przydzielony do Force H, floty operującej głównie na wodach zachodniej części Morza Śródziemnego.
Force H – czerwiec 1940-sierpień 1941.
W lipcu 1940 roku HMS „Faulknor” operował jako eskorta ciężkich okrętów, biorących udział w operacji Catapult, tj. próbie zniszczenia francuskiej floty zgromadzonej w bazie w Mers-el-Kébir. Kolejnym zadaniem był udział w konwojach mających za zadanie dostarczanie żołnierzy i wyposażenia na mającą ogromne znaczenie strategiczne Maltę.
11 lipca 1940 roku HMS „Escort” został trafiony torpedą wystrzeloną przez włoski okręt podwodny „Guglielmo Marconi”. Próby ratowania okrętu okazały się nieskuteczne; HMS „Faulknor” i „Forester” podjęły rozbitków. Między sierpniem a październikiem 1040 roku okręt uczestniczył w operacji Menace, nieudanej próbie zdobycie Dakaru pozostającego pod kontrolą rządu Vichy. 22 listopada 1940 roku okręt brał udział w przechwyceniu łamacza blokady „Charles Plumier” należącego do rządu Vichy. Pryz został doprowadzony do Gibraltaru. Operacja Collar, rozpoczęta kilka dni później i mająca na celu doprowadzenie niewielkiego konwoju z zaopatrzeniem dla Malty, doprowadziła do nierozstrzygniętej bitwy koło przylądka Spartivento pomiędzy silnymi siłami włoskimi a brytyjskimi. Okręty nieprzyjaciela pozostawały jednak poza zasięgiem dział i torped niszczycieli alianckich.
W kolejnych miesiącach HMS „Faulknor” pełnił służbę konwojową na wodach wokół Freetown. 8 marca 1941 roku u wybrzeży Wysp Zielonego Przylądka ratował rozbitków z frachtowców: „Harmodius” zatopionego przez U-105, „Hindpool” i „Nardana” – ofiar U-124. Pod koniec marca 1941 roku powrócił do Force H. Uczestniczył w rutynowych zadaniach patrolowych, eskortowych, przeciwpodwodnych i szkoleniowych. 18 czerwca 1941 roku siedemdziesiąt mil morskich na zachód od przylądka Trafalgar niszczyciel nawiązał kontakt azdykowy z okrętem podwodnym. Celnie zrzucone bomby głębinowe zmusiły U-Boota, którym okazał się U-138, do wynurzenia. Do ataku ogniem artyleryjskim dołączyły niszczyciele: HMS „Fearless”, „Forester”, „Foresight” i „Foxhound”. U-138 zatonął niecałą godzinę po pierwotnym wykryciu; uratowano całą jego załogę. 23 czerwca HMS „Faulknor” wraz z: „Fearless”, „Forester”, „Foresight” i „Fury” przechwyciły niemiecki statek zaopatrzeniowy „Alstertor”. Jednostka została samozatopiona, uratowano jednak jego załogę i 78 brytyjskich jeńców wojennych ze statków zatopionych przez niemieckie rajdery.
Konwoje arktyczne i atlantyckie – sierpień 1941-czerwiec 1943.
Uszkodzenia układu napędowego (być może wynik sabotażu) zdecydowały o odesłaniu HMS „Faulknor” do remontu. W sierpniu 1941 wypłynął jako eskorta konwoju HG 70. Po dotarciu do Wielkiej Brytanii został skierowany do stoczni w Southampton. Okręt został poddany modyfikacjom: zainstalowano radionamiernik Huff-Duff, radar i ulepszone uzbrojenie przeciwlotnicze i przeciwpodwodne; zdemontowano część uzbrojenia artyleryjskiego. 
Okręt powrócił do służby w Scapa Flow w listopadzie. Stanowił element eskorty pancernika HMS „Duke of York”, na pokładzie którego premier Winston Churchill udał się na spotkanie z prezydentem USA Franklinem Rooseveltem. W styczniu 1942 roku niszczyciel wyruszył w swój pierwszy rejs arktyczny jako eskorta połączonych konwojów PQ-9 i PQ-10 płynących do Związku Radzieckiego. Kolejne konwoje to: PQ-12 i PQ-13 w marcu, PQ-14 i PQ-15 w kwietniu, PQ-16 w maju oraz PQ-17 w czerwcu. W lipcu HMS „Faulknor” został skierowany do stoczni w Hull, gdzie zamontowano nowe wyposażenie radarowe oraz zmodernizowano uzbrojenie przeciwlotnicze i torpedowe. We wrześniu – w czasie bitwy o konwój PQ-18 – niszczyciel zatopił U-88. Dalsza służba eskortowa trwała do wiosny 1943 roku: w marcu ogniem artyleryjskim dobił amerykański frachtowiec „Executive”, storpedowany przez U-255 i opuszczony przez załogę.
Morze Śródziemne i Egejskie – czerwiec 1943-marzec 1944.
W czerwcu 1943 HMS „Faulknor” powrócił w skład 8. Flotylli. 8 lipca przypłynął do Aleksandrii celem wzięcia udziału w operacji Husky, tj. alianckim desancie na Sycylię. Okręt działał na wodach Morza Jońskiego jako osłona ciężkich okrętów. Wraz z innymi niszczycielami wspierał lądowanie wojsk we rejonie Kalabrii (operacja Baytown) i Salerno (operacja Avalanche). Po rozejmie eskortował okręty włoskiej floty w drodze do Aleksandrii, a następnie brał udział w obronie Wysp Egejskich przed niemiecką inwazją. Transportował wówczas żołnierzy na Leros, zatopił liczne jednostki handlowe i desantowe, prowadził ostrzał artyleryjski celów lądowych itd.
W grudniu niszczyciel prowadził działania na zachodnim wybrzeżu Włoch, eskortując transportowce wojska i wspierając ogniem żołnierzy No. 9 Commando podczas desantu na północ od Garigliano (operacja Partridge). W styczniu 1944 roku uczestniczył w lądowaniu pod Anzio (operacja Shingle), a następnie wykonywał zadania eskortowe i patrolowe.
Normandia i Kanał La Manche – kwiecień 1944-maj 1945.
W kwietniu 1944 roku HMS „Faulknor” powrócił do Scapa Flow celem przygotowań do wzięcia udziału w lądowaniu w Normandii (operacja Neptune). Rankiem 6 czerwca okręt rozpoczął wsparcie artyleryjskie lądowania na plaży Juno, by powrócić do Portsmouth celem uzupełnienia amunicji. Następnego dnia przetransportował przez Kanał Bernarda Montgomery'ego, głównodowodzącego sił lądowych podczas inwazji. W kolejnych dniach niszczyciel pełni funkcje patrolowe, osłony przeciwlotniczej i transportowe.
W lipcu okręt udał się do Grimsby na niezbędne naprawy, by od września powrócić do rutynowej służby na wodach południowo-zachodnich wybrzeży Wielkiej Brytanii. 8 maja 1945 roku HMS „Faulknor” przyjął kapitulację niemieckiego garnizonu w Saint Peter Port na wyspie Guernsey, a 17 września eskortował 6 niemieckich trałowców i dwa okręty patrolowe do brytyjskiego portu. 6 czerwca niszczyciel towarzyszył krążownikowi HMS „Jamaica”, na którego pokładzie król Jerzy VI udawał się na wizytę na Wyspach Normandzkich.
Okres powojenny.
W lipcu 1945 roku HMS „Faulknor” przeniesiony został do rezerwy; 25 lipca został wycofany. Sprzedany na złom w styczniu 1946, złomowany w kolejnych miesiącach.

</doc>
<doc id="2488690" url="https://pl.wikipedia.org/wiki?curid=2488690" title="Tanjug">
Tanjug

Tanjug ("Telegrafska agencija nove Jugoslavije") – serbska agencja prasowa założona 5 listopada 1943 w miejscowości Jajce w Bośni i Hercegowinie przez komunistę Mošę Pijadę. Pierwszym dyrektorem był Vladislav S. Ribnikar. W czasie II wojny światowej była agencją prasową partyzantów Tity. Po wojnie była agencją prasową Socjalistycznej Federacyjnej Republiki Jugosławii. Po rozpadzie SFRJ od 1992 roku była agencją prasową Federalnej Republiki Jugosławii następnie Serbii i Czarnogóry, a od 2006 roku jest agencją prasową Serbii.

</doc>
<doc id="2488692" url="https://pl.wikipedia.org/wiki?curid=2488692" title="HMS Faulknor (H62)">
HMS Faulknor (H62)



</doc>
<doc id="2488693" url="https://pl.wikipedia.org/wiki?curid=2488693" title="MA Aziz Stadium">
MA Aziz Stadium

MA Aziz Stadium (znany również jako Chittagong Stadium) – wieloużytkowy stadion w Ćottogram w Bangladeszu. Grają na nim lokalne drużyny ten krykieta i piłki nożnej. Jego całkowita pojemność wynosi 20 000 osób. Historycznie, stadion był wykorzystywany jako główna kwatera wojskowa podczas wojny o niepodległość w 1971 roku. Główny stadion krykietowy tego portowego miasta to obecnie Zohur Ahmed Chowdhury Stadium.

</doc>
<doc id="2488698" url="https://pl.wikipedia.org/wiki?curid=2488698" title="Kultura hoabińska">
Kultura hoabińska



</doc>
<doc id="2488701" url="https://pl.wikipedia.org/wiki?curid=2488701" title="Jurij Druczyk">
Jurij Druczyk

Jurij Mykołajowycz Druczyk, ukr. Юрій Миколайович Дручик (ur. 2 lutego 1987 w Kowlu) - ukraiński piłkarz, grający na pozycji obrońcy.
Kariera piłkarska.
Kariera klubowa.
Wychowanek klubów Wołyń Łuck i FK Kowel, barwy których bronił w juniorskich mistrzostwach Ukrainy (DJuFL). W 2005 rozpoczął karierę piłkarską w drużynie rezerw Wołyni Łuck. 16 czerwca 2006 debiutował w Wyższej Lidze. Latem 2009 został wypożyczony do Nywy Tarnopol. W styczniu 2010 powrócił do Wołyni, ale wkrótce ponownie wypożyczony, tym razem do białoruskiej Biełszyny Bobrujsk. Latem 2010 powrócił do Wołyni a potem podpisał kontrakt z Biełszyną.

</doc>
<doc id="2488702" url="https://pl.wikipedia.org/wiki?curid=2488702" title="Stadion Narodowy Laosu">
Stadion Narodowy Laosu

Stadion Narodowy Laosu lub Chao Anouvong Stadium – to wielofunkcyjny stadion w Wientianie w Laosie. Jest obecnie używany głównie dla meczów piłki nożnej. Stadion mieści 20 000 osób. Stadion Narodowy położony jest na skrzyżowaniu ulic Khounboulom i Le Ky Huong w centrum Wientianu, mniej niż 1 km na północny zachód od Pałacu Prezydenckiego i przyległy do Wientiańskiego Klubu Tenisowego. Biura Laotańskiego Komitetu Olimpijskiego znajdują się na stadionie, i istnieje kilka obiektów treningowych dla lekkoatletów. Mały sklep sportowy na ulicy Khounboulom ulicy sprzedaje narodowe koszulki.

</doc>
<doc id="2488703" url="https://pl.wikipedia.org/wiki?curid=2488703" title="Błotniarka wędrowna">
Błotniarka wędrowna

Błotniarka wędrowna ("Pseudosuccinea columella") – gatunek słodkowodnego ślimaka z rodziny błotniarkowatych (Lymnaeidae), podobny do bursztynkowatych (Succineidae), stąd rodzajowa nazwa "Pseudosuccinea", tzn. „nibybursztynka”. Prowadzi ziemno-wodny tryb życia. Żywi się martwymi częściami roślinnymi i zwierzęcymi. Jest żywicielem pośrednim motylicy wątrobowej.
Występowanie.
Naturalny zasięg występowania tego ślimaka obejmuje wschodnią Amerykę Północną, Amerykę Środkową i północną część Ameryki Południowej. Przebywa w wodach stojących, na brzegach jezior, stawów, wolno płynących i błotnistych strumieni, wśród lilii i trzcin.
W ciągu kilku ostatnich dziesięcioleci błotniarka wędrowna wykazała duże zdolności inwazyjne. Została zawleczona (prawdopodobnie z wodnymi roślinami ozdobnymi) do zachodnich stanów USA, do Australii, Afryki Południowej i Europy (Szwajcaria, Austria, Węgry, Grecja i Minorka) oraz na niektóre wyspy Pacyfiku. Rozpowszechniła się w ogrodach botanicznych. Licznie występuje zwłaszcza w cieplarnianych basenach. Przebywa także poza wodą, na pływających liściach roślin wodnych. W warunkach europejskich nie przetrzymuje zimy, ale w południowej Francji stwierdzono jej występowanie w warunkach naturalnych nad brzegiem rzeki Lot.
Budowa ciała.
Muszla jajowata, cienka, prześwitująca, krucha, z poprzecznymi i spiralnymi prążkami na powierzchni, tworzącymi regularną kratkę. Jej ostatni skręt jest silnie rozszerzony, a otwór bardzo duży. Wymiary muszli: 15–20 × 8–13 mm. Ubarwienie żywych osobników jest ciemne, niemal czarne, z białawymi plamami. Oczy małe, czarne, osadzone po wewnętrznej stronie nasady czułków.

</doc>
<doc id="2488704" url="https://pl.wikipedia.org/wiki?curid=2488704" title="Albin Jakiel">
Albin Jakiel

Albin Jakiel (ur. 1900, zm. 26 sierpnia 1944 w Warszawie) – polski działacz oświatowy, pedagog, encyklopedysta.
Życiorys.
Nie jest znana data urodzin Albina Jakiela, wiadomo że pochodził z okolic Lwowa i uczestniczył w I wojnie światowej. Przed 1920 ukończył seminarium nauczycielskie i był nauczycielem w szkole powszechnej i zawodowej. Był zaangażowany zawodowo, organizował konferencje zawodowe, współuczestniczył w grupach samokształceniowych, wydawał broszury informacyjne i tworzył punkty informacji zawodowej dla nauczycieli. Po zdaniu w 1927 egzaminu dojrzałości rozpoczął studia na Wydziale Filozoficznym Uniwersytetu Lwowskiego. Po uzyskaniu wsparcia Związku Nauczycielstwa Polskiego wyjechał do Genewy, aby tam studiować pedagogikę. W 1934 obronił tytuł doktora a już rok później otrzymał tytuł docenta. Był wykładowcą na tamtejszej uczelni, wykładał pedagogikę porównawczą. Pomimo kariery naukowej zdecydował się na powrót do kraju, otrzymał etat w Ministerstwie Wyznań Religijnych i Oświecenia Publicznego. Równocześnie aktywnie angażował się w działalność Związku Nauczycielstwa Polskiego organizując, bądź wspierając inicjatywy działalności oświatowej. 
W 1938 ukazał się Polski Słownik Biograficzny, którego Albin Jakiel był współautorem. Brał czynny udział w kampanii wrześniowej, po jej zakończeniu powrócił do Warszawy i zaangażował się w organizację tajnego nauczania. W drugiej połowie 1941 wszedł w skład zarządu Tajnej Organizacji Nauczycielskiej, był autorem założeń programowych tej organizacji i reprezentował ją w Kierownictwie Walki Cywilnej. W kwietniu 1944 Gestapo wydało na Albina Jakiela nakaz aresztowania i musiał się on ukrywać. 
Po wybuchu powstania warszawskiego przebywał na Starym Mieście jako Delegat Rządu na Kraj, zginął podczas bombardowania w dwudziestym szóstym dniu od jego wybuchu. Pochowany na Cmentarzu Wojskowym na Powązkach w Warszawie (kwatera A27-12-1).

</doc>
<doc id="2488705" url="https://pl.wikipedia.org/wiki?curid=2488705" title="Pseudosuccinea columella">
Pseudosuccinea columella



</doc>
<doc id="2488706" url="https://pl.wikipedia.org/wiki?curid=2488706" title="Konstantin Kriżewski">
Konstantin Kriżewski

Konstantin Stanisławowicz Kriżewski (ros. Константин Станиславович Крижевский, ur. 20 lutego 1926 w Odincowie, zm. 18 listopada 2000 w Moskwie) – piłkarz rosyjski grający na pozycji obrońcy. W swojej karierze rozegrał 14 meczów w reprezentacji Związku Radzieckiego.
Kariera klubowa.
Swoją karierę piłkarską Kriżewski rozpoczął w klubie Krylja Sowietow Kujbyszew. W 1946 roku zadebiutował w jego barwach w radzieckiej ekstraklasie. W Krylji Sowietow grał do końca 1947 roku, a na początku 1948 roku odszedł do WWS Moskwa. W zespole WWS grał przez pięć sezonów.
W 1953 roku Kriżewski został zawodnikiem Dinama Moskwa. W 1953 roku zdobył z nim Puchar Związku Radzieckiego. Z kolei w latach 1954, 1955, 1957 i 1959 wywalczył z zespołem Dynama cztery tytuły mistrza Związku Radzieckiego. W 1961 roku zakończył w Dynamie swoją karierę sportową.
Kariera reprezentacyjna.
W reprezentacji Związku Radzieckiego Kriżewski zadebiutował 15 lipca 1952 roku w wygranym 2:1 meczu igrzysk olimpijskich w Helsinkach z Bułgarią. W 1958 roku został powołany do kadry na mistrzostwa świata w Szwecji. Na tym turnieju wystąpił w pięciu meczach: z Anglią (2:2), z Austrią (2:0), z Brazylią (2:0), z Anglią (1:0) i ćwierćfinale ze Szwecją (0:2). Od 1952 do 1959 roku rozegrał w kadrze narodowej 14 meczów.

</doc>
<doc id="2488707" url="https://pl.wikipedia.org/wiki?curid=2488707" title="Niszczyciele typu F">
Niszczyciele typu F



</doc>
<doc id="2488709" url="https://pl.wikipedia.org/wiki?curid=2488709" title="Savannakhét Provincial Stadium">
Savannakhét Provincial Stadium

Savannakhét Provincial Stadium – wielofunkcyjny stadion w Savannakhét, w Laosie. Mieści 15 000 osób. Rozgrywane są nim głównie mecze piłki nożnej. Swoje mecze rozgrywa na nim drużyna piłkarska Savannakhét FC. Został wybudowany w 2006.

</doc>
<doc id="2488716" url="https://pl.wikipedia.org/wiki?curid=2488716" title="Miroslav Tuđman">
Miroslav Tuđman

Miroslav Tuđman (ur. 25 maja 1946 w Belgradzie, zm. 31 stycznia 2021 w Zagrzebiu) – chorwacki naukowiec i polityk, wykładowca akademicki, parlamentarzysta, kandydat w wyborach prezydenckich. Syn pierwszego prezydenta niepodległej Chorwacji Franja Tuđmana.
Życiorys.
Dzieciństwo spędził w Belgradzie, w 1961 wraz z rodziną przeniósł się do Zagrzebia. Ukończył w 1970 studia na wydziale filozofii Uniwersytetu w Zagrzebiu. Podjął pracę zawodową na tym wydziale, w 1985 uzyskał stopień naukowy doktora w zakresie nauk o informacji. W 1989 utworzył instytut nauk o informacji na macierzystej uczelni. W 1991 brał udział w wojnie o niepodległość. W 1992 został dyrektorem centrum badań strategicznych, a następnie wicedyrektorem narodowego biura bezpieczeństwa. Był jednym z założycieli i dyrektorem pierwszej chorwackiej agencji wywiadowczej ("Hrvatska izvještajna služba"), funkcję tę pełnił w latach 1993–1998 i 1999–2000. W międzyczasie objął stanowisko profesora na Uniwersytecie w Zagrzebiu.
Na początku lat 90. zakładał wraz z Antunem Vujiciem partię Socjaldemokraci Chorwacji. Wkrótce jednak przeszedł do ugrupowania swojego ojca, Chorwackiej Wspólnoty Demokratycznej (HDZ), jednak nie angażował się politycznie przez kilka lat. W 2001 organizował niezależną listę wyborczą w wyborach lokalnych w Zagrzebiu, uzyskał mandat radnego chorwackiej stolicy, po czym współtworzył nową partię o nazwie Hrvatski istinski preporod, która jednak nie odniosła żadnych sukcesów wyborczych. Miroslav Tuđman zdecydował się wystartować jako kandydat niezależny w wyborach prezydenckich w 2009, w pierwszej turze głosowania otrzymał 4,09% głosów.
W 2011 jego ugrupowanie zostało rozwiązane, a on sam powrócił do współpracy z Chorwacką Wspólnotą Demokratyczną. Z jej ramienia w wyborach parlamentarnych w tym samym roku uzyskał mandat posła do Zgromadzenia Chorwackiego. W 2015, w 2016 i 2020 z powodzeniem ubiegał się o poselską reelekcję.
Zmarł 31 stycznia 2021 na COVID-19.

</doc>
<doc id="2488721" url="https://pl.wikipedia.org/wiki?curid=2488721" title="Stadion im. Aunga Sana">
Stadion im. Aunga Sana

Stadion im. Aunga Sana (birm.: ဗိုလ် ချုပ် အောင် ဆန်း အားကစား ကွင်း; MLCTS: Buil hkyup Aung hcan:: ka ca: kwang:) to wielofunkcyjny stadion, położony w centrum miasta Rangun w Mjanmie. Nazwa pochodzi od generała Aunga Sana, 40 000 miejscowy stadion jest nadal największym stadionem w Mjanmie i był stadionem narodowym do połowy lat osiemdziesiątych XX wieku. Stadion był główną areną dla Igrzysk Azji Południowo-Wschodniej w 1961 i 1969. Choć nie jest już głównym miejscem wybieranym na turnieje międzynarodowego poziomu, stadion jest nadal w dużym stopniu wykorzystywany na mecze piłki nożnej Narodowej Ligi Birmańskiej.

</doc>
<doc id="2488722" url="https://pl.wikipedia.org/wiki?curid=2488722" title="Cinque Ports">
Cinque Ports

Cinque Ports (z norm. „pięć portów”) – średniowieczny związek angielskich miast portowych położonych na południowo-wschodnim wybrzeżu kraju, nad kanałem La Manche, na terenie ówczesnych hrabstw Kent oraz Sussex (obecnych Kent i East Sussex). Miasta należące do związku dostarczały królom okręty wraz z załogą, w zamian otrzymując liczne przywileje, m.in. zwolnienie z cła, prawo do nakładania własnych podatków czy do posiadania własnych sądów. Związek wciąż istnieje, ma jednak znaczenie wyłącznie ceremonialne.
Początkowo do związku należało pięć miast – Sandwich, Dover, Hythe, New Romney oraz Hastings. Z czasem dołączyły do nich także Rye oraz Winchelsea. Ponad dwadzieścia innych, leżących w pobliżu miejscowości było w różnym stopniu stowarzyszonych z miastami związkowymi, wspierając je poprzez dostarczanie materiałów oraz ochotników i otrzymując w zamian część ich przywilejów. Siedem z nich – Deal, Ramsgate, Faversham, Folkestone, Margate, Lydd oraz Tenterden – pozostaje stowarzyszonymi do chwili obecnej.
Początki "Cinque Ports" najprawdopodobniej sięgają czasów anglosaskiego króla Edwarda Wyznawcy (1042-1066), aczkolwiek najwcześniejszy zachowany dokument mówiący o przywilejach dla związku pochodzi z 1260 roku. Po okresie świetności obejmującym XIII i XIV wiek, związek zaczął tracić na znaczeniu, na korzyść miast w pozostałej części kraju. Obecnie jedynie Dover pełni istotną funkcję jako miasto portowe. Większość przywilejów odebrana została w wyniku reform administracyjnych przeprowadzonych w XIX wieku. Do dziś zachował się ceremonialny urząd lorda strażnika Pięciu Portów ("Lord Warden of the Cinque Ports").

</doc>
<doc id="2488724" url="https://pl.wikipedia.org/wiki?curid=2488724" title="Nataniel (Soborow)">
Nataniel (Soborow)

Nataniel, imię świeckie Nikołaj Iwanowicz Soborow (ur. 1824, zm. 19 kwietnia 1907 w Moskwie) - rosyjski biskup prawosławny.
Jego ojciec był protoprezbiterem eparchii riazańskiej. W 1851 Nikołaj Soborow ukończył Kijowską Akademię duchowną z tytułem magistra nauk teologicznych. W tym samym roku został zatrudniony w seminarium duchownym w Woroneżu. 15 marca 1852 złożył wieczyste śluby mnisze, przyjmując imię Nataniel. 25 marca tego samego roku został wyświęcony na hierodiakona, zaś 30 marca 1852 - na hieromnicha. Od 1858 do 1860 był inspektorem seminarium duchownego w Woroneżu, następnie od 1860 do 1862 pracował na analogicznym stanowisku w seminarium w Orle. W 1862 otrzymał godność archimandryty, został rektorem seminarium duchownego w Twerze i przełożonym Monasteru Chłopięcego (Otrocz).
15 sierpnia 1872 miała miejsce jego chirotonia na biskupa nowomyrhorodzkiego, wikariusza eparchii chersońskiej. W 1879 został biskupem archangielskim i chołmogorskim. Przeprowadził remonty kilku monasterów swojej eparchii, wzniósł pierwszą cerkiew na Nowej Ziemi i otworzył tam placówkę misyjną. Zreformował miejscowe żeńskie seminarium nauczycielskie, otwierał nowe cerkwie, a przy nich biblioteki i szkoły parafialne. Po trzech latach przeniesiony na katedrę pskowską i porchowską. W 1885, na własną prośbę, po raz drugi został mianowany ordynariuszem eparchii archangielskiej i chołmogorskiej. Kontynuował działalność misyjną wśród rdzennych ludów północnej Rosji, doprowadzając do przyjęcia prawosławia przez tysiące osób dotąd nieochrzczonych. Opracował atlas guberni archangielskiej, zaznaczając w nim parafie prawosławne i opisując wszystkie miejscowości. Zainicjował wydawanie pisma eparchialnego "Archangielskije Jeparchialnyje Wiedomosti", w którym następnie wydrukował szereg swoich tekstów.
W 1890 przeniesiony w stan spoczynku, żył w monasterze Spaso-Sumorińskim w Totmie. W 1896 przeniesiony do monasteru Spaso-Andronikowskiego w Moskwie, na prawach przełożonego. Pozostając w stanie spoczynku, regularnie odprawiał nabożeństwa w różnych cerkwiach Moskwy, głosząc każdorazowo homilie. Zmarł w 1907.

</doc>
<doc id="2488725" url="https://pl.wikipedia.org/wiki?curid=2488725" title="Równina Zejsko-Burejska">
Równina Zejsko-Burejska

Równina Zejsko-Burejska (ros. Зейско-Буреинская равнина, "Ziejsko-Burieinskaja rawnina") – równina w azjatyckiej części Rosji, między środkowym biegiem Zei a dolnym biegiem Burei. Wznosi się średnio na wysokość 200–300 m n.p.m. Zbudowana jest z piasków i glin. Występują urodzajne gleby. W krajobrazie dominują lasy i lasostepy. W północnej części równiny rosną mieszane lasy modrzewiowo-dębowe, na południu zaś znajdują się stepy oraz lasy dębowe z domieszką lipy daurskiej. Ważny region rolniczy (pszenica). W zlewni Burei występują złoża węgla kamiennego i brunatnego.

</doc>
<doc id="2488730" url="https://pl.wikipedia.org/wiki?curid=2488730" title="Mr. Freeman">
Mr. Freeman

Mr. Freeman – rosyjski serial animowany biorący nazwę od imienia głównego bohatera. Premiera serialu miała miejsce 21 września 2009 na serwisie YouTube na kanale użytkownika MrFreeMan0, zyskując ogromną popularność wśród rosyjskich internautów. Ma on głównie formę monologu, w którym główny bohater krytykuje styl życia współczesnego człowieka. Dotychczas opublikowano 19 odcinków. Całkowita liczba wyświetleń przekracza 35 milionów.
Pięć pierwszych odcinków było dubbingowanych przez rosyjskiego aktora Wadima Diemczoga. Po przerwie trwającej do publikacji odcinka „Me?”, Diemczog ponownie udziela głosu w serialu.
Serial zawiera wiele symboli i zagadek. Na przykład w pojedynczych klatkach autor ukrywa obrazy będące częścią większej układanki. Każdy odcinek posiada swój numer, jednak nie jest to numeracja chronologiczna.

</doc>
<doc id="2488736" url="https://pl.wikipedia.org/wiki?curid=2488736" title="Kompleks sportowy Fernando Alonso">
Kompleks sportowy Fernando Alonso

Kompleks sportowy Fernando Alonso (Complejo deportivo Fernando Alonso) – tor wyścigowy w Llanerze w Hiszpanii poświęcony kierowcy Formuły 1 Fernando Alonso.
Architektura.
Tor obejmuje 44.446,54 m², składa się z 29 wyznaczonych tras, które sięgają od 1400 do 1800 m.
Kompleks obejmuje: parking dla 368 lekkich pojazdów, 14 autobusów oraz 162 m² dla motocykli, padok, drogi wewnętrzne oraz trybuny z miejscami siedzącymi mogące pomieścić 200 osób.
18 marca 2011 roku tor został otwarty przez Fernando Alonso, który uznał go za "najlepszy tor kartingowy na świecie".
Na torze odbywają się zawody najwyższej klasy CIK-FIA.

</doc>
<doc id="2488740" url="https://pl.wikipedia.org/wiki?curid=2488740" title="Prawo o ustroju sądów powszechnych">
Prawo o ustroju sądów powszechnych

Ustawa z dnia 27 lipca 2001 r. – Prawo o ustroju sądów powszechnych – polska ustawa, uchwalona przez Sejm RP, regulująca kwestie prawne związane z działaniem sądów powszechnych.
Ustawa określa:
Nowelizacje.
Ustawę znowelizowano wielokrotnie. Ostatnia zmiana weszła w życie w 2022 roku.

</doc>
<doc id="2488742" url="https://pl.wikipedia.org/wiki?curid=2488742" title="14 Days">
14 Days

14 Days – wydany 1 marca 2009 roku drugi album zespołu Arkitekt gitarzysty zespołu The Cranberries, Noela Hogana.

</doc>
<doc id="2488744" url="https://pl.wikipedia.org/wiki?curid=2488744" title="Stadion Bahtoo">
Stadion Bahtoo

Stadion Bahtoo (birm. ဗထူး အားကစားကွင်း) – to wielofunkcyjny stadion, położony w centrum miasta Mandalaj w Mjanmie. 17000 - miejscowy stadion jest największym stadionem w Górnej Birmie i macierzystym stadionem klubu Yadanabon FC Birmańskiej Ligi Narodowej. Stadion jest areną Górnej Birmy dla meczów piłki nożnej o Puchar Birmy.
Bahtoo Stadion gości również inne lokalne i regionalne turnieje piłkarskie. Tu odbył się w 2006 roku Myanmar Grand Royal Challenge Cup, międzynarodowy turniej piłki nożnej.

</doc>
<doc id="2488747" url="https://pl.wikipedia.org/wiki?curid=2488747" title="Mariola Platte">
Mariola Platte

Mariola Platte (ur. 20 kwietnia 1956 w Gdyni, zm. 29 października 2015 w Olsztynie) – polska pisarka, poetka, eseistka, felietonistka i autorka tekstów piosenek.
Życiorys.
Studiowała filologię polską na Uniwersytecie Gdańskim. Ukończyła upowszechnianie kultury ze specjalizacją filmoznawstwo. Związana była z Warmią i Mazurami: w 1981 roku zamieszkała we wsi Gierzwałd, w gminie Grunwald. Prowadziła gospodarstwo agroturystyczne „Plattówka”
Twórczość i działalność artystyczna.
Była autorką poezji, opowiadań, esejów, reportaży, felietonów. Pracowała w zespołach redakcyjnych czasopisma "Ziemia Ostródzka", "Perła Mazur", wydawała pismo "Dość". Swoje utwory publikowała w czasopismach "Gazeta Olsztyńska" i "Dziennik Pojezierza". Była autorką programu poetyckiego "Nas-troje i nie-pokoje". Współpracowała z Polskim Radiem Olsztyn pisząc felietony. Dla olsztyńskiego zespołu Czerwony Tulipan napisała piosenki, które znalazły się na kasetach i płytach. Napisała komedię muzyczną "W naszym domu". Prapremiera odbyła się w Teatrze im. Stefana Jaracza w Olsztynie w 30 czerwca 1994 roku w reż. Artura Hofmana. Wiersze Marioli Platte zamieszczono w zbiorze "Otwarte okno. Antologia poetów i pisarzy Oddziału Warmińsko-Mazurskiego Stowarzyszenia Autorów Polskich w Ostródzie" (Ostróda, 2008), "Harmonia Dusz. Antologia poezji współczesnej", a także "Antologia poetów wsi. Słowa na miedzy przysiadły.." (Warszawa, 2012). 
W latach 2001-2006 była prezesem Warmińsko-Mazurskiego Oddziału Stowarzyszenia Autorów Polskich z siedzibą w Ostródzie. We wrześniu 2007 roku w teatrze w Grudziądzu prezentowano spektakl Dokąd Grupy Autorskiej „Dokąd” Ireneusza Betlewicza i Marioli Platte.
Działalność agroturystyczna.
Platte zaangażowana była także w działalność agroturystyczną. Była autorką informatora "Zapraszamy na wieś. Warmia i Mazury" (Olsztyn, 2000). Była prezesem oraz członkiem zarządu Warmińsko-Mazurskiego Stowarzyszenia Agroturystycznego. Jej gospodarstwo agroturystyczne (należące od 2009 r. do Europejskiej Sieci Dziedzictwa Kulinarnego: Warmia, Mazury i Powiśle) zdobyło liczne nagrody i wyróżnienia, m.in.

</doc>
<doc id="2488749" url="https://pl.wikipedia.org/wiki?curid=2488749" title="Mistrzostwa Chile w Lekkoatletyce 2011">
Mistrzostwa Chile w Lekkoatletyce 2011

Mistrzostwa Chile w Lekkoatletyce 2011 – zawody lekkoatletyczne, które odbyły się 13, 14 i 15 maja w Santiago.

</doc>
<doc id="2488754" url="https://pl.wikipedia.org/wiki?curid=2488754" title="WSDMA">
WSDMA

WSDMA (Wideband Space Division Multiple Access) – metoda dostępu do kanału o dużej szerokości pasma, opracowana dla systemów wielonadajnikowych, takich jak aktywne szyki antenowe. Systemy oparte na WSDMA mogą określać kąt przybycia sygnału (Angle of Arrival AoA), aby móc przestrzennie podzielić sektor komórkowy na sub-sektory. Taka świadomość przestrzenna zapewnia informacje potrzebne do zmaksymalizowania budżetu łącza CINR (Carrier to Interference+Noise Ratio) za pomocą zestawu procedur przetwarzania cyfrowego. WSDMA ułatwia elastyczne podejście do tego, jak wykonywane jest kształtowanie wiązki dla uplinku i downlinku oraz umożliwia przestrzenne filtrowanie znanych lokalizacji będących źródłem zakłóceń
Charakterystyka i zasada działania.
Kalibracja aktywnej anteny panelowej.
Systemy aktywnych anten panelowych, składające się z planarnego szyku mikro-urządzeń radiowych i związanych z nimi elementów antenowych, są zależne od ogólnego schematu kalibracji, który pozwala na poprawienie niedopasowania sygnału w ścieżce co do fazy, amplitudy oraz opóźnienia. Ułatwia to precyzyjną kontrolę charakterystyki promieniowania wiązki downlinku oraz uplinku, a także zapobiega zniekształceniom sygnału występującym przy braku kalibracji.
Przetwarzanie ścieżek z wielu sub-sektorów.
Poprzez podzielenie sektora komórki na wiele wiązek sub-sektorowych WSDMA zapewnia sieci komórkowej sygnały przefiltrowane przestrzennie, maksymalizując budżet łącza poprzez ulepszony zysk anteny oraz minimalizowanie zakłóceń. Pozwala to użytkownikom ruchomym znajdującym się w komórce na zmniejszenie mocy nadawania w uplinku, co przyczynia się do dalszego zmniejszenia zakłóceń oraz zmniejszenia poboru mocy zarówno w stacji bazowej jak i w sprzęcie użytkownika (mniejsze zużycie baterii). Przetwarzanie wiązek sub-sektorów może zoptymalizować zmiany demograficzne użytkowników w sektorze komórki.
Downlink WSDMA.
Downlink WSDMA zapewnia zoptymalizowaną charakterystykę wiązki radiowej, zmniejszając zakłócenia w obszarach nakładania się sygnałów sąsiednich sektorów komórkowych. Długoterminowe dostrajanie statystyczne pozwala zoptymalizować układ komórek w zależności od gęstości populacji użytkowników na obszarze przestrzennym obsługiwanym przez komórkę.

</doc>
<doc id="2488756" url="https://pl.wikipedia.org/wiki?curid=2488756" title="Turana">
Turana

Turana (ros.: Турана) – pasmo górskie w azjatyckiej części Rosji, w północnej części Przyamurza, na granicy obwodu amurskiego i Kraju Chabarowskiego. Rozciąga się na długości ok. 300 km. Najwyższy szczyt, Sriednij Nanaki, osiąga 1861 m n.p.m. Pasmo zbudowane z granitów i skał metamorficznych. Grzbiety są masywne i lekko zaokrąglone. Zbocza porośnięte są tajgą modrzewiową, miejscami świerkowo-jodłową; powyżej 900 m n.p.m. rośnie kosolimba; wzdłuż południowych podnóży i w dolinach występują miejscami lasy liściaste.

</doc>
<doc id="2488760" url="https://pl.wikipedia.org/wiki?curid=2488760" title="Kazimiera Szyszko-Bohusz">
Kazimiera Szyszko-Bohusz

Kazimiera Szyszko-Bohusz (ur. 12 lutego 1916 w Tarutino (Rosja), zm. 31 października 1999 w Krakowie) – polska aktorka filmowa i teatralna.
Życiorys.
Debiutowała na początku sezonu 1936/1937, w następnym sezonie otrzymała angaż w Teatrze Ziemi Pomorskiej w Toruniu. Od 1938 grała w Teatrze Polskim w Poznaniu. Pierwszy powojenny sezon spędziła w zespole Teatru im. Juliusza Słowackiego w Krakowie, kolejne do 1955 na innych scenach teatrów krakowskich (najczęściej grała w Teatrze Starym). Od 1955 do przejścia na emeryturę w 1974 była aktorką Teatru im. Juliusza Słowackiego.

</doc>
<doc id="2488761" url="https://pl.wikipedia.org/wiki?curid=2488761" title="Audacja Małgorzata">
Audacja Małgorzata

Audacja Małgorzata (ur. najp. 1196, zm. 1270) – księżniczka kujawska, żona Henryka I, hrabiego zwierzyńskiego, córka Bolesława Mieszkowica, księcia kujawskiego i Dobrosławy pomorskiej.
Życiorys.
W starszej literaturze przedmiotu Audację zaliczano do dynastii sławieńskiej. Wielokrotnie występuje w dokumentach zwierzynieckich od 1217 (bezimiennie) i od 6 maja 1218, kiedy wraz z mężem czyniła nadanie (imiennie, jako Audacia).
Żoną Henryka I została około 1208. Po jego śmierci w 1228 sprawowała przez kilka lat konsens nad dwojgiem nieletnich synów – Guncelinem i Helmoldem. O jej życiu niewiele wiadomo, poza nadaniami dla klasztorów dóbr nieruchomych. Dożyła sędziwego wieku. Jej prawdopodobna córka Ermengarda w 1270 poczyniła nadania dla brunszwickiego klasztoru, w którym nawiązywała do zbawienia duszy obojga rodziców. Według genealoga E. Rymara była to data śmierci hrabiny.
Rodzina.
Audacja Małgorzata (Eudoksja) była żoną Henryka I, hrabiego zwierzyńskiego. Oboje małżonkowie doczekali się siedmioro dzieci: Guncelina, Helmolda, Matyldy, prawdopodobnie Ermengardy – drugiej żony Świętopełka II Wielkiego i 3 NN, córek.
Imię.
Hrabina prawdopodobnie imię otrzymała po swej babce, żonie Mieszka Starego. Jest zlatynizowaną formą imienia Eudoksja, które nawiązuje do imienia Dobrosława, z greckiej hybrydy "eu" i "doxa" ("dobra sława"). Jej drugie imię Małgorzata, które początkowo identyfikowano z inną osobą, nadano w Szwerynie, prawdopodobnie podczas zawarcia związku małżeńskiego z Henrykiem I, gdzie bizantyjską formę imienia Eudoksja (Audacja) zmieniono na imię Małgorzata.

</doc>
<doc id="2488768" url="https://pl.wikipedia.org/wiki?curid=2488768" title="Wołodymyr Dudarenko">
Wołodymyr Dudarenko

Wołodymyr Iwanowycz Dudarenko, ukr. Володимир Іванович Дударенко, ros. Владимир Иванович Дударенко, "Władimir Iwanowicz Dudarienko" (ur. 6 lutego 1946 w Równem, zm. 18 maja 2017 tamże) – radziecki i ukraiński piłkarz, grający na pozycji napastnika, reprezentant ZSRR, trener piłkarski.
Kariera piłkarska.
Kariera klubowa.
Wychowanek klubu Kołhospnyk Równe, w barwach którego w 1963 rozpoczął karierę piłkarską. W 1966 otrzymał wezwanie przed komisję poborową i został skierowany do służby w klubie wojskowym SKA Lwów, który trenował Siergiej Szaposznikow. W 1967 trener awansował do centralnego szczebla do klubu CSKA Moskwa i zabrał ze sobą Dudarenka. W CSKA Dudarenko natychmiast stał się podstawowym piłkarzem zespołu. Rok 1970 był dla niego najbardziej udanym sezonem, w którym został mistrzem ZSRR. Był jednym z bohaterów drugiego meczu finałowego przeciwko Dinama Moskwa. W 11 minucie meczu po uderzeniu obrońcy CSKA Jurija Istomina bramkarz Dinama Władimir Pilguj nie potrafił zafiksować piłkę i Dudarenko otworzył wynik w meczu. [3] Ostateczny wynik meczu 4:3 dla CSKA. W 1975 roku powrócił do lwowskiego SKA, który już zmienił nazwę i siedzibę, a w 1977 roku zakończył w nim karierze piłkarską.
Kariera reprezentacyjna.
W 1971 rozegrał 2 mecze towarzyskie w barwach narodowej reprezentacji ZSRR z Salwadorem i Meksykiem.
Kariera trenerska.
Po zakończeniu kariery piłkarskiej rozpoczął karierę piłkarską. W 1979 objął stanowisko głównego trenera w SKA Lwów. Potem pomagał trenować lwowski wojskowy klub. W 1993 prowadził żeński klub piłkarski Lwowianka Lwów. Jego młodszy brat Mykoła również piłkarz i trener piłkarski.

</doc>
<doc id="2488769" url="https://pl.wikipedia.org/wiki?curid=2488769" title="I liga kirgiska w piłce nożnej">
I liga kirgiska w piłce nożnej



</doc>
<doc id="2488770" url="https://pl.wikipedia.org/wiki?curid=2488770" title="Sugathadasa Stadium">
Sugathadasa Stadium

Sugathadasa Stadium – to wielofunkcyjny stadion w Kolombo na Sri Lance. Jest obecnie używany głównie dla meczów piłki nożnej i turniejów sportowych. Stadion mieści 25 000 osób. W 1991 i 2006 na tym stadionie odbyły się Igrzyska Południowoazjatyckie. Gościł także większości meczów 2010 AFC Challenge Cup. W 2010 tutaj była wręczana Nagroda International Indian Film Academy. Ten stadion składa się z krytego stadionu i hotelu. Kryty stadion ma klimatyzację 500-tonową, wygodne fotele i twórcze efekty świetlne.

</doc>
<doc id="2488772" url="https://pl.wikipedia.org/wiki?curid=2488772" title="Sandwich (Kent)">
Sandwich (Kent)



</doc>
<doc id="2488778" url="https://pl.wikipedia.org/wiki?curid=2488778" title="Kalutara Stadium">
Kalutara Stadium

Kalutara Vernon U. Fernando Stadium – wielofunkcyjny stadion w Kalutarze na Sri Lance. Jest obecnie używany głównie dla meczów piłki nożnej i gości domowe mecze Blue Star SC. Stadion może pomieścić 15 000 osób.

</doc>
<doc id="2488779" url="https://pl.wikipedia.org/wiki?curid=2488779" title="Diecezja Canterbury">
Diecezja Canterbury

Diecezja Canterbury (ang. "Diocese of Canterbury") – diecezja metropolitalna Kościoła Anglii w południowo-wschodniej Anglii. Powstała w 597 roku w ramach Kościoła rzymskokatolickiego, zaś w okresie reformacji stała się diecezją anglikańską. Obecnie obejmuje wschodnią część hrabstwa Kent. 
Ze względu na szczególną rolę arcybiskupa Canterbury, duchowej głowy całego Kościoła Anglii i Wspólnoty anglikańskiej, który znaczną część czasu spędza w Londynie lub za granicą, jego biskup pomocniczy w diecezji (tytułowany biskupem Dover) posiada szczególnie szerokie prerogatywy, bliskie katolickiemu administratorowi diecezjalnemu. Dwaj pozostali biskupi pomocniczy, tytułowani biskupami Ebbsfleet i Richborough, pracują na stałe poza diecezją, wspierając arcybiskupa Canterbury w wizytacjach kanonicznych w całej jego metropolii. Diecezja dzieli się na trzy archidiakonaty, szesnaście dekanatów i 261 parafii. 

</doc>
<doc id="2488781" url="https://pl.wikipedia.org/wiki?curid=2488781" title="Laser barwnikowy">
Laser barwnikowy

Laser barwnikowy – laser wykorzystujący organiczny barwnik jako ośrodek czynny, zwykle w postaci ciekłego roztworu. W porównaniu do gazowych i większości ośrodków wykorzystujących ciało stałe, barwnik może być wykorzystywany w znacznie większym zakresie długości fal. Szerokie pasmo pozwala na użycie ich w regulowanych i pulsacyjnych laserach. Barwnik może być zastąpiony innym typem w celu generacji światła innej długości przez ten sam laser, chociaż zwykle wymaga to wymiany części przyrządów optycznych w samym laserze.
Lasery barwnikowe zostały niezależnie wynalezione przez P. P. Sorokina i F. P. Schäfera (oraz współpracowników) w 1966. 
Obok zazwyczaj używanych ciekłych laserów barwnikowych, wykorzystuje się lasery o barwniku w stanie stałym (SSDL), wykorzystujących organiczne matryce z domieszką barwnika jako ośrodka czynnego.
Budowa.
Ośrodek czynny lasera barwnikowego zawiera roztwór organicznego barwnika, który może przepływać w komorze lasera lub być rozpylany i przenoszony przez przepływające powietrze. Aby w ośrodku laserującym uzyskać inwersję obsadzeń potrzebne jest źródło światła o dużej mocy w impulsie. Zwykle do tego celu wykorzystuje się lampę błyskową lub zewnętrzny laser. Roztwór barwnika krąży w komórce z dużą prędkością, aby uniknąć absorpcji tripletów i aby zmniejszyć degradację barwnika. Pryzmat lub siatka dyfrakcyjna są zwykle montowane na ścieżce wiązki laserowej, aby umożliwić dostrojenie wiązki.
Ciekłemu ośrodkowi czynnemu lasera barwnikowego może nadać dowolny kształt, co umożliwia budowanie laserów w różnym kształcie. Wnękę rezonansową buduje się zazwyczaj w postaci rezonatora Fabry’ego-Perota, składa się ona z dwóch zwierciadeł, które mogą być płaskie lub wklęsłe, zamontowanych równolegle do siebie, z ośrodkiem czynnym między nimi. Komórka barwnika jest zwykle pompowana z boku, za pomocą lamp błyskowych ułożonych obok komórki barwnika we wnęce interferometru. Interferometr jest zazwyczaj chłodzony wodą, w celu zapobieżenia przegrzaniu barwnika spowodowanego dużym natężeniem promieniowania podczerwonego wytwarzanego przez lampę. .
Do działania ciągłego wykorzystywany jest laser pierścieniowy, chociaż również konstrukcja z interferometrem Fabry’ego-Perota jest czasem wykorzystywana. W laserze pierścieniowym lustra lasera są umieszczone tak, aby umożliwić wiązce poruszanie się po zamkniętym torze. Komórka barwnika jest zwykle bardzo mała. Barwnik jest zwykle pompowany zewnętrznym laserem, przykładowo laserem azotowym, laserem ekscymerowym lub laserem neodymowym z podwojoną częstotliwością. Ciecz krąży z dużą prędkością, aby zapobiec absorpcji trypletów, która przerwałaby wiązkę. W przeciwieństwie do interferometrów Fabry’ego-Perota, w laserze pierścieniowym nie powstaje fala stojąca, która powoduje straty energii w nieużywanych obszarach ośrodka pomiędzy grzbietami fali. Dzięki temu, laser ma większe wzmocnienie.
Działanie.
Barwniki wykorzystywane w laserach zawierają dość duże organiczne molekuły, które fluoryzują. Dobiegające do barwnika światło wzbudza go do stanu gotowości do emisji wymuszonej - stanu singletowego. Molekuły w tym stanie, mogą emitować światło przez fluorescencję, a barwnik jest transparentny dla fali lasera. W ciągu mikrosekudny molekuły przechodzą do stanu tripletowego. W tym stanie, światło emitowane jest poprzez fosforescencję, a molekuły pochłaniają falę lasera, sprawiając, że barwnik staje się nieprzezroczysty. Ciekłe barwniki posiadają bardzo wysoką energię wzbudzenia. Lasery pompowane błyskiem potrzebują błysku o bardzo krótkim czasie trwania, aby dostarczyć dużej ilości energii potrzebnej do uzyskania inwersji obsadzeń zanim absorpcja tripletów przewyższy emisję singletów. Lasery barwnikowe z zewnętrznym laserem pompującym mogą dostarczyć energię o odpowiedniej długości fali do barwnika odpowiednio szybko, ale barwnik musi wirować z dużą prędkością, aby utrzymać triplety z dala od wiązki lasera.
Barwniki mają tendencję do rozkładu pod wpływem światła, dlatego roztwór barwnika jest zazwyczaj pobierany z dużego zbiornika. Roztwór może płynąć przez kuwetę, np. szklany pojemnik, albo być w postaci "aerozolu", np. jako strumień o grubości kartki papieru w otwartym powietrzu, rozpylany ze specjalnie uformowanej dyszy. Przez użycie "aerozolu", zapobiega się skażeniu kuwety i stratom w wyniku odbić od szklanego pojemnika. Te zalety okupione są bardziej skomplikowaną konstrukcją lasera. 
Barwniki organiczne osiągają bardzo duże wzmocnienie jako ośrodek czynny. Wiązka w celu osiągnięcia pełnej mocy musi przebiec przez ciecz tylko kilka razy. Duże wzmocnienie niesie za sobą duże straty, ponieważ odbicia od komórki barwnika lub reflektor lampy błyskowej drastycznie zmniejszają ilość energii dostępnej dla wiązki. Wnęki pompujące są często anodowane, pokrywane lub wykonywane z materiału, który nie odbija długości fali wzmacnianej, podczas gdy odbija długość fali pompowanej.
Używane odczynniki.
Barwniki wykorzystywane w laserach to głównie rodaminy, fluoresceina, kumaryna, stylben, umbeliferon, naftacen, zieleń malachitowa i inne. Podczas gdy część z barwników jest wykorzystywana w produkcji żywności, większość barwników jest toksyczna, a nawet kancerogenna. Wiele barwników, takich jak rodamina 6G w formie chlorku, powoduje korozje metali z wyjątkiem stali nierdzewnej.
Można wykorzystywać duży zakres rozpuszczalników, choć niektóre barwniki rozpuszczają się dobrze tylko w niektórych. Używa się różnych rozpuszczalników, wśród nich znajduje się woda, glikol, etanol, metanol, heksan, cykloheksan, cyklodekstryny i wiele innych. Rozpuszczalniki są zwykle toksyczne, a czasem mogą być pochłaniane bezpośrednio przez skórę lub opary. Wiele rozpuszczalników jest też silnie łatwopalna. 
Adamantan jest dodawany do niektórych barwników w celu przedłużenia ich życia.
Lasery pompujące.
Wcześniej wspomniane lampy błyskowe i kilka typów laserów może być wykorzystywanych do optycznego pompowania laserów barwnikowych. Są to między innymi: 
Zastosowania.
Lasery barwnikowe są bardzo wszechstronne. Oprócz ich ustalonej długości fali, oferują wysokie energie impulsów lub wysokie średnie moce. Lasery pompowane błyskowo dostarczają kilkaset dżuli energii na impuls. 
Lasery barwnikowe wykorzystywane są w:
W medycynie laserowej, te lasery wykorzystywane są na kilku polach, m.in. dermatologii gdzie używa się ich do wyrównywania kolorytu skóry. Duży zakres możliwych do uzyskania długości fal pozwala na bliskie dopasowanie do linii absorpcyjnych niektórych cząstek, takich jak melanina lub hemoglobin, podczas gdy wąski zakres odchylenia długości fali pozwala zredukować możliwość uszkodzenia tkanek. Lasery barwnikowe używane są do leczenie blizn, usuwania kamieni nerkowych, oraz do leczenie naczyniaków płaskich i innych uszkodzeń naczyń krwionośnych. Mogą być dopasowane do szeregu różnych pigmentów w celu usuwania tatuaży jak również do wielu innych zastosowań.
W spektroskopii, lasery barwnikowe mogą być wykorzystywane do badania widma absorpcyjnego i emisyjnego dla różnych materiałów. Ich szeroki zakres długości fal i wysoka moc pozwala na dużo większą różnorodność niż inne źródła światła. Ilość możliwych do uzyskania długości impulsów, od ultrakrótkich, femtosekundowych impulsów aż do fali ciągłej pozwala na wykorzystanie ich w wielu różnych dziedzinach.

</doc>
<doc id="2488782" url="https://pl.wikipedia.org/wiki?curid=2488782" title="Astor Row">
Astor Row

Astor Row – nazwa nadana 130. ulicy, pomiędzy Piątą Aleją i Lenox Avenue, w nowojorskim Harlemie, znajdującym się na obszarze dzielnicy Manhattan. Bardziej precyzyjnie, określenie Astor Row odnosi się do rzędu semi–zespolonych domków mieszkalnych na południowej stronie ulicy. Były to jedne z pierwszych tego typu kamienic, które powstały w Harlemie, zaś ich projekt jest dość niespotykany. Wszystkie mają niewielkie, przednie ogródki (rzadko spotykane na Manhattanie), a także drewniane ganki. Ich wygląd inspirowany był stylem południowym, zyskując porównania do części miasta Savannah w stanie Georgia. Domy zostały wybudowane na ziemi, którą w 1844 roku, za kwotę 10 tysięcy dolarów, nabył John Jacob Astor. Inwestycję zrealizował jednak dopiero jego wnuk, William Backhouse Astor, który zatrudnił architekta i budowlańca Charlesa Bueka, by ten wprowadził projekt w życie. Wszystkie domki zostały skonstruowane pomiędzy 1880 a 1883 rokiem.
Po śmierci Williama Backhouse’a Astora, domy zostały przydzielone jego wnukom: Mary, Jamesowi i Sarze Van Alen. Prawa własnościowe pozostawały w rodzinie Astorów do 1911 roku, kiedy to dziesięć wysuniętych najdalej na zachód domków zostało sprzedanych inwestorowi Maksowi Marksowi; w zamian za te obiekty, rodzina Astorów otrzymała apartamentowiec w Washington Heights. Nowy właściciel, korporacja Brown Realty Company, nie była w stanie wywiązać się ze spłaty kredytów hipotecznych i domy w Astor Row zostały przejęte przez New York Savings Bank.
W 1920 roku jeden z dziennikarzy „New York Timesa” opisał Astor Row jako „jedną z najbardziej atrakcyjnych i ekskluzywnych okolic mieszkalnych” w Harlemie. Pierwotnie wysokość rocznego czynszu za wynajem domów w Astor Row wynosiła 1 100 dolarów, a obiekty te były wówczas tak popularne, że istniała specjalna lista oczekujących na zamieszkanie tam. 
Na przestrzeni lat stan domów ulegał systematycznemu pogarszaniu; obecnie oryginalna struktura większości ganków nie istnieje. W 1981 roku zarząd Nowego Jorku uznał cały Astor Row za miejski zabytek i zebrał fundusze na restaurację fasad domów, a także, w razie potrzeby, poprawę instalacji wodno-kanalizacyjnych, grzewczych i linii elektrycznych. W 1992 roku Ella Fitzgerald zaśpiewała podczas charytatywnego koncertu w Radio City Music Hall, mającego na celu pozyskanie dodatkowych środków na renowację Astor Row. Pod koniec lat 90. XX wieku ganki i inne elementy dekoracyjne w niemalże wszystkich domkach zostały odnowione.
Obecnie Astor Row stanowi obszar rasowo zintegrowany, będący jednocześnie jedną z największych atrakcji architektonicznych Harlemu.

</doc>
<doc id="2488789" url="https://pl.wikipedia.org/wiki?curid=2488789" title="9 Sybirski Pułk Grenadierów">
9 Sybirski Pułk Grenadierów

9 Syberyjski Pułk Grenadierów Jego Wysokości Wielkiego Księcia Mikołaja Mikołajewicza Starszego (ros. "9-й гренадерский Сибирский генерал-фельдмаршала Великого Князя Николая Николаевича полк") – pułk piechoty okresu Imperium Rosyjskiego, sformowany 25 czerwca 1700 r. za panowania cara Piotra I Wielkiego.
Pułk wziął udział w działaniach zbrojnych epoki napoleońskiej, a także w działaniach zbrojnych okresu I wojny światowej.

</doc>
<doc id="2488790" url="https://pl.wikipedia.org/wiki?curid=2488790" title="Stadion Al-Szaab">
Stadion Al-Szaab

Stadion Al-Szaab (arab. ملعب الشعب) znany również jako Stadion Ludowy to wielofunkcyjny stadion w Bagdadzie w Iraku. Używany jest głównie do meczów piłki nożnej i jest domem reprezentacji Iraku w piłce nożnej. Stadion może pomieścić 40.000 fanów. Został wybudowany w 1966 roku. Meczem otwarcia był mecz między Irakiem a Benficą Lizbona, dla której grał Eusébio.

</doc>
<doc id="2488795" url="https://pl.wikipedia.org/wiki?curid=2488795" title="Al Mosul University Stadium">
Al Mosul University Stadium

Al Mosul University Stadium - to wielofunkcyjny stadion w Mosulu w Iraku. Jest obecnie używany głównie dla meczów piłki nożnej i służy jako stadion Mosul FC. Stadion mieści 20 000 osób.

</doc>
<doc id="2488796" url="https://pl.wikipedia.org/wiki?curid=2488796" title="AoA">
AoA

Kąt nadejścia sygnału (ang. "Angle of arrival, AoA") – pomiar kąta nadejścia sygnału jest metodą określenia kierunku propagacji fali radiowej za pomocą szyku antenowego. Metoda AoA określa kierunek poprzez pomiar różnicy czasów nadejścia sygnału (TDoA) przez poszczególne elementy szyku antenowego -- z tych opóźnień obliczany jest kąt nadejścia sygnału.
Ogólnie rzecz biorąc, pomiar TDoA jest wykonywany przez mierzenie różnic w odebranej fazie na każdym elemencie szyku antenowego. Można to rozumieć jako odwrotność kształtowania wiązki. Przy kształtowaniu wiązki, sygnał z każdego elementu jest opóźniony o pewną wagę w celu „wysterowania” zysku szyku antenowego. W przypadku kąta nadejścia sygnału, opóźnienie nadejścia sygnału jest mierzone na każdym elemencie i przekształcane na pomiar kąta.
Rozważmy, na przykład, szyk dwu elementowy gdzie elementy są oddalone od siebie o pół długości odbieranej fali radiowej. Jeśli fala radiowa nadchodzi w osi optycznej szyku antenowego, nadejdzie ona do każdego elementu antenowego w tym samym czasie. Da to różnicę fazową równą 0° zmierzoną pomiędzy dwoma elementami antenowymi, równoważną kątowi nadejścia sygnału 0°. Jeśli fala radiowa nadchodzi prostopadle do osi optycznej szyku antenowego, wówczas różnica faz wyniesie 180° pomiędzy elementami, co jest równoważne kątowi nadejścia sygnału równemu 90°.
Obecnie pomiar kąta nadejścia sygnału jest stosowany w lokacji geodezyjnej lub geolokalizacji telefonów komórkowych. Pozwala to spełnić wymagania przepisów wymagających, aby systemy komórkowe zgłaszały lokalizację telefonu komórkowego wybierającego numer alarmowy (112 w Europie, 911 w USA) lub dla zapewnienia specjalnej usługi, która umożliwia właścicielowi telefonu uzyskanie informacji o własnym położeniu. Wiele odbiorników na stacji bazowej może obliczyć kąt nadejścia sygnału z telefonu komórkowego i w ten sposób określić jego położenie na ziemi.
Metoda jest często wykorzystywana do namierzania nielicencjonowanych urządzeń nadawczych oraz w zastosowaniach militarnych.
W optyce metoda ta jest rozważana z perspektywy interferometrii.

</doc>
<doc id="2488800" url="https://pl.wikipedia.org/wiki?curid=2488800" title="Council on Tall Buildings and Urban Habitat">
Council on Tall Buildings and Urban Habitat

Council on Tall Buildings and Urban Habitat (CTBUH) – międzynarodowa organizacja non-profit założona w 1969 roku, której głównym celem jest szerzenie wiedzy na temat wysokich budynków oraz zrównoważonego rozwoju ośrodków miejskich. Cele organizacji realizowane są m.in. poprzez działalność wydawniczą oraz organizację konkursów i konferencji.
Historia.
Organizację założył Lynn S. Beedle w roku 1969 na Uniwersytecie Lehigh w Bethlehem w USA. Początkowo nazywała się "Joint Committee on Tall Buildings" i składała z członków International Association of Bridge and Structural Engineers oraz American Society of Civil Engineers. W 1973 do organizacji zaproszono członków American Institute of Architects, American Planning Association, International Federation for Housing and Planning oraz Międzynarodowej Unii Architektów. W 1976, wraz z przyłączeniem American Society of Interior Designers, Japan Structural Consultants Association oraz Urban Land Institute zmieniono nazwę na obecną. 
W 2003 przeniesiono siedzibę do Illinois Institute of Technology w Chicago.
Struktura.
Na strukturę organizacji składają się następujące elementy:
Nagrody.
CTBUH przyznaje corocznie dziewięć nagród – sześć dla budynków, dwie dla osób, oraz jedną dla technologii. Decyzje odnośnie do nagród dla budynków podejmuje Komitet ds. Nagród ("Award Committee") składający się zazwyczaj z sześciu osób, w tym jednego przewodniczącego. Decyzje Komitetu muszą być zatwierdzone przez Radę Powierniczą. Nagrody personalne przyznawane są przez Radę Powierniczą. Propozycje budynków są zgłaszane z zewnątrz, a lista osób nominowanych do nagród personalnych składa się zarówno ze zgłoszeń zewnętrznych, jak i propozycji Rady. Warunkiem zgłoszenia budynku do konkursu jest jego ukończenie nie wcześniej niż 1 stycznia poprzedniego roku, oraz nie później niż 1 października roku za który przyznawana jest nagroda. Budynek może być zgłoszony do nagrody tylko raz, nawet jeżeli w następnym roku ciągle spełnia kryterium daty jego ukończenia.
Nagrody dla budynków to cztery tytuły Najlepszego Wysokościowca ("Best Tall Building") w regionie (obu Ameryk, Azji oraz Australii, Europy, Afryki i Bliskiego Wschodu), spośród których wybierany jest Najlepszy Wysokościowiec Na Świecie "(Best Tall Building Worldwide)".
Nagroda 10-letnia ("10 Year Award") to przyznawana od 2013 roku nagroda dla budynku, który został zbudowany przynajmniej dekadę wcześniej i przez okres swojego funkcjonowania wykazał się czymś wyjątkowym.
Nagroda za innowację ("Innovation Award") przyznawana jest od 2012 roku i ma na celu wyróżnienie szczególnej technologii, która została wykorzystana podczas budowy budynku wysokościowego.
Nagrodę Lynna S. Beedle'go ("Lynn S. Beedle Award") organizacja przyznaje osobie, która swoim życiem zawodowym przyczyniła się do rozwoju budownictwa wysokościowego, polepszenia jego jakości oraz polepszenia jakości funkcjonowania obszarów miejskich. 
Nagroda Fazlura R. Khana ("Fazlur R. Khan Award") przyznawana jest osobie, której praca w obszarze projektowania budynków bądź przestrzeni miejskiej miała szczególny wpływ na rozwój tych dziedzin bądź była wyjątkowo innowacyjna.
Poza tym Rada Powiernicza może przyznać "Special Global Icon Award" budynkówi, którego powstanie miało szczególne znaczenie nie tylko dla regionu w którym został zbudowany, ale także miało szczególny wpływ na rozwój wysokościowców na całym świecie. Pierwszą taką nagrodę przyznano Burdż Chalifa w 2010.
Gala wręczenia nagród odbywa się co roku w Chicago. Co roku wydawana jest również książka "Best Tall Buildings" zawierająca szczegółowe opisy zwycięskich budynków oraz życiorysy laureatów nagród osobowych. Znajduje się w niej również aktualna lista 100 najwyższych budynków świata. 
Działalność wydawnicza.
Jedną z metod realizacji celów statutowych CTBUH jest prowadzenie działalności wydawniczej. Organizacja wydała, bądź wydaje, następujące pozycje: 
Konferencje.
CTBUH organizuje zwykle co najmniej jedną międzynarodową konferencję rocznie oraz Światowy Kongres ("World Congress") co 4-5 lat. Kongresy Światowe odbyły się dotychczas w następujących miejscach:
Baza danych.
Organizacja zarządza bazą danych ponad 10 000 budynków oraz konstrukcji, zawierającą podstawowe informacje i statystyki dotyczące obiektów istniejących, budowanych, planowanych oraz zburzonych. Możliwe jest generowanie własnych zestawień budynków uwzględniających określone przez użytkownika kryteria. Baza posiada 9 zdefiniowanych list rankingowych:
Wprowadzone definicje.
Organizacja uznawana jest za międzynarodowego eksperta oraz arbitra w kwestii określania wysokości budynków. Trzy metody, które wyróżnia CTBUH to:
W rankingach oraz zestawieniach używany jest pomiar wysokości pierwszą metodą. Wcześniej określano wysokość budynku jako wysokość do dachu, jednak w związku z coraz bardziej nowatorskimi oraz wymyślnymi formami wieżowców, w listopadzie 2009 roku postanowiono zmienić standard na obecnie istniejący.
Oprócz tego organizacja definiuje:

</doc>
<doc id="2488801" url="https://pl.wikipedia.org/wiki?curid=2488801" title="Beijing Capital Airlines">
Beijing Capital Airlines

Beijing Capital Airlines () – chińska linia lotnicza, będąca spółką zależną Hainan Airlines.
Historia.
Firma powstała w 1995 roku jako Deer Jet Airlines (chiń. 金鹿航空). W 1998 roku rozpoczęła oferowanie usług międzynarodowych pod marką Deer Air. W październiku 2007 r., otrzymała swojego pierwszego Airbusa A319 i zaczęła zwracać wcześniej eksploatowane maszyny Boeing 737. Deer Jet rozpoczęła świadczenie usług czarterowych w grudniu 2008 roku flotą A319 i biznesowymi samolotami. Linia została upoważniona przez Zarząd Lotnictwa Cywilnego Chin do obsługi regularnych usług lotniczych w 2009 roku.
Deer Jet Airlines została podzielona na dwie spółki 4 maja 2010 roku. Podczas operacji czarterowych zachowała nazwę Deer Jet, zaplanowane operacje przy użyciu samolotów Airbus zostały przemianowane na Beijing Capital Airlines.
Flota.
W marcu 2011, flota Beijing Capital Airlines składa się z następujących statków powietrznych o średniej wieku 2,6 roku, z których wszystkie są wynajęte z Hainan Airlines:

</doc>
<doc id="2488803" url="https://pl.wikipedia.org/wiki?curid=2488803" title="Języki bisajskie">
Języki bisajskie

Języki bisajskie – grupa języków środkowofilipińskich, obejmująca szereg języków używanych na Filipinach, zwłaszcza w regionie Visayas oraz na wyspie Mindanao. Do najważniejszych z nich należą: cebuański, kinaraya oraz waray-waray.

</doc>
<doc id="2488804" url="https://pl.wikipedia.org/wiki?curid=2488804" title="Stadion Międzynarodowy w Aleppo">
Stadion Międzynarodowy w Aleppo

Stadion Międzynarodowy w Aleppo (, ) − wieloużytkowy stadion sportowy w syryjskim mieście Aleppo, jeden z największych stadionów na świecie, zaprojektowany przez polskiego konstruktora Stanisława Kusia i architekta Stanisława Karpiela; macierzysta arena reprezentacji Syrii w piłce nożnej i klubu Al-Ittihad Aleppo w turniejach międzynarodowych.
Stadion został otwarty w 2007 roku; może pomieścić 75 000 widzów. Obiekt jest częścią centrum sportowego Al-Hamdanijja, które znajduje się w południowo-zachodniej części Aleppo.
W wyniku działań wojennych w Aleppo (2012–16) fasada i trybuny stadionu zostały uszkodzone przez pociski moździerzowe, zaś cały obiekt przez kilka lat pozostawał zamknięty. W 2017 szkody odbudowano.

</doc>
<doc id="2488806" url="https://pl.wikipedia.org/wiki?curid=2488806" title="Kazachstan na zimowych igrzyskach olimpijskich">
Kazachstan na zimowych igrzyskach olimpijskich

Kazachstan wystartował we wszystkich zimowych IO od zimowych igrzysk w Lillehammer w 1994 roku. Reprezentowany był przez 167 sportowców (107 mężczyzn i 60 kobiet)..

</doc>
<doc id="2488808" url="https://pl.wikipedia.org/wiki?curid=2488808" title="Dolores García-Hierro">
Dolores García-Hierro

Dolores García-Hierro Caraballo (ur. 16 maja 1958 w Urdzie) – hiszpańska działaczka partyjna i związkowa, posłanka do Parlamentu Europejskiego VII kadencji.
Życiorys.
Z wykształcenia technik organizacji. Zaangażowała się w działalność związkową w ramach Powszechnego Związku Pracowników (UGT), a w 1975 wstąpiła do Hiszpańskiej Socjalistycznej Partii Robotniczej. Była radną Madrytu (1987–1991), a także deputowaną Wspólnoty Madrytu czterech kolejnych kadencji (1983–1987). Od 1994 do 1996 była członkinią hiszpańskiego Senatu. W 1996, 2000 i 2004 wybierana do Kongresu Deputowanych.
W wyborach w 2009 kandydowała z listy krajowej PSOE do Parlamentu Europejskiego. Mandat eurodeputowanej objęła 1 grudnia 2011 w ramach dodatkowej puli mandatów po wejściu w życie traktatu lizbońskiego. W PE przystąpiła do grupy Postępowego Sojuszu Socjalistów i Demokratów.

</doc>
<doc id="2488811" url="https://pl.wikipedia.org/wiki?curid=2488811" title="Postrach nocy (film 1985)">
Postrach nocy (film 1985)

Postrach nocy (tytuł oryg. "Fright Night") − kultowy amerykański film fabularny (horror z elementami czarnej komedii) z 1985 roku, napisany i wyreżyserowany przez Toma Hollanda. Debiut reżyserski Hollanda.
Film okazał się sukcesem komercyjnym oraz zyskał pozytywne recenzje krytyków. W 1988 powstał jego sequel, a w 2011 remake nakręcony w 3D.
Fabuła.
W sąsiedztwie nastoletniego Charleya Brewstera zamieszkuje dwóch tajemniczych mężczyzn. Jeden z nich, Jerry Dandrige, z domu wychodzi tylko nocą, co wzbudza zainteresowania chłopaka. Któregoś wieczoru Charley z przerażeniem odkrywa, że Jerry jest wampirem. Usiłuje powiadomić o tym najbliższych, jednak jego ostrzeżenia nie zostają wzięte na poważnie. Zdesperowany nastolatek zwraca się z prośbą o pomoc do ekscentrycznego Petera Vincenta − samozwańczego „Zabójcy Wampirów”, aktora, prowadzącego program o horrorach w lokalnej telewizji.
Realizacja i wydanie filmu.
Film realizowany był budżetem dziewięciu i pół miliona dolarów, kręcony przez blisko trzy miesiące, od 3 grudnia 1984 do 23 lutego 1985 roku. Większość kosztów produkcji została przeznaczona na efekty specjalne.
"Postrach nocy" był pierwszym filmem wyreżyserowanym przez Toma Hollanda oraz jego debiutanckim projektem autorskim (był też autorem scenariusza). Holland miał całkowitą kontrolę w kwestii decyzji castingowych. Jedyną sugestią, którą zaakceptował, była propozycja Guya McElwaine'a, by jedną z głównych ról odegrał jego przyjaciel, aktor Roddy McDowall. W jednym z późniejszych wywiadów, Holland wyznał, że przyjęcie McDowalla do obsady było znakomitym posunięciem.
Światowa premiera filmu miała miejsce 2 sierpnia 1985 w USA. Jeszcze w tym samym roku obraz wydano w Australii, Hiszpanii i Japonii. Lutym 1986 "Postrach nocy", jako "A Noite do Espanto", został zaprezentowany widzom portugalskiego Fantasporto Film Festival. 11 kwietnia '86 odbyła się londyńska premiera horroru Hollanda. W Polsce film był przebojem rynku VHS, gdzie wydany został pod tytułami "Kruczoczarna noc", "Noc grozy" lub "Noc wampirów". We wrześniu 2000 projekt opublikowano też na dyskach DVD nakładem Columbii.
Przychody z ogólnoświatowej dystrybucji filmu wyniosły 24 922 237 dolarów. Komercyjnie "Postrach nocy" zyskał miano najbardziej sukcesywnego horroru lata 1985 oraz drugiego (po "") najbardziej dochodowego filmu grozy roku.
Homoerotyzm filmu.
Według wielu interpretacji, film posiada wymowę homoerotyczną. Wśród czynników wpływających na ów odbiór wymienić można następujące wątki:
Homoerotyzm w "Postrachu nocy" porównywalny jest do aury wzajemnej męskiej adoracji w innych horrorach o wampirycznej fabule: "Straconych chłopcach" ("The Lost Boys", 1987) oraz "Straconych" ("The Forsaken", 2001).
Soundtrack.
W 1985 opublikowano album ze ścieżką dźwiękową z filmu, "Fright Night: Original Motion Picture Soundtrack". Na wydanym nakładem wytwórni Private I krążku zawarte zostały utwory muzyczne wykorzystane w filmie. Wszystkie piosenki utrzymane są w konwencji muzyki rockowej i new wave.
Wpływ na popkulturę.
Sukces filmu "Postrach nocy" odcisnął swoje piętno na kulturze masowej lat osiemdziesiątych. Powszechnie kojarzonym, bo spopularyzowanym cytatem z horroru było zdanie wypowiadane przez Edwarda „Evil Eda” Thompsona: „"Oh, You’re so cool, Brewster!"”. Jeszcze w 1985 wydawnictwo TOR Books opublikowało nowelizację filmu "Fright Night" napisaną przez Craiga Spectora i Johna Skippa. Pod tym samym tytułem wydawany był przez NOW Comics komiks; od 1988 do lipca 1990 wydane zostały dwadzieścia dwa numery komiksu. Jeszcze w 1988 miała miejsce premiera gry komputerowej, w której gracz wcielał się w rolę Jerry’ego Dandrige'a i za cel miał przemianę swoich ofiar w wampiry przed świtem.
"Postrach nocy" to kultowy tytuł wśród fanów horrorów komediowych, jak i jeden z klasycznych filmów grozy lat 80.

</doc>
<doc id="2488813" url="https://pl.wikipedia.org/wiki?curid=2488813" title="Stadion Abbasijjin">
Stadion Abbasijjin

Stadion Abbasijjin (arab. ملعب العباسيين) w Damaszku jest stadionem z wszystkimi miejscami siedzącymi w Syrii. Jest obecnie używany głównie dla meczów piłki nożnej. Służy jako macierzysta arena klubu Al-Jaish Damaszek. Stadion został wybudowany w 1976 roku i mieści 30 000 widzów.

</doc>
<doc id="2488818" url="https://pl.wikipedia.org/wiki?curid=2488818" title="Laureaci nagród CTBUH">
Laureaci nagród CTBUH

Council on Tall Buildings and Urban Habitat przyznaje corocznie dziewięć nagród – sześć dla budynków, dwie dla osób oraz jedną dla technologii. Poniższa lista przedstawia laureatów nagrodzonych przez organizację. W zestawieniach nagród regionalnych pogrubione zostały wpisy dotyczące budynków, które następnie otrzymały tytuł najlepszego wysokościowca świata.

</doc>
<doc id="2488822" url="https://pl.wikipedia.org/wiki?curid=2488822" title="Stadion Pamir">
Stadion Pamir

Stadion Pamir to wielofunkcyjny stadion w Duszanbe w Tadżykistanie. Jest obecnie używany głównie dla meczów piłki nożnej. Stadion posiada obecnie 24 000 miejsc, wszystkie są siedzące. Jest obecnie przebudowywany do pomieszczenia 30 000 osób. Jest obecnie macierzystą areną reprezentacji Tadżykistanu w piłce nożnej.

</doc>
<doc id="2488824" url="https://pl.wikipedia.org/wiki?curid=2488824" title="Atarot (moszaw)">
Atarot (moszaw)

Atarot (hebr. עטרות) – nieistniejący już moszaw położony w Mandacie Palestyny, zniszczony podczas I wojny izraelsko-arabskiej w dniu 17 maja 1948 roku przez jordański Legion Arabski. Obecnie w miejscu tym znajduje się port lotniczy Atarot oraz strefa przemysłowa Atarot.
Położenie.
Moszaw był położony na rozległym płaskowyżu na wysokości 750 metrów n.p.m., w odległości 9 kilometrów na północ od Starego Miasta Jerozolimy. W otoczeniu znajduje się miasta Jerozolima (osiedle Bet Hanina) i Bir Nabala, wioska arabska al-Judeira i obóz uchodźców palestyńskich Kalandia. W otoczeniu przebiega mur bezpieczeństwa, oddzielający terytorium Autonomii Palestyńskiej od Izraela. Po stronie palestyńskiej są miasta Ramallah, Kafr Aqab i Ar-Ram, oraz wioska Rafat.
Historia.
W 1912 roku żydowskie organizacje syjonistyczne zakupiły ziemię położoną na wzgórzach na północ od Jerozolimy. W 1914 roku zamieszkała tutaj pierwsza grupa żydowskich osadników, którzy przygotowywali skalistą glebę pod przyszłe uprawy rolnicze. Podczas I wojny światowej władze tureckie wymusiły opuszczenie osady i projekt całkowicie upadł. W 1918 roku w wyniku wojny cała Palestyna przeszła pod panowanie Brytyjczyków, którzy utworzyli Mandat Palestyny. Zmiana rządów wiązała się ze zmianą polityki wobec osadnictwa żydowskiego w Palestynie. Dzięki temu, w 1922 roku kolejna grupa osadników podjęła próbę założenia nowego osiedla Atarot. Grupa ta wydzierżawiła pola uprawne od okolicznych Arabów, oczyszczając następnie cały ten teren ze skał i kamieni. Następnie pola te odkupił od arabskich właścicieli Żydowski Fundusz Narodowy, wspierając założenie w 1924 roku pobliskiego żydowskiego osiedla Newe Ja’akow. Powstał w ten sposób blok dwóch sąsiednich osiedli żydowskich. W 1931 roku brytyjskie władze mandatowe przeprowadziły przymusowe wywłaszczenie z około 20 hektarów ziemi, na których wybudowano niewielkie lotnisko Kalandia. W trakcie prac budowlanych powstała droga oraz wodociągi. Podczas arabskiego powstania (1936–1939) moszaw był kilkakrotnie napadany, a jego uprawy rolnicze niszczone. Pomimo tych trudności w 1940 roku w moszawie żyło 150 mieszkańców.
Przyjęta 29 listopada 1947 roku Rezolucja Zgromadzenia Ogólnego ONZ nr 181 zakładała, że na terenie byłego Mandatu Palestyny miały powstać dwa państwa (żydowskie i arabskie) oraz mała międzynarodowa strefa obejmująca Jerozolimę i Betlejem. Strefa międzynarodowa miała pozostawać poza granicami obu państw i być zarządzana przez Narody Zjednoczone, które stawały się gwarantem bezpieczeństwa wszystkich świętych miejsc Chrześcijaństwa, Islamu i Judaizmu w obu miastach. Natomiast moszaw Atarot miał znaleźć się w obrębie państwa arabskiego. Społeczność żydowska zaakceptowała plan podziału Palestyny, jednak Arabowie odrzucili go i dzień później doprowadzili do wybuchu wojny domowej w Mandacie Palestyny. Od samego początku wojny, siły arabskie sparaliżowały żydowską komunikację w regionie, całkowicie odcinając blok osiedli Atarot i Newe Ja’akow od społeczności żydowskiej w Zachodniej Jerozolimie. W obliczu tych wszystkich trudności zasugerowano skrócenie linii obrony poprzez ewakuację istniejącej na północy enklawy Atarot, położonej na południu enklawy bloku osiedli Gusz Ecjon, oraz położonych nad Morzem Martwym kibuców Bet ha-Arawa i Kalja. Dowództwo Hagany jednak zdecydowanie odrzuciło te propozycje i wzmocniło obronę tych obu osiedli grupą 150 żołnierzy z Brygady „Ecjoni”. W drugiej połowie kwietnia 1948 roku przeprowadzono operację "Jewusi", usiłując otworzyć linię komunikacyjną i połączyć Atarot z miastem. Jednak porażka w bitwie o Nabi Samuil (23 kwietnia 1948 r.) pokrzyżowała te plany. Była to jedna z najcięższych porażek Palmach podczas wojny, osłabiając morale Brygady „Harel”. Konsekwencją porażki była decyzja wycofania się ze zdobytej wsi Szuafat, która wobec niepowodzenia natarcia nie przedstawiała żadnej wartości. Żołnierze 5 Batalionu wycofując się, wysadzili część domów wioski. Żołnierze 4 Batalionu musieli także opuścić zajętą wcześniej wioskę Bajt Surik. W ten sposób pierwsza faza operacji "Jewusi" zakończyła się niepowodzeniem. Na początku I wojny izraelsko-arabskiej okolicę moszawu zajęły siły jordańskiego Legionu Arabskiego. Ostatecznie żydowscy obrońcy opuścili Atarot w dniu 17 maja 1948 roku. Moszaw został zajęty i zniszczony przez jordańskich żołnierzy. Ci, którzy zostali ewakuowani z Atarot, założyli w centrum kraju nowy moszaw nazwany Bene Atarot.

</doc>
<doc id="2488826" url="https://pl.wikipedia.org/wiki?curid=2488826" title="Stadion Centralny w Kurgonteppie">
Stadion Centralny w Kurgonteppie

Stadion Centralny to wielofunkcyjny stadion w Kurgonteppie w Tadżykistanie. Używany jest głównie do meczów piłki nożnej i służy jako macierzysta arena klubów Wachsz Kurgonteppa i Tajik Telecom Kurgonteppa, obydwóch w lidze Kahramonhoi Todżikiston. Stadion ma pojemność 10 000 osób.

</doc>
<doc id="2488829" url="https://pl.wikipedia.org/wiki?curid=2488829" title="Kostiantyn Dudczenko">
Kostiantyn Dudczenko

Kostiantyn Ołeksandrowycz Dudczenko, ukr. Костянтин Олександрович Дудченко (ur. 8 lipca 1986 w Melitopolu, w obwodzie zaporoskim) - ukraiński piłkarz, grający na pozycji napastnika.
Kariera piłkarska.
Wychowanek klubu Ołkom Melitopol, barwy którego bronił w juniorskich mistrzostwach Ukrainy (DJuFL). W 2005 rozpoczął karierę piłkarską w podstawowej jedenastce Ołkomu. Na początku października 2008 podpisał 5-letni kontrakt z Dynamem Kijów, ale rozegrał tylko 9 gier i strzelił 2 bramki w drużynie rezerwowej Dynama. W marcu 2010 odszedł do rosyjskiego FK Chimki. W styczniu 2011 przeszedł do Szynnika Jarosław. W marcu 2014 przeniósł się do kazachskiego Irtyszu Pawłodar. W styczniu 2016 opuścił Irtysz, a w lutym został piłkarzem Tobyłu Kostanaj. W czerwcu 2016 został piłkarzem Akżajyka Orał. 26 lutego 2018 przeniósł się do FK Taraz.

</doc>
<doc id="2488831" url="https://pl.wikipedia.org/wiki?curid=2488831" title="Ewald Stadler">
Ewald Stadler

Ewald Johann Stadler (ur. 21 maja 1961 w Mäder) – austriacki polityk, samorządowiec, parlamentarzysta, poseł do Parlamentu Europejskiego VII kadencji.
Życiorys.
W 1990 ukończył studia prawnicze na Uniwersytecie w Innsbrucku. Był pracownikiem urzędu skarbowego, a także etatowym działaczem partyjnym. Praktykował również jako prawnik. Zaangażował się w działalność Wolnościowej Partii Austrii (FPÖ), doszedł do funkcji członka zarządu krajowego i wiceprzewodniczącego struktur w Dolnej Austrii. Od 1985 do 1996 był członkiem wspólnoty lokalnej swojej rodzinnej miejscowości, a w latach 1990–1994 członkiem rady. Od 1989 do 1994 zasiadał w landtagu kraju związkowego Vorarlberg.
W latach 1994–1999 po raz pierwszy wchodził w skład Rady Narodowej. Od 2001 do 2006 zajmował stanowisko jednego z trzech austriackich rzeczników praw obywatelskich. Do niższej izby austriackiego parlamentu powrócił w 2006. W 2007 wystąpił z FPÖ, a w 2008 z jej klubu parlamentarnego. W tym samym roku po raz kolejny uzyskał poselską reelekcję, kandydując z ramienia Sojuszu na rzecz Przyszłości Austrii (BZÖ). W 2009 został przewodniczącym tego ugrupowania w Dolnej Austrii.
W wyborach w 2009 kandydował bez powodzenia jako lider listy wyborczej BZÖ do Parlamentu Europejskiego. Mandat europosła uzyskał po wejściu w życie traktatu lizbońskiego, który przewidywał dwa dodatkowe miejsca dla Austrii w PE. Objął go 7 grudnia 2011, pozostając posłem niezrzeszonym. W 2013 założył własne ugrupowanie Die Reformkonservativen.

</doc>
<doc id="2488832" url="https://pl.wikipedia.org/wiki?curid=2488832" title="Concerto Tour">
Concerto Tour

Concerto Tour – trasa koncertowa Deep Purple (ósma z kolei), która odbyła się w latach 2000 - 2001 w Ameryce Południowej i Europie.
W 2000 ramach trasy Deep Purple towarzyszyła rumuńska orkiestra symfoniczna z Kluż-Napoka z Rumunii. Dyrygentem orkiestry był Paul Mann.
Przed rozpoczęciem trasy w 1999 Deep Purple wystąpili w londyńskiej Royal Albert Hall z London Symphony Orchestra. Ten koncert został nagrany i wydany na dwóch płytach CD oraz na DVD.

</doc>
<doc id="2488838" url="https://pl.wikipedia.org/wiki?curid=2488838" title="Strategie opcyjne">
Strategie opcyjne



</doc>
<doc id="2488839" url="https://pl.wikipedia.org/wiki?curid=2488839" title="Stadion Yamaha w Nonthaburi">
Stadion Yamaha w Nonthaburi

Stadion Yamaha lub dawniej Stadion Thunderdome – stadion piłkarski położony w Pak Kret w Tajlandii. Stadion był sponsorowany przez firmę Yamaha. Jest obecnie używany do meczów piłki nożnej i jest macierzystym stadionem klubu Muangthong United Thai Premier League. Stadion mieści 25 000 widzów.

</doc>
<doc id="2488842" url="https://pl.wikipedia.org/wiki?curid=2488842" title="Okręt-muzeum">
Okręt-muzeum



</doc>
<doc id="2488843" url="https://pl.wikipedia.org/wiki?curid=2488843" title="Don Kichot (obraz Honoré Daumiera)">
Don Kichot (obraz Honoré Daumiera)

 
Don Kichot (fr. "Don Quichotte") – obraz olejny francuskiego malarza, grafika i rysownika Honoré Daumiera. Dzieło znajduje się w zbiorach Nowej Pinakoteki w Monachium.
Obraz Daumiera jest ilustracją do powieści Miguela de Cervantesa "Don Kichote z La Manchy". Począwszy od 1865 artysta podjął temat Don Kichota 28 razy, były to obrazy olejne i akwarele oraz wiele rysunków. To zainteresowanie tematem błędnego rycerza związane jest zapewne z wydaniem w 1863 powieści Cervantesa z ilustracjami Gustave'a Doré’a. Książka stała się popularna we Francji i miała wpływ na środowisko artystyczne.
Opis obrazu.
Obraz robi wrażenie pośpiesznie przygotowanego szkicu, malowany jest szerokimi pociągnięciami pędzla przy zastosowaniu ubogiej i podstawowej palety barw. W centralnej części widoczna jest chuda postać Don Kichota na pokracznym koniu Rosynancie, jeździec trzyma rycerskie atrybuty: tarczę i kopię, ma dumnie wypiętą pierś. Jego twarz zastępuje plama w kolorze ochry, brakuje oczu, nosa i brody, których wygląd artysta zapewne pozostawił wyobraźni odbiorcy. Postacie jeźdźca i konia są karykaturą człowieka i zwierzęcia, ich wygląd wprowadza nastrój tajemniczej dziwaczności.
Tło obrazu zostało również maksymalnie uproszczone, niebo jest jednolicie błękitne, natomiast ziemia ma kolor ochry i żółci. Partia pejzażu została namalowana pobieżnymi i szerokimi pociągnięciami pędzla, co potęguje uczucie pustki i tajemniczości. Artysta zrezygnował ze stosowania światłocienia, odrzucił też tradycyjne operowanie kolorem, nakładał farbę dużymi porcjami tworząc płaską kompozycję i operując płaszczyznami.
Jedynym akcentem urozmaicającym tło jest niewyraźny kształt widoczny na horyzoncie, być może jest to zarys rachitycznego drzewka lub, jak chcą niektórzy interpretatorzy, postać giermka Sancho Pansy. 
Odbiór.
Dzieło Daumiera nie znalazło zrozumienia u współczesnych malarzy, bo nie pasowało do XIX-wiecznej wizji malarstwa. Obecnie krytycy zwracają uwagę na nowatorstwo dzieła, podkreślają mistrzostwo skrótu, syntetyczną formę i swobodę faktury, dopatrują się też elementów abstrakcji. Sposób nakładania farby i operowanie płaszczyznami odbierane jest jako zapowiedź fowizmu.

</doc>
<doc id="2488848" url="https://pl.wikipedia.org/wiki?curid=2488848" title="Radzim (Wielkopolska)">
Radzim (Wielkopolska)



</doc>
<doc id="2488850" url="https://pl.wikipedia.org/wiki?curid=2488850" title="MFF Football Centre">
MFF Football Centre

MFF Football Centre jest stadionem w mieście wydzielonym Ułan Bator, w Mongolii.
Jest obecnie używany do meczów piłki nożnej i posiada sztuczną nawierzchnią do gry. Niedawno gościł eliminacje Mongolii do zakwalifikowania się do AFC Challenge Cup.

</doc>
<doc id="2488851" url="https://pl.wikipedia.org/wiki?curid=2488851" title="Jacek Paciorkowski">
Jacek Paciorkowski

Jacek Paciorkowski (ur. 21 czerwca 1936 r. w Częstochowie, zm. 21 listopada 2021 r.) – polski inżynier, w latach 1981-1987 prezydent Częstochowy.
Życiorys.
Urodził się 21 czerwca 1936 roku w Częstochowie. W latach 1949–1953 był uczniem Liceum im. Sienkiewicza, a następnie studentem na Politechnice Częstochowskiej.
Po studiach rozpoczął pracę zawodową, pracował m.in. w Przedsiębiorstwie Budowlano-Montażowym Kopalnictwa Rud Żelaza i Przemysłowej Spółce Wodnej „Warta" w Częstochowie, w której w latach 1969-1973 był zastępcą dyrektora, następnie do roku 1975 zastępcą dyrektora Wydziału Ochrony Środowiska Urzędu Wojewódzkiego w Katowicach, a później do 1979 Urzędu Wojewódzkiego w Częstochowie. W latach 1979-1981 był naczelnikiem podczęstochowskiego Kłobucka, później do 1987 roku prezydentem Częstochowy.
Od 1998 roku był dyrektorem biura częstochowskiego oddziału Federacji Stowarzyszeń Naukowo-Technicznych NOT. Działał również w Towarzystwie Przyjaciół Częstochowy, a w 2020 r. został przez władze miasta odznaczony medalem „Merentibus" za zasługi i wkład w rozwój Częstochowy. 
Odznaczony Krzyżem Kawalerskim Orderu Odrodzenia Polski.
Zmarł 21 listopada 2021 r.

</doc>
<doc id="2488856" url="https://pl.wikipedia.org/wiki?curid=2488856" title="Narodowy Stadion Sportowy (Mongolia)">
Narodowy Stadion Sportowy (Mongolia)

Narodowy Stadion Sportowy () – wielofunkcyjny stadion w Ułan Bator w Mongolii. Jest obecnie używany głównie dla meczów piłki nożnej i ma pojemność 20 000 osób. Wybudowany w 1958. Festiwal Naadam, który świętuje niepodległość Mongolii, odbywa się tu co roku w lipcu.

</doc>
<doc id="2488859" url="https://pl.wikipedia.org/wiki?curid=2488859" title="Robert Mirzyński">
Robert Mirzyński

Robert Mirzyński (ur. 11 września 1968, zm. 30 marca 2019 w Poznaniu) – polski dziennikarz, spiker, dokumentalista, reżyser słuchowisk i dramaturg, związany z Radiem S, a potem z Radiem Merkury, dyrektor Centrum Turystyki Kulturowej Trakt, któremu podlega Brama Poznania ICHOT. Współpracował z poznańskim teatrem offowym Mój Teatr.
Życiorys.
Ukończył IX Liceum Ogólnokształcące im. Karola Libelta w Poznaniu. Od roku 1994 związany był z radiem. Początkowo pracował jako dziennikarz poznańskiego Radia S. W 2004 podjął pracę w Dziale Kultury Radia Merkury, regio­nalnej rozgło­śni Pol­skiego Radia w Pozna­niu, jako autor słuchowisk, audycji o książkach, w tym wspólnie z Anną Gruszecką przygotowywał program o książkach "Oczy w słup", reportaży literackich, histo­rycz­nych, rozryw­ko­wych i codziennego magazynu kulturalno-publicystycznego. 
W 2001 zdobył Grand Prix na sopockim Festiwalu Teatru Polskiego Radia i Teatru Telewizji „Dwa Teatry” za słuchowi­sko "Kot mi schudł" według mono­dramu Kata­rzyny Gro­choli. W 2004 na tym samym festi­walu otrzymał nagrodę za reży­se­rię słu­cho­wi­ska "Kape­lusz i cia­steczko" wg opo­wia­da­nia Józefa Hena "Czło­wiek, który miał powie­sić Gre­isera". Rok potem (2005) ta produkcja radiowa reprezentowała polską radiofonię na Festiwalu Prix Italia w Mediolanie. 
W 2002 został uhonorowany Medalem Młodej Sztuki. W 2005 odebrał nagrodę pre­zy­denta Gdań­ska i zajął I miej­sce w kon­kur­sie „Drogi do wol­no­ści – 25 lat Soli­dar­no­ści” za sce­na­riusz słucho­wi­ska "Pomost".
Wyre­ży­se­ro­wane przez niego słu­cho­wi­ska "Czarny czwar­tek" i "Opo­zy­cjo­ni­sta" zostały uho­no­ro­wane nagrodą dla producenta na festi­walu „Dwa Teatry – Sopot 2007”. 
W swoim dorobku miał też pro­duk­cje dla dzieci, w tym cykl 11 mikro­słu­cho­wisk wg mało zna­nych opo­wia­dań H.Ch.Andersena i słu­cho­wi­sko "Nic, Dzika mrówka, Adam i Ewa" na podstawie sztuki Maliny Prze­ślugi. Jego reali­za­cja była wspól­nym przed­się­wzię­ciem pro­duk­cyj­nym poznań­skiej roz­gło­śni Mer­kury Pol­skie Radio oraz Cen­trum Sztuki Dziecka. Był również autorem i reżyserem słuchowiska pt. "Igraszki z aniołem", w którym w głównego bohatera wcielił się Michał Grudziński, w adaptacji teatralnej tego słuchowiska wystąpił Lech Gwit, a także napisał scenariusz do kilku odcinków serialu telewizyjnego "Dwie strony medalu" (2006-2007).
W czerwcu 2013 objął funkcję dyrektora Centrum Turystyki Kulturowej TRAKT, kontynuował i dokończył projekt Bramy Poznania zwieńczony uruchomieniem obiektu w maju 2014. Jego działania przyniosły wiele nagród i wyróżnień dla Bramy Poznania, w tym w konkursie Polskiej Organizacji Turystycznej na Najlepszy Produkt Turystyczny w kategorii „obiekt turystyczny 2014”, tytuł plebiscytu National Geographic „7 Nowych Cudów Polski 2014” czy wyróżnienie Certyfikatem Jakości 2016 przez portal TripAdvisor.
Od 2013 chorował na nowotwór jelita grubego. Przeszedł chemioterapie, radioterapie i zabiegi chirurgiczne. Po operacji przerzutów na kręgosłup, którą miał w listopadzie 2018, nie mógł chodzić. Po tym jak wyczerpały się już wszystkie możliwości refundowanej w Polsce terapii, jego przyjaciele wspólne z jego rodziną przez portal charytatywny Siepomaga.pl rozpoczęli zbiórkę pieniędzy na leczenie za pomocą drogiego leku sprowadzanego z zagranicy. Zmarł 30 marca 2019 w wieku 50 lat. Został pochowany 4 kwietnia na Cmentarzu Junikowskim w Poznaniu.

</doc>
<doc id="2488861" url="https://pl.wikipedia.org/wiki?curid=2488861" title="Ihar Czumaczenka">
Ihar Czumaczenka

Ihar Hawriławicz Czumaczenka, biał. Ігар Гаврілавіч Чумачэнка, ukr. Ігор Гаврилович Чумаченко, "Ihor Hawryłowicz Czumaczenko" (ur. 26 października 1976 w Arcyzie, w obwodzie odeskim) – białoruski piłkarz pochodzenia ukraińskiego, grający na pozycji pomocnika, trener piłkarski. Zmienił obywatelstwo z ukraińskiego na białoruskie.
Kariera piłkarska.
Kariera klubowa.
Wychowanek Szkoły Piłkarskiej w Arcyzie i UOR Dniepropetrowsk. Pierwszy trener W.M. Jastriebow. W 1993 rozpoczął karierę piłkarską w klubie Polihraftechnika Oleksandria. Latem rozegrał jeden mecz w farm-klubie Prometej Dnieprodzierżyńsk. W końcu 1993 wyjechał do Białorusi, gdzie bronił barw klubów Wiedrycz Rzeczyca i Dniapro Mohylew. Latem 1996 powrócił do Ukrainy, gdzie został piłkarzem Czornomorca Odessa. Na początku 1998 ponownie wyjechał do Białorusi, gdzie występował w klubach Dniapro-Transmasz Mohylew, Dynama Mińsk, BATE Borysów, Naftan Nowopołock, Nioman Grodno i DSK Homel. Od lata 2003 do lata 2004 bronił barw kazachskiegoJertis Pawłodar. W 2011 zakończył karierę piłkarską w FK Haradzieja.
Kariera trenerska.
Po zakończeniu kariery piłkarskiej rozpoczął pracę trenerską. Od września 2011 pomaga trenować Dniapro Mohylew.

</doc>
<doc id="2488862" url="https://pl.wikipedia.org/wiki?curid=2488862" title="Ihor Czumaczenko">
Ihor Czumaczenko



</doc>
<doc id="2488863" url="https://pl.wikipedia.org/wiki?curid=2488863" title="Stadion Miejski w Tajpej">
Stadion Miejski w Tajpej

Stadion Miejski w Tajpej () to wielofunkcyjny stadion w Tajpej na Tajwanie. Stary stadion był używany głównie do imprez lekkoatletycznych i był przeznaczony dla 16 000 osób. Został on zburzony i był odbudowywany na Letnie Igrzyska Osób Niesłyszących 2009 od grudnia 2006 roku. Nowy stadion był przygotowany na otwarcie w kwietniu 2009 roku. Nowy stadion został ponownie otwarty w dniu 23 lipca 2009 roku. Ma pojemność 22000 osób.

</doc>
<doc id="2488864" url="https://pl.wikipedia.org/wiki?curid=2488864" title="Philip Miller">
Philip Miller

Philip Miller (ur. 1691 w Aberdeen, zm. 1771 w Londynie) – angielski botanik, ogrodnik i pisarz szkockiego pochodzenia.
Życiorys.
Philip Miller urodził się w 1691 roku w Aberdeen w Szkocji. Jego ojciec William Miller przez pewien czas był ogrodnikiem w Bromley, a następnie w ogrodzie w pobliżu londyńskiej dzielnicy Deoptford. Praca ojca oraz otoczenie miały decydujący wpływ na botaniczne zamiłowania młodego Philipa. Ojciec zadbał o dobre wykształcenie. 
Po ukończeniu szkoły, wspierany przez ojca, rozpoczął własną działalność. Prowadząc w Deptford koło St. George kwiaciarnię zajmował się hodowlą krzewów ozdobnych i projektowaniem ogrodów. Na oryginalność kwiaciarni i jej właściciela zwrócił uwagę Sir Hans Sloane, członek Stowarzyszenia Aptekarzy i właściciel terenów zajmowanych przez ogród Chelsea Physic Garden, który zaoferował Millerowi posadę ogrodnika w ogrodzie Chelsea Physic Garden, aby pomógł innym ogrodnikom w prowadzeniu ogrodu, w tym ogrodnikowi Ellis, który pełnił funkcję starosty w ogrodzie Chelsea. W 1722 r. z polecenia Sloane Miller został mianowany starostą ogrodu Chelsea Physic Garden. 
W latach 1724-1730 był sekretarzem elitarnego liczącego około 20 osób Stowarzyszenia Ogrodników, którzy spotkali się co miesiąc w celu zbadania i porównania różnych roślinnych okazów dostarczonych przez członków stowarzyszenia. Po raz pierwszy nazwali wiele nowych gatunków. Z działalności tego stowarzyszenia, powstał zbiór zapisów stanowiący zalążek późniejszego Słownika Ogrodniczego autorstwa Millera wydanego w 1731 r. Słownik stanowi ważny dokument ogrodniczy, powszechnie stosowany od ponad 100 lat. 
Miller utrzymywał rozległe kontakty z innymi botanikami i ogrodnikami, dzięki którym sprowadzał do ogrodu rośliny z całego świata, które po raz pierwszy znalazły się w Anglii. Jest uznawany jako wprowadzający gatunek. W ogrodzie zatrudnił najlepszych botanicznych artystów i rytowników do wykonania botanicznych rysunków roślin. Miller nazwał ponad pięć tysięcy gatunków. Był zatrudniony przez Johna Russella IV księcia Bedford do nadzorowania i przycinania drzew owocowych w sadzie w Woburn Abbey, gdzie dbał o drzewa księcia, które zostały wyhodowane z nasion zebranych w Pensylwanii przez Johna Bertrama. 
W 1769 r. stosunki między Millerem a zarządem ogrodu i zgromadzeniem aptekarzy pogorszyły się do tego stopnia, że pod wpływem nacisku Miller w dniu 29 listopada 1770 r. zgodził się na rezygnację z pracy w ogrodzie. Głównym zarzutem była nadmierna władza Millera w ogrodzie (choć warunki mianowania nigdy nie zostały jasno określone), a w szczególności jego odmienne stanowisko dotyczące oznakowanie roślin kodami indeksu. 
Zmarł 18 grudnia 1771 r. w Chelsea. Pochowany na cmentarzu wszystkich Świętych w Chelsea. W 1815r. członkowie Towarzystwa Linneuszowskiego "(The Linnean Society of London)" i Towarzystwa Ogrodniczego ufundowali obelisk.
Zasługi.
Jego praca i leseferyzm oraz wyjątkowe osiągnięcia nie tylko jako ogrodnika, ale także jako uznanego autora publikacji botanicznych spowodowały wzrost prestiżu ogrodu. W okresie, kiedy zarządzał ogrodem botanicznym Chelsea Physic Garden, ogród zyskał międzynarodową sławę. W ogrodzie pod jego kierownictwem zgromadzono największą w Europie kolekcję roślin. W uznaniu za szeroką wiedzę ogrodniczą i zdolności botaniczne, oraz zasługi w rozwoju nauk przyrodniczych, został wybrany członkiem "Towarzystwa Królewskiego" (Royal Society).
Miller pozostawił duży zielnik, głównie roślin egzotycznych zgromadzonych w Chelsea Garden, który został zakupiony przez sir Josepha Banksa, a obecnie znajduje się w Muzeum Historii Naturalnej w Londynie. 
Miller nazwał i opisał wiele gatunków. Był pierwszym botanikiem prowadzącym eksperymenty dotyczące udziału owadów w zapylaniu kwiatów roślin, jako pierwszy wykazał znaczenie owadów w zapylaniu roślin. Według słownika biograficznego angielskich osobistości Dictionary of National Biography Miller uznawany jest za prekursora prowadzenia pierwszych eksperymentalnych badań nad zapylaniem roślin przez owady.
Przez Linneusza nazwany został największym ogrodnikiem. Był długoletnim dyrektorem Chelsea Physic Garden, ogród za jego władania przez wiele lat były wielkim centrum wprowadzenia i dystrybucji nowych roślin na Wyspach Brytyjskich.
W nomenklaturze botanicznej opisane przez Millera gatunki oznacza się skrótem "(Mill.)".
Rodzina.
30 maja 1721 r. zawarł związek małżeński z Mary Kennet, siostrą żony Georga Dionizego Ehreta botanika i rysownika roślin. Miał troje dzieci: 

</doc>
<doc id="2488866" url="https://pl.wikipedia.org/wiki?curid=2488866" title="Leonid Szmuc">
Leonid Szmuc



</doc>
<doc id="2488870" url="https://pl.wikipedia.org/wiki?curid=2488870" title="Tainan Civil Stadium">
Tainan Civil Stadium

Tainan Civil Stadium - wieloużytkowy stadion w Tainan na Tajwanie. Został otwarty w 1998. Mieści 20000 osób. Wszystkie miejsca na tej arenie są siedzące.

</doc>
<doc id="2488874" url="https://pl.wikipedia.org/wiki?curid=2488874" title="Witold Duński">
Witold Duński

Witold Duński (ur. 19 listopada 1932 w Warszawie) – dziennikarz.
Życiorys.
Absolwent Wydziału Społeczno-Filozoficznego i Filologii Polskiej Uniwersytetu Warszawskiego.
Był trzykrotnie nagrodzony Złotym Piórem Stowarzyszenia Dziennikarzy Polskich. Od 1965 roku należał do PZPR. Sprawował funkcję redaktora naczelnego magazynu ilustrowanego „Sportowiec" (w latach 1970–1984). W roku 1984 w swoim felietonie "Wielki Piątek", sprzeciwił się bojkotowi Igrzysk Olimpijskich w Los Angeles z 1984. Artykuł wraz z całym nakładem tego wydania „Sportowca" został zatrzymany przez władze KC PZPR i zniszczony, a autor wyrzucony ze stanowiska. Kilkanaście egzemplarzy tego wydania uratowali drukarze Solidarności z ulicy Okopowej.
Pisał reportaże sportowe, społeczne, polityczne, historyczne. Za reportaż "Namiot pełen nieszczęścia", z Igrzysk Paraolimpijskich w Arnhem 1980, na które poleciał razem z profesorem Marianem Weissem, otrzymał specjalną nagrodę w Polsce. Pracując w swej ostatniej redakcji – "Expressie Wieczornym – Kulisach" – wędrował w latach 1987–1990 po Ukrainie, Białorusi i pisał reportaże, między innymi:
Razem z dziennikarzem PAP Waldemarem Siwińskim odnalazł w Charkowie grób zamordowanych przez NKWD w 1940 roku polskich oficerów z obozu w Starobielsku. W "Przeglądzie Tygodniowym" i w "Kulisach" pisał reportaże o Polakach w Ameryce. Po napisaniu "Ilustrowanej encyklopedii polskich medalistów olimpijskich i paraolimpijskich. Od Paryża 1924 do Sydney 2000 i Aten 2004", napisał "Konno po sławę. Leksykon jeździectwa polskiego".
Był bratem Elżbiety Krzesińskiej z domu Duńskiej, mistrzyni olimpijskiej w skoku w dal.
Publikacje.
Pisał między innymi w:

</doc>
<doc id="2488875" url="https://pl.wikipedia.org/wiki?curid=2488875" title="Zespół pałacowo-parkowy w Chrobrzu">
Zespół pałacowo-parkowy w Chrobrzu

Zespół pałacowo-parkowy w Chrobrzu (Pałac Wielopolskich w Chrobrzu) – mieści się w północno-zachodniej części wsi Chroberz, jest usytuowany na południowym, wyższym brzegu Nidy.
Historia zespołu pałacowo-parkowego w Chrobrzu zaczyna się w roku 1857. Wtedy to Aleksander Wielopolski, XIII ordynat pińczowski, postanowił w będącym po sprzedaniu Pińczowa głównym ośrodkiem ordynacji Chrobrzu, wybudować otoczony parkiem pałac. W budynku zamierzał umieścić m.in. swoją bogatą bibliotekę, jak i też duży księgozbiór przejęty po przyjacielu margrabiego Konstantym Świdzińskim.
Pałac Wielopolskich.
Autorem projektu był Henryk Marconi. Jednopiętrowy budynek został wybudowany w stylu późnoklasycystycznym. Jego budowę ukończono w 1859 r. Fasada zwrócona jest w kierunku południowo-wschodnim. Ryzalit na poziomie parteru tworzy czterokolumnowy ganek z wejściem do pałacu, nad którym na poziomie pierwszego piętra znajduje się taras. Fasada zwieńczona jest attyką z czterema posągami klasycystycznymi przedstawiającymi Germanika, Ceres, Minerwę i Achillesa, autorstwa rzeźbiarza Andrzeja Pruszyńskiego. W przyłuczach portalu pierwszego piętra znajdują się dwa kartusze z herbami, z lewej Świdzińskich "Półkozic", z prawej Myszkowskich "Jastrzębiec".
Tylną elewację pałacu zwieńcza herb Wielopolskich "Starykoń".
Budynek jest symetryczny. Jego prawa strona służyła do przyjmowania gości. W dawnej sali myśliwskiej-bawialni zachowały się cztery medaliony portretowe z wizerunkami kolejnych właścicieli pałacu, dzieła wspomnianego Andrzeja Pruszyńskiego. W sali tej, w 2000 r. Filip Bajon nakręcił scenę balu w Odolanach z "Przedwiośnia". Do sali przylega dawna kaplica pałacowa wykonana na planie koła.
Gabinet prywatny margrabiego Wielopolskiego mieści się na parterze, w skrajnym, frontowym pomieszczeniu lewego skrzydła. Do dziś zachowało się w nim oryginalne malowidło na sklepieniu, szafa biblioteczna i biurko margrabiego.
Pokoje właścicieli jak i gości znajdowały się na piętrze.
Obecnie w pałacu ma swą siedzibę Ośrodek Dziedzictwa Kulturowego i Tradycji Rolnej Ponidzia w Chrobrzu. W salach oglądać można stałe ekspozycje: 
Park przypałacowy.
Dobrze zachowany zespół parkowo-pałacowy rozciąga się na prawym, wysokim brzegu Nidy, pomiędzy szosą wiślicką a rzeką i zajmuje powierzchnię około 5 ha. W jego centrum ulokowany jest pałac i stare budynki mieszkalne otoczone krajobrazowym parkiem angielskim. Rośnie w nim wiele starych, imponujących rozmiarami drzew. Wśród nich platan klonolistny, kilkusetletnie miłorzęby japońskie i lipy.
W głębi parku, ok. 200 metrów od frontu pałacu, zachowała się zabytkowa kaplica wzorowana na pawilonach przy zamku w Książu Wielkim.
Po stronie południowo-zachodniej parku znajdują się zabudowania zespołu szkół rolniczych. Od zachodu zamykają go częściowo zrujnowane budynki gospodarcze folwarku, spichlerza i stodoły, w pobliżu których stoją budynki szkoły rolniczej i internatu.
Całość otoczona jest parkanem. Do zespołu parkowo-pałacowego prowadzą dwie bramy: główny wjazd prowadzi od strony zachodniej, a drugie wyjście jest od strony wschodniej. Obiekt jest udostępniony do zwiedzania.
W cieniu wiekowego parkowego drzewostanu prezentowana jest stała wystawa "Kultura Rolna XIX i XX wieku". Pod stylizowanymi drewnianymi wiatami eksponowane są stare maszyny i urządzenia rolnicze. W spichlerzu dworskim zrekonstruowano wnętrze wiejskiej chaty z końca XIX i I połowy XX wieku.

</doc>
<doc id="2488878" url="https://pl.wikipedia.org/wiki?curid=2488878" title="Norbert Izbicki">
Norbert Izbicki

Norbert Izbicki (ur. 13 listopada 1799 roku w Rześniówce w powiecie krzemienieckim na Wołyniu, zm. w 1854 roku) – dowódca Legionu Polskiego w Piemoncie z ramienia Hotel Lambert.
W 1817 roku wstąpił do Wojska Polskiego Królestwa Kongresowego. Porucznik od 28 października 1830 roku. Członek sprzysiężenia podchorążych, uczestnik Nocy Listopadowej, podpułkownik w powstaniu listopadowym od 24 września 1831 roku. Przeszedł do Prus i udał się do Francji na początku 1832 roku. Członek Towarzystwa Historyczno-Literackiego w Paryżu od 1847 roku, uczestnik Wiosny Ludów, w Legionie Polskim w Bolonii od lipca 1848 roku.

</doc>
<doc id="2488879" url="https://pl.wikipedia.org/wiki?curid=2488879" title="Szyk antenowy">
Szyk antenowy

Szyk antenowy – zespół promienników izotropowych takich, że prądy przez nie przepływające mają różne amplitudy i fazy. Są to promienniki częstotliwości i energii elektromagnetycznej. 
Szyk antenowy jest rozwiązaniem problemu zdefiniowanego jako ograniczenie działania pojedynczej anteny. Przykładem tego problemu jest dipol. Mimo że antena dipolowa pozwala na lepszą kontrolę kierunkowości niż antena dookólna (izotropowa), to zwiększanie długości dipola zmniejsza kontrolę nad kierunkowością. Stąd możliwość kontrolowania kierunkowości anteny przez zmianę jej długości jest mocno ograniczona. Większą elastyczność oraz kontrolę można uzyskać przez kierowanie wiązki za pomocą określonego ułożenia wielu radiatorów.
Istnieją dwa podstawowe rodzaje szyków antenowych, "pasywne" oraz "aktywne".
Ogólne rodzaje szyków.
Istnieje parę ogólnych rodzajów szyków antenowych. Jeśli szyk ustawiony jest w linii prostej, nazywa się go "szykiem liniowym". Anteny ustawione w linie równoległe na jednej płaszczyźnie są nazywane "szykiem planarnym" w dwóch wymiarach. Szyk antenowy może składać się z grupy radiatorów dookólnych. W grupie takich samych radiatorów wszystkie z nich muszą mieć tą samą orientację przestrzenną. Ta sama orientacja pozwala osiągnąć pożądany efekt wzmocnienia lub zmniejszenia natężenia pola elektrycznego. Ta sama orientacja zapewnia polaryzację w tym samym kierunku w przestrzeni.
Zysk szyku antenowego jest zasadniczo proporcjonalny do liczby poszczególnych anten, jednak jest ograniczony do tego, jak dokładnie mogą być one sfazowane razem, na przykład w szyku fazowanym. Straty związane z błędami fazowania są opisane równaniem Ruze'a.
Pasywne i aktywne.
Anteny paraboliczne są przykładami szyków pasywnych. Reflektor nie jest bezpośrednio połączony ze źródłem energii. Szyki aktywne, w których wszystkie elementy promieniujące są połączone ze źródłem energii, mają mniejsze straty niż szyki pasywne jednocześnie zachowując pewne własności wąskopasmowe. Szyki pasywne, takie jak reflektory paraboliczne, są stosowane przede wszystkim w antenach radarowych sterowania ogniem oraz innych instalacjach, jak systemy komunikacji mikrofalowej, które wymagają bardzo dokładnej (wąskiej) wiązki. Szyki aktywne są stosowane przede wszystkim jako anteny radarów obserwacyjnych, w których mniejsze znaczenie ma wąska wiązka, na rzecz mniejszych strat sygnału. 
Jeżeli wiele antenowych elementów półfalowych zostanie ustawionych względem siebie tak, że energia z poszczególnych elementów będzie się sumować na pewnych kierunkach, a kasować na innych kierunkach, wówczas system antenowy nazywany jest szykiem kierunkowym.
Sygnały z wielu różnych źródeł mogą dodawać się lub odejmować od efektu ogólnego. Przez właściwe sfazowanie energii dostarczanej do elementów antenowych oraz przez właściwe rozmieszczenie elementów możliwe jest kontrolowanie kierunkowości energii. Energia może być dodana na pożądanym kierunku oraz podana w przeciwfazie (odjęta) na kierunkach niepożądanych.
Szyki aktywne są zazwyczaj złożone z wielu dipoli półfalowych rozmieszczonych i sfazowanych tak, że pożądana charakterystyka kierunkowa zostaje osiągnięta. Prosty szyk antenowy składający się z dwóch elementów zamocowanych poziomo, o długości połowy fali oraz zasilonych w fazie daje charakterystykę promieniowania na kierunku pod kątem prostym do płaszczyzny zawierającej przewodnik anteny. Typowym przykładem szyku prostego jest instalacja antenowa radaru pozahoryzontalnego Duga koło Czarnobyla.
Anteny mocno kierunkowe mogą być skonstruowane z dwóch lub więcej prostych dipoli półfalowych. Muszą być one rozmieszczone tak, żeby pola od danych elementów dodawały się na pewnych kierunkach i kasowały na innych. Taki zestaw elementów antenowych jest nazywany szykiem antenowym. Jeśli za szykiem dipoli umieszczony zostanie reflektor, wówczas promieniowanie zachodzi tylko w jednym kierunku – listek główny promieniuje w jedną stronę.

</doc>
<doc id="2488881" url="https://pl.wikipedia.org/wiki?curid=2488881" title="Westarkade">
Westarkade

Westarkade – biurowiec we Frankfurcie nad Menem, w którym znajduje się siedziba niemieckiego banku "KfW".
Budynek zaliczany jest do najbardziej ekologicznych biurowców świata. Koszt jego budowy wyniósł 85 mln €. W otwarciu budynku uczestniczył premier Hesji Roland Koch.
Decyzja o budowie ekologicznej siedziby ściśle powiązana była z polityką banku w tym zakresie. "KfW" wspiera akcje użytkowania w budynkach energii pochodzącej z alternatywnych źródeł oraz zmniejszania emisji CO2. Jest on również autorem dwóch standardów dotyczących zużycia energii: "KfW-40" oraz "KfW-60". O wyborze architekta zadecydował fakt doświadczenia biura "Sauerbruch Hutton" w obszarze budownictwa ekologicznego – pracownia jest autorem m.in. siedziby firmy "GSW Immobilien" w Berlinie, uznawanej za jeden z pierwszych budynków ekologicznych powstałych na świecie.
Budynek zużywa średnio dwa razy mniej energii niż inne europejskie biurowce, oraz trzy razy mniej niż amerykańskie. Fasada budynku składa się z dwóch warstw. Zewnętrzna wyposażona jest w automatycznie sterowane wloty powietrza, które ograniczają nacisk wiatru na fasadę wewnętrzną (prędkość wiatru pomiędzy warstwami fasady nie przekracza 6 m/s), pozwalając na otwieranie okien na wszystkich piętrach w budynku. Konstrukcja taka umożliwia wykorzystanie siły wiatru do wentylacji pomieszczeń przez osiem miesięcy rocznie. Powietrze do kanałów wentylacyjnych wtłaczane jest z parku "Palmengarten". Ciepło wydzielane w serwerowni zaspokaja połowę zapotrzebowania budynku na energie cieplną. Bryła budynku zaprojektowana została tak, aby umożliwić korzystanie ze światła słonecznego przez jak najdłuższy czas.

</doc>
<doc id="2488882" url="https://pl.wikipedia.org/wiki?curid=2488882" title="Port lotniczy Wels">
Port lotniczy Wels



</doc>
<doc id="2488883" url="https://pl.wikipedia.org/wiki?curid=2488883" title="Krucze Skały (Karkonosze)">
Krucze Skały (Karkonosze)

Krucze Skały – urwisko skalne w Karkonoszach, koło Karpacza. 
Położenie.
Grupa skalna wysokości 25 m, położona w Karkonoszach, na prawym brzegu potoku Płomnica, na wschód od centrum miejscowości Karpacz. Znajduje się na północno-zachodnim stoku Kruczej Kopy na wysokości około 620 m n.p.m. 
Budowa geologiczna.
Krucze Skały są skałką zbudowaną z granitognejsu. W obrębie tej skały występuje pegmatyt zawierający liczne cenne okazy mineralogiczne, w tym kamienie szlachetne. Do cenniejszych mineralogicznie okazów z tej lokalizacji należą: fluoryt, dumortieryt, turmalin, ilmenit i przede wszystkim szafir, zarówno przezroczysty, jak i niebieski. Największe kryształy osiągały 5 cm. Oprócz rzadkich minerałów występują także większe kryształy biotytu i muskowitu. 
Historia eksploatacji.
Wydobycie pegmatytu prowadzono od XIII w. do XIX w., zarówno pod kątem pozyskania kamieni jubilerskich, jak i okazów naukowych oraz jako surowiec kwarcu i skalenia w przemyśle ceramicznym. W konsekwencji ciało pegmatytowe zostało wyeksploatowane i obecnie są w skałce pozostałe po nim dwie sztolnie długości 12 m i 3 m. Tym niemniej w hałdzie poeksploatacyjnej jeszcze na początku XXI w. znajdywano cenne kolekcjonersko okazy szafirów. 
Szlaki turystyczne.
U podnóża Kruczych Skał przechodzi szlak turystyczny:

</doc>
<doc id="2488885" url="https://pl.wikipedia.org/wiki?curid=2488885" title="Misje dyplomatyczne Południowej Afryki">
Misje dyplomatyczne Południowej Afryki

Misje dyplomatyczne Republiki Południowej Afryki – przedstawicielstwa dyplomatyczne Republiki Południowej Afryki przy innych państwach i organizacjach międzynarodowych. Poniższa lista zawiera wykaz obecnych ambasad, wysokich komisji i konsulatów zawodowych. Nie uwzględniono konsulatów honorowych.

</doc>
<doc id="2488887" url="https://pl.wikipedia.org/wiki?curid=2488887" title="Oblężenie Ma’arratu">
Oblężenie Ma’arratu

Oblężenie Ma’arratu – oblężenie Ma’arratu przez krzyżowców w 1098 roku, podczas I wyprawy krzyżowej. Miasto, współcześnie znane jako Ma’arrat an-Numan, zostało zaatakowane przez wojska pod wodzą Rajmunda z Tuluzy, Roberta z Flandrii i Boemunda z Tarentu. Oblężenie jest znane przede wszystkim z aktów kanibalizmu, jakich mieli dopuścić się chrześcijanie. Wieści o tych wydarzeniach rozeszły się wśród muzułmanów, wpływając na ich wyobrażenie łacinników.
Sytuacja krzyżowców po zdobyciu Antiochii.
Po zdobyciu Antiochii wojska krzyżowe zaczęły najeżdżać okoliczne wsie i miasta w poszukiwaniu pożywienia. Było to spowodowane tym, że ich linie zaopatrzenia były mocno rozciągnięte, a dodatkowo narażone na ataki Turków i Arabów, co skutkowało poważnymi brakami. W lipcu 1098 roku, Rajmund Pilet, służący w oddziałach Rajmunda z Tuluzy, wyprawił się na Ma’arrat. Tamtejszy garnizon był jednak liczniejszy od jego sił i bez problemu odparł atak, dodatkowo zadając uczestnikom krucjaty ciężkie straty. Mimo to, krzyżowcy zdecydowali się na ponowne uderzenie, tym razem dużymi siłami. Ich celem było zabezpieczenie sobie drogi do Jerozolimy, a także zdobycie zapasów żywności.
Oblężenie.
Załoga Ma’arratu składała się w większości z lokalnej milicji, ludzi na co dzień nie zajmujących się wojaczką i niemających żadnego doświadczenia. Jednak mając w pamięci nieudaną ekspedycję Rajmunda Pileta, muzułmanie byli pewni, iż uda im się obronić miasto. Ich pewność zwiększał fakt, iż chroniły ich potężne mury oraz fosa. Kolejnym czynnikiem przemawiającym na korzyść obrońców była szczupłość posiadanych przez krzyżowców zapasów – nie mogli sobie pozwolić na zbyt długie oblężenie, zwłaszcza, że zbliżała się zima.
27 listopada Rajmund z Tuluzy i Robert z Flandrii stanęli ze swoimi wojskami pod murami Ma’arratu i już następnego dnia podjęli próbę zdobycia miasta szturmem, jednak bez powodzenia. Wkrótce dołączył do nich Boemund ze swoimi rycerzami. Połączone siły krzyżowców ponownie spróbowały wziąć miasto szturmem, co znów skończyło się fiaskiem, a muzułmanie przystąpili do ostrzeliwania ich pozycji z katapult, miotając kamienie, strzały, ogień, a nawet ule z pszczołami i wapno. W tej sytuacji, baronowie zdecydowali się przystąpić do regularnego oblężenia. Mimo że Ma’arrat zostało otoczone szczelnym pierścieniem, przez dwa tygodnie nie poczyniono żadnego postępu. Krzyżowcy postanowili zbudować machiny oblężnicze. Zaczęli przetrząsać całą okolicę w celu zdobycia niezbędnego drewna. Zabrakło żywności, a całe grupy wojowników poczęły opuszczać swoje stanowiska, udając się na poszukiwanie jedzenia.
Ostatecznie, ludzie Rajmunda zdołali zbudować beluardę, której dowodzenie objął Wilhelm z Montpelier, i z pomocą której, w dniu 11 grudnia przystąpili do szturmu. Podciągnęli ją pod jedną z baszt miejskich, ale próba dostania się na mury obronne nie powiodła się. Jednak pod osłoną tej machiny, krzyżowcy zdołali dokonać podkopu pod sąsiadujący z basztą odcinek muru. Wieczorem mur się zawalił i część piechoty wdarła się do miasta, przystępując do rabunku.
Tymczasem Boemund, któremu nie w smak był sukces żołnierzy Rajmunda, posunął się do podstępu, stosując ten sam fortel, który udał mu się w Antiochii. Ogłosił przez swojego herolda, że jeśli miasto skapituluje i odda się w jego ręce, zagwarantuje życie wszystkim obrońcom, którzy schronią się w budynku w pobliżu bramy głównej, i weźmie ich pod opiekę. Nocą walki ustały, gdyż mieszkańcy Ma'arratu byli już świadomi swojej klęski. Widząc wyłomy w fortyfikacjach, wielu z nich zabarykadowało się w domach, ofiarując zapłacenie haraczu, jeśli krzyżowcy darują im życie, a spora część schroniła się w budynku, który wskazał Boemund. Rankiem 12 grudnia, chrześcijanie wdarli się do miasta, zabijając większość mieszkańców, łupiąc i paląc domy. Boemund starał się zapobiec masakrze, jednak nie zdołał opanować swoich żołnierzy, do tego nie mógł rozkazywać wojskom pozostałych baronów. W efekcie, mężczyźni, którzy oddali się pod jego opiekę, zostali wymordowani, a kobiety i dzieci sprzedano w niewolę.
Zdobycie Ma’arratu wzmocniło napięcia pomiędzy południowymi Francuzami Rajmunda a Normanami Boemunda. Przez cały czas trwania oblężenia, obie strony nieustannie rywalizowały ze sobą o zdobycze. Rajmund uważał, że większość łupów powinna przypaść jemu, ponieważ to jego oddziały zbudowały beluardę i dokonały podkopu, ale w rzeczywistości prawie wszystkie zdobycze zagarnął Boemund, który otrzymał haracz od wielu mieszkańców Ma’arratu. W tej sytuacji, hrabia Tuluzy zażądał oddania mu miasta, które chciał podporządkować biskupowi Albary. Boemund oświadczył na to, że nie wyprowadzi swych wojsk z Ma'arratu, póki oddziały Rajmunda nie opuszczą Antiochii. W armii rosło niezadowolenie. Zwykli żołnierze chcieli czym prędzej wyruszyć do Jerozolimy. 24 grudnia, po długich kłótniach obu baronów, przedstawiciele wojska oświadczyli Rajmundowi, że jeśli zorganizuje wymarsz armii na południe, żołnierze uznają go za wodza całej krucjaty. Rajmundowi od samego początku najbardziej zależało na zostaniu głównym przywódcą krzyżowców, przyjął przeto tę ofertę i już kilka dni później wymaszerował Ma’arrat z całymi siłami, a miasto otrzymał biskup Albary. Wojownicy Rajmunda opuścili Antiochię, która w całości przypadła Boemundowi. Obaj baronowie byli zadowoleni z takiego obrotu spraw.
Przypadki kanibalizmu.
Ma’arrat okazał się nie być tak zasobny jak przypuszczali krzyżowcy, w związku z czym nadal cierpieli na brak zapasów, przede wszystkim żywności. Kiedy przywódcy krucjaty przebywali w Rugii, debatując nad kwestią dowodzenia w dalszej wyprawie, pozostawieni w Ma’arracie żołnierze głodowali. Ciężka sytuacja zmusiła ich do jedzenia ciał zabitych muzułmanów.
Kronikarz, Radulf z Caen napisał:
O wydarzeniach tych pisał również Fulcher z Chartres:
Trzecim źródłem traktującym o wydarzeniach z Ma’arrat są prace Alberta z Akwizgranu, który napisał:

</doc>
<doc id="2488888" url="https://pl.wikipedia.org/wiki?curid=2488888" title="Światowy Dzień Ptaków Wędrownych">
Światowy Dzień Ptaków Wędrownych

Światowy Dzień Ptaków Wędrownych (ang. World Migratory Bird Day, WMBD) – święto obchodzone corocznie od 2006 na arenie międzynarodowej w 2. weekend maja, ustanowione przez Program Środowiskowy Organizacji Narodów Zjednoczonych (UNEP) w ramach porozumienia o ochronie afrykańsko-euroazjatyckich wędrownych ptaków wodnych (ang. African-Eurasian Waterbird Agreement, AEWA) i konwencji o ochronie wędrownych gatunków dzikich zwierząt (ang. Convention on Migratory Species, CMS).
Kwestie dotyczące ochrony wędrownych gatunków dzikich zwierząt reguluje Konwencja Bońska (CMS). Jest to umowa międzynarodowa (ratyfikowana przez Polskę w 1996 roku), zwracająca uwagę na konieczność połączenia wysiłku wszystkich państw, w których przebywają gatunki wędrowne. Konwencja zobowiązuje do zapewnienia zwierzętom bezpieczeństwa w czasie wędrówki (poruszając również problem przeszkód na trasach wiosennych wędrówek ptaków), ochrony ich siedlisk i miejsc zgrupowań.
Celem obchodów jest promowanie ochrony ptaków wędrownych na całym świecie, głównie zagrożonych wyginięciem.
Idea obchodów Międzynarodowego Dnia Ptaków Wędrownych, ang. International Migratory Bird Day (IMBD), narodziła się w Stanach Zjednoczonych w 1993 z inicjatywy "Cornell Laboratory of Ornithology" i "Smithsonian Migratory Bird Center". Oficjalnie odbywają się w drugą sobotę maja w USA i Kanadzie, w październiku: w Meksyku, Ameryce Środkowej i Południowej oraz na Karaibach, koordynowane przez Międzynarodową Radę Ochrony Ptaków, (ang. BirdLife International), jako Światowy Dzień Ptaków Wędrownych.
Obchody światowego/międzynarodowego Dnia Ptaków Wędrownych koncentrują się na jednym z największych fenomenów życia - podróży ptaków. 
Nad Polską krzyżują się szlaki wędrówek ptaków łączące trzy kontynenty: nasz kraj jest ważnym obszarem dla ptaków wędrujących przez Europę, z dalekiej Syberii, Afryki i Azji.

</doc>
<doc id="2488889" url="https://pl.wikipedia.org/wiki?curid=2488889" title="William z Montreuil">
William z Montreuil

William z Montreuil (fr. "Guillaume de Montreuil") – Italonormański korsarz żyjący w połowie XI wieku. Był synem Williama Giroie, który uczestniczył w normańskich podbojach na terenie współczesnych, południowych Włoch. Podobnie jak ojciec, wyruszył do półwysep Apeniński, gdzie Ryszard I z Kapui zaoferował mu rękę swojej córki. W skład jej wiana wchodziła część Kampanii i Akwin, którymi od momentu ślubu William zarządzał. W 1064 roku miał zostać wyznaczony na księcia Gaety, ale oddalił wówczas córkę Ryszarda i ożenił się z Marią, wdową po Atenulfie I z Gaety i zawarł sojusz z jego synem Lando. Razem zbuntowali się przeciwko Ryszardowi i oblegli Akwin i Piedimonte Matese, bronione przez pozostałych synów Atenulfa. Rebelia zakończyła się klęską i William był zmuszony uciekać przed swoimi przeciwnikami. Zaciągnął się wówczas do służby u papieża Aleksandra II i wziął udział w wyprawie na Barbastro. W Hiszpanii zdobył ogromne łupy, za które później sfinansował budowę obiektów sakralnych na Monte Cassino. Po zwycięskim powrocie z Iberii brał udział w walkach w Kampanii, gdzie również odnosił sukcesy. Zmarł w 1068 w Rzymie z powodu febry. Kronikarze piszący o jego osobie przedstawiali go raczej w dobrym świetle. Amatus z Monte Cassino pisał, iż "był on dzielnym rycerzem, o niewielkim wzroście, ale wielkiej sile i dzielności", zaś Orderic Vitalis nazywał go "dobrym Normanem".

</doc>
<doc id="2488890" url="https://pl.wikipedia.org/wiki?curid=2488890" title="FK Haradzieja">
FK Haradzieja

FK Haradzieja (biał. ФК «Гарадзея») – białoruski klub piłkarski z siedzibą w Horodzieju, grający w Wyszejszaja liha.
Historia.
Chronologia nazw:
Klub został założony w 2004 roku jako klub futsalowy o nazwie "Sachkombinat Horodziej". Występował w rozgrywkach obwodu mińskiego w futsalu, a później w białoruskich mistrzostwach i Pucharze w futsalu. W 2007 roku zadebiutował w mistrzostwach Mińska w piłce nożnej, a także Pucharze Białorusi. W 2008 zmienił nazwę na "FK Haradzieja" i startował w białoruskiej drugiej lidze (D3), a po zwycięstwie w sezonie 2010 zespół zadebiutował w pierwszej lidze w 2011 roku.

</doc>
<doc id="2488891" url="https://pl.wikipedia.org/wiki?curid=2488891" title="Port lotniczy Wiener Neustadt Wschód">
Port lotniczy Wiener Neustadt Wschód



</doc>
<doc id="2488895" url="https://pl.wikipedia.org/wiki?curid=2488895" title="Jelena Jakowlewa">
Jelena Jakowlewa

Jelena Aleksiejewna Jakowlewa, ros. Елена Алексеевна Яковлева (ur. 5 marca 1961 w Nowogrodzie Wołyńskim) – rosyjska aktorka.
Znana głównie z roli Tanii w filmie "Dewizówka" oraz Anastazji Kamieńskiej z serialu "Kamieńska". Jest również aktorką Teatru Sowriemiennik w Moskwie. W 2002 roku Jakowlewa została odznaczona tytułem Narodowego Artysty Federacji Rosyjskiej.
Wybrana filmografia.
i inne

</doc>
<doc id="2488899" url="https://pl.wikipedia.org/wiki?curid=2488899" title="Złota Brama we Włodzimierzu">
Złota Brama we Włodzimierzu

Złota Brama (ros. "Золотые ворота" – Zołotyje worota) – wieża bramna we Włodzimierzu w Rosji pobudowana w latach 1158–1164. Jest jedną z niewielu zachowanych (tylko częściowo) historycznych rosyjskich bram miejskich. W jej wnętrzu znajduje się muzeum poświęcone podbojom Mongołów na terenie Rosji w XIII wieku.
Złote Bramy znajdowały się w najświętszych prawosławnych miastach – Jerozolimie, Konstantynopolu oraz Kijowie. Po osadzeniu stolicy we Włodzimierzu, Andrzej I Bogolubski nakazał budowę Złotej Bramy z wapienia, ze złotymi zdobieniami również w tym mieście. Na szczycie znajdował się barbakan, w którym mieściła się cerkiew symbolizująca opiekę Matki Bożej nad miastem.
Pod koniec XVIII wieku budowla była zniszczona do tego stopnia, że Katarzyna II Wielka bała się przechodzić przez bramę w obawie przed jej zawaleniem. W 1779 r. zleciła ona wykonanie dokładnych pomiarów oraz rysunków bramy, po czym w 1795 obiekt został zburzony i postawiony na nowo.

</doc>
<doc id="2488903" url="https://pl.wikipedia.org/wiki?curid=2488903" title="Wierzchosława Bolesławówna">
Wierzchosława Bolesławówna

Wierzchosława Bolesławówna – księżniczka piastowska, córka Bolesława Mieszkowica, księcia kujawskiego i Dobrosławy pomorskiej albo Bolesława IV Kędzierzawego i Wierzchosławy nowogrodzkiej.
Pochodzenie.
O jej życiu niewiele wiadomo, poza tym, że była mniszką w klasztorze norbertanek w Strzelnie. W starszej literaturze przedmiotu O. Balzer opowiadał się za filiacją z Bolesławem Mieszkowicem, księciem Kujaw. Pogląd swój opierał na dokumencie wystawionym przed 1215 dla klasztoru strzelnieńskiego przez Konrada I mazowieckiego, w którym, wśród świadków, była wymieniona Wierzchosława. Dokument zawierał również informację o filiacji z bliżej nieokreślonym Bolesławem. Współcześni genealodzy (m.in. E. Rymar) odrzucają ją na rzecz Audacji Małgorzaty, żony Henryka I, hrabiego zwierzyńskiego i NN, córki, żony Jaksy z Salzwedel. Obie dawniej uważane były za przedstawicielki dynastii sławieńskiej. W wydanej w 2009 biografii Bolesława IV Kędzierzawego Magdalena Biniaś-Szkopek poparła hipotezę S. Łaguny i uznała ją za córkę tego właśnie władcy, urodzoną z jego pierwszej żony Wierzchosławy nowogrodzkiej, zapewne około 1160.
Wierzchosława zmarła 2 stycznia albo 11 września po 1212 w strzelnieńskim klasztorze Norbertanek i tamże została prawdopodobnie pochowana.

</doc>
<doc id="2488904" url="https://pl.wikipedia.org/wiki?curid=2488904" title="Port lotniczy Vöslau-Kottingbrunn">
Port lotniczy Vöslau-Kottingbrunn



</doc>
<doc id="2488905" url="https://pl.wikipedia.org/wiki?curid=2488905" title="Zespół Mieszkaniowy Parus">
Zespół Mieszkaniowy Parus

Zespół Mieszkaniowy „Parus” (, "Żyły kompleks „Wietraź”", , "Żyłoj kompleks „Parus”") − wieżowiec mieszkalno-biurowy w rejonie frunzeńskim Mińska o wysokości 133 lub 134 m; wraz ze znajdującym się także w Mińsku Royal Plaza jest jednym z dwóch najwyższych budynków Republiki Białorusi.
Historia projektu.
Pierwotna koncepcja budynku została opracowana przez architektów z Moskwy i przewidywała budowę dwóch wież liczących odpowiednio 48 i 53 kondygnacje. Około 2008 roku inwestor wybrał nowych projektantów − spółkę „Projektinżstroj”, która wykonała ostatecznie zrealizowany projekt.
Architektura i funkcja.
Budynek położony jest na niewielkim wzniesieniu, u zbiegu ulic Kalwaryjskiej i Timiriazjewa, niedaleko stacji metra Frunzenskaja, hipermarketu Korona i kina Biełaruś. Ma formę wolno stojącej wieży na planie wycinka pierścienia, o pionowych ścianach ze szklano-ceramiczną fasadą, zwieńczonej iglicą. Do wieży, po obu jej stronach, przylegają czterokondygnacyjne skrzydła przyziemia. Budynek liczy 32 kondygnacje naziemne i jedną podziemną. Wyposażony jest w dwa piony komunikacyjne z trzema windami w każdym. Pierwsze cztery kondygnacje zostały przeznaczone na biura, administrację, handel i usługi. Na parterze znajduje się rozległy westybul z otwartymi ciągami schodów i panoramiczną windą łączącą poziomy 1-4. Od strony ulic Timiriazjewa i Kalwaryjskiej w skrzydłach przyziemia zaprojektowano przestrzenie biurowe z samodzielnymi wejściami, o powierzchniach od 19 do 45 m² i po 4 wielofunkcyjne sale konferencyjne o powierzchniach od 125 do 270 m². Wysokość pierwszych czterech kondygnacji wynosi 3,6 m. Nas wejściami budynku przewidziano szklane zadaszenia. 
Na poziomach od 5. do 30. znajdują się 1, 2, 3 lub 4-pokojowe mieszkania o powierzchniach od 61 do 180 m² i wysokości 3 m. Dwa najwyższe piętra zajmują cztery dwupoziomowe, trzy- i siedmiopokojowe „penthouse'y” z otwartymi tarasami na wysokości ponad 100 m. Pomieszczenia w mieszkaniach mają powierzchnię od 4 do 70 m². W sumie w budynku przewidziano 204 mieszkania. Na kondygnacji podziemnej znajduje się parking z 203 stanowiskami postojowymi. Wysokość budynku do dachu wynosi ponad 100 m, wysokość całkowita z iglicą − 133 lub 134 m.
Rozwiązania techniczne.
Budynek posadowiony jest na 295 wierconych palach fundamentowych i półtorametrowej monolitycznej płycie żelbetowej. Konstrukcję korpusu wieży stanowi żelbetowy szkielet monolityczny wypełniony ścianami z bloczków gazobetonowych. Elewacja w większej części została pokryta hartowanym szkłem, w mniejszej − wykonana w technologii fasady wentylowanej wykończonej płytkami ceramicznymi „Kieramogranit”. Okna wychodzące na oszklone loggie i balkony zostały wykonane z profili PVC z dwukomorowymi szybami zespolonymi. Mieszkania posiadają osobne liczniki i regulację energii elektrycznej i ogrzewania, wentylację mechaniczną i grawitacyjną, klimatyzację, telewizję cyfrową, internet i sieć telefoniczną. W każdym z dwóch pionów komunikacyjnych znajdują się po trzy szybkie windy OTIS, a w części administracyjnej − winda panoramiczna. Zasilanie budynku pochodzi z wolnostojącej podstacji transformatorowej, w celu zasilania rezerwowego przewidziany jest generator diesla. Wieżowiec wyposażony jest w sygnalizację ochronno-pożarową z systemem monitoringu i kontroli dostępu oraz system przeciwpożarowy.
Przebieg prac.
Budowa trwała w latach 2008−2014. 21 listopada 2011 roku konstrukcja osiągnęła wysokość 100 m. W 2015 roku wieżowiec oddano do eksploatacji.

</doc>
<doc id="2488906" url="https://pl.wikipedia.org/wiki?curid=2488906" title="Italonormanowie">
Italonormanowie

Italonormanowie także Normanowie italscy lub sycylijscy – określenie używane w historiografii w stosunku do Normanów osiedlających się lub działających na terenie Italii (głównie na południu) a także ich potomków.
Historia.
Pierwszymi Normanami na tych terenach Italii byli kupcy i pielgrzymi powracający z Ziemi Świętej. Według źródeł miało to miejsce w X i XI wieku. Konflikt między podzielonymi książętami longobardzkimi a bizantyjskim Katepanatem wzbudzał duże zainteresowanie wojowniczych i żądnych łupów Normanów. Pierwsza grupa zbrojnych, służących jako najemnicy, pojawiła się w 1017 roku na usługach lombardzkich panów Apulii. Eskalacja konfliktu zwiększyła zapotrzebowanie na najemników i do Italii zaczęły napływać znacznie liczniejsze grupy rycerzy. Normanowie szybko spostrzegli słabość swoich pracodawców i dostrzegli w niej szansę na stworzenie własnych władztw na tych terenach. Okazało się, że taktyką, uzbrojeniem i umiejętnościami znacznie przewyższają przeciwników, co w krótkim czasie doprowadziło do przejęcia przez nich władzy nad niemal całą południową częścią Półwyspu Apenińskiego. Normańscy seniorzy ściągali na służbę swych krewniaków z Normandii, w wyniku czego ich liczba wciąż wzrastała. Społeczność ta, zachowując charakterystyczne normańskie cechy, takie jak przedsiębiorczość, waleczność i pobożność, nie uniknęła obcych wpływów, przejmując wiele elementów kulturowych od podbitych przez siebie Saracenów, Longobardów, Bizantyjczyków i ludności romańskiej. Zaowocowało to powstaniem oryginalnych elementów architektonicznych, zdobniczych a także, w późniejszym czasie, rozwojem nauki.
Italonormanowie odegrali dużą rolę w procesach politycznych i gospodarczych średniowiecznej Europy, uczestnicząc w rekonkwiście, krucjatach, wojnie z cesarstwem Bizantyjskim, rywalizacji papiesko-cesarskiej i walkach z Saracenami o kontrolę nad Morzem Śródziemnym.

</doc>
<doc id="2488907" url="https://pl.wikipedia.org/wiki?curid=2488907" title="Diamenty Macha">
Diamenty Macha

) – formacja stojących fal, które pojawiają się podczas naddźwiękowego przepływu spalin w silnikach odrzutowych, rakietowych i naddźwiękowych. Dyski te są widoczne podczas zapalenia zwiększonej ilości paliwa. Zjawisko to jest dobrze widoczne, gdy włączony jest dopalacz. Nazywane są diamentami Macha na cześć fizyka, który je opisał – Ernsta Macha.
Diamenty Macha pojawiają się, gdy ciśnienie spalin opuszczających dyszę z prędkością ponaddźwiękową jest inne niż ciśnienie atmosferyczne na zewnątrz tych dysz. Diamenty na niższych wysokościach są bardziej rozsunięte, a na wyższych mniej.

</doc>
<doc id="2488911" url="https://pl.wikipedia.org/wiki?curid=2488911" title="Port lotniczy Langenlois-Krems an der Donau">
Port lotniczy Langenlois-Krems an der Donau



</doc>
<doc id="2488922" url="https://pl.wikipedia.org/wiki?curid=2488922" title="Lazyka">
Lazyka

Lazyka (, , , ) – zwana też po gruzińsku "Egrisi", region historyczny i nazwa królestwa istniejącego w zachodniej części współczesnej Gruzji. Nazwa pochodzi od Lazów, ludu który swego czasu dominował w miejscowych elitach rządzących. 
Zorganizowane struktury państwowe istniały tu od VI wieku p.n.e. do VII wieku. Królestwo zajmowało tereny dawnej Kolchidy a jego wpływy sięgały współczesnej Abchazji. W czasie swojego istnienia nie cieszyło się długimi okresami niezależności, będąc wasalem Cesarstwa Rzymskiego (później Bizancjum) Persji lub Sasanidów. Przez długi okres elity rządzące i miejskie były mocno zhellenizowane. 
Na początku IV wieku na terenie Lazyki powstało pierwsze chrześcijańskie biskupstwo w Picundzie, od tego czasu zaczyna się chrystianizacja miejscowych. Lokalni biskupi brali aktywny udział w życiu kościoła powszechnego, na przykład Stratofilus uczestniczył w Soborze Nicejskim. 
Pod koniec IV wieku Lazyka dostaje się pod władzę królów Iberii kaukaskiej. Pierwszym wyznającym chrześcijaństwo królem Lazyki był Gubazes, rządzący w V wieku. Za jego rządów religia ta stała się wyznaniem państwowym. W V wieku na sile przybiera proces dehellenizacji elit, miejscowe dialekty stały się językami urzędowymi, używało się ich także w kulturze i nauce. Pod koniec VII wieku tereny Lazyki znalazły się pod kontrolą Bizancjum. Później zwierzchnictwo sprawowali muzułmańscy kalifowie. W VIII wieku Lazyka weszła w skład Królestwa Abchazji. W X wieku została przyłączona do posiadłości Bagratydów i zunifikowała się z innymi ziemiami, składającymi się na królestwo Gruzji. 

</doc>
<doc id="2488927" url="https://pl.wikipedia.org/wiki?curid=2488927" title="Czumakowskie powstanie chłopskie 1931">
Czumakowskie powstanie chłopskie 1931

Czumakowskie powstanie chłopskie 1931 (ros. Чумаковское крестьянское восстание 1931 г.) – antysowieckie wystąpienie zbrojne w Zachodniej Syberii 1931 r.
Powstanie wybuchło na początku lipca 1931 r. na terenie ubinskiego i północnego rejonów obwodu nowosybirskiego. Było odpowiedzią na nasilające się aresztowania przez OGPU przedstawicieli miejscowej ludności. Chłopi występowali pod hasłem: "Precz z komunistami i kołchozami, niech żyje wolny handel", sprzeciwiając się forsowanej bezwzględnie przez władze stalinowskie kolektywizacji. Powstańcom w ciągu kilku dni udało się zająć 24 wsie, osady i chutory, likwidując sielsowiety. Zginęło kilkunastu działaczy komunistycznych i milicjantów. Zaczęto tworzyć powstańcze oddziały zbrojne. Brakowało zdecydowanie uzbrojenia strzeleckiego (początkowo powstańcy dysponowali ok. 30 karabinami ręcznymi i kilkudziesięcioma egzemplarzami samopałów własnej produkcji). Większość z nich uzbrojona była w widły i piki. Główny ośrodek powstania mieścił się we wsi Kreszczenskoje, dlatego w niektórych źródłach występuje ono pod nazwą powstania kreszczenskiego. Przywódcami powstańców stali się mieszkańcy okolicznych wsi: G. I. Gamzuliew, Uskow, Kokorin i N. M. Ostanin. 16 lipca w rejonie wsi Kreszczenskoje doszło do starcia zbrojnego 50-60-osobowego oddziału powstańczego z oddziałem aktywistów partyjnych Wszechzwiązkowej Partii Komunistycznej (bolszewików) (WKP(b)). Komuniści stracili 3 zabitych i wycofali się do wsi Nowodubrowka. Tam 17 lipca zostali ponownie zaatakowani przez powstańców. Wskutek silnego oporu tym razem chłopi musieli się wycofać. Tymczasem z Czumakowa, Kargatu, Barabinska i Kainska zostały zebrane oddziały partyjne. Dołączył do nich 35-osobowy pluton konny 9 Pułku OGPU pod dowództwem G. S. Syrojeżkina, przysłany z Nowosybirska. Połączone siły skierowały się na powstańcze wsi. W rejonie uroczyska Cziornyj Mys doszło do bitwy, która zakończyła się klęską powstańców. Stracili oni 45 zabitych i rannych, 15 dostało się do niewoli. Pozostali rozbiegli się po okolicznych wsiach. Do 1 sierpnia trwało wyłapywanie i aresztowanie powstańców. Ogółem zostało aresztowanych do 400 chłopów, z których ponad 150 szybko uwolniono. Osądzono 225 osoby. W październiku 1931 r. trójka OGPU postanowiła rozstrzelać 30 powstańców. Większość pozostałych otrzymała kary od 10 do 3 lat łagrów. Kolejne procesy miały miejsce w 1937 r., kiedy skazano na śmierć 25 kolejnych uczestników powstania.

</doc>
<doc id="2488928" url="https://pl.wikipedia.org/wiki?curid=2488928" title="Salvatore Morale">
Salvatore Morale

Salvatore Morale (ur. 4 listopada 1938 w Teolo, w prowincji Padwa) – włoski lekkoatleta płotkarz, medalista olimpijski z Tokio z 1964 i mistrz Europy.
Specjalizował się w biegu na 400 metrów przez płotki. Rozpoczął karierę międzynarodowa od zwycięstwa w tej konkurencji na uniwersjadzie w 1959 w Turynie. Na igrzyskach olimpijskich w 1960 w Rzymie odpadł w półfinale biegu na 400 metrów przez płotki. Ponownie zwyciężył w tym biegu na uniwersjadzie w 1961 w Sofii.
15 października 1961 w Rzymie Morale ustanowił rekord Europy w biegu na 400 metrów przez płotki wynikiem 49,7 s. Na mistrzostwach Europy w 1962 w Belgradzie zdobył złoty medal na tym dystansie, wyprzedzając Niemców Jörga Neumanna i Helmuta Janza i wyrównał rekord świata należący do Glenna Davisa rezultatem 49,2 s. Na tych samych mistrzostwach zajął wraz z kolegami 5. miejsce w sztafecie 4 × 400 m. Zdobył brązowy medal na 400 m przez płotki na uniwersjadzie w 1963 w Porto Alegre.
Na igrzyskach olimpijskich w 1964 w Tokio zdobył brązowy medal w biegu na 400 metrów przez płotki. ulegając jedynie Rexowi Cawleyowi ze Stanów Zjednoczonych i Johnowi Cooperowi z Wielkiej Brytanii. Startował również w sztafecie 4 × 400 metrów, gdzie odpadł w eliminacjach, ale ustanowił rekord Włoch w tej konkurencji wynikiem 3:07,6. Po igrzyskach zakończył karierę.
Był sześciokrotnym rekordzistą Włoch na 400 m przez płotki (do wyniku 49,2 14 września 1962 w Belgradzie).
Morale był mistrzem Włoch na 400 m przez płotki w 1957, 1958, 1960 i 1961.

</doc>
<doc id="2488929" url="https://pl.wikipedia.org/wiki?curid=2488929" title="Headspace (amunicja)">
Headspace (amunicja)

Headspace – termin rozumiany jako:
Headspace łuski.
Sposób pomiaru headspace łuski jest obecnie formalnym – jedynym obowiązującym – kryterium podziału łusek na typy. Zgodnie z normami CIP ("Commission Internationale Permanente Pour l’Epreuve des Armes à Feu Portatives – Stała Międzynarodowa Komisja do Badania i Certyfikacji Broni Ręcznej") oraz SAAMI ("Sporting Arms and Ammunition Manufacturers' Institute – Stowarzyszenie Producentów Sportowej Broni i Amunicji") wyróżnia się następujące typy łusek:
Headspace broni.
Bezpośredni pomiar headspace broni jest w większości przypadków – poza bronią łamaną w kalibrach o łuskach z kryzą – bardzo trudny lub niemożliwy. Pomiar pośredni przeprowadza się w jeden z dwóch sposobów:
Różnica Headspace.
Różnica pomiędzy headspace broni i łuski jest parametrem określającym dokładność dopasowania danej partii amunicji do konkretnej broni. Jest też stosunkowo łatwa do zmierzenia – zazwyczaj wystarczy porównanie headspace łuski nowej i odstrzelonej, zmierzonej nie zgodnie z zasadami lecz zawsze (oprócz łusek pistoletowych) do szyjki łuski. Nie jest przy tym istotne by służąca do pomiaru tuleja miała dokładnie średnicę szyjki łuski bo całe ramiona zwiększają swoją odległość od denka o identyczną wartość co początek szyjki. Osoby zajmujące się ręczną elaboracją najczęściej porównują headspace łuski nowej z headspace łuski dwu- lub trzykrotnie odstrzelonej ale już pojedynczy strzał daje wystarczająco dokładny pomiar, z dokładnością poniżej 0.03 mm jeśli headspace jest większe od 0.05 mm. Normy określają indywidualne dla każdego kalibru minimalne (najczęściej -0.20 mm) i maksymalne (0.10 mm do 0.15 mm) headspace. Ujemne headspace oznacza, że łuska jest dłuższa od komory nabojowej, lecz jeśli nie przekracza dopuszczalnego, to z całą pewnością – z pewnym oporem – da się zamknąć w komorze nabojowej. Amunicja taka, ze względu na trudności z przeładowywaniem i częste zacięcia, absolutnie nie nadaje się do broni samopowtarzalnej. Nadmiernie wysokie headspace, większe od dopuszczalnego, powoduje ryzyko separacji denka łuski i poważnych obrażeń osoby stosującej taką amunicję. Mechanizm uszkodzenia łuski pokazany jest na rysunku obok. Przy niewielkim przekroczeniu dopuszczalnego headspace powstaje jedynie przewężenie ścianki łuski w okolicach denka, przy znacznym oraz w przypadku powtórnej elaboracji uszkodzonej łuski denko często jest odrywane od komory prochowej. Samodzielna elaboracja do broni posiadającej zdecydowanie przekroczony headspace, w kalibrze stosującym łuski z wtokiem, jest możliwa pod warunkiem wcześniejszego fireformingu łusek z pociskami osadzonymi w gwincie lufy – zabieg ten pozwala na zwiększenie długości łuski w plastycznej części okolic ramion oraz szyjki i bezpieczne zmniejszenie headspace do pożądanej wielkości. Zalecane wartości headspace to:
Zarówno oferowana w handlu broń jak i amunicja wykonywane są w zakresie dopuszczalnych tolerancji, może się zdarzyć, że pewna partia amunicji znajdująca się na dopuszczalnej granicy headspace doskonale pasuje do innej broni. Podobnie często udaje się kupić amunicję o dobrym headspace do broni, w której zdecydowana większość amunicji jest zbyt długa, lub zbyt krótka. Jeśli zmierzona wielkość headspace znacząco odbiega od podanych wyżej wartości i nie udaje się znaleźć amunicji odpowiednio dłuższej lub krótszej, to należy oddać broń rusznikarzowi celem pogłębienia komory nabojowej lub głębszego wkręcenia lufy bądź korekty rygli zamka.

</doc>
<doc id="2488932" url="https://pl.wikipedia.org/wiki?curid=2488932" title="Kino stylu zerowego">
Kino stylu zerowego



</doc>
<doc id="2488934" url="https://pl.wikipedia.org/wiki?curid=2488934" title="George Kerr">
George Kerr

Imię i nazwisko George Kerr nosili lub noszą m.in.:

</doc>
<doc id="2488935" url="https://pl.wikipedia.org/wiki?curid=2488935" title="Andriej Siewastjanow">
Andriej Siewastjanow

Andriej Nikiticz Siewastjanow, ros. Андрей Никитич Севастьянов (ur. w 1887 w Moskwie, zm. 10 marca 1947 w ZSRR) – rosyjski, a następnie radziecki wojskowy (kombrig), szef Zarządu „Wołga” Organizacji Todt, propagandysta i inspektor Rosyjskiej Armii Wyzwoleńczej, a następnie szef oddziału zabezpieczenia materiałowo-technicznego sztabu Sił Zbrojnych Komitetu Wyzwolenia Narodów Rosji podczas II wojny światowej.
W 1905 ukończył szkołę handlową w Moskwie. Uczył się następnie na politechnice. W 1915 wstąpił ochotniczo do armii rosyjskiej. Brał udział w I wojnie światowej. Służył w 64 Brygadzie Artylerii. Na pocz. marca 1916 odznaczono go Krzyżem Św. Jerzego 4 klasy. W 1918 przeszedł do wojsk bolszewickich. Objął funkcję zastępcy szefa artylerii 2 Dywizji Strzeleckiej. Następnie służył w Głównym Zarządzie Artylerii i Zarządzie Artylerii Moskiewskiego Okręgu Wojskowego. W 1922 został zdemobilizowany. Pracował jako buchalter w różnych przedsiębiorstwach. W 1924 za malwersacje finansowe na 2 miesiące zesłano go na prowincję. W 1927 został skazany na karę 7 lat więzienia. W 1938, kiedy oskarżano go o kolejne malwersacje finansowe, zbiegł i ukrywał się pod fałszywym nazwiskiem. Po ataku wojsk niemieckich na ZSRR 22 czerwca 1941, wstąpił do pospolitego ruszenia (opołczenia). Skierowano go do 226 Dywizji Strzeleckiej. W sierpniu tego roku w stopniu kombriga został szefem artylerii dywizji. W poł. września dostał się do niewoli niemieckiej. Przed Niemcami występował jako generał major. Osadzono go w obozach jenieckich w Kijowie, a następnie Włodzimierzu Wołyńskim. W lipcu 1942 podjął kolaborację z Niemcami. W sierpniu tego roku ukończył kursy propagandowe w obozie w Wullheide, po czym skierowano go do oflagu XIII-D w Hammelburgu. Uczestniczył w pracach gabinetu wojskowo-historycznego płk. Zacharowa. W listopadzie wstąpił do Organizacji Todt. Objął kierownictwo Zarządu „Wołga” Organizacji Todt i jednocześnie został komendantem wyższej rosyjsko-niemieckiej szkoły specjalistów-techników w Borysowie. Pod koniec października 1943 wstąpił do Rosyjskiej Armii Wyzwoleńczej (ROA). Odkomenderowano go w stopniu generała majora do szkoły propagandystów ROA w Dabendorfie pod Berlinem. Od stycznia 1944 służył w inspektoracie gen. Iwana A. Błagowieszczenskiego. Wizytował obozie jenieckie dla czerwonoarmistów w celu werbunku do ROA. Ponieważ skrytykował warunki w nich panujące, na wniosek Niemców został odwołany z inspekcji. W listopadzie 1944 objął funkcję szefa oddziału zabezpieczenia materiałowo-technicznego sztabu Sił Zbrojnych Komitetu Wyzwolenia Narodów Rosji. 9 maja 1945 wraz ze sztabem i częścią oddziałów „własowskich” poddał się Amerykanom. Przebywał w różnych obozach jenieckich. W poł. lutego 1946 został wydany Sowietom. W poł. lutego 1947 po procesie skazano go na karę śmierci, wykonaną natychmiast przez rozstrzelanie.

</doc>
<doc id="2488936" url="https://pl.wikipedia.org/wiki?curid=2488936" title="Gleb Speranski">
Gleb Speranski

Gleb Nikołajewicz Speranski, ros. Глеб Николаевич Сперанский (ur. w 1914 r. w Petersburgu, zm. 6 listopada 1995 r. w Sea Cliff) – biały emigrant rosyjski, dowódca kompanii saperów 3 Pułku Piechoty Rosyjskiego Korpusu Ochronnego, a następnie kompanii 9 Batalionu Desantowo-Spadochronowego Sił Zbrojnych Komitetu Wyzwolenia Narodów Rosji podczas II wojny światowej, emigracyjny publicysta i działacz kombatancki.
Życiorys.
W połowie listopada 1920 r. jego rodzina wraz z wojskami Białych została ewakuowana z Krymu do Gallipoli. Następnie zamieszkała w Królestwie SHS. Od 1923 r. uczył się rosyjskim krymskim korpusie kadetów, zaś od końca sierpnia 1929 r. w 1 rosyjskim korpusie kadetów wielkiego księcia Konstantina Konstantinowicza. W 1931 r. ukończył go, po czym studiował architekturę na uniwersytecie w Belgradzie. Po zajęciu Jugosławii przez wojska niemieckie w kwietniu 1941 r., wstąpił w połowie września tego roku do nowo formowanego Rosyjskiego Korpusu Ochronnego. Służył w batalionie junkierskim 1 Pułku Piechoty, zaś od lata 1942 r. w 3, a potem 5 Pułku Piechoty. Od 1944 r. dowodził kompanią saperów 3 Pułku Piechoty. Pod koniec 1944 r. został ranny. Skierowano go na leczenie do szpitala w Niemczech. Od stycznia 1945 r. w stopniu kapitana dowodził kompanią 9 Batalionu Spadochronowo-Desantowego Sił Zbrojnych Komitetu Wyzwolenia Narodów Rosji. 30 kwietnia tego roku wraz z batalionem poddał się Amerykanom. Przebywał w obozie jenieckim pod Moguncją, a następnie w Ratyzbonie, skąd zbiegł. Do 1947 r. ukrywał się w amerykańskiej strefie okupacyjnej Niemiec, po czym wyjechał do USA. Działał w Stowarzyszeniu Kadetów Rosyjskich Zagranicznych Korpusów Kadetów. Był jednym z redaktorów czasopisma pt. „Кадетские корпуса за рубежом”.

</doc>
<doc id="2488937" url="https://pl.wikipedia.org/wiki?curid=2488937" title="C/2011 W3 (Lovejoy)">
C/2011 W3 (Lovejoy)

C/2011 W3 (Lovejoy) – kometa okresowa, należąca do grupy komet muskających Słońce z grupy Kreutza, odkryta w końcu listopada 2011 przez australijskiego astronoma Terry’ego Lovejoya.
Opis.
Kometa porusza się po bardzo wydłużonej orbicie eliptycznej, a jej obieg wokół Słońca trwa około 698 lat. Od momentu odkrycia jej jasność stopniowo wzrastała, kometa zbliżyła się do swego peryhelium 16 grudnia 2011 roku. Potwierdziły się przypuszczenia, że przed minięciem punktu przysłonecznego kometa będzie tak jasna (około –5), że możliwym byłoby zaobserwowanie jej gołym okiem za dnia. Niekorzystne jednak położenie względem Słońca uniemożliwiło zobaczenie komety bez dodatkowych instrumentów.
16 grudnia 2011 kometa znalazła się w bezpośredniej bliskości Słońca, przechodząc jedynie 120 tysięcy kilometrów nad jego powierzchnią. Aby kometa mogła przetrwać tak bliskie przejście w pobliżu Słońca, musi mieć ona wystarczające duże jądro, aby nie zostało ono rozerwane przez siły pływowe (siły oddziaływania gazów powstałych w wyniku sublimacji stałych części jądra komety musiały przynajmniej równoważyć oddziaływanie grawitacyjne Słońca) oraz aby nie „rozpuściło” się ono całkowicie z powodu wysokich temperatur. Szacuje się, że jądro komety ma rozmiary pomiędzy 200 metrów a 11 kilometrów.

</doc>
<doc id="2488939" url="https://pl.wikipedia.org/wiki?curid=2488939" title="Zamek w Malmaison">
Zamek w Malmaison

Zamek w Malmaison (fr. "Château de Malmaison") – zamek znajdujący się na terenie miasta Rueil-Malmaison w departamencie Hauts-de-Seine we Francji. Nie jest zamkiem obronnym, raczej pałacem, chociaż nazywa się go zamkiem ("château"). Nazwa pałacu ("palais") nadawana była posiadłościom w miastach, a posiadłości wiejskie nazywano zamkami. Malmaison było w czasach napoleońskich położone na terenach wiejskich, odległych o 7 km od centrum Paryża. Zamek jest znany jako rezydencja Józefiny i Napoleona Bonaparte.
Pochodzenie nazwy.
Pochodzenie nazwy "Malmaison" nie jest dobrze znane. Po łacińsku "Malmaison" oznacza zły dom. Ponoć nazwa jest związana ze średniowiecznymi najazdami tego miejsca przez Normandów i częstymi zbójeckimi napadami.
Historia zamku.
Budynek przekształca się z czasem, by stać się w XVIII wieku małym, prostym zamkiem bez większych ozdób należącym do Jacques’a-Jeana Le Coulteux du Molay, bogatego bankowca, do którego należały również posiadłości w Le Molay-Littry niedaleko od Bayeux.
Zamek w Malmaison stał się sławny, kiedy Józefina de Beauharnais, małżonka Napoleona Bonaparte, wykupiła go w 1799, za sumę 250 000 ówczesnych franków. Przypuszcza się, że to bankier Gabriel-Julien Ouvrard, jeden z najbogatszych ludzi we Francji w tym czasie, finansował zakup Józefiny. Bonaparte przejął zamek na swoje konto, po zamachu stanu, najprawdopodobniej finansując ten zakup z pieniędzy pierwszej kompanii włoskiej.
Napoleon zatrudnił znanych architektów Charles Percier i Pierre-François-Léonard Fontaine do renowacji i zmiany dekoracji w zamku, aby zaadaptować na ówczesny gust.
Zamek w Malmaison stał się wraz z nieistniejącym już paryskim pałacem Tuileries miejscem obrad rządu francuskiego w czasie Konsulatu. Napoleon mieszkał często w zamku aż do 1804 roku, kiedy przeniósł swoją siedzibę do Zamku w Saint-Cloud, większego od Malmaison i bardziej reprezentacyjnego, odpowiedniego dla tytułu nowego cesarza Francji. Napoleon będzie jednak wracał do Zamku w Malmaison aż do jego rozwodu z Józefiną w 1809.
Po rozwodzie z Napoleonem Bonaparte, zamek stał się główną siedzibą Józefiny, która po wizycie cara Rosji Aleksandra I w 1814 roku zmarła nagle na zapalenie płuc.
Jej syn, książę Eugeniusz de Beauharnais odziedziczył zamek po Józefinie i jego wdowa z kolei sprzedała zamek szwedzkiemu bankierowi Jonasowi Hagermannowi.
W 1842 roku królowa Hiszpanii Maria Krystyna Burbon-Sycylijska (1806–1878), wdowa po Ferdynandzie VII królu Hiszpanii, zakupiła zamek by stworzyć tutaj swoją posiadłość i sprzedać ją następnie w 1861 roku Napoleonowi III.
Po wojnie francusko-pruskiej z 1870 roku, wojsko pruskie zniszczyło wnętrze zamku i urządziło w budynku koszary.
W 1877 roku państwo sprzedało zamek i przylegające tereny prywatnemu nabywcy, który rozparcelował teren sprzedając większość osobom prywatnym. Główny zamkowy obiekt z niewielkim terenem 6 hektarów został sprzedany mecenasowi Danielowi Iffla, nazywanemu "Osiris". Celem Osirisa była odnowa zabytku tak, by odzyskał swoje piękno po jego dewastacji przez armię pruską. Renowacja została powierzona znanemu architektowi Pierre’owi Humbertowi i zamek po wielu latach odzyskał swoją świetność. Trzy lata przed śmiercią w 1904 roku, Osiris oddał zamek w ręce państwa wraz ze swoją prywatną napoleońską kolekcją dzieł sztuki.
Zamek w Malmaison należy dzisiaj do głównych narodowych muzeów napoleońskich, które udostępnia się publiczności. Zamek jest odnowiony w stylu Konsulatu i Pierwszego Cesarstwa. Jest to jedno z rzadkich muzeów we Francji, które posiada jednolity zbiór mebli i dekoracji z tej epoki. Szczególnie godne zwiedzania są sale biblioteki Napoleona i sala obrad w kształcie wojskowego namiotu.
Dzisiaj zamek wraz z przyległościami jest pod ochroną jako narodowy zabytek historyczny.
Park zamkowy.
Józefina próbowała przekształcić ogromną posiadłość wiejską w jeden z najładniejszych i najciekawszych ogrodów Europy, który miał stać się wzorem dobrych upraw. Wyszukiwała ona i sprowadzała do swojego ogrodu najrzadsze i najbardziej egzotyczne okazy fauny i flory z całego świata. Józefina pisała: -"Chciałabym, aby Malmaison mógł niedługo stać się źródłem bogactwa dla całej Francji"...
Na życzenie Józefiny wybudowano w parku ogrzewaną oranżerię na tyle wielką aby pomieścić 300 roślin ananasowych. Pięć lat później na jej polecenie wybudowano szklarnię ogrzewaną przez dwanaście pieców węglowych, co było rzadkością w tym czasie. Szklarnia przylegała do budynków tak zwanego Małego Zamku Malmaison (Château de la Petite Malmaison) w których Józefina dawała bale i przyjęcia. Od 1803 roku do jej śmierci w 1814 roku, Józefina uprawiała ponad 200 nowych roślin nieznanych w ówczesnej Francji.
Posiadłość Józefiny była dobrze znana ze wspaniałego rozarium. Cesarzowa poprosiła artystę belgijskiego Pierre-Joseph Redouté (1759 – 1840), aby sklasyfikował i opisał jej róże i irysy. Powstałe w tym czasie rysunki róż stworzone dla Józefiny przez Redouté znane są i lubiane aż do dzisiaj. Józefina stworzyła ogromną kolekcję róż, sprowadzając je ze swojej rodzinnej Martyniki i z innych miejsc na całym świecie. Uprawiała ponad 250 różnych odmian róż. We wstępie do dzieła "Jardin de la Malmaison" z 1803 roku można wyczytać:
-"Zgromadziła pani wokół siebie najrzadsze rośliny które można spotkać we Francji... tak jak my możemy je podziwiać w pięknych ogrodach w Malmaison, przypominają nam one wojenne zwycięstwa pani wspaniałego męża"...
Ptaki i zwierzęta różnych gatunków zaczęły wzbogacać ogród w Malmaison, gdzie trzymano je na wolności. W tym czasie w ogrodzie w Malmaison można było podziwiać kangury, strusie, czarne łabędzie, zebry, gazele, kozy górskie, i nawet jedną fokę, antylopy i lamy, aby nie wspomnieć tylko kilka z nich. Niektóre zwierzęta pochodziły z wypraw znanego odkrywcy Nicolas Baudin.
Po rozwodzie z Napoleonem Bonaparte, Józefina otrzymała posiadłość w Malmaison w całości wraz z roczną pensją 5 milionów franków. Mieszkała ona w zamku w Malmaison aż do swojej śmierci w 1814 roku. Napoleon wrócił do posiadłości po swojej klęsce pod Waterloo w 1815 roku i pozostał tam aż do wygnania na wyspę Świętej Heleny.
Napoleońska posiadłość w Malmaison.
Po śmierci Józefiny, park zamkowy o powierzchni 726 hektarów był pod opieką botanisty Etienne Soulange-Bodin. Dzisiaj posiadłość jest podzielona na wiele części, z których najważniejsze są:

</doc>
<doc id="2488944" url="https://pl.wikipedia.org/wiki?curid=2488944" title="Steve Jennings">
Steve Jennings

Steven "Steve" John Jennings (ur. 28 października 1984 w Liverpoolu) – angielski piłkarz grający na pozycji pomocnika.
Kariera.
Tranmere Rovers.
Do Tranmere Jennings dołączył w 1998 roku. Był ważnym zawodnikiem dla młodzieży z Tranmere. Swój debiut w pierwszym zespole Tranmere zaliczył 18 października 2003 w meczu z Oldham Athletic. W tym samym roku doznał kontuzji kolana, gdy został potrącony przez samochód przed swoim domem. 
Hereford United.
W sezonie 2006/2007 nie mógł się przebić do pierwszego składu Tranmere, więc został wypożyczony przez Hereford United, ale wielkiej kariery tam nie zrobił i powrócił do Tranmere.
Motherwell.
1 lipca 2009 Jennings podpisał roczny kontrakt z Motherwell. Jennings strzelił pierwszego gola dla Motherwell w wygranym 3:1 meczu z St. Johnstone 26 grudnia tego samego roku. 1 lipca 2011 roku podpisał roczny kontrakt z Motherwell.

</doc>
<doc id="2488945" url="https://pl.wikipedia.org/wiki?curid=2488945" title="Alfonso de Portago">
Alfonso de Portago

Alfonso Antonio Vicente Eduardo Angel Blas Francisco de Borja Cabeza de Vaca y Leighton znany jako Marquis of Portago lub Alfonso de Portago (ur. 11 października 1928 w Marylebone, Londyn, zm. 12 maja 1957 w Cavriani) – hiszpański kierowca wyścigowy i bobsleista. Na rozgrywanych w 1957 roku bobslejowych mistrzostwach świata w Sankt Moritz wspólnie z Luisem Muñozem wywalczył brązowy medal w dwójkach. Jest to jedyny medal mistrzostw świata dla Hiszpanii w historii tego sportu. W 1956 roku Muñoz wystartował na igrzyskach olimpijskich w Cortina d’Ampezzo, gdzie był czwarty w rywalizacji dwójek oraz dziewiąty w czwórkach.
Wyniki w Formule 1.
† – bolid współdzielony z Peterem Collinsem* – bolid współdzielony z José Froilánem Gonzálezem

</doc>
<doc id="2488947" url="https://pl.wikipedia.org/wiki?curid=2488947" title="George Kerr (lekkoatleta)">
George Kerr (lekkoatleta)

George Ezekiel Kerr (ur. 16 października 1937 w Maryland w regionie Hanover na Jamajce, zm. 15 czerwca 2012 w Kingston) – jamajski lekkoatleta średniodystansowiec i sprinter, dwukrotny medalista olimpijski z Rzymu z 1960.
Zadebiutował w reprezentacji Jamajki na igrzyskach olimpijskich w 1956 w Melbourne. W biegu na 400 metrów odpadł w ćwierćfinale, a sztafeta 4 × 400 m z jego udziałem została zdyskwalifikowana w finale. Zdobył brązowy medal w sztafecie 4 × 440 jardów oraz odpadł w półfinale biegu na 440 jardów na igrzyskach Imperium Brytyjskiego i Wspólnoty Brytyjskiej w 1958 w Cardiff
W latach 1958–1961 startował w reprezentacji Federacji Indii Zachodnich. Zwyciężył w biegu na 400 metrów i w sztafecie 4 × 400 m na igrzyskach panamerykańskich w 1959 w Chicago, a w biegu na 800 metrów zajął 2. miejsce.
Na igrzyskach olimpijskich w 1960 w Rzymie zdobył brązowe medale w biegu na 800 metrów oraz w sztafecie 4 × 400 m (razem z nim biegli w niej Malcolm Spence, James Wedderburn i Keith Gardner).
Od 1962 startował ponownie w reprezentacji Jamajki. Zdobył trzy złote medale na igrzyskach Ameryki Środkowej i Karaibów w 1962 w Kingston w biegach na 400 metrów i na 800 metrów oraz w sztafecie 4 × 400 metrów. Na igrzyskach Imperium Brytyjskiego i Wspólnoty Brytyjskiej w 1962 w Perth zdobył złote medale w biegu na 440 jardów i sztafecie 4 × 440 jardów oraz srebrny w biegu na 880 jardów.
Na igrzyskach olimpijskich w 1964 w Tokio Kerr zajął 4. miejsca w biegu na 800 metrów i w sztafecie 4 × 400 metrów. Na igrzyskach Imperium Brytyjskiego i Wspólnoty Brytyjskiej w 1966 w Kingston zdobył brązowy medal w biegu na 880 jardów i zajął 4. miejsce w sztafecie 4 × 440 jardów.
Kerr był mistrzem Brytyjskich Indii Zachodnich na 400 metrów w 1959, na 800 metrów w 1957, 1969 i 1960 oraz w biegu na 1500 metrów w 1964, srebrnym medalistą na 400 m w 1960 oraz brązowym medalistą na 400 m w 1957. Zdobył również akademickie mistrzostwo Stanów Zjednoczonych (NCAA) na 880 jardów w 1959 i na 800 metrów w 1960.

</doc>
<doc id="2488948" url="https://pl.wikipedia.org/wiki?curid=2488948" title="Marquis of Portago">
Marquis of Portago



</doc>
<doc id="2488950" url="https://pl.wikipedia.org/wiki?curid=2488950" title="Lillehammer (stacja kolejowa)">
Lillehammer (stacja kolejowa)

Lillehammer – stacja kolejowa w Lillehammer, w regionie Oppland w Norwegii, jest oddalona od Oslo o 184 km.
Położenie.
Jest położona na linii Dovrebanen. Leży na wysokości 179 m n.p.m.. Wyremontowana w 1993 na Zimowe Igrzyska Olimpijskie 1994.
Ruch pasażerski.
Leży na linii Dovrebanen. Stacja obsługuje ruch lokalny do Oslo Sentralstasjon i Skien; pociągi na tej trasie jeżdżą co godzinę w obie strony.
Stacja obsługuje 6 połączeń dziennie z Oslo S i Dombås oraz cztery z Trondheim S.
Obsługa pasażerów.
Kasa biletowa, poczekalnie, telefon publiczny, ułatwienia dla niepełnosprawnych, kiosk, kawiarnia, bankomat, parking, parking rowerowy, automatyczne skrytki bagażowe, przystanek autobusowy, postój taksówek. Ułatwienia dla narciarzy.

</doc>
<doc id="2488951" url="https://pl.wikipedia.org/wiki?curid=2488951" title="Herb prowincji Górny Śląsk">
Herb prowincji Górny Śląsk

Herb pruskiej prowincji górnośląskiej przedstawiał na tarczy w polu błękitnym pół złotego (wyskakującego) orła, pod nim złotą kosę w pas i skrzyżowane złote "młotki" górnicze.
Orzeł symbolizował podzielony w 1922 roku Górny Śląsk, kosa rolnictwo, a skrzyżowane pyrlik i żelasko – górnictwo.
Herb projektu Otto Huppa ustanowiony przez pruski rząd 1 czerwca 1926 roku i używany był do 1938 roku, tj. do pierwszej likwidacji prowincji górnośląskiej.

</doc>
<doc id="2488964" url="https://pl.wikipedia.org/wiki?curid=2488964" title="Dwór królewski">
Dwór królewski



</doc>
<doc id="2488970" url="https://pl.wikipedia.org/wiki?curid=2488970" title="Peugeot 206 WRC">
Peugeot 206 WRC

Peugeot 206 WRC – samochód WRC konstrukcji Peugeota oparty na modelu 206. Używany był podczas Rajdowych Mistrzostw Świata 1999–2003 przez zespół Peugeot Sport, w sezonach 2000, 2001 i 2002 przyniósł Peugeotowi zwycięstwo w Rajdowych Mistrzostwach Świata Konstruktorów, zaś Marcus Grönholm wygrał Rajdowe Mistrzostwa Świata Kierowców w sezonach 2000 i 2002.
Samochód zadebiutował podczas Rajdowych Mistrzostw Świata 1999 w Rajdzie Korsyki, jednak ani jeden z dwóch kierowców nie ukończył rajdu. W kolejnym, pierwszym pełnym sezonie Peugeot zdobył modelem 206 WRC Mistrzostwa Konstruktorów i Kierowców.
Dane techniczne.
Silnik:
Przeniesienie napędu:
Pozostałe:

</doc>
<doc id="2488976" url="https://pl.wikipedia.org/wiki?curid=2488976" title="Bérénice Bejo">
Bérénice Bejo

Bérénice Bejo (ur. 7 lipca 1976 w Buenos Aires) − francuska aktorka filmowa, nominowana do Oscara za drugoplanową rolę w filmie "Artysta". Nominowana do Cezara za najlepszy debiut aktorski w filmie "Najlepsza debiutantka" oraz laureatka Cezara dla najlepszej aktorki za udział w filmie "Artysta".
Życiorys.
Bejo urodziła się w Buenos Aires jako córka filmowca Miguela Bejo. W wieku trzech lat przeniosła się do Francji, gdzie rozpoczęła karierę filmową. W 2000 roku zadebiutowała w swoim pierwszym filmie fabularnym "Najlepsza debiutantka", za który otrzymuje nominację do Cezara. Następnie aktorka występuje w hollywoodzkiej produkcji "Obłędny rycerz" u boku Heatha Ledgera oraz w filmie "24 godziny z życia kobiety" z Danielle Darrieux. W 2002 roku Bejo brała udział w kampanii prezydenckiej Lionela Jospina.
Aktorka jest zamężna z reżyserem Michelem Hazanaviciusem. Para ma dwójkę dzieci. W 2011 zrealizowali wspólnie obraz "Artysta". Za rolę w tym filmie aktorka otrzymuje nominację do nagrody Gildii Aktorów Ekranowych za wybitny występ aktorki w roli drugoplanowej oraz nominację do Złotego Globu dla najlepszej aktorki drugoplanowej, a także Cezara dla najlepszej aktorki.

</doc>
<doc id="2488977" url="https://pl.wikipedia.org/wiki?curid=2488977" title="Edelstein">
Edelstein

Edelstein:

</doc>
<doc id="2488980" url="https://pl.wikipedia.org/wiki?curid=2488980" title="Rurka krtaniowa">
Rurka krtaniowa

Rurka krtaniowa ("laryngeal tube") – nadgłośniowy przyrząd do podtrzymywania drożności dróg oddechowych. Jest to lekko wygięta rurka wyposażona w dwa mankiety uszczelniające, gardłowy (duży) i przełykowy (mały). Mankiety wypełniane są powietrzem przez jeden balonik kontrolny. Wentylacja następuje poprzez duży otwór pomiędzy mankietami.
Występują dwie odmiany rurek krtaniowych:
Wskazania oraz przeciwwskazania.
Zastosowanie rurki krtaniowej jest takie samo, jak maski krtaniowej. Rurka krtaniowa lepiej chroni drogi oddechowe przed zachłyśnięciem treścią żołądkową. Zakładanie rurki jest proste i skuteczne. Wprowadzanie rurki „na ślepo” pozwala na szybkie zabezpieczenie drożności dróg oddechowych. Rurka krtaniowa znajduje zastosowanie głównie tam, gdzie intubacja nie jest możliwa lub gdy personel nie może jej wykonać.
Rozmiar rurki krtaniowej wielokrotnego użytku - LT.
Rurkę tę można sterylizować do 50 razy.

</doc>
<doc id="2488981" url="https://pl.wikipedia.org/wiki?curid=2488981" title="Liziyuan">
Liziyuan

Liziyuan () – stacja metra w Szanghaju, na linii 11. Zlokalizowana jest pomiędzy stacjami Shanghai Xi Zhan oraz Qilianshan Lu. Została otwarta 31 grudnia 2009.

</doc>
<doc id="2488982" url="https://pl.wikipedia.org/wiki?curid=2488982" title="Jezioro Lubiatowskie">
Jezioro Lubiatowskie



</doc>
<doc id="2488983" url="https://pl.wikipedia.org/wiki?curid=2488983" title="Qilianshan Lu">
Qilianshan Lu

Qilianshan Lu () – stacja metra w Szanghaju, na linii 11. Zlokalizowana jest pomiędzy stacjami Liziyuan oraz Wuwei Lu. Została otwarta 31 grudnia 2009.

</doc>
<doc id="2488984" url="https://pl.wikipedia.org/wiki?curid=2488984" title="Peugeot 307 WRC">
Peugeot 307 WRC

Peugeot 307 WRC – samochód WRC konstrukcji Peugeota oparty na modelu 307 CC, następca utytułowanego Peugeota 206 WRC. Zadebiutował podczas Rajdu Monte Carlo 2004.
Historia modelu.
Model 307 WRC powstał jako następca bardzo utytułowanego modelu 206 WRC. Peugeot zdecydował się na wykorzystanie do budowy nowego rajdowego samochodu właśnie tego modelu ponieważ model 207, nie był jeszcze gotowy. Z kolei model 307 w wersji hatchback miał zbyt wysoko poprowadzoną linie dachu, co podnosiłoby znacznie środek ciężkości. Dlatego też zdecydowano się wykorzystać wersję CC. Składany metalowy dach zastąpiono stałym, przymocowanym do klatki bezpieczeństwa.
Ze względu na długi tylny zwis wynikający rodzaju nadwozia i znaczącą masę umiejscowioną za tylną osią, auto było nadsterowne, co wielu kierowcom sprawiało problemy. Konstruktorzy Peugeota nie mogli całkowicie temu zapobiec, dlatego starali żeby zjawisko zarzucania tyłem nie było zbyt gwałtowne.
Peugeot chciał zastosować w tym modelu innowacyjną, dwusprzęgłową skrzynię biegów. W tym celu zakupił od Porsche licencję na ich PDK (Porsche Doppel Kupplung). Skrzynia docelowo miała znajdować zastosowanie w samochodach drogowych, jednak najpierw Peugeot chciał ją przetestować w sporcie. Prace nad dopracowaniem konstrukcji się przeciągały, dlatego postanowiono zastosować w rajdówce 4-biegową sekwencyjną przekładnię. Cały układ napędowy modelu 307 WRC był przystosowany do skrzyni PDK, dlatego też dyferencjały zostały zaadaptowane z drogowego modelu 405 T16. W takiej specyfikacji, z elementami napędu pochodzącymi z początku lat 90., auto wystartowało w czterech pierwszych eliminacjach sezonu 2004 i było jedynym samochodem WRC pozbawionym aktywnych dyferencjałów. Nie przeszkodziło to jednak Marcusowi Grönholmowi w prowadzeniu przez 4 pierwsze oesy w Monte Carlo, do czasu wypadku, jak również w ukończeniu Rajdu Szwecji i Nowej Zelandii na 2. miejscu. W pierwszym starcie z aktywnymi dyferencjałami, Rajdzie Cypru Grönholm wygrał, jednak został zdyskwalifikowany za nieodpowiednią pompę wodną, która miała wirnik z tworzywa sztucznego, a powinien być metalowy.
Pomimo kolejnych problemów ze skrzynią biegów Grönholm wygrał Rajd Finlandii, jednak po rajdzie prosił, aby Peugeot dał mu 5-biegową skrzynię. Jako że przekładnia PDK dalej nie działała, na kolejną imprezę – Rajd Niemiec – samochód otrzymał 5-biegową skrzynię. Niestety Grönholm rozbił się po 400 metrach od startu pierwszego oesu, zanim zdążył wrzucić piąty bieg.
Kolejny sezon miał być ostatnim dla fabrycznego Peugeota 307 WRC. Na trzy rajdy przed końcem sezonu samochód Grönholma otrzymał w końcu skrzynię PDK, jednak ze względu na awarię tej skrzyni rajdu nie ukończył. Pomimo awaryjnej przekładni i niezadowolenia kierowców z prowadzenia się auta, Peugeot wywalczył w sezonie 2005 wicemistrzostwo świata producentów.
W sumie powstały trzy ewolucje modelu 307 WRC, ostatnia została przygotowana na sezon 2006 i korzystali z niej kierowcy prywatni. W późniejszym czasie auto zaczęło startować w krajowych mistrzostwach, także wyposażone już w skrzynię PDK. W pojedynczych występach w mistrzostwach świata można było zobaczyć 307 WRC do sezonu 2010, który był ostatnim sezonem startów 2-litrowych aut WRC.
Model 307 WRC będzie też zapamiętany w związku z największą tragedią ery WRC. Podczas Rajdu Wielkiej Brytanii 2005 doszło do śmiertelnego wypadku, Markko Märtin stracił kontrolę nad pojazdem i uderzył w drzewo przez co jego pilot, Michael Park zginął na miejscu.
Sukcesy w rajdach.
Mistrzostwa Świata.
Peugeot 307 WRC nie odniósł zbyt wielu sukcesów w Rajdowych Mistrzostwach Świata. Tylko Marcus Grönholm wygrywał tym autem. Udało mu się to trzykrotnie, dwukrotnie wygrywał w Rajdzie Finlandii (2004 i 2005), raz w Rajdzie Japonii 2005. Poza tym wielokrotnie stawał na podium, razem 13 razy.
W sumie model 307 WRC przez trzy lata startów 27 razy zajmował miejsce na podium, a Marcus Grönholm wywalczył nim tytuł II wicemistzra świata w sezonie 2005.
Mistrzostwa Francji.
Model 307 WRC odnosi znaczne sukcesy na rajdowych trasach Francji, gdzie auto jest obecne do dnia dzisiejszego. W sumie francuscy kierowcy zdobyli trzy tytuły mistrza Francji za kierownicą tego auta w latach 2006–2008. W sezonie 2006 Nicolas Vouilloz wygrał 7 z 8 rund, natomiast w roku 2007 kierowcy 307 WRC wygrali wszystkie rundy, a mistrzem został Patrick Henry. W sezonie 2008 mistrzem został Dany Snobeck wygrywając trzy rajdy.
307 WRC w Polsce.
W Polsce model 307 WRC można było oglądać między innymi podczas Rajdu Barbórka w latach 2009–2011, gdzie startował nim Tomasz Kuchar, dwukrotnie wygrywając w latach 2009–2010.

</doc>
<doc id="2488985" url="https://pl.wikipedia.org/wiki?curid=2488985" title="Muzeum Napoleońskie">
Muzeum Napoleońskie

Narodowe Muzeum Napoleońskie we Francji.
Składa się z następujących muzeów

</doc>
<doc id="2488987" url="https://pl.wikipedia.org/wiki?curid=2488987" title="Powstanie chłopskie w Saksonii">
Powstanie chłopskie w Saksonii

Powstanie chłopskie w Saksonii – miało miejsce w roku 1790. Punktami zapalnymi powstania były tereny położone wokół Drezna, Lipska i Zwickau.
Opór chłopów wzbudziła polityka miejscowych feudałów, a ciężka zima przełomu 1789/1790 r. tylko sytuację zaostrzyła. Antyfeudalne powstanie wybuchło latem 1790. Jednym z najważniejszych przywódców rebelii był Christian Benjamin Geißler zwany też rebeliantem z Liebstadt. Do połowy sierpnia w rękach rebeliantów znalazło się 15 majątków ziemskich o powierzchni 5000 km kwadratowych w rejonie Stolpen. Radeburga, Drezna czy Torgau. Ataki te były jednak słabo zorganizowane i spontaniczne. W miejscowości Königstein chłopi odmówili służby, atakując miejscowe zamki i rozbrajając miejscową milicję. Dnia 23 sierpnia grupa ok. 2000 chłopów z Miśni uzbrojonych w cepy, kije i siekiery siłą wymusiło na miejscowych władzach zwolnienie z więzień aresztowanych rebeliantów.
Głównymi postulatami chłopów było zniesienie pańszczyzny i uzyskanie handlowych przywilejów. Początkowo chłopom udało się uzyskać zapewnienie władz spełnienia tych postulatów. Do tego czasu wielu feudałów zostało wypędzonych a ich majątki ograbione. Dopiero we wrześniu 1790 r. rząd Saksonii wysłał przeciwko powstańcom znaczne siły militarne, które ostatecznie zdławiły powstanie.

</doc>
<doc id="2488990" url="https://pl.wikipedia.org/wiki?curid=2488990" title="Stade de Beaumer">
Stade de Beaumer

Stade de Beaumer – to piłkarski stadion w Moroni na Komorach. Jest obecnie używany głównie dla meczów piłki nożnej. Swoje mecze rozgrywa na nim drużyna piłkarska Volcan Club de Moroni, a wcześniej również reprezentacja Komorów w piłce nożnej. Stadion może pomieścić 3000 osób. Nowy stadion - Stade Mohamed Said Cheikh - został zbudowany, ponieważ Stade de Beaumer był niewystarczający do członkostwa Komorów w FIFA.

</doc>
<doc id="2488991" url="https://pl.wikipedia.org/wiki?curid=2488991" title="Cmentarz Małostrański">
Cmentarz Małostrański

Cmentarz Małostrański (czes. "Malostranský hřbitov") – zabytkowy cmentarz w Pradze, położony w dzielnicy Praga 5 na granicy rejonów katastralnych Smíchov i Košíře. Nazwa cmentarza pochodzi od nazwy miasta (obecnie dzielnicy) Malá Strana, której służył w l. 1787–1884.
Został założony w 1680 r., w czasie epidemii dżumy i przynależał do kościoła św. Wacława (zburzonego w XVIII w.). Jedną z pierwszych osób pochowanych tutaj był historyk i pisarz Tomáš Pešina z Čechorodu, zmarły podczas tej zarazy.
Na terenie cmentarza wzniesiono najpierw kaplicę św. Rocha, patrona chroniącego od moru (1703), i Świętej Trójcy (1715), następnie zbudowano kościół Świętej Trójcy (1831/37).
Na podstawie reformy Józefa II z 1787 r. cmentarz Małostrański słał się cmentarzem komunalnym dla miejscowości położonych na lewym brzegu Wełtawy (Hradczany, Malá Strana, a później Smíchov). W 1863 r. cmentarz rozbudowano, ale już w 1884 r., kiedy cmentarz otoczyła zabudowa mieszkalna, został zamknięty, a jego funkcje grzebalne przejął cmentarz Malvazinky.
Reorganizacji cmentarza Małostrańskiego dokonał Josef Bohumír Mikan (1743-1814), lekarz, botanik i profesor Uniwersytetu Karola w Pradze.
Cmentarz Małostrański zainspirował Jana Nerudę do napisania zbioru wierszy "Cmentarne kwiaty" ("Hřbitovní kvítí", 1857).
Obecnie, aby uniknąć aktów wandalizmu, cmentarz jest zamknięty, a wejście nań jest możliwe jedynie po wcześniejszym uzgodnieniu. Cmentarzem opiekuje się stowarzyszenie "Sdružení pro záchranu Malostranského hřbitova" (Stowarzyszenie Ratowania Cmentarza Małostrańskiego), które ponadto organizuje imprezy kulturalne na terenie cmentarza.
Jednym z najcenniejszych zabytków cmentarza Małostrańskiego jest nagrobek biskupa pasawskiego Leopolda von Thun und Hohenstein (1748-1826), autorstwa Václava Prachnera.

</doc>
<doc id="2488993" url="https://pl.wikipedia.org/wiki?curid=2488993" title="Stade Mohamed Said Cheikh">
Stade Mohamed Said Cheikh

Stade Mohamed Said Cheikh – wielofunkcyjny stadion w Mitsamiouli na Komorach. Jest używany głównie dla meczów piłki nożnej. Wybudowany na miejscu starego Stade Mitsamiouli. Został otwarty w 2007 roku w ramach programu FIFA "Wygraj w Afryce z Afryką". Jego nazwa pochodzi od byłego przywódcy Komorów, Saida Mohameda Cheikha. Zastąpił Stade de Beaumer jako macierzysta arena narodowej piłkarskiej reprezentacji. Był to pierwszy stadion na Komorach goszczący mecze Afrykańskiej Ligi Mistrzów.

</doc>
<doc id="2488997" url="https://pl.wikipedia.org/wiki?curid=2488997" title="Gare de Villefranque">
Gare de Villefranque

Gare de Villefranque – przystanek kolejowy w Villefranque, w departamencie Pireneje Atlantyckie, w regionie Nowa Akwitania, we Francji. Villefranque jest przystankiem Société nationale des chemins de fer français (SNCF) i jest obsługiwana przez pociągi regionalne Akwitanii (TER Aquitaine).
Villefranque znajduje się na 206.882 kilometrze (wysokość 7 m) linii Bajonna – Saint-Jean-Pied-de-Port, między stacją Bayonne i Ustaritz.

</doc>
<doc id="2488998" url="https://pl.wikipedia.org/wiki?curid=2488998" title="Estádio Nacional 12 de Julho">
Estádio Nacional 12 de Julho

Estádio Nacional 12 de Julho – wielofunkcyjny stadion w São Tomé na Wyspach Świętego Tomasza i Książęcej. Jest obecnie używany głównie dla meczów piłki nożnej. Swoje mecze rozgrywają na nim reprezentacja Wysp Świętego Tomasza i Książęcej w piłce nożnej oraz drużyny piłkarskie Agro Sport, Militar 6 Setembro, Sporting Praia Cruz, Vitória. Stadion może pomieścić 6 500 osób. 
Obok stadionu znajduje się mały stadion piłkarski na 3 000 miejsc zbudowany w 2003 roku.

</doc>
<doc id="2489000" url="https://pl.wikipedia.org/wiki?curid=2489000" title="Estádio Nacional w São Tomé">
Estádio Nacional w São Tomé



</doc>
<doc id="2489002" url="https://pl.wikipedia.org/wiki?curid=2489002" title="Joe Kinnear">
Joe Kinnear

Joe Kinnear (ur. 27 grudnia 1946 w Dublinie) – irlandzki piłkarz i trener piłkarski.
Kariera piłkarska.
Piłkarskie treningi rozpoczynał w St. Albans City. W 1965 roku trafił do Tottenhamu, wraz z którym zdobył Puchar Anglii (1967), Puchar UEFA (1972) oraz 2-krotnie Puchar Ligi Angielskiej (1971, 1973).
W reprezentacji Irlandii zadebiutował 22 lutego 1967 roku, w przegranym 2-1 meczu z Turcją. Łącznie w narodowych barwach zagrał 26 razy.
W 1975 roku przeniósł się do Brighton &amp; Hove Albion, w którym, po sezonie gry, zakończył piłkarską karierę, mając 30 lat.
Kariera trenerska.
Azja.
Pierwsze szkoleniowe kroki Kinnear stawiał w Azji. W latach 1978–1983 kierował Nadi asz-Szarika, zdobywając z klubem w tym czasie 4-krotnie Puchar Emira. Następnie przeniósł się do Dubaju, gdzie został asystentem Dave’a Mackaya w Al-Shabab. Zaliczył także krótkie epizody jako selekcjoner narodowych reprezentacji Indii (3 miesiące) oraz Nepalu (1 rok). W 1989 roku wrócił do Anglii by ponownie zostać asystentem Mackaya, tym razem w Doncaster Rovers.
Wimbledon.
W styczniu 1992 roku Kinnear zastąpił Petera Withe'a na stanowisku szkoleniowca Wimbledon FC.
Sezon 1992/1993 był dla niego szczególnie udany. Drużyna zajęła 6. miejsce w tabeli Premier League, wyprzedzając takie drużyny jak Liverpool, Everton, czy Tottenham, a sam Kinnear został 3-krotnie wybrany trenerem miesiąca.
W 1996 roku Kinnear odrzucił propozycję objęcia posady selekcjonera reprezentacji Irlandii, wakującej po zwolnieniu Jacka Charltona. Rok później poprowadził Wimbledon do półfinałów Pucharu Anglii oraz Pucharu Ligi Angielskiej, a w lidze uplasował się na 8. miejscu.
Kinnear pracował w Wimbledonie przez kolejne 2 sezony, zanim w marcu 1999 roku doznał ataku serca, przed ligowym spotkaniem z Sheffield Wednesday.
Luton Town.
W 2000 roku został zatrudniony jako dyrektor sportowy Oxford United, jednak już w styczniu 2001 zrezygnował z posady, tłumacząc się problemami zdrowotnymi. Kilka tygodni później zastąpił Lila Fuccillo w roli trenera trzecioligowego Luton Town, jednak nie udało mu się uchronić drużyny przed spadkiem z ligi.
W następnym sezonie, z takimi zawodnikami jak Chris Coyne i Steve Howard w składzie, drużyna z powrotem awansowała do trzeciej ligi.
W maju 2003 roku po tym, jak drużyna zajęła 9. miejsce w tabeli, tym samym nie uzyskując awansu do drugiej ligi, Kinnear i jego asystent Mick Harford zostali zwolnieni.
Nottingham Forest.
W lutym 2004 został zatrudniony jako trener w Nottingham Forest. W momencie przyjścia Kinneara, drużyna zajmowała miejsce w strefie spadkowej. Ostatecznie Irlandczykowi udało się zająć z klubem 14. miejsce w lidze.
Do nowego sezonu "The Reds" przystępowali z dużymi nadziejami na awans, jednak po zaledwie 4 zwycięstwach w 23 meczach Joe Kinnear został zwolniony. Drużyna zajmowała wtedy 22. miejsce w tabli.
Newcastle United.
Przez kolejne 4 lata Kinnear pozostawał bezrobotny, aż 26 września 2008 znalazł zatrudnienie w Newcastle United, zastępując Kevina Keegana. Pierwsze dwa mecze w roli trenera "Srok" zakończyły się remisami 2-2, kolejno z Evertonem i Manchesterem City. Pierwsze zwycięstwo z drużyną odniósł w meczu przeciwko West Brom, zakończonym rezultatem 2-1.
7 lutego 2009, na kilka godzin przed ligowym meczem z West Brom, poczuł się źle i został zabrany do szpitala. Okazało się, że będzie musiał przejść operację wszczepienia by-passów. Do końca sezonu drużynę przejęła legenda klubu - Alan Shearer. Kontrakt Kinneara oficjalnie wygasł 30 maja 2009.

</doc>
<doc id="2489004" url="https://pl.wikipedia.org/wiki?curid=2489004" title="Port lotniczy Zhanjiang">
Port lotniczy Zhanjiang

Port lotniczy Zhanjiang (IATA: ZHA, ICAO: ZGZJ) – port lotniczy położony w Zhanjiang, w prowincji Guangdong, w Chińskiej Republice Ludowej.

</doc>
<doc id="2489007" url="https://pl.wikipedia.org/wiki?curid=2489007" title="Tekstura krystaliczna">
Tekstura krystaliczna

Tekstura krystaliczna – jest to występowanie uprzywilejowanej orientacji ziarn.
Materiały mono- i polikrystaliczne cechuje anizotropia własności. Jest to związane z rozkładem atomów w przestrzeni. W przypadku materiałów polikrystalicznych na ich anizotropowe własności wpływ ma tekstura krystalograficzna. Teksturę można kształtować poprzez procesy obróbki cieplno-mechanicznej materiału (np. walcowanie).
Podział tekstury.
Wyróżnia się dwie charakterystyczne orientacje:
Tekstura deformacyjna (odkształcenia).
W walcowanych na zimno materiałach większość ziarn jest tak zorientowana, że pewna płaszczyzna(hkl) jest praktycznie równoległa do powierzchni materiału, a pewien kierunek [uvw] leżący w tej płaszczyźnie jest równoległy do kierunku, w którym walcowany był materiał. Spowodowane jest to tendencją ziarna do obrotu podczas odkształcenia plastycznego.
Tekstura wyżarzenia.
Obrobiony na zimno materiał wykazujący teksturę deformacyjną rekrystalizowany jest poprzez wygrzewanie. Nowa struktura materiału ma zwykle wyróżnioną orientację, często inną od orientacji uzyskanej w wyniku obróbki plastycznej na zimno. Rozróżnia się dwa rodzaje takiej tekstury ze względu na przeprowadzony proces rekrystalizacji:
Znaczenie tekstury krystalograficznej.
Tekstura ma duże znaczenie dla przemysłu, gdyż wyróżniona orientacja w bardzo znaczący sposób wpływa na makroskopowe własności materiałów. Dla blach do głębokiego tłoczenia metal powinien płynąć plastycznie równo we wszystkich kierunkach. Jeżeli taka blacha będzie wykazywać w wysokim stopniu wyróżnioną orientację to w pewnych kierunkach różnice w granicy plastyczności danego materiału będą niekorzystnie duże.
Niekiedy od materiałów wymaga się silnie kierunkowych własności. W blachach transformatorowych zachodzi powtarzający się cykl magnesowania i rozmagnesowywania, co wymaga wysokiej przenikliwości w kierunku przyłożonego pola. Monokryształ żelaza łatwiej magnesuje się w kierunku krystalograficznym [100], niż w innych. Proces walcowania i wyżarzania prowadzony jest tak, aby otrzymać wysoki stopień wyróżnionej orientacji w kierunku [100]. Kierunek łatwego magnesowania jest jednocześnie kierunkiem walcowania.

</doc>
<doc id="2489008" url="https://pl.wikipedia.org/wiki?curid=2489008" title="Terra Alta (Pará)">
Terra Alta (Pará)

Terra Alta – miasto i gmina w Brazylii, w stanie Pará. Znajduje się w mezoregionie Nordeste Paraense i mikroregionie Salgado.

</doc>
<doc id="2489009" url="https://pl.wikipedia.org/wiki?curid=2489009" title="Vigia">
Vigia

Vigia – miasto i gmina w Brazylii, w stanie Pará. Znajduje się w mezoregionie Nordeste Paraense i mikroregionie Salgado.

</doc>
<doc id="2489012" url="https://pl.wikipedia.org/wiki?curid=2489012" title="Acará">
Acará

Acará – miasto i gmina w Brazylii, w stanie Pará. Znajduje się w mezoregionie Nordeste Paraense i mikroregionie Tomé-Açu.

</doc>
<doc id="2489013" url="https://pl.wikipedia.org/wiki?curid=2489013" title="Concórdia do Pará">
Concórdia do Pará

Concórdia do Pará – miasto i gmina w Brazylii, w stanie Pará. Znajduje się w mezoregionie Nordeste Paraense i mikroregionie Tomé-Açu.

</doc>
<doc id="2489014" url="https://pl.wikipedia.org/wiki?curid=2489014" title="Moju">
Moju

Moju – miasto i gmina w Brazylii, w stanie Pará. Znajduje się w mezoregionie Nordeste Paraense i mikroregionie Tomé-Açu.

</doc>
<doc id="2489015" url="https://pl.wikipedia.org/wiki?curid=2489015" title="Żambył Kökejew">
Żambył Kökejew

Żambył Kökejew (kaz. Жамбыл Мұхитұлы Көкеев; ros. Жамбыл Мухитович Кукеев, "Żambył Muchitowicz Kukiejew"; ur. 20 września 1988 w Ałma-Acie) – kazachski piłkarz, grający w klubie Kajrat Ałmaty, do którego trafił w 2013 roku. Występuje na pozycji pomocnika. W reprezentacji Kazachstanu zadebiutował w 2006 roku.

</doc>
<doc id="2489017" url="https://pl.wikipedia.org/wiki?curid=2489017" title="Tailândia">
Tailândia

Tailândia – miasto i gmina w Brazylii, w stanie Pará. Znajduje się w mezoregionie Nordeste Paraense i mikroregionie Tomé-Açu.

</doc>
<doc id="2489019" url="https://pl.wikipedia.org/wiki?curid=2489019" title="Tomé-Açu">
Tomé-Açu

Tomé-Açu – miasto i gmina w Brazylii, w stanie Pará. Znajduje się w mezoregionie Nordeste Paraense i mikroregionie Tomé-Açu.

</doc>
<doc id="2489020" url="https://pl.wikipedia.org/wiki?curid=2489020" title="Estádio da Várzea">
Estádio da Várzea

Estádio da Várzea - to wielofunkcyjny stadion w Praii w Republice Zielonego Przylądka. Jest obecnie używany głównie dla meczów piłki nożnej. Stadion mieści 10 000 osób. Stadion ma rzędy z lewej i prawej strony oraz małe wzgórze i płaskowyż leżą od zachodu. Stadion jest macierzystą areną dla trzech najlepszych klubów piłkarskich w Republice Zielonego Przylądka: Sporting Clube da Praia, CD Travadores i innej drużyny, która gra w pierwszej lidze, a zwłaszcza pierwszej ligi wyspy Santiago.

</doc>
<doc id="2489022" url="https://pl.wikipedia.org/wiki?curid=2489022" title="Trolejbusy w Andiżanie">
Trolejbusy w Andiżanie

Trolejbusy w Andiżanie − zlikwidowany system komunikacji trolejbusowej w Andiżanie w Uzbekistanie.
Trolejbusy w Andiżanie uruchomiono w 1970. System zlikwidowano w 2002.
Linie.
W Andiżanie istniało 6 linii trolejbusowych, wszystkie linie zlikwidowano w 2002:

</doc>
<doc id="2489027" url="https://pl.wikipedia.org/wiki?curid=2489027" title="Baszta Żuraw w Toruniu">
Baszta Żuraw w Toruniu

Baszta Żuraw w Toruniu – jedna z dziewięciu zachowanych do dziś baszt obronnych w ciągu murów miejskich w Toruniu.
Lokalizacja.
Baszta znajduje się w południowej części Zespołu Staromiejskiego, przy Bulwarze Filadelfijski 3, na zachód od Bramy Mostowej. 
Historia.
Basztę zbudowano w końcu XIII w. Jej nazwa pochodzi od funkcji żurawia, jaką spełniała. W 1823 roku została rozbudowana i połączona ze Spichrzem Szwedzkim przy ul. Mostowej 1, znajdującym się za nią. Pozwoliło to w pełni wykorzystać jej funkcję.
Architektura.
Baszta zbudowana została na planie czworoboku, z cegły gotyckiej, w wątku wendyjskim. Po przebudowie XIX-wiecznej ma cztery kondygnacje i użytkowe poddasze; pierwotny podział na kondygnacje był inny, o czym świadczą gotyckie fryzy z cegły układanej ukośnie. W przyziemiu znajdują się XIX-wieczne strzelnice przystosowane do broni palnej, w wyższych kondygnacjach duże otwory zamknięte odcinkowo, zamykane drewnianymi okiennicami. W kondygnacji poddasza znajduje się drewniane urządzenie dźwigowe - żuraw, z zachowanym mechanizmem. Od strony północnej baszta jest połączona z budynkiem przy ul. Mostowej 1 (tzw. Spichrz Szwedzki, obecnie Hotel Spichrz) nadwieszonym łącznikiem konstrukcji szkieletowej, z tynkowanymi wypełnieniami. Baszta przekryta jest obecnie dachem dwuspadowym.

</doc>
<doc id="2489028" url="https://pl.wikipedia.org/wiki?curid=2489028" title="Estádio Municipal Adérito Sena">
Estádio Municipal Adérito Sena

Estádio Municipal Adérito Sena - to wielofunkcyjny stadion w Mindelo w Republice Zielonego Przylądka. Jest obecnie używany głównie dla meczów piłki nożnej i jest macierzystą areną klubu FC Derby oraz CS Mindelense, Académica do Mindelo i GD Amarantes. Stadion mieści 5000 osób.

</doc>
<doc id="2489030" url="https://pl.wikipedia.org/wiki?curid=2489030" title="Międzynarodowy Dzień Wolontariusza">
Międzynarodowy Dzień Wolontariusza

Międzynarodowy Dzień Wolontariusza (ang. International Volunteer Day, IVD), również Międzynarodowy Dzień Wolontariusza Wspierającego Rozwój Gospodarczy i Społeczny – święto obchodzone corocznie 5 grudnia ustanowione przez Zgromadzenie Ogólne Organizacji Narodów Zjednoczonych rezolucją 40/212 z 17 grudnia 1985 roku.
Obchody koordynowane są przez Wolontariuszy ONZ (ang. "United Nations Volunteers", UNV).
Celem obchodów jest uznanie pracy wolontariuszy na całym świecie za ich trud, czas i umiejętności na rzecz rozwoju gospodarczego i społecznego oraz osiągnięcie Milenijnych Celów Rozwoju.
Działalność wolontariuszy obejmuje wspieranie inicjatyw pokojowych, niesienie pomocy humanitarnej i medycznej, monitorowanie przestrzegania praw człowieka oraz wspieranie organizacji pożytku publicznego.
Rok 2001 został ogłoszony Międzynarodowym Rokiem Wolontariatu, co przyczyniło się do aktywizacji działań w tej dziedzinie.

</doc>
<doc id="2489032" url="https://pl.wikipedia.org/wiki?curid=2489032" title="Jahor Zubowicz">
Jahor Zubowicz

Jahor Zubowicz (biał. Ягор Зубовіч, ros. Егор Зубович, "Jegor Zubowicz"; ur. 1 czerwca 1989 w Uzdie) – białoruski piłkarz występujący na pozycji napastnika w Niemanie Grodno.
Kariera piłkarska.
Kariera klubowa.
Zubowicz jest wychowankiem Tarpeda-SKA Mińsk. W 2007 roku rozpoczął karierę piłkarską w klubie MTZ-RIPA Mińsk. Potem co sezon zmieniał drużynę, występując w Dynamie Mińsk, Tarpedzie Żodino i Partyzanie Mińsk. W 2011 roku przeszedł do Biełszyny Bobrujsk. 15 grudnia 2011 r. podpisał 4-letni kontrakt z Jagiellonią Białystok, a w marcu 2012 roku został wypożyczony do Naftana Nowopołock. W latach 2013–2014 grał w Niomanie Grodno, a w 2015 – w FK Słuck. W 2015 wrócił do Dynamy Mińsk.
Kariera reprezentacyjna.
Zubowicz występował w juniorskiej, młodzieżowej i olimpijskiej reprezentacji Białorusi .

</doc>
<doc id="2489038" url="https://pl.wikipedia.org/wiki?curid=2489038" title="Trolejbusy w Bucharze">
Trolejbusy w Bucharze

Trolejbusy w Bucharze − zlikwidowany system komunikacji trolejbusowej w Bucharze w Uzbekistanie.
Historia.
Pierwszą linię trolejbusową w Bucharze uruchomiono w 1987. Drugą linię uruchomiono w 1992. Obie linie zlikwidowano w 2005.
Linie.
W Bucharze istniały dwie linie trolejbusowe:
Tabor.
Do obsługi sieci eksploatowano trolejbusy typu ZiU-9.

</doc>
<doc id="2489042" url="https://pl.wikipedia.org/wiki?curid=2489042" title="Jamhuri Stadium (Dodoma)">
Jamhuri Stadium (Dodoma)

Jamhuri Stadium to wielofunkcyjny stadion w Dodomie w Tanzanii. Jest obecnie używany głównie dla meczów piłki nożnej i służy jako domowa arena JKT Ruvu Stars i Polisi Dodoma. Obecnie mieści 10 000 osób.

</doc>
<doc id="2489044" url="https://pl.wikipedia.org/wiki?curid=2489044" title="Jan Klimaszewski (major)">
Jan Klimaszewski (major)

Jan Klimaszewski (ur. 15 sierpnia 1911 Wysokie Mazowieckie, zm. 30 listopada 1989 Warszawa) – major, funkcjonariusz Ministerstwa Bezpieczeństwa Publicznego.
Syn Władysława i Marii. Od 12 października 1945 był pełniącym obowiązki kierownika Departamentu IV Wydziału II MBP, od 1 sierpnia 1946 do 16 marca 1950 był wicedyrektorem Biura Personalnego MBP, a następnie Departamentu Kadr MBP. Zwolniony z MBP, został przekazany do dyspozycji KC PZPR.
Bibliografia.
 

</doc>
<doc id="2489045" url="https://pl.wikipedia.org/wiki?curid=2489045" title="Oscar Valdés">
Oscar Valdés

Oscar Eduardo Valdés Dancuart (ur. 3 kwietnia 1949 w Limie) – peruwiański polityk i wojskowy, minister spraw wewnętrznych w 2011, premier Peru od 11 grudnia 2011 do 23 lipca 2012.
Życiorys.
Oscar Valdés urodził się w dzielnicy San Isidro w Limie. Uczęszczał do szkoły średniej Gran Unidad Escolar Melitón Carbajal. W latach 1968–1972 studiował w Szkole Wojskowej Chorrillos ("Escuela Militar de Chorrillos"), którą ukończył w stopniu podporucznika artylerii. W latach 1983–1984 kształcił się w Wyższej Szkole Wojskowej Armii Peruwiańskiej w Limie, a w latach 1987–1988 w Szkole Wojskowej w Fort Leavenworth w Stanach Zjednoczonych.
W styczniu 1991 rozpoczął służbę w Armii Peru, w której awansował do stopnia podpułkownika. W tym czasie dowodził Grupą Artylerii Pancernej nr 211 w Limie oraz nr 1 w Tumbes. Stał na czele Biura ds. Administracji oraz był doradcą ds. szkoleń. Wykładał również w Szkole Technicznej Armii i Szkole Artylerii, gdzie jednym z jego uczniów był późniejszy prezydent Ollanta Humala.
W styczniu 1991 przeszedł na wojskową emeryturę. Zaangażował się wówczas w działalność gospodarczą. Zamieszkał w Tacnie. Został prezesem Izby Handlowej w tym mieście oraz prezesem Federacji Izb Handlowych Południa, a także sekretarzem technicznym makroregionu Południa.
28 lipca 2011, po objęciu prezydentury przez Ollantę Humalę, objął stanowisko ministra spraw wewnętrznych w rządzie premiera Salomóna Lernera Ghitisa. Funkcję tę pełnił do grudnia 2011, kiedy zastąpił Lernera Ghitisa na stanowisku premiera. 10 grudnia 2011 jego poprzednik podał się do dymisji po wprowadzeniu przez prezydenta stanu wyjątkowego z powodu protestów społecznych przeciwko budowie kopalni złota i miedzi w regionie Cajamarca. Prezydent Humala nowym szefem rządu wyznaczył Valdésa, którego gabinet został zaprzysiężony 11 grudnia 2011.
23 lipca 2012 premier został odwołany ze stanowiska przez prezydenta Humalę w związku ze stłumieniem protestów miejscowej ludności sprzeciwiającej się budowie kopalni złota w regionie Cajamarca. W demonstracji 3 lipca 2012, w wyniku działania służb bezpieczeństwa, zginęło pięć osób. Mieszkańcy protestowali przeciwko budowie kopalni w ramach amerykańskiego projektu „Conga”, będącego jedną z największych inwestycji zagranicznych w Peru, obawiając się zniszczenia środowiska naturalnego, w tym wysuszenia zbiorników wodnych. Nowym szefem rządu został minister sprawiedliwości Juan Jiménez, który ogłosił wstrzymanie budowy kopalni na okres dwóch lat.

</doc>
<doc id="2489046" url="https://pl.wikipedia.org/wiki?curid=2489046" title="Arvas">
Arvas

Arvas – norweska grupa muzyczna założona w 1993 roku, wykonująca black metal. Pomysłodawcą, założycielem i początkowo jedynym członkiem zespołu był Vassago Rex, znany z takich zespołów jak Aeternus czy Ancient. Obecnie zespół stanowi dwóch muzyków, mają oni na swoim koncie jedną płytę studyjną, jeden split oraz dwa wydania demo.
Historia.
Zespół powstał w 1993 roku w Bergen pod nazwą Örth jako jednoosobowy projekt wokalisty i gitarzysty Vassago Rexa. Latem 1996 roku do grupy dołączyli: perkusista Borknagar Erik „Grim” Brodreskift i basista Gorgoroth Ronny „Ares” Hovland. Tego samego roku zespół nagrał płytę "Nocturno Inferno", która nigdy nie została wydana. Po samobójstwie Grima w 1999 roku, Vassago Rex powrócił do jednoosobowego projektu pod zmienioną nazwą na Arvas. W latach 2001–2003 nagrał on dwa dema "Countless Souls at Dawn" i "I Am Thy Grief", a w 2009 roku split z grupą Hordagaard wydany nakładem Azermedoth Records. 11 grudnia 2009 ukazał się debiutancki album zespołu "Blessed from Below – Ad Sathanas Noctum" nakładem Einsatz Productions. W 2010 album został wydany ponownie przez polską wytwórnię Odium Records.

</doc>
<doc id="2489047" url="https://pl.wikipedia.org/wiki?curid=2489047" title="Heksyn">
Heksyn



</doc>
<doc id="2489050" url="https://pl.wikipedia.org/wiki?curid=2489050" title="David Kinkade">
David Kinkade

David „Dave” Kinkade (ur. 25 sierpnia 1983 w New Jersey) – amerykański perkusista. David Kinkade współpracował z takimi grupami muzycznymi jak: Arsis, Borknagar, Monarch, Kastasyde, Council of the Fallen, D.O.T.A.C., Divine Empire, Insatanity oraz Malevolent Creation. W 2011 roku dołączył do zespołu Soulfly w którym zastąpił Joe Nuneza. Kinkade jest endorserem takich firm jak: Pearl, Axis, Pro-Mark, Sabian oraz Evans. W październiku 2012 roku podczas trasy koncertowej opuścił grupę Soulfly i postanowił zrezygnować zupełnie z kariery muzycznej.
W 2007 roku muzyk założył fundację na rzecz ochrony zwierząt - Metal 4 Pets Foundation.

</doc>
<doc id="2489052" url="https://pl.wikipedia.org/wiki?curid=2489052" title="Mykoła Milczew">
Mykoła Milczew

Mykoła Mykołajowycz Milczew (; ur. 3 listopada 1967 r. w Odessie) – ukraiński strzelec sportowy, złoty medalista olimpijski z Sydney.
Specjalizuje się w skeecie. Zawody w 2000 roku były jego pierwszymi igrzyskami olimpijskimi. W konkurencji skeet zdobył złoty medal. Brał udział również w zawodach w 2004, 2008 i 2016 roku. W ostatnich z nich przegrał w pojedynku o trzecie miejsce z Abdullahem Al-Rashidim reprezentującym niezależnych sportowców olimpijskich.

</doc>
<doc id="2489054" url="https://pl.wikipedia.org/wiki?curid=2489054" title="Jessica Chastain">
Jessica Chastain

Jessica Michelle Chastain (ur. 24 marca 1977 w Sacramento) − amerykańska aktorka i producentka filmowa, laureatka m.in. Oscara za pierwszoplanową rolę w filmie "Oczy Tammy Faye" oraz Złotego Globu za rolę w filmie "Wróg numer jeden".
Życiorys.
Wczesne lata.
Jessica Michelle Chastain urodziła się w Północnej Kalifornii. Jest jednym z pięciorga dzieci; jej matka jest gospodynią domową, a ojciec strażakiem. Chastain jest od lat weganką. Studiowała w Juilliard School w Nowym Jorku, dzięki stypendium ufundowanym przez Robina Williamsa. Aktorka aktywnie uczestniczyła w kilku produkcjach teatralnych i projektach filmowych uczelni.
Kariera.
Pierwszy raz przed kamerą pojawiła się w 2004 roku w dwóch serialach telewizyjnych: "Ostry dyżur" oraz "Weronika Mars". Rok później wystąpiła w swoim pierwszym filmie, telewizyjnej produkcji "Dark Shadows".
Pierwszym filmem kinowym w jakim wystąpiła był obraz "Jolene" z 2008 roku, w którym zagrała tytułową rolę u boku Dermota Mulroneya. Za swoją rolę Jessica otrzymała nagrodę dla najlepszej aktorki podczas MFF w Seattle. W 2010 roku aktorka występuje w ekranizacji powieści Agaty Christie "Morderstwo w Orient Expressie" będącym odcinkiem serialu "Poirot". W tym samym roku Chastain u boku Helen Mirren i Sama Worthingtona gra w filmie "Dług" w reżyserii Johna Maddena. W filmie, którego premiera miała miejsce podczas 35. MFF w Toronto, wcieliła się w postać młodej agentki Mosadu, tropiącej nazistowskiego zbrodniarza.
W 2011 aktorka wystąpiła aż w sześciu filmach fabularnych, ocenionych wysoko zarówno przez krytyków filmowych, jak i publiczność. W filmie Terrence’a Malicka "Drzewo życia" wcieliła się w postać pani O’Brien, żony postaci graną przez Brada Pitta. Premiera filmu nastąpiła podczas 64. MFF w Cannes, gdzie obraz otrzymał nagrodę główną, czyli Złotą Palmę. Sama Chastain otrzymała za swoją rolę do nagrodę Satelitę za najlepszą rolę drugoplanową. W obrazie "Koriolan", będącym reżyserskim debiutem Ralpha Fiennesa, wcieliła się w postać szekspirowskiej Virgilii, grając u boku Gerarda Butlera i Vanessy Redgrave. Premiera tego dramatu miała miejsce podczas 61. MFF w Berlinie.
W filmie Ala Pacino "Wilde Salone", adaptacji sztuki "Salome" Oscara Wilde’a, aktorka wcieliła się w postać Salome. Premiera tego dokumentalizowanego dramatu miała miejsce podczas 68. MFF w Wenecji. Na tym festiwalu również prezentowano inny obraz z Chastain w obsadzie, dramat "Teksas – pola śmierci", w którym aktorka partnerowała ponownie Samowi Worthingtonowi.
Aktorka otrzymała szereg nagród grając w ekranizacji bestsellerowej powieści, komediodramacie "Służące" z Violą Davis i Emmą Stone w obsadzie. Za rolę w tym filmie aktorkę nominowano do Oscara i Złotego Globu za najlepszą rolę drugoplanową. W niezależnym dramacie "Take Shelter", grała u boku Michaela Shannona. Za rolę w tej produkcji, Chastain nominowano do nagrody Independent Spirit za najlepszą żeńską rolę drugoplanową.
Za rolę w filmie "Oczy Tammy Faye" została nagrodzona na 94. ceremonii w Los Angeles Oscarem w kategorii najlepszej aktorki pierwszoplanowej.
Zasiadała w jury konkursu głównego na 70. MFF w Cannes (2017).
W 2022 odznaczona Orderem Księżnej Olgi III Klasy (Ukraina).
Życie prywatne.
Aktorka w 2017 roku wzięła ślub z Gian Lucą Passim de Preposulo, z którym była w związku od 2013.

</doc>
<doc id="2489056" url="https://pl.wikipedia.org/wiki?curid=2489056" title="Herb Tirany">
Herb Tirany

Herb Tirany — przedstawia na tarczy dwudzielnej w słup w polu prawym czerwonym białą wieżę zakończoną stożkowatym dachem. W polu drugim błękitnym - biały wspięty lew trzymając w łapie lilię. Tarcza przecięta jest czerwonym skosem z dwoma srebrnymi gwiazdami. Nad tarczą korona murowa z trzema basztami.
Biała wieża to wieża zegarowa w Tiranie. Lew z lilią i czerwonym skosem z gwiazdami to herb rodziny Skurajve, władców okolic Tirany w XIV-XV wieku.
Herb przyjęty został 14 listopada 2000 roku.

</doc>
<doc id="2489059" url="https://pl.wikipedia.org/wiki?curid=2489059" title="Trolejbusy w Nukusie">
Trolejbusy w Nukusie

Trolejbusy w Nukusie − zlikwidowany system komunikacji trolejbusowej w Nukusie w Uzbekistanie.
Historia.
Pierwszą linię trolejbusową w Nukusie uruchomiono w 1991. Drugą linię uruchomiono w 2002. System zlikwidowano w 2007.
Linie.
W Nukus istniały dwie linie trolejbusowe:
Tabor.
Do obsługi sieci eksploatowano trolejbusy typu ZiU-9.

</doc>
<doc id="2489062" url="https://pl.wikipedia.org/wiki?curid=2489062" title="Telewizja na kartę">
Telewizja na kartę

Spółka Cyfrowy Dom, zależna od spółki ITI Neovision, została powołana do uruchomienia ofert kodowanych programów telewizyjnych w systemie prepaid, nadawanych cyfrowo. Odbiór kanałów nie wiąże się z koniecznością podpisywania umowy.
Kolejne projekty Cyfrowego Domu zaczęły się pojawiać stopniowo, obok oferowanych dotąd niezależnych projektów, jednak z możliwością migracji do nowszych ofert. Różniły się one przede wszystkim ofertą pakietową oferowanych kanałów oraz aktywnego okresu dostępu do usługi po wygaśnięciu doładowania.
Wszystkie oferty na kartę nadają z satelity Eutelsat Hot Bird 13°E w standardzie DVB-S i DVB-S2 oraz są szyfrowane za pomocą systemu dostępu warunkowego Conax.
Zestaw startowy.
Telewizja na kartę oferuje w sprzedaży zestawy startowe ze specjalnym odbiornikiem satelitarnym lub samą kartę kodową, umożliwiającą odbiór kanałów.
Specjalne zestawy startowe z odbiornikiem satelitarnym:
Karta działa również w innych odbiornikach satelitarnych, jeżeli odbiornik ten posiada wbudowany moduł dostępu warunkowego dla systemu Conax lub uniwersalny (wielosystemowy) obsługujący wskazany system. Istnieje możliwość odbioru oferty w odbiornikach, posiadających gniazdo CI umożliwiające instalację zewnętrznego modułu dostępu warunkowego dla systemu Conax.
Odbiór kanałów.
Klienci posiadający kartę abonencką otrzymują w każdej ofercie bezpłatnie dostęp do kilku kodowanych kanałów telewizyjnych w Pakiecie Bez Opłat, bez konieczności późniejszego doładowywania karty. Kanały te działają przez określony w danej ofercie czas po wygaśnięciu ostatniego doładowania. Pozostałe kanały kodowane można oglądać po uprzednim doładowaniu karty określoną kwotą, od której zależy długość okresu, na jaki zostały zdekodowane.
Zestawienie ofert.
Telewizja na kartę.
Telewizja na kartę (skrót "TNK") – pierwsza oferta kanałów kodowanych przygotowanych przez spółkę Cyfrowy Dom. Oferta była kierowana do osób zainteresowanych dostępem do podstawowych kanałów telewizyjnych nadawanych wyłącznie w rozdzielczości SDTV. Oferowała dwa pakiety programowe:
Telewizja na kartę stanowiła odpowiedź grupy ITI na pakiet Mini Cyfrowego Polsatu. Zestawy startowe Telewizji na kartę aktualnie nie są dostępne w sprzedaży, choć klienci nadal posiadający dekodery SD mogą nieprzerwanie korzystać z tej oferty, jednak nie dłużej niż do upływu okresu ważności oferty. TNK działała na podstawie koncesji wydanej do 31 października 2016 roku przez KRRiTV.
Użytkownikom Telewizji na Kartę umożliwiono możliwość migracji do oferty n na kartę, a obecnie tylko do Smart HD+.
Telewizja na kartę HD.
Telewizja na kartę HD (skrót "TNK HD") – druga oferta kanałów kodowanych spółki Cyfrowy Dom. Oferta była skierowana do użytkowników zainteresowanych dostępem do kanałów telewizyjnych nadawanych w rozdzielczości HDTV i różniła się ofertą od Telewizji na kartę. Oferowała dwa, później 4 pakiety programowe:
Zestawy startowe Telewizji na kartę HD zostały wycofane ze sprzedaży internetowej 1 sierpnia 2011, po uruchomieniu oferty n na kartę. Jednak klienci posiadający karty kodowane mogą nadal korzystać z tej oferty, lecz nie dłużej niż do upływu okresu ważności oferty.
Wszystkim użytkownikom Telewizji na Kartę HD udostępniono możliwość migracji do oferty n na kartę, a obecnie do Smart HD+.
n na kartę.
n na kartę (skrót "NNK") – trzecia oferta prepaid kanałów spółki Cyfrowy Dom. Oferta była taka sama jak oferta Telewizji na kartę HD, jednak został skrócony aktywny okres dostępu do pakietu Bez Opłat po wygaśnięciu dostępu do pakietów, które użytkownik uprzednio doładowywał. Oferta miała na celu wzmocnienie marki n. Po uruchomieniu platformy nc+ oferta została wycofana ze sprzedaży. Użytkownikom n na kartę udostępniono możliwość migracji do oferty Smart HD+ lub korzystania z oferty na dotychczasowych zasadach.
Komfort HD/Świat HD.
Komfort HD/Świat HD – dwie nowe oferty bez umowy pojawiły się 23 października 2012 roku. Były to kanały znane z promocji oferowanych dotychczas w ofercie platformy n. Po uruchomieniu platformy nc+ oferty zostały wycofana ze sprzedaży, a ich użytkownicy mogą skorzystać z migracji do oferty Smart HD+ lub korzystania z oferty na dotychczasowych zasadach.
Smart HD+.
Smart HD+ – piąta oferta kanałów kodowanych ITI Neovision.
Usługa została uruchomiona 11 lipca 2012 pod nazwą Smart HD i początkowo była specjalną ofertą dla posiadaczy kart Telewizji na Kartę. Pozwalała na migrację z oferty Telewizja na Kartę do Smart HD i poszerzenie oferty o nowe kanały telewizyjne i kilka stacji w wysokiej rozdzielczości bez konieczności zmiany karty. W październiku 2012 r. pojawiły się zestawy startowe Smart HD. Natomiast 23 maja 2013 roku, po połączeniu platform n i Cyfry+ w nc+, usługa została zmieniona na Smart HD+ i rozszerzona o nowe pakiety. Jest to jedyna usługa prepaid (obok nc+ mix – kombinacja oferty prepaid z postpaid), której startery są w sprzedaży. Nie można doładować karty przez internet.
Najnowsze zestawy startowe zawierają dekoder Wifibox+ znany z oferty postpaid Canal+, lub moduł CAM CI+. 

</doc>
<doc id="2489064" url="https://pl.wikipedia.org/wiki?curid=2489064" title="Agnieszka Lisak">
Agnieszka Lisak

Agnieszka Lisak (ur. w 1973) – polska poetka i aforystka.
Życiorys.
Z wykształcenia jest prawnikiem. Uzyskała uprawnienia radcy prawnego. Członek Stowarzyszenia Pisarzy Polskich.
Twórczość.
Wiersze publikowała w takich pismach jak: Dekada Literacka, Kultura, Regiony, Dziennik Polski, Przekrój, Więź, Gazeta Krakowska, Echo Krakowa, WUJ, Wiadomości Kulturalne, Pogranicza, Strony, Suplement, Fraza, Akant, Polen und Wir.
W czerwcu 1999 roku została uhonorowana Stypendium Twórczym Miasta Krakowa. W latach 1996-2002 występowała ze swoją poezją w "Piwnicy pod Baranami".
Jest laureatką 10 ogólnopolskich konkursów literackich:
W 2020 została nominowana do Nagrody Literackiej Zakopanego za książkę "Sielankowanie pod Tatrami".
Jest również autorką artykułów historycznych o tematyce staropolskiej publikowanych w "Gazecie Wyborczej", "Wiedzy i Życiu", "Dzienniku Polskim", "Spotkaniach z Zabytkami" oraz książek z zakresy dawnej obyczajowości:

</doc>
<doc id="2489065" url="https://pl.wikipedia.org/wiki?curid=2489065" title="Nicolas Hasler">
Nicolas Hasler

Nicolas Hasler (ur. 4 maja 1991 w Vaduz) – liechtensteiński piłkarz grający na pozycji pomocnika, zawodnik reprezentacji kraju i amerykańskiego klubu Sporting Kansas City.
Życiorys.
Kariera klubowa.
Był zawodnikiem klubów: FC Balzers, USV Eschen/Mauren, FC Vaduz, Toronto FC i Chicago Fire.
2 kwietnia 2019 podpisał kontrakt z amerykańskim klubem Sporting Kansas City, umowa do 31 grudnia 2019; bez odstępnego.
Kariera reprezentacyjna.
W reprezentacji Liechtensteinu zadebiutował w 2010 roku.

</doc>
<doc id="2489070" url="https://pl.wikipedia.org/wiki?curid=2489070" title="Benjamin Mkapa National Stadium">
Benjamin Mkapa National Stadium

Benjamin Mkapa National Stadium to wielofunkcyjny stadion w Dar es Salaam w Tanzanii, nazwany po 3. prezydencie Tanzanii Benjaminie Mkapie. Jest obecnie używany głównie dla meczów piłki nożnej. Obecnie mieści 60 000 osób. Stadion został otwarty w 2007 roku. Obiekt kosztował 56.4 miliardów szylingów tanzańskich. Został zbudowany przez Beijing Construction Engineering Company Limited. Tanzania zapłaciła 25 miliardów szylingów tanzańskich, a Chiny dodały resztę. Kompleks jest zgodny ze standardami FIFA i olimpijskimi. Zastąpił William Mkapa Stadium jako stadion narodowy.

</doc>
<doc id="2489072" url="https://pl.wikipedia.org/wiki?curid=2489072" title="Lipa w Czarnym Potoku">
Lipa w Czarnym Potoku

Lipa w Czarnym Potoku – najstarsza i najgrubsza lipa szerokolistna w Polsce. Rośnie w Czarnym Potoku gminie Łącko w województwie małopolskim. Jest ustanowiona pomnikiem przyrody.
Zlokalizowana obok drewnianego kościoła z XVIII w. na skraju wsi. Drzewo ma obwód 881 cm, wysokość 21 m (pomiary z 2011 roku) i wiek około 510 lat. Wewnątrz pnia znajduje się dziupla o wymiarach 120 cm wysokości i 50 szerokości. Niezbyt rozłożysta korona składa się z kilku niegrubych, w większości zdrowych konarów, wyrastających bocznie z głównego pnia. Część głównego pnia wypróchniała i została przykryta drewnianym dwupoziomowym daszkiem pokrytym gontem. Dawniej w pniu wypalano drewno i stosowano jako specyfik w leczeniu paradontozy. W podłużnym otworze zewnętrznym umiejscowiono podświetlaną, kapliczkę szafkową z figurką Matki Boskiej z Dzieciątkiem.
W połowie lat 90., dzięki staraniom ks. proboszcza Józefa Słowika, lipę poddano zabiegom konserwatorskim. W pobliżu przebiega zielony szlak turystyczny, którym można dojść od strony Łącka lub Podegrodzia.

</doc>
<doc id="2489077" url="https://pl.wikipedia.org/wiki?curid=2489077" title="Independence Stadium (Namibia)">
Independence Stadium (Namibia)

Independence Stadium w Windhuku jest stadionem narodowym Namibii. Mieści 25 000 widzów i jest używany głównie do imprez piłkarskich.
Nie jest - jak się powszechnie mówi - przemianowany na Sam Nujoma Stadium. Jest to nowy, znacznie mniejszy stadion, który zrównież najduje się w Windhuku.

</doc>
<doc id="2489079" url="https://pl.wikipedia.org/wiki?curid=2489079" title="SFC Sportsground">
SFC Sportsground

SFC Sportsground - wieloużytkowy stadion w Swakopmund w Namibii. Mieści 3000 osób. Używany jest głównie do meczów piłki nożnej.

</doc>
<doc id="2489082" url="https://pl.wikipedia.org/wiki?curid=2489082" title="Ścieżki edukacyjne">
Ścieżki edukacyjne



</doc>
<doc id="2489085" url="https://pl.wikipedia.org/wiki?curid=2489085" title="Željko Kerum">
Željko Kerum

Željko Kerum (ur. 25 września 1960 w Ogorje) – chorwacki przedsiębiorca, samorządowiec i polityk, burmistrz Splitu.
Życiorys.
W 1978 ukończył techniczną szkołę średnią w Splicie. Został następnie zatrudniony w przedsiębiorstwie budowlanym Melioracija, przez rok pracował też jako kierowca maszyn budowlanych w Iraku. W 1989 zajął się prowadzeniem własnej działalności gospodarczej. Założył wówczas pierwszy sklep typu convenience shop. W 1996 poprzez swoją firmę Kerum otworzył pierwszy supermarket w pobliżu Splitu, tworząc wkrótce sieć kilkudziesięciu punktów handlowych. W 2003 zakupił dawne obiekty przemysłowe, a w 2007 na tym terenie otworzył największe w Dalmacji centrum handlowe Joker. Željko Kerum dzięki temu biznesowi stał się jednym z najbogatszych ludzi w Chorwacji.
W 2009 zdecydował się zaangażować w działalność polityczną, startując na urząd burmistrza Splitu jako kandydat niezależny. W drugiej turze uzyskał około 58% głosów. Już kilka miesięcy po objęciu urzędu spowodował skandal dyplomatyczny, gdy w popularnym programie telewizyjnym wygłaszał negatywne komentarze pod adresem Serbów i Czarnogórców.
Już po wygranych wyborach samorządowych założył i stanął na czele własnego ugrupowania – Chorwackiej Partii Obywatelskiej. Przed wyborami parlamentarnymi w 2011 zawarł koalicję z HDZ. W wyniku głosowania z 4 grudnia 2011 uzyskał mandat posła do Zgromadzenia Chorwackiego. W 2013 nie utrzymał stanowiska burmistrza.
Pozostał aktywny w lokalnej polityce, w 2021 wybrany do rady żupanii splicko-dalmatyńskiej.

</doc>
<doc id="2489087" url="https://pl.wikipedia.org/wiki?curid=2489087" title="Aleksandr Wołżyn (polityk)">
Aleksandr Wołżyn (polityk)

Aleksandr Wołżyn (ur. 8 maja 1860 w Bieriozie, zm. 2 stycznia 1933 w Nicei) – rosyjski polityk, oberprokurator Świątobliwego Synodu Rządzącego w latach 1915-1916.
Życiorys.
Pochodził z rodziny szlacheckiej z guberni kurskiej.
Ukończył Liceum cesarzewicza Mikołaja w Moskwie, następnie studia prawnicze na Uniwersytecie Moskiewskim. Po ukończeniu nauki zamieszkał w rodzinnym majątku w guberni kurskiej i próbował zajmować się rolnictwem, opierając się na swoich obserwacjach z podróży do Bawarii i na Węgry.
Od 1889 służył w ministerstwie spraw wewnętrznych. W 1904 mianowany p.o. gubernatora siedleckiego, funkcję tę otrzymał na stałe w grudniu 1907. W 1913 został pierwszym gubernatorem chełmskim. O stanowisko to rywalizował z gubernatorem lubelskim Mienkinem i prawdopodobnie wygrał tę rywalizację dzięki prywatnym koneksjom w kołach rządowych. Od 1910 był rzeczywistym radcą stanu, w 1914 otrzymał dworską rangę hofmeistra. W lipcu 1914 powierzono mu stanowisko dyrektora spraw ogólnych w Ministerstwie Spraw Wewnętrznych.
W 1915 został p.o. oberprokuratora Świątobliwego Synodu Rządzącego, zaś 1 stycznia 1916 zaczął pełnić tę funkcję na stałe. Jako zwierzchnik Synodu popierał ideę reformy podziału administracyjnego Rosyjskiego Kościoła Prawosławnego poprzez utworzenie w Rosji siedmiu metropolii (okręgów metropolitalnych), ostatecznie nigdy nie zrealizowaną. Wprowadził również zasadę przedstawiania carowi raportów z prac Synodu przez oberprokuratora wyłącznie w obecności najwyższego godnością członka Synodu. Synod zdecydował również o przekazaniu części kompetencji ordynariuszy eparchii biskupom pomocniczym i o zobowiązaniu biskupów do odbywania wizyt duszpasterskich we wszystkich parafiach administratury.
Wołżyn sprzeciwiał się działalności Rasputina. Bezskutecznie protestował przeciwko przeniesieniu metropolity petersburskiego Włodzimierza na katedrę kijowską, by najbardziej prestiżowy urząd w Rosyjskim Kościele Prawosławnym mógł objąć protegowany Rasputina, dotychczasowy egzarcha Gruzji Pitirim. Po przybyciu Pitirima do Petersburga zdołał on doprowadzić do tego, że caryca Aleksandra Fiodorowna wpłynęła na męża, by ten usunął Wołżyna ze sprawowanej funkcji. W sierpniu 1916 Wołżyn przeszedł do Rady Państwa, zaś nowym oberprokuratorem został zwolennik Rasputina Nikołaj Rajew.
Po rewolucji lutowej Aleksandr Wołżyn wyjechał ze stolicy na południe kraju. W marcu 1918 przez Odessę udał się na Maltę. Następnie żył we Włoszech, Niemczech i Francji. Zmarł w 1933 w Nicei i został pochowany na tamtejszym cmentarzu prawosławnym.
Rodzina.
Żonaty z księżniczką Olgą Dołgoruką. Małżeństwo to miało znaczący wpływ na rozwój jego kariery urzędniczej.

</doc>
<doc id="2489089" url="https://pl.wikipedia.org/wiki?curid=2489089" title="José Luis González (pisarz)">
José Luis González (pisarz)

José Luis González (ur. 8 marca 1926 w Santo Domingo, zm. 8 grudnia 1996 w Meksyku) − portorykański pisarz.
Urodził się w Dominikanie - jego matka pochodziła z tego kraju, ojciec był Portorykańczykiem. W Portoryko rodzina zamieszkała w latach 30. Studiował na Universidad de Puerto Rico, Recinto de Río Piedras, następnie w Stanach Zjednoczonych i na Narodowym Uniwersytecie Meksykańskim. W Meksyku mieszkał od 1953 roku, aż do swojej śmierci. Posiadał obywatelstwo tego kraju. Wykładał na UNAM. Opowiadał się za pełną niepodległością Portoryko.
Tworzył w języku hiszpańskim. Był autorem esejów i opowiadań. W swoich tekstach, m.in. opublikowanym w Polsce zbiorze opowiadań "Wieczór, gdy znów staliśmy się ludźmi" ("Mambrú se fue a la guerra (y otros relatos)" z 1972) często podejmował temat portorykańskiej tożsamości i wpływu, nie tylko politycznego, wywieranego przez Stany Zjednoczone na jego ojczyznę.

</doc>
<doc id="2489093" url="https://pl.wikipedia.org/wiki?curid=2489093" title="Jose Luis Gonzalez">
Jose Luis Gonzalez



</doc>
<doc id="2489094" url="https://pl.wikipedia.org/wiki?curid=2489094" title="Addis Abeba Stadium">
Addis Abeba Stadium

Addis Abeba Stadium – wielofunkcyjny stadion w Addis Abebie w Etiopii. Używany jest głównie do meczów piłki nożnej, jak i również zawodów lekkoatletycznych. Stadion ma pojemność 35 000 osób.

</doc>
<doc id="2489095" url="https://pl.wikipedia.org/wiki?curid=2489095" title="Konfiguracjonizm">
Konfiguracjonizm

Konfiguracjonizm – nurt amerykańskiej antropologii kulturowej, ukształtowany w latach 20. i 30. XX wieku, stworzony przez uczniów Franza Boasa.
Charakterystyka.
Przedstawiciele konfiguracjonizmu postrzegali kulturę jako pewną całość, rządzącą się odrębna logiką. Nie jest to zbiór przypadkowych cech, ale określona konfiguracja, wzór. Wszystkie jej elementy składowe kultury są ze sobą powiązane.
Tym samym żadne zjawisko nie jest postrzegane jako zewnętrzne czy zapożyczone.
Podstawową cechą konfiguracjonizmu jest jego niezmienność. Raz nadany schemat określa zasady postępowania w danym społeczeństwie. Jakakolwiek zmiana zagraża spójności całego systemu i może doprowadzić do jego rozpadu.
Konfiguracjoniści należą do relatywistów kulturowych. Uważają, iż żadnej kultury nie można określić jako dominującą czy podstawową w stosunku do innych. Niemożliwe jest wytłumaczenie jednej kultury, stosując system wartości innej.
Każda społeczność wytwarza swój własny system wartości i tylko poprzez nie powinna być opisywana i oceniana.
Przedstawiciele.
Najsłynniejsza przedstawicielka konfiguracjonizmu, Ruth Benedict, postrzegała kulturę jako zbiór elementów wywodzących się z wielu sfer życia (np. polityki, religii, obyczajów, sfery życia seksualnego). Spośród nich wybierana jest jedna dominująca zasada, która staje się osią działania członków społeczeństwa.
Koncepcja ta nazwała została określonym wzorem kultury.
Ruth Benedict pisała, że im mniejsze społeczeństwo tym większe prawdopodobieństwo, że jej konfiguracja opiera się na jednej (centralnej wartości).
Metoda badawcza.
Przedstawiciele konfiguracjonizmu poszukują ogólnej reguły integrującą dana kulturę.
Stosowali metodę badań terenowych. Skupiali się na długotrwałym i całkowitym poznaniu danej kultury. Polegała ona na poznaniu języka wybranej społeczności, jej zwyczajów, praktyk religijnych.
Cechą charakterystyczną uczniów F. Boasa jest zbieranie jak największej ilości danych empirycznych.
Zarzuty.
Podstawowymi zarzutami odnośnie do konfiguracjonizmu, są:

</doc>
<doc id="2489097" url="https://pl.wikipedia.org/wiki?curid=2489097" title="Milch">
Milch



</doc>
<doc id="2489104" url="https://pl.wikipedia.org/wiki?curid=2489104" title="Dire Dawa Stadium">
Dire Dawa Stadium

Dire Dawa Stadium – wielofunkcyjny stadion w Dire Daua w Etiopii, na którym odbywają się głównie mecze piłkarskie. Swoje domowe spotkania rozgrywa na nim zespół Dire Dawa City. Stadion ma pojemność 18 000 widzów. Obiekt był gospodarzem sześciu meczów w 1976 roku podczas Pucharu Narodów Afryki.

</doc>
<doc id="2489106" url="https://pl.wikipedia.org/wiki?curid=2489106" title="Wysszaja liga kirgiska w piłce nożnej (2011)">
Wysszaja liga kirgiska w piłce nożnej (2011)

Wysszaja liga (2011) – 20. edycja najwyższej piłkarskiej klasy rozgrywkowej w Kirgistanie. W rozgrywkach wzięło udział 6 drużyn, grając systemem kołowym w 4 rundach. Tytułu nie obroniła drużyna Neftczi Koczkorata. Nowym mistrzem Kirgistanu został zespół Dordoj Biszkek. Tytuł króla strzelców zdobył Władimir Werewkin, który w barwach klubu Ałga Biszkek strzelił 12 goli.
Tabela końcowa.
Zespół Issyk-kul Karakoł wycofał się po rundzie wiosennej.

</doc>
<doc id="2489109" url="https://pl.wikipedia.org/wiki?curid=2489109" title="Chorwacka Partia Obywatelska">
Chorwacka Partia Obywatelska

Chorwacka Partia Obywatelska (chorw. "Hrvatska građanska stranka", HGS) – chorwacka prawicowa partia polityczna działająca głównie na terenie Dalmacji.
Partia powstała 25 września 2009 w Splicie z inicjatywy Željka Keruma, przedsiębiorcy, który kilka miesięcy wcześniej jako kandydat niezależny wygrał wybory na urząd burmistrza Splitu. Przed wyborami parlamentarnymi w 2011 HGS zawarła koalicję z Chorwacką Wspólnotą Demokratyczną w dwóch okręgach wyborczych w Dalmacji. W wyniku głosowania z 4 grudnia 2011 dwóch przedstawicieli partii uzyskało mandat poselski do Zgromadzenia Chorwackiego.

</doc>
<doc id="2489116" url="https://pl.wikipedia.org/wiki?curid=2489116" title="Spektrofotometr">
Spektrofotometr



</doc>
<doc id="2489117" url="https://pl.wikipedia.org/wiki?curid=2489117" title="Bunamwaya Stadium">
Bunamwaya Stadium

Bunamwaya Stadium – to stadion piłkarski w Wakiso w Ugandzie. Służył jako domowa arena Bunamwaya F.C. Ugandyjskiej Super League. Stadion może pomieścić 5 000 osób.

</doc>
<doc id="2489118" url="https://pl.wikipedia.org/wiki?curid=2489118" title="Forelle">
Forelle

Forelle – niemiecki jednokadłubowy mały okręt podwodny zaprojektowany przez Raimondo Lorenzo D’Equevilley-Montjustina jako jednostka eksperymentalna. Okręt wyposażony był w wewnętrzny zbiornik balastowy i kompensacyjny, stałe, nachylone pod kątem powierzchnie sterowe na rufie oraz ruchome przednie stery głębokości. Jednostka miała zewnętrzne wyrzutnie torpedowe odpalające torpedy za pomocą sprężonego powietrza. Konstrukcja okrętu przewidywała jego transport do miejsca operacji na pokładzie okrętu nawodnego i spuszczanie do wody w pobliżu celu, w związku z czym okręt nie dysponował osobnym systemem napędu w pływaniu na powierzchni morza. Konstrukcja była względnie udana, jednakże nie wzbudziła zainteresowania cesarskiej marynarki wojennej
W kwietniu 1904 roku Imperium Rosyjskie zakupiło "Forelle" w celu prowadzenia operacji przeciw flocie Cesarstwa Japońskiego, dzięki czemu od 1904 aż do 1910 roku operował z Władywostoku, kiedy zatonął w wyniku wypadku.

</doc>
<doc id="2489120" url="https://pl.wikipedia.org/wiki?curid=2489120" title="Spektrofotometria">
Spektrofotometria

Spektrofotometria – technika pomiarowa polegająca na ilościowym pomiarze transmisji lub odbicia światła przez próbkę. Od połowy XX wieku stanowi główne narzędzie spektroskopii absorpcyjnej i odbiciowej w bliskim nadfiolecie i świetle widzialnym, a dawniej również w podczerwieni, znajdując szerokie zastosowanie w chemii analitycznej, biologii, medycynie i badaniach materiałowych.
Spektrofotometria UV-VIS.
Typowe spektrofotometry UV-VIS umożliwiają pomiar w całym zakresie światła widzialnego oraz bliskim nadfiolecie, a więc w przedziale 180/200–800 nm. Zakres nadfioletu dalekiego (próżniowego) jest zwykle pomijany, gdyż występuje wówczas absorpcja promieniowania przez powietrze i wymagane jest stosowanie spektrofotometrów próżniowych. Niektóre spektrofotometry umożliwiają pomiar w zakresie fal krótszych, aż do 165 nm, oraz bliskiej podczerwieni aż do 3000 nm.
Elementy składowe.
Podstawowymi elementami typowego spektrofotometru są: źródło światła, monochromator, miejsce umieszczenia próbki i wzorca (w przypadku próbek ciekłych i gazowych stosuje się kuwety pomiarowe) oraz fotodetektor.
Zwykle stosuje się źródła promieniowania ciągłego, przy czym w zakresie do 380/400 nm stosuje się lampy wodorowe lub deuterowe, natomiast w zakresie od 350/380 stosuje się lampy wolframowe lub wolframowo-halogenowe. Niekiedy stosuje się również wysokociśnieniowe ksenonowe lampy łukowe, obejmujące cały zakres UV-VIS. Wprowadza się także przestrajalne lasery barwnikowe, które zwiększają zdolność rozdzielczą i czułość pomiarów.
Do wydzielenia właściwego pasma z szerokiego zakresu spektralnego źródła stosuje się monochromatory. Monochromator składa się z elementu dyspersyjnego (rozszczepiającego) oraz dwóch szczelin. Szczelina wejściowa wydziela wiązkę kierowaną na element dyspersyjny, szczelina wyjściowa wycina właściwe pasmo z rozszczepionego widma. Elementem dyspersyjnym może być pryzmat kwarcowy lub siatka dyfrakcyjna. Wadą pryzmatu jest to, że dyspersja nie jest równomierna w całym zakresie widma, przez co szerokość pasma przy ustalonej szerokości szczeliny zależy od długości fali. W przypadku siatek dyfrakcyjnych zwykle stosuje się siatki odbiciowe, które cechują się wydajnością optyczną większą niż siatki transmisyjne. Często stosuje się układ kilku monochromatorów, w którym wiązkę rozdziela się wstępnie za pomocą pryzmatu lub siatki małej rozdzielczości (tzw. premonochromatora). W skład monochromatora wchodzi też kolimator, który zamienia wiązkę w wiązkę równoległą; w spektrofotometrach UV-VIS rolę tę pełnią zwierciadła. Typowymi monochromatorami stosowanymi w spektrofotometrach są układy Littrowa, Eberta i Czernego-Turnera.
System optyczny spektrofotometru zawiera też inne elementy, na przykład soczewki i zwierciadła, jednak ich rola jest uboczna.
W przypadku badania próbek ciekłych lub gazowych stosuje się kuwety pomiarowe. Kuwety pomiarowe muszą być starannie wykonane, zapewniać dokładnie znaną grubość warstwy absorbującej, wykazywać odporność na działanie chemikaliów i dużą transmisję promieniowania. Stosuje się głównie kuwety o grubości 10 mm, spotyka się jednak również kuwety o mniejszej lub większej grubości. W przypadku badań w nadfiolecie stosuje się kuwety kwarcowe lub krzemionkowe, natomiast w świetle widzialnym kwarcowe lub ze szkła optycznego, niekiedy z tworzyw sztucznych. Stosuje się też specjalne typy kuwet, na przykład przepływowe lub z płaszczem wodnym.
Detektor służy do zamiany padającego promieniowania elektromagnetycznego na sygnał elektryczny. Do tego celu stosuje się głównie fotokomórki, fotopowielacze i fotodiody półprzewodnikowe. Sygnał z detektora kierowany jest do układu pomiarowego, którym może być odpowiednio wyskalowany galwanometr. Stosuje się również układy kompensacyjne, w których pomiaru dokonuje się za pomocą obniżenia natężenia wiązki porównawczej do wielkości równej natężeniu wiązki przechodzącej przez próbkę (np. za pomocą filtrów klinowych). W unowocześnionych spektrofotometrach stosuje się systemy elektroniczne, często sprzężone z układami komputerowymi, pełniącymi różnorakie funkcje w zakresie prezentacji, analizy, obróbki i zapisu danych.
W skład spektrofotometru może też wchodzić dodatkowe oprzyrządowanie, na przykład przystawki termostatowane, sfery całkujące, polaryzatory, układy umożliwiające pomiary dyspersji skręcalności optycznej i dichroizmu kołowego. Stosuje się również układy spektrofotometryczne wyposażone w światłowody, umożliwiające pomiary "in situ".
Podział.
Ze względu na sposób rejestracji spektrofotometry dzieli się na:
Spektrofotometry dzieli się również na:
Istnieje także podział na:
Parametry spektrofotometru.
Spektrofotometr charakteryzowany jest przez następujące parametry:
Spektrofotometria IR.
Zasada działania spektrofotometrów dokonujących pomiarów światła podczerwonego jest zbliżona do zasady działania spektrometrów UV VIS, konieczne jest jednak stosowanie innych materiałów. Rolę źródła promieniowania pełni "pręt Nernsta", wykonany z tlenku cyrkonu z domieszkami innych tlenków, rozgrzewany do temperatury 1000–1800 °C, albo "Globar", wykonany z węgliku krzemu. Stosowane pryzmaty wykonuje się z NaCl, KBr albo LiF. Jako detektory stosuje się termopary, bolometry albo detektory pneumatyczne, między innymi komórkę Golaya, opierające się na pomiarze ciśnienia gazu podgrzewanego przez promieniowanie podczerwone. Spektrofotometry IR są wypierane przez spektrometry fourierowskie.

</doc>
<doc id="2489122" url="https://pl.wikipedia.org/wiki?curid=2489122" title="Kościół św. Jana Chrzciciela w Poniszowicach">
Kościół św. Jana Chrzciciela w Poniszowicach



</doc>
<doc id="2489127" url="https://pl.wikipedia.org/wiki?curid=2489127" title="Estádio 24 de Setembro">
Estádio 24 de Setembro

Estádio 24 de Setembro – wielofunkcyjny stadion w Bissau w Gwinei Bissau, na którym rozgrywane są głównie mecze piłki nożnej. Swoje spotkania rozgrywają na nim reprezentacja Gwinei Bissau w piłce nożnej oraz drużyny piłkarskie Sporting Clube de Bissau i Sport Bissau e Benfica. Stadion może pomieścić 20 000 widzów.

</doc>
<doc id="2489128" url="https://pl.wikipedia.org/wiki?curid=2489128" title="Wysszaja liga kirgiska w piłce nożnej (2010)">
Wysszaja liga kirgiska w piłce nożnej (2010)

Wysszaja liga (2010) – 19. edycja najwyższej piłkarskiej klasy rozgrywkowej w Kirgistanie. Rozgrywki odbywają się systemem wiosna-jesień. Wzięło w nich udział 6 drużyn, grając systemem kołowym w 4 rundach. Tytułu nie obroniła drużyna Dordoj Biszkek. Nowym mistrzem Kirgistanu został zespół Neftczi Koczkorata. Tytuł króla strzelców zdobył Tałajbek Dżumatajew, który w barwach klubu Neftczi Koczkorata strzelił 15 goli.
Zespoły Dżasztyk-Ak-Ałtyn Karasuu oraz Ak-Żol Arawan wycofały się z rozgrywek na początku kwietnia z powodów politycznych. Niedługo potem podobnie uczyniła drużyna Ałaj Osz.

</doc>
<doc id="2489131" url="https://pl.wikipedia.org/wiki?curid=2489131" title="Estádio Lino Correia">
Estádio Lino Correia

Estádio Lino Correia – to stadion piłkarski w Bissau w Gwinei Bissau. Swoje mecze rozgrywają na nim drużyny piłkarskie Sport Bissau e Benfica, Estrela Negra de Bissau, Flamengo Futebol Clube, Mavegro Futebol Clube w Campeonato Nacional da Guiné-Bissau. Stadion może pomieścić 12 000 widzów.

</doc>
<doc id="2489134" url="https://pl.wikipedia.org/wiki?curid=2489134" title="Damir Dugonjič">
Damir Dugonjič

Damir Dugonjič (ur. 21 lutego 1988 w m. Ravne na Koroškem) – słoweński pływak, mistrz Europy na 50 m stylem klasycznym, mistrz Europy na basenie 25-metrowym.
Startował na igrzyskach olimpijskich w Pekinie, zajmując 16. miejsce na 100 metrów stylem klasycznym, a także w Londynie na tym samym dystansie (18. miejsce).

</doc>
<doc id="2489135" url="https://pl.wikipedia.org/wiki?curid=2489135" title="Ołena Kostewycz">
Ołena Kostewycz

Ołena Dmitriwna Kostewycz (; ur. 14 kwietnia 1985 r. w Chabarowsku) – ukraińska strzelczyni sportowa, trzykrotna medalistka olimpijska.
Specjalizuje się w strzelaniu z pistoletu. Brała udział na czterech igrzyskach. Zadebiutowała w wieku 19 lat w na igrzyskach w 2004 roku w Atenach. Zdobyła tam złoto w konkurencji pistoletu pneumatycznego z 10 metrów. Osiem lat później w Londynie w tej samej konkurencji zdobyła brązowy medal. Do tego dołożyła brąz w strzelaniu z pistoletu sportowego na dystansie 25 metrów.

</doc>
<doc id="2489139" url="https://pl.wikipedia.org/wiki?curid=2489139" title="Stade de Kégué">
Stade de Kégué

Stade de Kégué – to wielofunkcyjny stadion w Lomé w Togo, na którym odbywają się głównie mecze piłki nożnej. Stadion mieści 30 000 osób i został otwarty w 2000 roku. Swoje mecze rozgrywają na nim reprezentacja Togo w piłce nożnej oraz drużyna piłkarska Dynamic Togolais. Stadion był głównym gospodarzem turnieju piłkarskiego U-17 w Togo w marcu 2007. Podczas turnieju, 14 meczów na 16 zostało rozegranych na tym stadionie.

</doc>
<doc id="2489142" url="https://pl.wikipedia.org/wiki?curid=2489142" title="Stade Municipal (Sokodé)">
Stade Municipal (Sokodé)

Stade Municipal – to wielofunkcyjny stadion w Sokodé w Togo, na którym odbywają się głównie mecze piłki nożnej. Jest domowym stadionem klubów: AC Semassi FC i Tchaoudjo Athletic Club. Stadion może pomieścić 10 000 osób.

</doc>
<doc id="2489144" url="https://pl.wikipedia.org/wiki?curid=2489144" title="Simona Kubová">
Simona Kubová

Simona Kubová, ur. Baumrtová (ur. 24 sierpnia 1991 w Chomutovie) – czeska pływaczka, specjalizująca się głównie w stylu grzbietowym.
Dziesięciokrotna medalistka Mistrzostw Europy na basenie 25-metrowym, brązowa medalistka mistrzostw Europy z Debreczyna na 100 m stylem grzbietowym.
Uczestniczka igrzysk olimpijskich w Londynie na 100 (10. miejsce) i 200 m stylem grzbietowym (14. miejsce).

</doc>
<doc id="2489145" url="https://pl.wikipedia.org/wiki?curid=2489145" title="Bracia patrzcie jeno">
Bracia patrzcie jeno

Bracia patrzcie jeno – kolęda polska. Autorem tekstu jest Franciszek Karpiński. Utwór ten śpiewany był na różne melodie w wielu częściach Polski.
Swoje wersje kolędy nagrał zespół Pectus i Enej.

</doc>
<doc id="2489146" url="https://pl.wikipedia.org/wiki?curid=2489146" title="Narodowy Stadion Sportowy (Zimbabwe)">
Narodowy Stadion Sportowy (Zimbabwe)

Narodowy Stadion Sportowy – to wielofunkcyjny stadion w Harare w Zimbabwe. Używany jest głównie do meczów piłki nożnej, ale jest również używany do rugby. Swoje mecze rozgrywają na nim reprezentacja Zimbabwe w piłce nożnej oraz drużyna piłkarska CAPS United FC. Stadion może pomieścić 60 000 osób.

</doc>
<doc id="2489147" url="https://pl.wikipedia.org/wiki?curid=2489147" title="Lamont Peterson">
Lamont Peterson

Lamont Peterson (ur. 24 stycznia 1984 w Waszyngtonie) – amerykański bokser, aktualny zawodowy mistrz świata wagi lekkopółśredniej (do 140 funtów) organizacji IBF oraz były mistrz federacji WBA.
Peterson pochodzi z biednej, wielodzietnej rodziny. Bezdomnym Lamontem oraz jego bratem Anthonym zaopiekował się trener boksu Barry Hunter będący nadal jego trenerem.
Karierę zawodową rozpoczął 25 września 2004. Do listopada 2008 stoczył 26 walk, wszystkie wygrywając. W tym czasie zdobył tytuły WBC USNBC, WBO NABO i tymczasowy NABF w wadze lekkopółśredniej.
25 kwietnia 2009 wygrał przez techniczny nokaut w siódmej rundzie pojedynek z Willy Blainem zdobywając tytuł tymczasowego mistrza WBO w wadze lekkopółśredniej. 12 grudnia próbował zdobyć tytuł regularny jednak przegrał na punkty z ówczesnym mistrzem Timothy Bradleyem (Stany Zjednoczone).
Po trzech kolejnych walkach (m.in. wygranej z Victorem Manuelem Cayo), stanął do pojedynku z Amirem Khanem posiadaczem tytułów IBF i WBA Super. Po wyrównanym pojedynku (Peterson był liczony w pierwszej rundzie, Khan otrzymał dwa ostrzeżenia) niejednogłośnie na punkty zwyciężył Peterson i został nowym mistrzem świata.
22 lutego 2013 roku przystąpił do pierwszej obrony pasa IBF, gdyż pas WBA Super został mu odebrany za stosowanie środków dopingujących. Jego rywalem był Kendall Holt. Peterson pokonał Holta przez techniczny nokaut w 8 rundzie, dwukrotnie mając go wcześniej na deskach.
11 kwietnia 2015 w nowojorskim Brooklynie przegrał niejednogłośnie na punkty z mistrzem federacji WBC i WBA Dannym Garcią (30-0, 17 KO), pojedynek w umownym limicie 143 funtów. Sędziowie punktowali 114:114 i dwukrotnie 115:113 na korzyść Garcii.

</doc>
<doc id="2489148" url="https://pl.wikipedia.org/wiki?curid=2489148" title="Wysszaja liga kirgiska w piłce nożnej (1992)">
Wysszaja liga kirgiska w piłce nożnej (1992)

Wysszaja liga (1992) – 1. edycja najwyższej piłkarskiej klasy rozgrywkowej w Kirgistanie. Rozgrywki odbywają się systemem wiosna-jesień. Wzięło w nich udział 12 drużyn, grając systemem kołowym w 2 rundach. Pierwszym mistrzem Kirgistanu został zespół Ałga Biszkek. Tytuł króla strzelców zdobył Igor Siergiejew, który w barwach klubu SKA Dostuk Sokuluk strzelił 26 goli.

</doc>
<doc id="2489149" url="https://pl.wikipedia.org/wiki?curid=2489149" title="Oryginalne filmy i seriale Cartoon Network">
Oryginalne filmy i seriale Cartoon Network



</doc>
<doc id="2489152" url="https://pl.wikipedia.org/wiki?curid=2489152" title="Barbourfields Stadium">
Barbourfields Stadium

Barbourfields Stadium – wielofunkcyjny stadion w Bulawayo w Zimbabwe. Jest obecnie używany głównie dla meczów piłki nożnej. Jego właścicielem jest Rada Miasta Bulawayo, ale jest domową areną dla klubu Highlanders FC, jednej z największych drużyn piłki nożnej w Zimbabwe i Bantu Rovers FC. Kibice często nazywają stadion „Emagumeni”. Jego oficjalna pojemność to 26 000, jednak może pomieścić do 32 000 osób.

</doc>
<doc id="2489156" url="https://pl.wikipedia.org/wiki?curid=2489156" title="Ruža Tomašić">
Ruža Tomašić

Ruža Tomašić (ur. 10 maja 1958 w Mladoševicy) – chorwacka działaczka społeczna i polityczna, policjantka, parlamentarzystka krajowa, eurodeputowana VII, VIII i IX kadencji, założycielka Chorwackiej Partii Prawa dr. Ante Starčevicia.
Życiorys.
Urodziła się w pobliżu miejscowości Maglaj na terenie Bośni i Hercegowiny. Wychowywała się w rodzinie wielodzietnej, w wieku 15 lat wyemigrowała do Kanady, dołączając do mieszkającej w Toronto zamężnej siostry. Pracowała w różnych zawodach, kształciła się w Ontario Police College, szkołę tę ukończyła w 1981. Następnie służyła w kanadyjskiej policji w Toronto i Vancouver, zajmując się m.in. zwalczaniem przestępczości nieletnich i handlu narkotykami.
W 1990 wróciła do Chorwacji na zaproszenie prezydenta Franja Tuđmana, zajmowała się ochroną wysokich urzędników rządowych. W 1992, po zdiagnozowaniu u niej choroby nowotworowej, wyjechała na leczenie z powrotem do Kanady. Udzielała się wówczas jako statystka w serialach telewizyjnych.
W 1998 przyjechała na stałe do Chorwacji. Działała w Chorwackiej Partii Prawa, została wiceprzewodniczącą tego ugrupowania. W wyborach w 2003 uzyskała mandat posłanki do Zgromadzenia Chorwackiego, który wykonywała do końca kadencji. Jednocześnie udzielała się jako działaczka społeczna przeciwdziałająca narkomanii. W 2009 opuściła HSP i założyła nowe ugrupowanie pod nazwą Chorwacka Partia Prawa dr. Ante Starčevicia. W wyborach w 2011 jako jedyna przedstawicielka tego ugrupowania została wybrana do parlamentu.
W pierwszych w historii Chorwacji wyborach do Parlamentu Europejskiego w 2013 kierowana przez nią HSP AS startowała w koalicji m.in. z Chorwacką Wspólnotą Demokratyczną. Koalicja wygrała w głosowaniu, zdobywając 6 z 12 mandatów, jeden z nich przypadł Ružy Tomašić. W 2014 Ruža Tomašić ponownie podjęła wyborczą współpracę z centroprawicą, ponownie uzyskując mandat eurodeputowanej. W tym samym roku opuściła swoje ugrupowanie, dołączając później do powołanej przez swoich współpracowników Chorwackiej Partii Konserwatywnej, którą kierowała w latach 2015–2017. W 2019 została wybrana na IX kadencję Europarlamentu z ramienia koalicji Hrvatski suverenisti. W 2020 ponownie uzyskała mandat posłanki do Zgromadzenia Chorwackiego (jednakże zrezygnowała z jego czynnego wykonywania, pozostając w PE). Z końcem czerwca 2021 zrezygnowała z zasiadania w Parlamencie Europejskim.

</doc>
<doc id="2489158" url="https://pl.wikipedia.org/wiki?curid=2489158" title="Kazimierz Spałek">
Kazimierz Spałek

Kazimierz Spałek (ur. 13 lutego 1920 w Brzózce, zm. 5 lipca 1992) – polski działacz robotniczy, w latach 1968–1973 przewodniczący prezydium Miejskiej Rady Narodowej Częstochowy.
Życiorys.
Urodził się w rodzinie chłopskiej jako syna Aleksandra i Anny w powiecie częstochowskim w 1920. Przed II wojną światową pracował w odlewni „Blachownia”. W czasie okupacji niemieckiej wywieziony na roboty, wrócił do kraju w 1945. Wstąpił wówczas do PPS i ponownie podjął pracę w „Blachowni”, będąc tam jednocześnie I sekretarzem POP PZPR.
Od 1949 do 1951 pracował w Komitecie Powiatowym PZPR w Częstochowie jako instruktor, od 1952 do 1953 był sekretarzem ds. propagandy w KP PZPR w Kłobucku, a w latach 1953–1955 był I sekretarzem KP PZPR w Częstochowie. W 1957 ukończył Wyższą Szkołę Nauk Społecznych przy KC PZPR i podjął pracę przy Komitecie Wojewódzkim PZPR w Katowicach jako instruktor Wydziału Organizacyjnego, później był członkiem tego KW. Od kwietnia 1960 do kwietnia 1968 pełnił funkcję I sekretarza KP PZPR w Zawierciu, przyczyniając się do rozbudowy miejscowej huty i stworzenia nowych dzielnic mieszkaniowych. Podczas rządów w Zawierciu ukończył zaocznie Wyższą Szkołę Ekonomiczną. W 1968 zasiadł w egzekutywie Komitetu Miejskiego PZPR w Częstochowie.
7 maja 1968 został przewodniczącym prezydium MRN w Częstochowie i pełnił tę funkcję do początku lipca 1973. W następnych latach pracował na stanowiskach partyjnych w ulokowanych w NRD oddziałach polskich firm budowlanych.

</doc>
<doc id="2489160" url="https://pl.wikipedia.org/wiki?curid=2489160" title="Stade Léopold-Sédar-Senghor">
Stade Léopold-Sédar-Senghor

Stade Léopold-Sédar-Senghor – wielofunkcyjny stadion w Dakarze w Senegalu, na którym rozgrywane są głównie mecze piłkarskie. Służy jako domowa arena klubu ASC Jeanne d’Arc i narodowej piłkarskiej reprezentacji. Stadion mieści 60 000 osób. Został zbudowany w 1985 roku.

</doc>
<doc id="2489162" url="https://pl.wikipedia.org/wiki?curid=2489162" title="Leander i Hero">
Leander i Hero



</doc>
<doc id="2489164" url="https://pl.wikipedia.org/wiki?curid=2489164" title="Wysszaja liga kirgiska w piłce nożnej (1993)">
Wysszaja liga kirgiska w piłce nożnej (1993)

Wysszaja liga (1993) – 2. edycja najwyższej piłkarskiej klasy rozgrywkowej w Kirgistanie. Rozgrywki odbywają się systemem wiosna-jesień. Wzięło w nich udział 17 drużyn, grając systemem kołowym w 2 rundach. Tytuł obroniła drużyna Ałga-RIIF Biszkek. Tytuł króla strzelców zdobył Dawron Babajew, który w barwach klubu Ałaj Osz strzelił 38 goli.

</doc>
<doc id="2489165" url="https://pl.wikipedia.org/wiki?curid=2489165" title="Siergiej Salnikow">
Siergiej Salnikow

Siergiej Siergiejewicz Salnikow, ros. Сергей Сергеевич Сальников (ur. 13 września 1925 w Krasnodarze, zm. 9 maja 1984 w Moskwie) – rosyjski piłkarz, grający na pozycji napastnika, reprezentant ZSRR, trener piłkarski.
Kariera piłkarska.
Kariera klubowa.
W 1942 rozpoczął karierę piłkarską w Spartaku Moskwa, w którym z przerwami występował do zakończenia swojej kariery piłkarskiej w 1960. W latach 1944-1945 bronił barw Zenitu Leningrad, a w 1950-1954 Dynama Moskwa.
Kariera reprezentacyjna.
8 września 1954 zadebiutował w reprezentacji Związku Radzieckiego w spotkaniu kwalifikacyjnym do MŚ'58 ze Szwecją wygranym 7:0, w którym zdobył 2 bramki. Łącznie rozegrał 14 meczów i strzelił 9 goli. W 1956 w składzie olimpijskiej reprezentacji ZSRR został mistrzem olimpijskim na letnich igrzyskach olimpijskich w Melbourne. Łącznie rozegrał 6 meczów i strzelił 2 goli.
Kariera trenerska.
Po zakończeniu kariery piłkarskiej rozpoczął pracę trenerską. Ukończył Wyższą Szkołę Trenerską w GCOLIFKie w 1955 i Wydział Dziennikarstwa w 1961. W 1961 prowadził Szachtior Szachty, a w 1964 Trud Woroneż. Od sierpnia 1964 do 1969 pracował w strukturze Spartaka Moskwa. Najpierw pomagał trenować, a w 1967 (do czerwca) samodzielnie prowadził Spartak. W latach 1971-1972 trenował afgański Maaref Kabul, a następnie pracował z juniorską reprezentacją Związku Radzieckiego i reprezentacją Afganistanu. W 1978 pomagał trenować klub Krasnaja Priesnia Moskwa. Od 1979 pracował jako komentator sportowy Państwowej Redakcji Radia i Telewizji ZSRR - 1979/84. Był konsultantem przy kręceniu filmu „Trzecia połowa” (1963). 9 maja 1984 zmarł w szatni na atak serca podczas meczu weteranów Spartaka. Został pochowany na cmentarzu Kuncewskim, działka nr 10.

</doc>
<doc id="2489166" url="https://pl.wikipedia.org/wiki?curid=2489166" title="Stade Maniang Soumaré">
Stade Maniang Soumaré

Stade Maniang Soumaré – wielofunkcyjny stadion w Thiès w Senegalu, na którym rozgrywane są głównie mecze piłkarskie. Służy jako domowa arena klubu USA Rail. Stadion może pomieścić 8000 osób.

</doc>
<doc id="2489167" url="https://pl.wikipedia.org/wiki?curid=2489167" title="Park Zdrojowy w Rabce-Zdroju">
Park Zdrojowy w Rabce-Zdroju

Park Zdrojowy – park w Rabce-Zdroju w zbiegu ulic Władysława Orkana, Parkowej, Nowy Świat oraz alei Jordana.
Park został założony około 1864 roku, przez ówczesnego właściciela Rabki Juliana Zubrzyckiego. Park rozbudował i upiększył kolejny właściciel uzdrowiska Kazimierz Kaden. Obecnie park zajmuje powierzchnię 30 ha i należy do największych w Małopolsce. Na terenie parku znajdują się: tężnia solankowa, dwie fontanny, zabytkowa willa "Gwiazda" (obecnie w stanie ruiny), szpital kardiologiczny im. Józefa Dietla, kawiarnia "Parkowa", cmentarz żołnierzy radzieckich, a po zachodniej stronie parku, na starym cmentarzu komunalnym znajduje się cmentarz wojenny z I wojny światowej. Wśród drzewostanu parku wyróżniają się m.in.: grupa 10 modrzewi europejskich przy ul. Parkowej sadzonych w okręgu o obwodzie od ok. 1 m do 230 cm, o wieku ok. 100 lat, oraz druga grupa 8 modrzewi europejskich również przy ul. Parkowej sadzonych w okręgu o obwodzie od ok. 150 cm do 190 cm, wiek ok. 110 lat. Obie grupy są uznawane za pomniki przyrody. Główną aleję parku zamyka pomnik papieża Jana Pawła II, projektu Michała Batkiewicza odsłonięty w 2005 roku. Pomnik znajduje się na tzw. "Szlak Papieski" wiodącym przez Gorce i Beskid Wyspowy. Od południa granicę parku stanowi potok Poniczanka. Dla dzieci park dysponuje dwoma placami zabaw wyposażonymi w huśtawki, drabinki, piaskownice. Dla aktywnych jest ścieżka zdrowia, korty tenisowe i boiska do gier zespołowych. W parku można wypożyczyć gokarty rowerowe, samochodziki dla dzieci oraz wykupić czas zabawy na nadmuchiwanych zjeżdżalniach i zamkach. Na parkowych alejkach ˌˌbuszująˈˈ oswojone wiewiórki. Park w 2011 roku wyremontowano, odmładzając istniejącą zieleń, dosadzając kolejne rośliny, krzewy i drzewa oraz gruntownie remontując fontanny i nawierzchnię alejek spacerowych.

</doc>
<doc id="2489169" url="https://pl.wikipedia.org/wiki?curid=2489169" title="Szosa">
Szosa

Szosa (fr. "chaussée") – droga o twardej lub utwardzonej nawierzchni przeznaczona dla ruchu pojazdów.
W średniowieczu ważne drogi wykładane były kamieniami i kawałkami skał. Spajano je wapnem (łac. calceata, fr. "chaux"), od którego powstała francuska nazwa "chaussée" (pl: zwapnowana lub wapnem nałożona) i polska "szosa".

</doc>
<doc id="2489172" url="https://pl.wikipedia.org/wiki?curid=2489172" title="Lophiodontidae">
Lophiodontidae

Lophiodontidae - rodzina wymarłych ssaków nieparzystokopytnych, spokrewnionych z tapirami, żyjących w eocenie na terenach Europy i Chin. Jedynymi opisanymi rodzajami w obrębie Lophiodontidae są "Lophiodon" oraz "Rhinocerolophiodon".

</doc>
<doc id="2489173" url="https://pl.wikipedia.org/wiki?curid=2489173" title="Stade de l’Amitié">
Stade de l’Amitié

Stade de l'Amitié (lub Friendship Stadium) – wielofunkcyjny stadion w Kotonu, w Beninie. Jest obecnie używany do meczów piłki nożnej, a także posiada obiekty dla lekkoatletyki. Stadion ma pojemność 35 000 osób.

</doc>
<doc id="2489177" url="https://pl.wikipedia.org/wiki?curid=2489177" title="Ollan Cassell">
Ollan Cassell

Ollan Conley Cassell (ur. 5 października 1937 w Norton w stanie Wirginia) – amerykański lekkoatleta sprinter, mistrz olimpijski z Tokio z 1964.
Na igrzyskach panamerykańskich w 1963 w São Paulo zdobył srebrny medal w biegu na 200 metrów (przegrywając jedynie z Rafaelem Romero z Wenezueli, a wyprzedzając innego WEenezuelczyka Arquímedesa Herrerę) oraz złote w sztafecie 4 × 100 metrów (w składzie: Ira Murchison, Brooks Johnson, Cassell i Earl Young) oraz sztafecie 4 × 400 metrów (w składzie: Richard Edmunds, James Johnson, Cassell i Earl Young), a także zajął 6. miejsce w finale biegu na 100 metrów.
Na igrzyskach olimpijskich w 1964 w Tokio odpadł w półfinale biegu na 400 metrów, ale w sztafecie 4 × 400 metrów wywalczył wraz z kolegami złoty medal i ustanowił rekord świata rezultatem 3:00,7 (sztafeta biegła w składzie: Cassell, Michael Larrabee, Ulis Williams i Henry Carr).
Cassell był mistrzem Stanów Zjednoczonych (AAU) w biegu na 220 jardów w 1957 oraz na 440 jardów w 1965.
Jego rekord życiowy w biegu na 200 metrów wynosił 20,8 s, uzyskany 18 maja 1963 w Madrycie, a w biegu na 400 metrów 45,6 s, ustanowiony 12 września 1964 w Los Angeles.
Po zakończeniu kariery został działaczem lekkoatletycznym. Był między innymi wiceprzewodniczącym IAAF w latach 1976–1986.

</doc>
<doc id="2489180" url="https://pl.wikipedia.org/wiki?curid=2489180" title="Wysszaja liga kirgiska w piłce nożnej (1994)">
Wysszaja liga kirgiska w piłce nożnej (1994)

Wysszaja liga (1994) – 3. edycja najwyższej piłkarskiej klasy rozgrywkowej w Kirgistanie. Rozgrywki odbywają się systemem wiosna-jesień. Wzięło w nich udział 14 drużyn, grając systemem kołowym w 2 rundach. Tytułu nie obroniła drużyna Ałga Biszkek. Nowym mistrzem Kirgistanu został zespół Kant-Oil Kant. Tytuł króla strzelców zdobył Aleksandr Merzlikin, który w barwach klubu Kant-Oil Kant strzelił 25 goli.
Przed sezonem zespoły SKA Dostuk Sokuluk, Issyk-kul Karakoł oraz Maksat Biełowodskoje wycofały się z rozgrywek.

</doc>
<doc id="2489181" url="https://pl.wikipedia.org/wiki?curid=2489181" title="Zearing">
Zearing



</doc>
<doc id="2489182" url="https://pl.wikipedia.org/wiki?curid=2489182" title="Stadion Narodowy (Sierra Leone)">
Stadion Narodowy (Sierra Leone)

Stadion Narodowy – wielofunkcyjny stadion we Freetown, stolicy Sierra Leone. Rozgrywane są na nim mecze piłki nożnej oraz zawody lekkoatletyczne. Jest to największy stadion w Sierra Leone, może pomieścić do 45 000 osób. Jest miejscem rozgrywek reprezentacji Sierra Leone w piłce nożnej oraz miejscem wydarzeń społecznych, kulturalnych i religijnych.

</doc>
<doc id="2489183" url="https://pl.wikipedia.org/wiki?curid=2489183" title="María Sabina">
María Sabina

Maria Sabina (ur. 1894, zm. 1985) – mazatecka uzdrowicielka i szamanka (curandera). Jej praktyki uzdrowicielskie i wróżbiarskie bazowały na użyciu grzybów z gatunku Łysiczka meksykańska. 
Międzynarodową sławę przyniosły jej publikacje nowojorskiego bankiera i mykologa Roberta Gordona Wassona, który przybliżył światu zachodniemu tradycje Mazateków związane z ceremonialnym i leczniczym wykorzystaniem grzybów halucynogennych, które sama Maria Sabina nazywała Nixti-santo (hiszp. Niños santos), czyli Świętymi dziećmi.
Meksykańskie wydanie jej autobiografii okazało się sukcesem, podobnie jak jej angielskie tłumaczenie, do którego wstęp napisał poeta Jerome Rothenberg.
Zmarła w 1985 w szpitalu w Oaxaca.

</doc>
<doc id="2489184" url="https://pl.wikipedia.org/wiki?curid=2489184" title="Jan Ernest IV">
Jan Ernest IV

Jan Ernest IV (ur. 22 sierpnia 1658 w Gocie, zm. 17 lutego 1729 w Saalfeld) – współwładca w Saksonii-Gocie-Altenburgu w latach 1675-1680, książę Saksonii-Saalfeld od 1680, i Saksonii-Coburga od 1699 (określany odtąd jako książę Saksonii-Coburga-Saalfeld).
Życiorys.
Był dziesiątym (a zarazem siódmym, który przeżył dzieciństwo) synem Ernesta I Pobożnego i Elżbiety Zofii z Saksonii-Altenburg. W 1675 roku po śmierci ojca Jan. Ernest rządził księstwem Saksonii-Gothy-Altenburga początkowo wspólnie ze swoimi sześcioma starszymi braćmi, zgodnie z wolą ojca, lecz w 1680 roku bracia podzielili się ojcowską ziemią, więc Jan Ernest jako najmłodszy z nich był w posiadaniu najmniejszej części ziemi – Saksonii-Saalfeld, oraz zarządzał miastami Gräfenthalem, Probstzellą i Pößneck, nie był z tego zadowolony, ponieważ miał kłopoty finansowe, lecz nie tylko on, ale również jeden z jego braci Ernest z Saksonii-Hildburghausen, a najstarszy Fryderyk posiadał największą część ziemi po ojcu, co doprowadziło do sporu. Wiele lat później kłopoty finansowe Jana Ernesta się skończyły, gdyż w wyniku bezpotomnej śmierci Alberta V, księcia Saksonii-Coburga, w 1699 roku, Henryka, księcia Saksonii-Römhild, w 1710 roku i Chrystiana, księcia Saksonii-Eisenbergu, w 1707 roku – Jan Ernest przejął po nich schedę.
Małżeństwa i potomstwo.
W Mersenburgu w dniu 18 lutego 1680 roku ożenił się z Zofią Jadwigą z Saksonii-Merseburga. Mieli pięcioro dzieci:
W Maastricht dnia 2 grudnia 1690 roku Jan Ernest ożenił się po raz drugi z Charlottą Joanną Waldeck-Pyrmont (ur. 13 grudnia 1664 w Arolsen – zm. 1 lutego 1699 w Hildburghausen,). Mieli ośmioro dzieci:

</doc>
<doc id="2489189" url="https://pl.wikipedia.org/wiki?curid=2489189" title="Bo Stadium">
Bo Stadium

Bo Stadium – to nowo wybudowany wielofunkcyjny stadion znajdujący się w Bo w Sierra Leone. Stadion ma wszystkie miejsca siedzące o pojemności 25 000 osób, co czyni go drugim co do wielkości stadionem w Sierra Leone po stadionie narodowym we Freetown. Stadion został zaplanowany i zbudowany przez chińskich wykonawców. Jest głównie używany do meczów piłki nożnej i jest stadionem klubów Bo Rangers i Nepean Stars Sierra Leone Premier League.

</doc>
<doc id="2489190" url="https://pl.wikipedia.org/wiki?curid=2489190" title="Ożogino">
Ożogino

Ożogino (ros.: Ожогино) – płytkie jezioro słodkowodne w azjatyckiej części Rosji, w północno-wschodniej Jakucji, na Nizinie Abyjskiej, u południowych podnóży Połousnego Kriażu. 
Jezioro zajmuje powierzchnię 157 km². Zamarza na przełomie września i października, taje dopiero w czerwcu. Wody jeziora są zasilane głównie opadami deszczu i topniejącym śniegiem. Z jeziora wypływa rzeka Ożogin, lewy dopływ Indygirki.

</doc>
<doc id="2489195" url="https://pl.wikipedia.org/wiki?curid=2489195" title="Albert Sarkisjan">
Albert Sarkisjan

Albert Sarkisjan, arm. Ալբերտ Սարգսյան

</doc>
<doc id="2489197" url="https://pl.wikipedia.org/wiki?curid=2489197" title="Lista portów lotniczych w Eswatini">
Lista portów lotniczych w Eswatini

Lista portów lotniczych w Eswatini, ułożonych alfabetycznie.

</doc>
<doc id="2489202" url="https://pl.wikipedia.org/wiki?curid=2489202" title="Stadion w Mogadiszu">
Stadion w Mogadiszu

Stadion w Mogadiszu – wielofunkcyjny stadion w stolicy Somalii, Mogadiszu. Służy również jako stadion narodowy i posiada obiekty do lekkoatletyki, piłki nożnej, koszykówki, siatkówki i tenisa. Swoje mecze rozgrywa na nim reprezentacja Somalii w piłce nożnej. Stadion może pomieścić 35 000 widzów. 

</doc>
<doc id="2489206" url="https://pl.wikipedia.org/wiki?curid=2489206" title="Banadir Stadium">
Banadir Stadium

Banadir Stadium – wielofunkcyjny stadion w Mogadiszu w Somalii. Jest obecnie używany głównie dla meczów piłki nożnej. Został otwarty w 1956 roku przez Włoski Narodowy Komitet Olimpijski. Obecnie jest odbudowywany w ramach programu FIFA "Wygraj w Afryce z Afryką". Stadion może pomieścić 15 000 widzów. 

</doc>
<doc id="2489209" url="https://pl.wikipedia.org/wiki?curid=2489209" title="Ulis Williams">
Ulis Williams

Ulis C. Williams (ur. 24 października 1941 w Hollandale w stanie Missisipi) – amerykański lekkoatleta sprinter, mistrz olimpijski z Tokio z 1964.
Na igrzyskach olimpijskich w 1964 w Tokio zajął 5. miejsce w finale biegu na 400 metrów, ale w sztafecie 4 × 400 metrów wywalczył wraz z kolegami złoty medal i ustanowił rekord świata z rezultatem 3:00,7 (sztafeta biegła w składzie: Ollan Cassell, Michael Larrabee, Williams i Henry Carr).
Williams był mistrzem Stanów Zjednoczonych (AAU) w biegu na 440 jardów w 1962 i 1963, a także akademickim mistrzem USA (NCAA) na 440 jardów w 1963 i 1964 jako reprezentant Uniwersytetu Stanu Arizona.
Jego rekord życiowy na 400 m wynosił 45,0 s, ustanowiony 12 września 1964 w Los Angeles.

</doc>
<doc id="2489211" url="https://pl.wikipedia.org/wiki?curid=2489211" title="Attibassi">
Attibassi

Attibassi – marka kaw produkowanych w Bolonii we Włoszech przez firmę Co.ind, jedną z największych palarni kawy we Włoszech. Firmę Attibassi założyli Agostino Atti i Marco Bassi w 1918 roku. Obecnie Attibassi, będąca częścią grupy Co.ind, eksportuje swoją kawę do wielu krajów europejskich (w tym do Polski), do Azji, USA oraz do krajów Afryki Północnej.

</doc>
<doc id="2489212" url="https://pl.wikipedia.org/wiki?curid=2489212" title="Wysszaja liga kirgiska w piłce nożnej (1995)">
Wysszaja liga kirgiska w piłce nożnej (1995)

Wysszaja liga (1995) – 4. edycja najwyższej piłkarskiej klasy rozgrywkowej w Kirgistanie. Rozgrywki odbywają się systemem wiosna-jesień. Wzięło w nich udział 16 drużyn podzielonych na dwie grupy, w których grano systemem kołowym w 2 rundach. Po 4 najlepsze zespoły z każdej z grup zakwalifikowały się do grupy mistrzowskiej, w której rywalizowano o tytuł mistrza Kirgistanu. Natomiast pozostałe drużyny zagrały w grupie spadkowej, w której broniły się przed degradacją do niższej ligi. Tytuł obroniła drużyna Kant-Oil Kant. Tytuł króla strzelców zdobył Aleksandr Merzlikin, który w barwach klubu Kant-Oil Kant strzelił 27 goli.
2. runda.
Grupa spadkowa południowa.
W grupie spadkowej południowej nie odbył się ani jeden mecz z powodu problemów organizacyjnych.

</doc>
<doc id="2489216" url="https://pl.wikipedia.org/wiki?curid=2489216" title="Błotniarka otułka">
Błotniarka otułka

Błotniarka otułka ("Myxas glutinosa") – gatunek europejskiego, słodkowodnego ślimaka płucodysznego z rodziny błotniarkowatych (Lymnaeidae). Jej muszla ma wymiary 7–15 x 6–13 mm, jest brązowa lub zielonkawa, bardzo cienka, prześwitująca i błyszcząca.
Ma znaczenie w medycynie i weterynarii, ponieważ jest nosicielem pasożytów, .
Występowanie.
Jej historyczny zasięg występowania rozciąga się od Pirenejów po Morze Bałtyckie, z wyjątkiem Szkocji i Ukrainy. Gatunek ten zanika na wielu obszarach, w niektórych już wyginął. Na terenie Polski jest rzadko spotykany, objęty częściową ochroną gatunkową. Obecnie występuje w północno-zachodniej Palearktyce. W Polsce przedstawicieli można spotkać na Pojezierzu Mazurskim i Pomorskim, Nizinie Mazowieckiej i Wielkopolsko-Kujawskiej.
Toleruje lekkie zasolenie. Występuje w każdym typie niezanieczyszczonych zbiorników, jednak częściej spotykana jest w zbiornikach stojących, pomiędzy roślinami lub na dnie. Jest często znajdywana w otoczeniu moczarki kanadyjskiej. Toleruje wodę o pH w zakresie 6,75-7,45. 
Pokarm.
Żywi się głównie wodnymi roślinami naczyniowymi. Najchętniej zjada tkanki zmacerowane, które mają większą wartość pokarmową. Pożywia się również martwymi kręgowcami i bezkręgowcami, skrzekiem i kokonami ślimaków (również tymi własnego gatunku), co wpływa na dłuższe życie i zwiększenie płodności.

</doc>
<doc id="2489217" url="https://pl.wikipedia.org/wiki?curid=2489217" title="Myxas glutinosa">
Myxas glutinosa



</doc>
<doc id="2489219" url="https://pl.wikipedia.org/wiki?curid=2489219" title="Franz Engstler">
Franz Engstler

Franz Engstler (ur. 25 lipca 1961 w Kempten) – niemiecki kierowca wyścigowy. Dwukrotny zdobywca tytułów mistrzowskich w ADAC Procar i Asian Touring Car Championship. Obecnie jest kierowcą własnego zespołu Liqui Moly Team Engstler w serii World Touring Car Championship.
Kariera.
Wczesna kariera Franza Engstlera wiąże się z zawodami European Hillclimbing Championship, które polegały na jak najszybszym przejeździe po torze prowadzącym pod górę (w 1983 ukończył je na drugim miejscu), oraz z serią German Long Distance Cup, której był mistrzem w latach 1984 i 1985. W 1988 zadebiutował w Niemieckiej Formule 3, w której jeździł przez trzy lata i przy okazji w sezonie 1989 wygrał w klasie B. W tym samym roku zaczął się ścigać w serii Deutsche Tourenwagen Meisterschaft (obecnie Deutsche Tourenwagen Masters) jednak nie osiągnął w niej znaczących rezultatów. Jedynie w 1992, gdy zaliczył pełny sezon startów w BMW M3 udało mu się zdobyć 26 punktów i zakończyć zmagania na 16 miejscu. Po likwidacji DTM w 1996 przeniósł się do Super Tourenwagen Cup, lecz i tutaj nie uzyskał dobrych wyników (najlepszy, pierwszy sezon ukończył na 19 pozycji). W 2000 przeszedł do serii ADAC Procar i jeszcze w tym samym roku wywalczył tytuł mistrzowski z 322 punktami na koncie. Sezon 2001 był dla niego już znacznie mniej udany, gdyż ukończył go dopiero na 15 miejscu. W trzech kolejnych latach zajmował odpowiednio 11, 3 i 5 pozycję w klasyfikacji generalnej. W 2005 występował tylko gościnnie w związku z czym nie zdobył żadnych punktów. Również w 2005 zadebiutował w Asian Touring Car Championship i, podobnie jak w ADAC Procar pięć lat wcześniej, od razu wywalczył mistrzostwo, a także wziął udział w pucharze European Touring Car Cup składającym się z jednej rundy na włoskim torze ACI Vallelunga Circuit. W 2006 ponownie zdobył tytuł w Asian Touring Car Championship, a w 2007 kolejny, tym razem w ADAC Procar (rok wcześniej był siódmy w klasyfikacji generalnej). W 2007 zadebiutował też w World Touring Car Championship w ostatniej rundzie sezonu na torze Guia Circuit w Makau. W 2008 razem z Marko Hartungiem i Stefanem Neubergerem w BMW Z4 wygrał 24-godzinny wyścig na Nürburgringu. Został również wicemistrzem serii European Touring Car Cup, która gościła na torze Circuito Vasco Sameiro w Portugalii i zaliczył swój ostatni sezon w ADAC Procar zajmując na koniec 9 pozycję z 26 punktami na koncie. Od 2008 zaczął też regularnie jeździć w World Touring Car Championship jednak przez trzy lata zajmował najczęściej dosyć odległe miejsca. Dopiero sezon 2011 okazał się dla niego udany gdy zwyciężył w drugim wyścigu na Motorsport Arena Oschersleben w Niemczech i w klasyfikacji generalnej zajął 8 miejsce z dorobkiem 88 punktów. W sezonie 2014 Niemiec wygrał klasyfikację kierowców niezależnych.

</doc>
<doc id="2489220" url="https://pl.wikipedia.org/wiki?curid=2489220" title="248P/Gibbs">
248P/Gibbs

248P/Gibbs – kometa krótkookresowa, należąca do rodziny Jowisza. 
Odkrycie.
Kometa została odkryta 27 listopada 2010 w ramach programu obserwacyjnego Catalina Sky Survey.
Orbita komety i właściwości fizyczne.
Orbita komety 248P/Gibbs ma kształt elipsy o mimośrodzie 0,64. Jej peryhelium znajduje się w odległości 2,15 j.a., aphelium zaś 9,82 j.a. od Słońca. Jej okres obiegu wokół Słońca wynosi 14,63 roku, nachylenie do ekliptyki to wartość 6,37˚.
Jądro tej komety ma rozmiary maks. kilku km.

</doc>
<doc id="2489221" url="https://pl.wikipedia.org/wiki?curid=2489221" title="Mostek zapaśniczy">
Mostek zapaśniczy

Mostek zapaśniczy – ćwiczenie w zapasach, wrestlingu i grapplingu, polegające na uniemożliwieniu przypięcia (tuszu) przez oponenta. 
Działanie polega na uniesieniu miednicy tak, aby cała masa ciała oparta była na głowie i nogach, oraz tak, aby łopatki nie dotykały maty. Ćwiczenie to jest często wykonywane w pro-wrestlingu, gdzie zawodnicy wykonujący akcje techniczne takie jak suples lub powerbomb, używają mostka jako jednej z technik pinfall'u (przypięcia). Mostek zapaśniczy na ogół oparty jest na nogach i głowie (szyi), co odróżnia go od mostka gimnastycznego, gdzie oparcie stanowią nogi i ręce.
W brazylijskim jiu-jitsu, chwyt ten jest nazywany jako upa, i stosowany jest przy próbach przechodzenia do pozycji dominującej (ang. "mounted position").

</doc>
<doc id="2489222" url="https://pl.wikipedia.org/wiki?curid=2489222" title="Wysszaja liga kirgiska w piłce nożnej (1996)">
Wysszaja liga kirgiska w piłce nożnej (1996)

Wysszaja liga (1996) – 5. edycja najwyższej piłkarskiej klasy rozgrywkowej w Kirgistanie. Rozgrywki odbywają się systemem wiosna-jesień. Wzięło w nich udział 12 drużyn, grając systemem kołowym w 2 rundach. Tytułu nie obroniła drużyna Kant-Oil Kant. Nowym mistrzem Kirgistanu został zespół Metałłurg Kadamżaj. Tytuł króla strzelców zdobył Aleksandr Merzlikin, który w barwach klubu AiK Biszkek strzelił 17 goli.
Baraż o misatrzostwo.
Zespół Metałłurg Kadamżaj został mistrzem Kirgistanu w tym sezonie.

</doc>
<doc id="2489223" url="https://pl.wikipedia.org/wiki?curid=2489223" title="Michel de Decker">
Michel de Decker

Michel de Decker (ur. 23 stycznia 1948 w Saint-Pol-sur-Mer, zm. 17 sierpnia 2019) – francuski historyk.

</doc>
<doc id="2489224" url="https://pl.wikipedia.org/wiki?curid=2489224" title="Saskatoon (stacja kolejowa)">
Saskatoon (stacja kolejowa)

Saskatoon (ang. "Saskatoon railway station") – stacja kolejowa w Saskatoon, w prowincji Saskatchewan, w Kanadzie. Znajduje się osiem kilometrów od centralnej dzielnicy biznesowej. Stacja jest obsługiwana przez The Canadian trzy razy w tygodniu. Stacja wyposażona jest w kasę i poczekalnię. Stacja została uznana za dziedzictwo kolejowe przez rząd federalny w 1996 roku.
Stacja została wybudowana w 1964 roku w stylu międzynarodowym, jako część stoczni Chappell, Canadian National Railway jako union station zastępując starą stację Canadian Pacific.

</doc>
<doc id="2489225" url="https://pl.wikipedia.org/wiki?curid=2489225" title="Instrukcja techniczna C-I">
Instrukcja techniczna C-I

Instrukcja techniczna C-I – archiwalna instrukcja geodezyjna w Polsce, będąca częścią przepisów "Pomiary szczegółów terenowych" (dział "C" "Powszechnych Przepisów o Pomiarach Kraju") i obowiązująca w latach 1968–1979, wprowadzona i zatwierdzona zarządzeniem nr 20 Prezesa Głównego Urzędu Geodezji i Kartografii (GUGiK) z 11 lipca 1967 w sprawie wprowadzenia do stosowania instrukcji "Pomiary sytuacyjne". Instrukcja została opracowana w latach 1966–1967 w Biurze Techniki GUGiK. Wydanie pierwsze instrukcji miało miejsce w grudniu 1967 roku.
Instrukcja zawiera zbiór, jednolitych pod względem merytorycznym, technicznym i porządkowym, zasad dotyczących wykonywania bezpośrednich pomiarów sytuacyjnych, które służyły do sporządzania i aktualizowania mapy zasadniczej w skalach od 1:5000 do 1:1000, jak i również innych map inżynieryjno-gospodarczych w zakresie szczegółów sytuacyjnych ogólnego znaczenia.
Szczegółowe przepisy instrukcji określają m.in.:
Pomiary sytuacyjne określone niniejszą instrukcją definiowane są jako czynności mające na celu określenie na mapie położenia, kształtu i wielkości obrazu szczegółów terenowych stanowiących jej treść, natomiast przedmiotem szczegóły terenowe ogólnego znaczenia, m.in.:
Zgodnie z instrukcją szczegóły terenowe były podzielone na trzy grupy ze względu na różne wymagania dokładnościowe (I, II, III), a tereny na cztery kategorie (A, B, C, D). Dokładność pomiaru (mp) zależała więc od grupy szczegółów oraz skali mapy i kategorii terenu (najbardziej dokładne były pomiary szczegółów I grupy w terenie kat. A i B dla skali 1:1000 – 0,10 m, najmniej dokładne pomiary szczegółów III grupy w terenie kat. D dla skali 1:5000 – 1 m).
Ponadto instrukcja C-I określała wymagania dotyczące:
dla celów wykonywanych pomiarów.
1 stycznia 1968, z dniem wejścia w życie zarządzenia wprowadzającego tę instrukcję do stosowania, straciło moc obowiązującą obwieszczenie Prezesa Głównego Urzędu Pomiarów Kraju z 17 listopada 1949 roku o wprowadzeniu instrukcji B-IV "Pomiary sytuacyjne" oraz 3 zarządzenia ją zmieniające, a także wszelkie inne przepisy GUGiK w zakresie unormowanym nową instrukcją.
Instrukcję techniczną C-I zastąpiła w 1979 instrukcja techniczna G-4 ("Pomiary sytuacyjne i wysokościowe") oraz wytyczne techniczne do tej instrukcji.

</doc>
<doc id="2489228" url="https://pl.wikipedia.org/wiki?curid=2489228" title="Barthelemy Boganda Stadium">
Barthelemy Boganda Stadium

Barthelemy Boganda Stadium w Bangi jest stadionem narodowym w Republice Środkowoafrykańskiej. Jest obecnie używany głównie dla meczów piłki nożnej. Stadion ma pojemność 20 000 osób. Został nazwany na cześć byłego prezydenta kraju, Barthélemy’ego Bogandy.

</doc>
<doc id="2489233" url="https://pl.wikipedia.org/wiki?curid=2489233" title="Stade du Ville">
Stade du Ville

Stade du Ville lub Stade du Nacional - to wielofunkcyjny stadion w mieście Dżibuti, stolicy Dżibuti. Obecnie jest używany głównie dla meczów piłki nożnej oraz zawodów lekkoatletycznych. Swoje mecze rozgrywają na nim reprezentacja Dżibuti w piłce nożnej oraz drużyny piłkarskie AS Port, Gendarmerie Nationale, FC Société Immobilière de Djibouti i zespoły z innych miast. Stadion może pomieścić do 10 000 osób. W kwietniu 2007 roku Stade otrzymał sztuczną murawę boiska w ramach programu FIFA "Wygraj w Afryce". Zbudowany został przez Chiny, jest nazwany imieniem pierwszego Prezydenta Dżibuti Hassan Gouled Aptidon. Został otwarty 26 czerwca 1993.

</doc>
<doc id="2489235" url="https://pl.wikipedia.org/wiki?curid=2489235" title="Wanda von Schliss Gertz">
Wanda von Schliss Gertz



</doc>
<doc id="2489236" url="https://pl.wikipedia.org/wiki?curid=2489236" title="Ring Knutstorp">
Ring Knutstorp

Ring Knutstorp – tor wyścigowy wybudowany w 1963 roku w Kågeröd w Szwecji.
Na torze odbywały się mistrzostwa Europejskiej Formuły 3 i Swedish Touring Car Championship, które od 2011 roku noszą nazwę Scandinavian Touring Car Championship.
Tor został odwzorowany w szwedzkiej grze komputerowej "STCC The Game", która została wyprodukowana przez SimBin Studios.

</doc>
<doc id="2489238" url="https://pl.wikipedia.org/wiki?curid=2489238" title="The Last of Us">
The Last of Us

The Last of Us – komputerowa przygodowa gra akcji z elementami survival horroru, wyprodukowana przez studio Naughty Dog i wydana przez Sony Computer Entertainment. Jej premiera odbyła się 14 czerwca 2013 roku na konsoli PlayStation 3 . W lipcu 2014 roku wydano odświeżoną wersję na PlayStation 4 – "The Last of Us Remastered", a we wrześniu 2022 remake – "The Last of Us Part I" na PlayStation 5. W produkcji jest także wersja na komputery osobiste, której premiera zaplanowana jest na marzec 2023.
Akcja produkcji toczy się głównie na przełomie 2033 i 2034 roku w postapokaliptycznych Stanach Zjednoczonych, 20 lat po wybuchu epidemii grzyba z gatunku maczużnikowatych – "Cordyceps". Gracz wciela się w Joela Millera, przemytnika podejmującego się zadania eskortowania nastoletniej Ellie Williams do grupy ludzi z organizacji Świetlików. Wydarzenia przedstawione są z perspektywy trzeciej osoby, a gracz może używać broni palnej, improwizowanej lub skradać się, żeby zabić zarażone i zmutowane przez grzyba humanoidalne stworzenia, bądź ominąć wrogich ludzi, którzy zatracili człowieczeństwo i za wszelką cenę próbują przetrwać. W grze dostępny jest również tryb wieloosobowy, pozwalający maksymalnie ośmiu graczom brać udział w rozgrywkach kooperacyjnych bądź kompetytywnych.
Proces produkcji gry rozpoczął się w 2009, niedługo po premierze wcześniejszej gry Naughty Dog, '. Po raz pierwszy w historii studio podzieliło się wtedy na dwa zespoły – jeden pracował nad ', a drugi nad nową marką, którą ostatecznie stało się "The Last of Us". Głównym wątkiem gry jest relacja Joela i Ellie, do której dostosowane zostały wszystkie pozostałe elementy. W dwójkę głównych bohaterów wcielają się Troy Baker i Ashley Johnson (zarówno użyczając im głosów, jak i odgrywając postacie podczas sesji przechwytywania ruchu), którzy współpracowali z reżyserem i scenarzystą Neilem Druckmannem, mając wpływ na fabułę i osobowości swoich postaci. Muzyka napisana i wykonana została przez Gustava Santaolallę.
Gra zapowiedziana została w grudniu 2011 roku i była jedną z najbardziej wyczekiwanych premier. Po premierze zdobyła powszechne uznanie krytyków, chwalących narrację, rozgrywkę, oprawę wizualną, projekt dźwięku, ścieżkę dźwiękową, charakteryzację i przedstawienie postaci kobiecych. Uzyskała średnie ocen 95,04% i 95/100 w agregatorach GameRankings oraz Metacritic, dzięki czemu plasuje się w czołówce najlepiej ocenianych gier komputerowych w historii. Tytuł został wielokrotnie nazwany arcydziełem i uzyskał maksymalne oceny w recenzjach magazynów i serwisów zajmujących się elektroniczną rozrywką. "The Last of Us" stało się jedną z najlepiej sprzedających się gier komputerowych w historii, w pierwszy weekend znajdując 1,3 mln nabywców, a do kwietnia 2018 ponad 17 mln. Zdobyła także liczne wyróżnienia końcoworoczne, w tym kilka tytułów gry roku, przyznanych przez czasopisma i portale branżowe, krytyków i podczas ceremonii rozdania nagród. Uważana jest za jedną z najlepszych gier komputerowych w historii.
Do gry wydano kilka dodatków, w tym jeden fabularny o podtytule "Left Behind", na który składają się dwie oddzielne historie. Pierwsza rozgrywa się w trakcie wydarzeń z gry i opowiada historię Ellie szukającej lekarstw dla rannego Joela, a druga przedstawia ucieczkę ze szkoły wojskowej Ellie i Riley, w trakcie której doszło m.in. do ugryzienia Ellie. Sukces gry doprowadził do powstania franczyzy medialnej, w ramach której wydano komiks (2013), kontynuację (2020) oraz serial telewizyjny wyprodukowany dla HBO, a na premierę czeka gra planszowa.
Rozgrywka.
"The Last of Us" jest przygodową grą akcji z perspektywą trzeciej osoby. Gracz przemierza postapokaliptyczne lokalizacje, takie jak miasteczka, budynki, lasy czy kanały, posuwając do przodu liniową historię. Z przeciwnikami, zarówno wrogo nastawionymi ludźmi, jak i stworzeniami zainfekowanymi maczużnikiem – walczyć można za pomocą broni palnej, broni improwizowanych lub wręcz, jak również wyeliminować ich po cichu. Zainfekowani występują w różnych stadiach zaawansowania choroby (m.in. biegacze, klikacze oraz purchlaki). Przez większość gry gracz kontroluje Joela, który podejmuje się zadania eskortowania nastoletniej Ellie przez Stany Zjednoczone. W akcie „Zima” gracz przejmuje kontrolę nad Ellie, a w prologu na krótko nad córką Joela, Sarą.
W walce gracz może używać broni długodystansowej – karabinu, strzelby i łuku – oraz krótkodystansowej, jak pistolet, rewolwer czy obrzyn. Korzystać może również z broni do walki wręcz – rurek, desek czy kijów baseballowych – rozpadającej się po kilku uderzeniach, jak również rzucać butelkami albo cegłami w celu rozproszenia, ogłuszenia bądź zaatakowania przeciwnika. Broń naprawiać i ulepszać można przy warsztatach po znalezieniu w świecie gry odpowiednich narzędzi i liczby zasobów. Wyposażenie, jak apteczki, prowizoryczne ostrza, koktajle Mołotowa, bomby dymne lub z gwoździami można albo znaleźć, albo wytworzyć przy użyciu zebranych surowców. Przedmioty tworzone są w czasie rzeczywistym gry; gdy Joel tworzy przedmiot, musi zdjąć plecak i wyjąć potrzebne mu materiały. W tym czasie narażony jest na ataki wrogów. Przy pomocy znalezionych suplementów gracz może podwyższyć zdrowie głównego bohatera, nauczyć go szybszego tworzenia przedmiotów, szybszego leczenia, większej celności przy strzelaniu oraz zwiększyć wielkość obszaru nasłuchiwania.. Zdrowie zregenerować można poprzez znalezienie jedzenia bądź skorzystanie z apteczki.
Chociaż gracz może wdawać się w bezpośrednią walkę z przeciwnikami, możliwe jest również atakowanie ich z ukrycia albo przekradanie się obok nich, co pozwala uniknąć konfrontacji. „Tryb nasłuchiwania”, stanowiący odzwierciedlenie wytężonego nasłuchiwania i świadomości otoczenia, pozwala wykryć przeciwników i podświetlić ich zarysy, nawet jeżeli znajdują się za ścianą. W grze dostępny jest system osłon, za którymi postać może przykucnąć, żeby zyskać przewagę taktyczną w walce. Częste są momenty bez konieczności prowadzenia żadnych starć, w których postacie najczęściej rozmawiają ze sobą. Pojawiają się również proste zagadki środowiskowe, polegające np. na umożliwieniu nieumiejącej pływać Ellie przekroczenie zbiornika wodnego czy wykorzystaniu drabin albo kontenerów na śmieci, żeby dostać się w wyżej położone miejsca. Po drodze zbierać można przedmioty, takie jak listy, mapy czy komiksy, a następnie przeglądać je w menu plecaka.
System sztucznej inteligencji określa, jak wrogo nastawieni ludzie reagują na walkę. Jeżeli przeciwnik wykryje postać gracza, może schować się za osłoną albo wezwać wsparcie, jak również wykorzystać sytuację, kiedy gracz jest rozproszony, skończy mu się amunicja albo walczy z kimś wręcz. Towarzysze Joela, w tym Ellie, mogą wspomagać go w walce, zarówno poprzez bezpośrednie atakowanie przeciwników, jak również rzucanie w nich przedmiotami, żeby ich ogłuszyć, czy informować o pozycji wrogów niewidzianych przez gracza.
Po ukończeniu kampanii dla pojedynczego gracza na poziomie trudności łatwym, normalnym, lub trudnym istnieje możliwość rozpoczęcia kampanii w trybie "New Game Plus" w, którym zostają zachowane wszelki ulepszenia gracza i broni oraz zdobyte przedmioty. Zostaje odblokowany także tryb "Survivor", który cechuje się m.in. dwukrotnym zwiększeniem życia przeciwników i obrażeń, które zadają postaci gracza, brakiem trybu nasłuchiwania, zmniejszeniem liczby amunicji, przedmiotów, suplementów i części możliwych do znalezienia w trakcie gry oraz wyłączeniem wskazówek w trakcie skradania i walki wręcz. Wraz z ostatnim rozszerzeniem wprowadzono jeszcze trudniejszy tryb nazwany "Grounded".
Gra wieloosobowa.
Moduł wieloosobowy, „Frakcje”, pozwala na rozgrywkę maksymalnie ośmiu graczy na przerobionych mapach z kampanii fabularnej. Zagrać można w jednym z trzech trybów. „Walka o zapasy” i „Ocaleni” są drużynowymi deathmatchami, przy czym w drugim z nich niemożliwe jest odradzanie się. „Przesłuchanie” polega na odnalezieniu skrytki wrogiej drużyny, a wygrywa ta, która zdobędzie ją jako pierwsza. W każdym z trybów gracz wybiera frakcję – łowców albo świetliki – i stara się zachować swój klan przy życiu poprzez gromadzenie zasobów i eliminowanie przeciwników. Każdy rozegrany mecz to jeden dzień; po przetrwaniu dwunastu „tygodni” historia kończy się, a gracz może ponownie wybrać frakcję.
Za zabijanie albo oznaczanie przeciwników, cucenie sojuszników, wytwarzanie przedmiotów i zdobywanie wrogich skrytek gracz otrzymuje „części”, które w trakcie meczu może przeznaczyć na ulepszanie broni i pancerza. Po zakończeniu meczu zamieniane są one na zapasy, których dodatkowe ilości można zdobyć przeszukując ciała wrogów. Podczas rozgrywki gracze zdobywają również punkty, które mogą przeznaczać na bronie albo umiejętności w celu stworzenia preferowanych klas. Pierwotnie możliwe było połączenie trybu wieloosobowego z kontem na Facebooku, co zmieniało nazwy i awatary członków klanu na imiona i zdjęcia znajomych. Wygląd postaci można zmieniać poprzez czapki, hełmy, maski i emblematy. Serwery „Frakcji” w wersji na PlayStation 3 zostały wyłączone 3 września 2019.
Fabuła.
W roku 2013 Stany Zjednoczone ogarnia pandemia maczużnika ("Cordyceps"), zamieniającego ludzkich nosicieli w agresywne stworzenia nazywane „zarażonymi”. Joel Miller próbuje uciec z przedmieść objętego kwarantanną Austin w Teksasie wraz ze swoim bratem Tommym i córką Sarą. Podczas ucieczki dziewczynka zostaje postrzelona przez żołnierza i umiera w ramionach Joela.
Dwadzieścia lat później populacja ludzka jest zdziesiątkowana wskutek infekcji. Ocaleli żyją w totalitarnych strefach kwarantanny, niezależnych osadach bądź wędrownych grupach, porzucając większość budynków i domostw. Joel wraz ze swoją partnerką w interesach Tess pracuje jako przemytnik w strefie kwarantanny w bostońskim North Endzie. Tropiąc czarnorynkowego handlarza bronią odkrywają, że sprzedał ich towar Świetlikom, paramilitarnej milicji przeciwstawiającej się władzom strefy. Ich przywódczyni, Marlene, obiecuje oddać im dwukrotność utraconego towaru, jeżeli zgodzą się przemycić nastoletnią Ellie do kryjówki organizacji w pobliżu strefy. W trasie napotykają rządowy patrol i odkrywają, że Ellie jest zarażona, a chociaż została ugryziona trzy tygodnie wcześniej, nie ma żadnych symptomów, podczas gdy przemiana zachodzi najpóźniej po dwóch dniach. Jej odporność może stanowić klucz do znalezienia lekarstwa. Kiedy docierają na miejsce spotkania odkrywają, że świetliki będące ich kontaktem zostali zabici, a na ich trop wpadli żołnierze. Tess wyjawia, że została ugryziona przez zarażonego; wierząc w możliwość stworzenia lekarstwa poświęca się, żeby Joel i Ellie mogli uciec. Mężczyzna postanawia odnaleźć Tommy’ego, będącego kiedyś świetlikiem, mając nadzieję, że pomoże w odnalezieniu reszty grupy.
Po dotarciu do Lincoln otrzymują pomoc od Billa, przemytnika wiszącego Joelowi przysługę, który pomaga im zdobyć sprawny samochód. Po dotarciu do Pittsburgha wpadają w zasadzkę bandytów, niszcząc przy tym samochód. W mieście spotykają dwóch braci, Henry’ego i Sama, z którymi uciekają przed bandytami. Sam zostaje ugryziony, ale ukrywa to przed pozostałymi; kiedy atakuje Ellie, Henry zabija go i sam popełnia samobójstwo. Jesienią Joelowi i Ellie udaje dotrzeć się do Tommy’ego w pobliżu Jackson. Joel chce zostawić Ellie pod opieką swojego brata, jednak kiedy dziewczyna konfrontuje się z nim i wspomina o Sarze, postanawia podróżować z nią dalej. Tommy kieruje ich do enklawy świetlików na Uniwersytecie Wschodniego Kolorado; po dotarciu na miejsce okazuje się, że grupa przeniosła się do szpitala w Salt Lake City. Przed opuszczeniem uniwersytetu atakują ich bandyci, a Joel w trakcie ucieczki przed nimi zostaje poważnie ranny.
Zimą Ellie i Joel znajdują schronienie w górach. Stan mężczyzny coraz bardziej się pogarsza, podczas gdy Ellie desperacko próbuje go wyleczyć. Poszukując jedzenia dziewczyna spotyka Davida i Jamesa, mieszkańców pobliskiego miasteczka, oferujących lekarstwa w zamian za jedzenie. Kiedy wychodzi na jaw, że bandyci zabici przez Ellie i Joela na uniwersytecie należeli do grupy Davida, jego ludzie zaczynają polować na Ellie. Udaje jej się odciągnąć ich od Joela, ale zostaje przez nich pojmana. David chce, żeby dołączyła do jego społeczności kanibali, ta jednak odmawia i udaje jej się uciec. Konfrontuje się z mężczyzną i zabija go maczetą, co prowadzi u niej do traumy. Zostaje odnaleziona przez Joela, któremu udało się dojść do zdrowia i który pociesza ją przed wyruszeniem w dalszą drogę.
Wiosną docierają do Salt Lake City, gdzie podczas ucieczki przed zarażonymi zostają pojmani przez patrol świetlików. W szpitalu Marlene wyjawia Joelowi, że ze względu na pasożytniczą naturę maczużnika do stworzenia szczepionki konieczne będzie usunięcie zainfekowanej części mózgu Ellie, co ją zabije. Joel, nie chcąc dopuścić do śmierci dziewczyny, przedziera się przez placówkę i dociera do sali operacyjnej; zabija chirurga mającego przeprowadzić operację i zabiera nieprzytomną Ellie. Uciekając zabija Marlene, żeby uniemożliwić świetlikom pościg za nimi. Ellie odzyskuje przytomność przy wyjeździe z miasta; Joel okłamuje ją, że świetliki znalazły dużo więcej osób odpornych na infekcję, ale nie udało im się stworzyć lekarstwa, więc przestali próbować. Kiedy docierają do osady Tommy’ego Ellie zaczyna przejawiać oznaki syndromu KZ; pyta Joela, czy powiedział jej prawdę o świetlikach, a ten przysięga, że tak.
Left Behind.
Gra przedstawia dwa wątki historii Ellie. Pierwszy rozgrywa się w trakcie zimy na przełomie 2033 i 2034 roku w stanie Kolorado. Rozpoczyna się w momencie znanym z podstawowej wersji gry – upadku Joela z dużej wysokości na pręt. Ellie zostawia Joela w bezpiecznym miejscu, a sama wyrusza na poszukiwanie antybiotyków i opatrunków do opuszczonego, pełnego zainfekowanych centrum handlowego. Ellie jest zmuszona do omijania zarażonych, gdyż jako nastolatka nie ma szans w bezpośrednim starciu z mutantami. Ponadto musi pokonywać różnego rodzaju przeszkody i radzić sobie z problemami. W pewnym momencie napotyka na ludzi Davida, którzy chcą ją zabić. Udaje jej się uciec, powrócić cało do Joela i podać mu lekarstwa. Potem oboje kontynuują podróż znaną z podstawowej wersji gry.
Drugi wątek gry opowiada o ucieczce Ellie i jej przyjaciółki Riley ze szkoły wojskowej. Dziewczyny podróżują razem po opuszczonym Bostonie. Nastolatki spędzają ten czas na zabawie i wygłupach oraz poznawaniu świata sprzed apokalipsy. Ellie pierwszy raz próbuje mocniejszego trunku, dziewczyny zachodzą do sklepu grozy, rzucają cegłami w samochody, odwiedzają wesołe miasteczko, grają w gry na automatach, strzelają do siebie z pistoletów na wodę, a w sklepie muzycznym włączają muzykę i tańczą. Wtedy to atakują ich zainfekowani, a w trakcie szalonej ucieczki Riley zostaje dopadnięta przez mutanta. Ellie próbując ratować towarzyszkę zostaje ugryziona w rękę. Po zakończonej walce dziewczyny rozmawiają o tym i nie wiedzą co dalej mają uczynić.
Produkcja.
Naughty Dog rozpoczęło produkcję "The Last of Us" w 2009, po premierze '. Po raz pierwszy w historii studio podzieliło się wtedy na dwa zespoły – jeden pracował nad ' (2011), a drugi nad nową marką. Drugim zespołem kierowali reżyser Bruce Straley oraz scenarzysta i dyrektor kreatywny Neil Druckmann.
Na studiach Druckmann wpadł na pomysł połączenia rozgrywki z gry komputerowej "Ico" (2001) z historią osadzoną podczas apokalipsy zombie w stylu "Nocy żywych trupów" (1968) George’a A. Romera, której główny bohater miał być postacią podobną do Johna Hartigana z serii komiksów "Sin City" (1991–2000). Miałby to być policjant, któremu przydzielone zostaje zadanie ochraniania młodej dziewczyny, ale ze względu na problemy z sercem głównego bohatera gracze często wcielaliby się w jego protegowaną, co odwracałoby role. Pomysł ten został rozwinięty przez Druckmanna podczas prac nad scenariuszem do "The Last of Us". Według scenarzysty jest to historia o wchodzeniu w dorosłość, w której Ellie spędzając czas z Joelem uczy się przetrwania, a zarazem o tym, ile ojciec gotowy jest poświęcić, żeby uratować swoje dziecko.
Ważną rolę odgrywa motyw „życie toczy się dalej”. Najbardziej obrazowo zostaje on przedstawiony w scenie, w której bohaterowie natrafiają na stado żyraf, które po upadku ludzkości uciekły z zoo i żyją w ruinach ich dawnych miast. Grafik koncepcyjny John Sweeney wyjaśnia, że scena ta miała „na nowo rozpalić chęć do życia” w Ellie, cierpiącej na zespół stresu pourazowego po konfrontacji z Davidem. Zarażeni zainspirowani zostali fragmentem serialu przyrodniczego BBC "Planeta Ziemia" (2006) poświęconym pasożytniczym grzybom "Cordyceps". Chociaż grzyb infekuje głównie insekty, przejmując kontrolę nad ich funkcjami motorycznymi i zmuszając je do dalszego jego rozprzestrzeniania, w grze jest on zdolny zarazić ludzi, wywołując pandemię, która doprowadziła do upadku ludzkości.
Głównym wątkiem gry jest relacja Joela i Ellie, do której dostosowane zostały wszystkie pozostałe elementy. W Joela i Ellie wcielali się Troy Baker i Ashley Johnson (zarówno użyczając im głosów, jak i odgrywając postacie podczas sesji przechwytywania ruchu). Baker i Johnson mieli bezpośredni wpływ na rozwój odgrywanych przez siebie postaci, przykładowo Baker przekonał Druckmanna, że Joel powinien dbać o Tess ze względu na swoją samotność, z kolei Johnson, że Ellie powinna być postacią silniejszą i lepiej umiejącą o siebie zadbać. Po pierwszych zapowiedziach gry wiele osób uznało, że Ellie jest podobna do Ellen Page, wobec czego jej wygląd zmieniono, żeby wyglądała młodziej i lepiej pasowała do osobowości Johnson. Zmiany wprowadzono również w przypadku innych postaci. Tess miała być początkowo główną antagonistką, ale twórcy uznali, że trudno jest uwierzyć w jej motywację. Seksualność Billa pierwotnie była niejednoznaczna, w scenariuszu wprowadzono jednak zmiany, żeby jednoznacznie określić, że jest on gejem.
Muzykę do "The Last of Us" skomponował głównie znany z minimalizmu Gustavo Santaolalla, z którym twórcy skontaktowali się już na wczesnym etapie prac; w grze pojawiają się również kompozycje Andrew Buresha, Anthony’ego Carusa i Jonathana Mayera. W celu oddania poczucia zagrożenia i niewinności Santaolalla użył różnych instrumentów, w tym takich, z którymi nie miał wcześniej styczności. Minimalistyczne podejście zastosowano również w przypadku dźwięku i scenografii. Jednym z pierwszych zadań, jakie otrzymali twórcy, było stworzenie dźwięków wydawanych przez zarażonych. Eksperymentowali z różnymi dźwiękami, żeby otrzymać możliwie najlepsze efekty. Dźwięki wydawane przez klikaczy stworzono na podstawie „skrzeczenia” aktorki głosowej Misty Lee. Dyrektorzy artystyczni inspirowali się różnymi źródłami, w tym fotografiami Roberta Polidoriego wykonanymi po huraganie Katrina, które stały się podstawą do zaprojektowania zalanych obszarów Pittsburgha. Dział artystyczny często wykłócał się odnośnie do rzeczy, które chciałby umieścić w grze, z mającą odmienne koncepcje resztą zespołu. Ostatecznie wypracowano kompromis pomiędzy prostotą a szczegółowością; Straley i Druckmann optowali za tą pierwszą opcją, a artyści za drugą. Sekwencję tytułową stworzyło Sony San Diego Studio, również należące do Sony.
Projektant Ricky Cambier jako inspirację dla "The Last of Us" wymienia gry komputerowe jak "Ico" i "Resident Evil 4", dodając, że emocjonalny ciężar relacji Joela i Ellie musiał zostać odpowiednio zbalansowany ze światem przedstawionym. Jak stwierdził, twórcy chcieli połączyć ze sobą „postacie i budowanie interakcji pomiędzy nimi” obecne w "Ico" z „napięciem i akcją” charakteryzującymi "Resident Evil 4". Żeby zrealizować założenia gry zespół rozbudował swój silnik, który wcześniej był użyty w "". Dzięki ulepszeniom silnik pozwalał na tworzenie bardziej otwartych lokacji porośniętych roślinami. Dodano do niego m.in. nową sztuczną inteligencję, współpracującą z postacią gracza. Zmieniono również silnik odpowiedzialny za oświetlenie, wprowadzając miękkie światło, dzięki czemu promienie słońca prześwitują przez określone obiekty i odbijają się od powierzchni. Dużym wyzwaniem okazało się zaprojektowanie rozgrywki, której każdy aspekt był wnikliwie analizowany przez zespół. Podczas produkcji wielokrotnie zmieniano projekt interfejsu użytkownika.
29 listopada 2011 roku firma Sony wypuściła do internetu krótki film prezentujący tłumy ludzi w maskach, którzy uciekają w panice, lub prowadzą starcia z policją i innymi służbami. Wideo ukazało także ogromne zniszczenia na ulicach miast, m.in. zniszczone samochody. Film nie ujawniał, kto jest odpowiedzialny za jego produkcję i jakie studio zajmie się tworzeniem gry. Natomiast na jego końcu twórcy zamieścili napis "The Last of Us", który okazał się tytułem wtedy jeszcze oficjalnie niezapowiedzianej gry. "The Last of Us" zapowiedziano 10 grudnia 2011 podczas gali rozdania Spike Video Game Awards, prezentując wtedy pierwszy zwiastun. Po ogłoszeniu gra stała się bardzo wyczekiwana, co dziennikarze przypisali dobrej reputacji Naughty Dog wśród graczy. Zwiastun prezentował opuszczony dom, w którym jedna z bohaterek gry – Ellie – zabiera amunicję z ciała zabitego człowieka i biegnie do swojego opiekuna – Joela. Nagle do budynku wbiegają zmutowane stworzenia, które rozbiegają się po różnych pomieszczeniach. Jedno z nich odnajduje bohaterów i atakuje Joela. W pewnym momencie pada strzał, a dalszy fragment filmu ukazuje zniszczone miasto, które częściowo zarosło już roślinnością. 16 maja 2012 roku został opublikowany drugi zwiastun o nazwie "The Last of Us – The Truck Ambush Trailer", który prezentował głównych bohaterów jadących samochodem. W pewnym momencie na ulicę wychodzi człowiek, który woła o pomoc. Joel przeczuwa podstęp i przyspiesza. W tym momencie w ich kierunku pada strzał i na ulicę wybiegają inni ludzie. Joel gwałtownie skręca i prawie zderza się z autobusem. Po chwili jednak samochód wpada w ścianę budynku i zostaje wyświetlone logo " The Last of Us". W tle zwiastunu usłyszeć można było piosenkę Hanka Williamsa zatytułowaną "Alone and Forsaken". 5 czerwca 2012 roku na targach E3 zaprezentowano pierwszy film prezentujący rozgrywkę w "The Last of Us". Film ten przedstawia dwójkę głównych bohaterów, którzy podróżując po mieście, walczą z napotkanymi wrogami przy użyciu broni, koktajli Mołotowa oraz przypadkowcyh elementów otoczenia. 14 lipca 2012 roku na imprezie Comic-Con 2012 w San Diego zaprezentowano kolejny zwiastun gry. Tym razem przedstawiał bohaterów uciekających do schronienia Billa, znajomego Joela. 7 grudnia 2012 roku podczas gali Video Game Awards 2012 ukazał się następny zwiastun gry, tym razem ukazujący m.in. nową bohaterkę – Tess. Ponadto ujawniono datę premiery gry, którą ustalono na 7 maja 2013 roku. 14 lutego 2013 roku przesunięto datę premiery gry na 14 czerwca 2013 roku. Powodem opóźnienia była chęć maksymalnego dopracowania gry przez producenta. 16 maja 2013 roku twórcy ogłosili, że gra osiągnęła status "Gold" i trafiła do tłoczni. 1 czerwca 2013 roku wersja demonstracyjna "The Last of Us" została udostępniona posiadaczom gry "". Żeby zachęcić graczy do zakupu w przedsprzedaży studio nawiązało współpracę z kilkoma sieciami handlowymi, oferując kilka edycji specjalnych z dodatkową zawartością.
Zawartość dodatkowa.
Po premierze gra wspierana była przez zawartość do pobrania (DLC). Przepustka sezonowa zapewniała dostęp do wszystkich DLC, dodatkowych umiejętności oraz udostępnionego w lutym 2014 filmu dokumentalnego "Uziemieni", przedstawiającego proces powstawania "The Last of Us". Dwa zestawy dodatków stanowiły zawartość bonusową do edycji specjalnych. "Sights and Sounds Pack" zawierał ścieżkę dźwiękową, dynamiczny motyw ekranu tytułowego PlayStation 3 i dwa awatary użytkownika, z kolei "Survival Pack" dodatkowe skórki dla postaci po ukończeniu kampanii fabularnej, dodatkową walutę i punkty doświadczenia oraz wczesny dostęp do możliwości dostosowywania przedmiotów w trybie wieloosobowym. Wydany 15 października 2013 "Abandoned Territories Map Pack" wprowadzał do gry wieloosobowej cztery mapy z podstawowej wersji gry, a "Nightmare Bundle" (5 listopada 2013) zestaw przedmiotów kosmetycznych.
14 lutego 2014 wydano dodatek fabularny "" przedstawiający dwie oddzielne historie – jedna rozgrywa się po prologu gry, a druga przed rozpoczęciem aktu „Zima” – w którym ważnym wątkiem jest relacja Ellie z jej przyjaciółką Riley. 12 maja 2015 "Left Behind" wydano jako samodzielne rozszerzenie. 6 maja 2014 wydano trzeci pakiet, zawierający pięć osobnych DLC: "Grounded" dodawał nowy tryb trudności; "Reclaimed Territories Map Pack" nowe mapy do gry wieloosobowej; "Professional Survival Skills Bundle" i "Situational Survival Skills Bundle" osiem nowych umiejętności do gry wieloosobowej, a "Survivalist Weapon Bundle" cztery nowe bronie. 15 sierpnia 2014 wydano "Grit and Gear Bundle", zawierający nowe przedmioty i gesty. Wydanie "Game of the Year Edition", wydane w Europie 11 listopada 2014, zawierało całą udostępnioną wcześniej zawartość dodatkową.
Remaster i remake.
9 kwietnia 2014 Sony zapowiedziało "The Last of Us Remastered", odświeżoną wersję gry przeznaczoną na PlayStation 4, która trafiła do sprzedaży w sierpniu tego samego roku. "Remastered" wykorzystuje panel dotykowy kontrolera DualShock 4 do przeglądania przedmiotów w ekwipunku, zaś jego pasek świetlny – zmieniając kolor na zielony, pomarańczowy albo czerwony – sygnalizuje stan zdrowia postaci. Znajdowane w świecie gry zapisy dźwiękowe mogą być odtwarzane przez wbudowany w kontroler głośnik, podczas gdy wersja na PlayStation 3 wymuszała na graczu pozostanie w menu, kiedy odtwarzano nagrania. Tryb fotograficzny pozwala zapauzować grę i swobodnie obracać kamerą żeby zrobić zdjęcia. Z poziomu menu głównego można odtworzyć wszystkie przerywniki filmowe, a dodatkowo włączyć w nich komentarz Druckmanna, Bakera i Johnson. Na potrzeby "Remastered" usprawniono oprawę graficzną oraz postprocesy, m.in. zwiększając odległość rysowania obiektów i klatkaż oraz dodając zaawansowane opcje dźwiękowe. W "Remastered" dodano udostępnioną wcześniej zawartość do pobrania, w tym "Left Behind" i niektóre z map do trybu wieloosobowego. Celem zespołu było stworzenie „prawdziwego remasteru”, który zachowałby „sens doświadczenia”.
We wrześniu 2022 na PlayStation 5 wydany został remake, "The Last of Us Part I", który w marcu 2023 trafi również na komputery osobiste z systemem operacyjnym Windows. Charakteryzuje się on zmianami w rozgrywce i sterowaniu, ulepszoną wydajnością i efektami oświetlenia oraz nowymi opcjami przystępności. Wersja na PlayStation 5 wspiera dźwięk 3D, haptyczne wibracje i stawiające opór przy wciskaniu spusty kontrolera DualSense. Pracami nad "Part I" kierowali reżyser Matthew Gallant i dyrektor kreatywny Shaun Escayg. Gra została całkowicie przebudowana, żeby wykorzystać możliwości sprzętowe PlayStation 5, co wymagało stworzenia nowych scenografii, animacji i modeli postaci, poprawki graficzne i techniczne miały jednak pozostać wierne duchowi oryginału i zamysłom jego twórców. Escayg chciał, żeby każdy element sprawiał, że gracz poczuje się zanurzony w świecie gry. Gallant współpracował ze specjalistami z Descriptive Video Works w celu nagrania audiodeskrypcji do wszystkich przerywników filmowych. Jednym z celów oryginalnej gry było podkreślenie piękna świata, co udało się wzmocnić w remake’u dzięki większym możliwościom sprzętowym PlayStation 5. Początkowe reakcje na informacje o "Part I" były mieszane. Część dziennikarzy i graczy uznała, że jest on niepotrzebny, ponieważ gra nie jest aż tak stara, żeby potrzebowała remake’u, a dodatkowo w sprzedaży znajdowało się już "Remastered". Kwestionowano również sprzedawanie odświeżonej wersji dziewięcioletniej gry w cenie 70 dolarów. Po premierze "Part I" spotkała się jednak z pozytywnym odzewem ze strony krytyków, chwalących usprawnienia graficzne, ulepszoną mimikę postaci i sztuczną inteligencję przeciwników oraz postaci, jak również wprowadzenie nowych opcji przystępności i funkcjonalności kontrolera. Z mieszanym odbiorem spotkały się rozgrywka i projekt poziomów.
Ścieżka dźwiękowa.
Ścieżkę dźwiękową do "The Last of Us" skomponował argentyński kompozytor Gustavo Santaolalla.
Wydanie.
Premiera gry "The Last of Us" odbyła się 14 czerwca 2013 roku w Stanach Zjednoczonych i Europie oraz 20 czerwca 2013 roku w Japonii. Europejskie wydanie gry jest ocenzurowane – zmniejszono w nim poziom brutalności produkcji poprzez usunięcie animacji odrąbywania kończyn i głowy w trybie rozrywki wieloosobowej oraz zmniejszenie ilości krwi pojawiającej się przy denatach.
Edycje.
W Europie zostały wydane dwie edycje kolekcjonerskie gry "The Last of Us".
Obie edycje zostały zapakowane w płócienne okrycia.
Natomiast w Stanach Zjednoczonych zostały wydane dwie inne edcyje kolekcjonerskie.
Odbiór.
Wersja oryginalna.
Według agregatora recenzji Metacritic "The Last of Us" spotkało się z „powszechnym uznaniem” krytyków, będąc piątą najwyżej ocenianą grą na PlayStation 3. Recenzenci chwalili rozwój postaci, historię, projekt wizualny i dźwięku oraz przedstawienie postaci kobiecych i nieheteronormatywnych. Uznawana jest za jedną z najbardziej znaczących gier siódmej generacji i za jedną z najlepszych w historii. Colin Moriarty z IGN-u stwierdził, że "The Last of Us" jest „majstersztykiem” i „najlepszą grą na wyłączność na PlayStation 3”, z kolei recenzent „Edge”, że jest to „najbardziej porywająca, oddziałująca na emocje epicka opowieść oparta na fabule” w siódmej generacji. Oli Welsh z Eurogamera uznał grę za „promyk nadziei” dla gatunku survival horrorów, a Andy Kelly z „Computer and Video Games” za „szczytowe osiągnięcie Naughty Dog”.
Dwa tygodnie przed premierą "The Last of Us" serwis Empire opublikował pierwszą recenzję gry, wystawiając produkcji ocenę 5/5. Tekst został opublikowany przez przypadek przedwcześnie i szybko go usunięto ze strony. Recenzent stwierdził, że dzieło Naughty Dog jest nie tylko najlepszą grą w dorobku studia, lecz także murowanym kandydatem do miana najlepszej gry ówczesnej generacji konsol, oraz że może okazać się "Obywatelem Kane’em" dla gier wideo, arcydziełem, które gracz będzie wspominać przez kolejne dekady.
Kelly uznał historię za „zapadającą w pamięć”, a Moriarty za jedną z cech najbardziej wyróżniających "The Last of Us". David Meikleham z „PlayStation Official Magazine” napisał, że jej tempo przyczyniło się do tego, że jest taka dobra, dając „realistyczne poczucie upływającego czasu i długiej podróży oraz każdego jej kroku”, zaś Jim Sterling z Destructoidu doceniłu momenty pełne napięcia. Richard Mitchell z Joystiqu stwierdził, że narracja pomogła w rozwinięciu relacji pomiędzy postaciami.
Postacie, zwłaszcza relacja pomiędzy Joelem a Ellie, spotkały się z powszechnym uznaniem. Matt Helgeson z „Game Informera” napisał, że można się z nią utożsamiać i jest „wzruszająca” oraz „dobrze nakreślona”. Welsh uznał, że postacie zostały napisane „z ogromną cierpliwością i umiejętnością”, doceniając ich wartość emocjonalną, z kolei Mitchel uznał relację za „szczerą” i emocjonalną. Meikleham nazwał Joela i Ellie najlepszymi postaciami z jakiejkolwiek gry wydanej na PlayStation 3, a Moriarty kwintesencją gry. Kelly określił, że są one „bogato nakreślone”, a ich historie interesują gracza. Philip Kollar z Polygonu uznał, że Ellie jest wiarygodna, dzięki czemu łatwiej nawiązać z nią poczucie więzi, a opcjonalne rozmowy dodatkowe pomiędzy postaciami jeszcze bardziej przyczyniają się do utrwalenia ich relacji. Chwalono także kreacje aktorskie, na czym według recenzentów „Edge” i Eurogamera zyskał scenariusz.
Wielu recenzentów stwierdziło, że walka, w porównaniu z innymi grami komputerowymi, jest odświeżającym doświadczeniem. Helgeson docenił, że postacie podczas walk są podatne, a Kelly różnorodność, z jaką można do starć podejść. Moriarty uznał, że system wytwarzania przedmiotów pomaga w walce, ta z kolei emocjonalności narracji, sprawiając, że wrogowie wydają się „ludzcy”. Mitchell wypowiedział się w podobnym tonie. Welsh stwierdził, że starcia pełne napięcia i zagrożenia są wartością dodaną do rozgrywki. Tom McShea z GameSpotu uznał, że sztuczna inteligencja negatywnie wpływa na walkę, ponieważ przeciwnicy często ignorują towarzyszy grywalnej postaci. Kollar uznał ją za niesprawiedliwą, zwłaszcza podczas starć z zarażonymi, zwracając także uwagę na pewne nieścisłości SI, co „burzy klimatyczność” postaci.
Często komentowanym aspektem gry była jej oprawa wizualna. Kelly uznał scenografię za „wybitną”, a Welsh za „wywołującą szczękopad”. McShea z kolei stwierdził, że sposób, w jaki przedstawiono postapokaliptyczny świat, jest „przyziemny”, widziany wcześniej już wielokrotnie w innych utworach popkultury. Grafikę często wskazywano jako najlepszą w jakiejkolwiek grze wydanej na PlayStation 3; Helgeson stwierdził, że „inne gry nie mają do niej startu”, a Moriarty, że nadaje ona całości realizmu. Sterling napisału, że chociaż pod względem wizualnym "The Last of Us" jest imponujące, to niedociągnięcia techniczne, takie jak „ciemne i nieciekawe” tekstury w początkowych etapach, w ogólnym rozrachunku pozostawiają negatywne wrażenie o tym aspekcie gry.
Świat i środowiska, w jakich umieszczone zostają postacie, także były chwalone przez recenzentów. Kelly uznał, że są one „wielkie, szczegółowe i pełne tajemnic”, dzięki czemu skutecznie udaje im się „zamaskować” liniowość gry. W podobnym tonie wypowiedział się recenzent „Edge”, dodając, że projekt poziomów skutecznie wspomaga opowiadaną historię. Helgeson napisał, że świat przedstawiony „umiejętnie i wspaniale oddaje samotność” opowieści. Moriarty docenił możliwe do znalezienia w grze przedmioty rozbudowujące wiedzę o nim, takie jak notatki czy listy. O prawdopodobieństwie zainfekowania ludzi przez maczużnika na łamach „Scientific American” wypowiedział się Kyle Hill.
Recenzenci wypowiadali się pozytywnie na temat dźwięku. W opinii Welsha jego projekt był zauważalnie lepszy niż w innych grach komputerowych, z kolei Helgeson nazwał go „niesamowitym”. McShea uznał, że pozytywnie wpływa on na rozgrywkę, zwłaszcza w kwestii ukrywania się przed wrogami. W podobnym tonie wypowiedział się Kelly, dodając, że ścieżka dźwiękowa Gustava Santaolalli była „oszczędna i subtelna”. Recenzenci „Game Informera” i Destructoidu uznali ją za „zapadającą w pamięć”, Sterling dodatkowo stwierdziłu, że uzupełnia ona rozgrywkę.
Krytycy zachwalali także długi czas gry oraz rozgrywkę wieloosobową. Docenili zarówno oryginalny angielski dubbing, jak i polską lokalizację. Pojedynczy krytycy doszukali się wad w produkcji. Dostrzegli oni drobne błędy techniczne, czy problemy z polską wersją językową. Niektórzy krytykowali także grę za małe zróżnicowanie przeciwników, sztuczną inteligencję lub przewidywalną fabułę.
Szczególnie często komentowanym aspektem było obrazowe przedstawienie przemocy. Ben Gilbert z Engadgetu uznał, że bezustanne skupienie na walce stanowi „zło konieczne, żeby krusi bohaterowie mogli dotrzeć bezpiecznie tam, dokąd zmierzają”, nie zaś metodę sposób na osiągnięcie celów. Kirk Hamilton z Kotaku napisał, że przemoc była „mocna, mająca znaczenie i niezbędna”, nie bezpodstawna. John Agnello z USgamera stwierdził, że gra na każdym kroku podkreśla negatywne skutki stosowania przemocy, celowo sprawiając, żeby gracze czuli się niekomfortowo podczas brutalnych starć. Dodał, że śmierci przedstawione w grze nie są niepotrzebne albo nieuzasadnione, co sprawia, że opowiadana historia wywiera silniejsze wrażenie. Kelly napisał, że pomimo „niesamowicie brutalnej” walki przemoc nigdy nie wydaje się niepotrzebna; podobnie wypowiedział się Welsh, mówiąc, że nie jest „znieczulona albo bezmyślna”. Helgeson zauważył, że prowadzi ona do tego, że bohaterowie zaczynają zastanawiać się nad moralnością podejmowanych przez siebie wyborów. Mitchell uznał, że „została zaprojektowana tak, żeby była niekomfortowa”, co sprawia, że Joel jest jeszcze lepszą postacią. Keith Stuart z „The Guardian” przed premierą gry zaopiniował, że tolerancja dla przemocy zależy od tego, w jakim zostanie użyta kontekście.
Wielu recenzentów odnosiło się do tego, jak przedstawiono postacie kobiece. Jason Killingsworth z „Edge” chwalił grę za to, że nie są one seksualizowane, stwierdzając, że „oferuje ona odświeżającą odtrutkę na seksizm i regresywne stereotypy płciowe obecne w większości wysokobudżetowych gier komputerowych”. Ellie Gibson z Eurogamera chwaliła Ellie, która „czasami jest silna, czasami bezbronna, ale nigdy nie jest stereotypowa”, a chociaż początkowo zostaje przedstawiona jako „dama w opałach”, koncept ten szybko zostaje odwrócony. Carolyn Petit z GameSpotu uznała postacie kobiece za moralnie rozdarte i współczujące, stwierdziła jednak, że płeć w grach komputerowych powinna być oceniana „na podstawie ich własnych zasług, a nie w porównaniu do innych tytułów”. Chris Suellentrop z „The New York Timesa” przyznał, że Ellie jest dającą się lubić, „czasami potężną” postacią, zaznaczając, że gra „tak naprawdę jest historią Joela”, a tym samym „kolejną stworzoną przez mężczyzn, dla mężczyzn i o mężczyznach”. "The Last of Us" chwalono również za sposób, w jaki przedstawiono postacie nieheteronormatywne. Sam Einhorn z GayGamer.net stwierdził, że określenie orientacji seksualnej Billa „wzbogaciło tę postać bez uciekania się do tokenizmu”. Amerykańska organizacja GLAAD uznała Billa za „najbardziej intrygującą nową postać LGBT 2013 roku”, nazywając go „mającym wiele wad, ale bardzo wyjątkowym”. Z pozytywną reakcją spotkał się również pocałunek Ellie i Riley w "Left Behind".
"Remastered".
Podobnie jak pierwowzór, "The Last of Us Remastered" spotkało się z „powszechnym uznaniem” recenzentów. Według Metacritic jest to trzecia najwyżej oceniana gra na PlayStation 4, "ex aequo" z "Personą 5 Royal", a za "Grand Theft Auto V" i "Red Dead Redemption II".
Pozytywnie oceniono usprawnioną oprawę graficzną. Moriarty z IGN-u stwierdził, że jej jakość stanowi poprawę względem wersji podstawowej, nawet pomimo tego, że była ona „najpiękniejszą grą, jaką widział na jakiejkolwiek konsoli”. David Houghton z GamesRadaru wypowiedział się podobnie, stwierdzając, że oprawa „powoduje opad szczęki”. VideoGamer.com podkreślał wielokrotnie poprawę graficzną względem oryginału, chwaląc przede wszystkim zwiększony zasięg rysowania obiektów i oświetlenie. Liam Martin z Digital Spy również stwierdził, że system oświetlenia wpływa na polepszenie rozgrywki, dzięki czemu gra „sprawia wrażenie jeszcze niebezpieczniejszej”. Tim Turi z „Game Informera” napisał, że "Remastered" „zapiera dech w piersiach bardziej” niż "The Last of Us". Matt Swider z TechRadaru docenił pomniejsze zmiany i poprawki techniczne. W opinii Jacka Flaminga z „The Independent” wizualne niedociągnięcia w remasterze zostały jeszcze bardziej uwypuklone, tym niemniej o zmianach graficznych wypowiedział się pozytywnie.
Wielu recenzentów doceniło usprawnienia techniczne, jak zwiększona liczba klatek na sekundę, uznając je za pożądany dodatek. Turi uznał, że dzięki temu remaster znacząco przebija oryginał. Sterling, piszącu już dla „The Escapist”, również doceniłu tę zmianę, uznając, że wersja na PlayStation 3 w tym względzie była „znacznie słabszym doświadczeniem”. Moriarty przyznał, że chociaż początkowo nie mógł się przyzwyczaić do tej zmiany, z czasem ją docenił. Tom Hoggins z „The Daily Telegraph” wypowiedział się w podobnym tonie, czując, że zwiększony klatkaż podbił intensywność rozgrywki. Kollar docenił ulepszone tekstury i krótsze czasy ładowania.
Z uznaniem spotkało się również dodanie trybu fotograficznego. Swider uznał go za wyróżniającą się funkcję, zaś Moriarty docenił możliwość zrobienia „wspaniałych” zdjęć do wykorzystania w przyszłości. Chwalono również dostosowanie sterowania do możliwości kontrolera DualShock 4. Według Swidera dodatkowe możliwości sterowania sprawiają, że gra się lepiej, zaś Martin uznał, że usprawniają one walkę i „zwiększają poczucie immersji”. Recenzenci docenili także uwzględnienie zawartości dodatkowej i komentarzy dźwiękowych. Sterling uznału, że dzięki takim funkcjonalnościom "Remastered" jest „ostateczną wersją gry”.
Nagrody i wyróżnienia.
Przed premierą "The Last of Us" otrzymało wiele wyróżnień podczas pokazów przedpremierowych na targach Electronic Entertainment Expo. W 2013 roku była to druga najwyżej oceniana gra w agregatorach recenzji Metacritic i GameRankings, wyprzedzana jedynie przez "Grand Theft Auto V". Wyróżniona została kilkoma tytułami gry roku, w tym m.in. podczas 41. ceremonii rozdania nagród Annie, 10. British Academy Video Games Awards (BAFTA), 17. DICE Awards i 14. Game Developers Choice Awards, jak również od stron, czasopism i programów telewizyjnych, w tym The A.V. Club, Canada.com, „The Daily Telegraph”, Destructoid, „The Escapist”, GamesRadar, GameTrailers, Game Revolution, Giant Bomb, "Good Game", Hardcore Gamer, IGN, IGN Australia, International Business Times, Kotaku, VG247 i VideoGamer.com. "The Last of Us" uznane zostało za najlepszą grę roku na PlayStation przez GameSpot, GameTrailers, Hardcore Gamer i IGN, z kolei Naughty Dog za studio roku bądź najlepszego producenta roku przez „The Daily Telegraph”, „Edge” i Hardcore Gamer oraz podczas gal rozdania Golden Joystick Awards i Spike VGX.
Za swoje występy liczne nagrody i nominacje otrzymali aktorzy; Baker wygrał w plebiscytach Hardcore Gamer i podczas gali rozdania Spike VGX, zaś Johnson zdobyła BAFT-ę, DICE Award, VGX i wyróżnienie od „The Daily Telegraph”. Scenariusz nagrodzony został BAFT-ą, DICE Award, Game Developers Choice Award, Golden Joystick Award i nagrodą Amerykańskiej Gildii Scenarzystów, jak również w plebiscytach GameTrailers, Giant Bomb, Hardcore Gamer i IGN. Projekt dźwięku nagrodzono DICE Award, Inside Gaming Award i przez IGN, a oprawę graficzną DICE Award, Golden Joystick Award oraz przez Destructoid i IGN.
"The Last of Us" nagrodzono DICE Award również za najbardziej innowacyjną grę oraz jako najlepszą strzelankę trzecioosobową w plebiscycie GameTrailer. Hardcore Gamer uznał ją za najlepszą nową markę, w tej kategorii zdobyła również Golden Joystick Award i wyróżnienie od Giant Bomb. IGN wyróżnił grę za najlepszy dźwięk, tryb wieloosobowy na PlayStation 3 i jako najlepszą przygodową grę akcji na PlayStation 3 oraz najlepszą grę na tę konsolę. Jako najlepsza przygodowa gra akcji otrzymała również BAFT-ę i wyróżnienie od „The Escapist”; Hardcore Gamer uznał ją za najlepszą grę akcji, zdobyła także DICE Award jako najlepsza gra przygodowa. "Remastered" nominowano do The Game Awards 2014 w kategorii „najlepszy remaster”, zaś do Game Developers Choice Awards wyróżniono honorową wzmianką za najlepszą technologię. "The Last of Us" znalazło się w zestawieniach najlepszych gier dekady m.in. Gier-Online, „The Hollywood Reporter”, Mashable, Metacritic i VG247.
Sprzedaż.
W ciągu tygodnia od premiery "The Last of Us" sprzedało się w ponad 1,3 mln egzemplarzy, co dało wówczas produkcji tytuł najlepszego debiutu 2013. W Stanach Zjednoczonych sprzedano 500 000 sztuk, z czego 338 000 egzemplarzy było zamówieniami przedpremierowymi. Natomiast w Wielkiej Brytanii sprzedano 120 000 sztuk gry. Po trzech tygodniach znalazła ponad 3,4 mln nabywców, stając się największym debiutem nowej marki od czasu "L.A. Noire" (2011) oraz najszybciej sprzedającą się w 2013 roku grą na PlayStation 3, jak również najlepiej sprzedającą się grą w PlayStation Store. Rekord ten został następnie pobity przez "Grand Theft Auto V". Ostatecznie "The Last of Us" znalazła się na 10. miejscu najlepiej sprzedających się gier 2013. W Wielkiej Brytanii znajdowała się na szczycie najchętniej kupowanych gier przez sześć tygodni z rzędu, bijąc rekordy ustanawiane przez tytuły przeznaczone na wiele platform. W ciągu 48 godzin od premiery gra zarobiła więcej niż 3 mln GBP, które w analogicznym okresie wygenerował film "Człowiek ze stali" (2013). Była to również najchętniej kupowana gra w Stanach Zjednoczonych, Francji, Irlandii, Włoszech, Holandii, Szwecji, Finlandii, Norwegii, Danii, Hiszpanii i Japonii.
Ostatecznie "The Last of Us" stało się jedną z najlepiej sprzedających się gier na PlayStation 3, a "Remastered" na PlayStation 4. W ciągu ośmiu miesięcy od premiery sprzedano 6 milionów egzemplarzy gry. Po nieco ponad roku od premiery ogłoszono, że sprzedano 7 milionów egzemplarzy "The Last of Us". Do sierpnia 2014 sprzedano ponad 8 mln kopii (7 mln na PS3, ponad 1 mln na PS4). Po około 5 latach od premiery sprzedaż gry przekroczyła 17 milionów egzemplarzy. Według analityka Daniela Ahmada z Niko Partners do października 2019 gra rozeszła się w ponad 20 mln sztuk.
Adaptacje.
Od kwietnia do lipca 2013 nakładem wydawnictwa Dark Horse Comics ukazywały się zeszyty komiksowej miniserii "The Last of Us: American Dreams". Komiks, napisany przez Druckmanna i ilustrowany przez Faith Erin Hicks, pełni funkcję prequelu gry, opowiadając o podróży Ellie i Riley. 28 lipca 2014 obsada odgrywała na żywo wybrane fragmenty gry przy akompaniamencie muzyki Santaollali. Wydarzenie zostało przeprowadzone i wyreżyserowane przez Druckmanna, a grafiki do niego przygotował Alex Hobbs. We wrześniu 2020 firma Cmon zapowiedziała "The Last of Us: The Board Game", inspirowaną serią grę planszową mającą skupiać się na eksploracji, narracji i elementach survivalowych. W listopadzie 2022 zapowiedziano kolejną planszówkę, "The Last of Us: Escape the Dark", tworzoną przez Naughty Dog i Themeborne. "Escape the Dark" przeznaczone ma być dla maksymalnie pięciu graczy wcielających się w Joela, Ellie, Tommy’ego, Tess, Billa albo Marlene, eksplorujących miejsca znane z gry i starających się uciec przed łowcami albo zarażonymi do bezpiecznej strefy. Gra ma zostać sfinansowana ze zbiórki na Kickstarterze, która rozpoczęła się 8 listopada.
Niezrealizowane filmy.
6 marca 2014 Sony poinformowało, że wytwórnia Screen Gems zajmie się dystrybucją filmowej adaptacji "The Last of Us", do której scenariusz napisze Druckmann, a jej producentem wykonawczym będzie Sam Raimi. W styczniu 2015 Druckmann ukończył drugi szkic scenariusza, na podstawie którego przeprowadzono odczyty z kilkoma aktorami. W kwietniu 2016 oświadczył, że po odczytach zrobiono niewiele więcej, a film utknął w piekle producenckim. W listopadzie tego samego roku Raimi ujawnił, że ekranizacja stanęła w martwym punkcie ze względu na różnicę zdań pomiędzy Sony a Druckmannem. W wywiadzie udzielonym w 2021 Druckmann przyznał, że projekt nie został zrealizowany, ponieważ studio chciało wyprodukować widowiskowy film akcji, co jego zdaniem stoi w sprzeczności z naturą "The Last of Us", który powinien być mniejszym filmem niezależnym. Maisie Williams wyraziła zainteresowanie zagraniem Ellie, prowadziła w tej sprawie rozmowy zarówno z Druckmannem, jak i Raimim. W styczniu 2020 w Internecie pojawiły się grafiki z krótkometrażowej animacji tworzonej przez agencję producencką Oddfellows. Dwudziestominutowy film miał stanowić pomost pomiędzy pierwszą a drugą częścią gry oraz „reinterpretację każdego rozdziału "The Last of Us" w unikalnym stylu wizualnym”, ostatecznie został jednak skasowany przez Sony.
Serial telewizyjny.
W marcu 2020 ogłoszono, że do ekranizacji "The Last of Us" w formie serialu telewizyjnego przymierza się HBO, które dało produkcji zielone światło w listopadzie tego samego roku. Scenarzystami i producentami wykonawczymi zostali Druckmann i Craig Mazin, każdy z nich wyreżyserował również po jednym odcinku. Pozostałe wyreżyserowali Ali Abbasi, Peter Hoar, Liza Johnson, Jeremy Webb i Jasmila Žbanić. Producentami zostali także Carolyn Strauss i Rose Lam, prezes Naughty Dog Evan Wells oraz Asad Qizilbash i Carter Swan z PlayStation Productions. Serial współprodukowany jest przez Sony Pictures Television, PlayStation Productions, Naughty Dog, The Mighty Mint i Word Games, będąc zarazem pierwszym produkowanym przez PlayStation Productions. Muzykę napisał Santaolalla, w głównych rolach wystąpili Pedro Pascal i Bella Ramsey jako Joel i Ellie, Gabriel Luna jako Tommy, Merle Dandridge ponownie jako Marlene oraz Anna Torv jako Tess. Druckmann przyznał, że niektóre sceny i wydarzenia pochodzą bezpośrednio ze scenariusza gry, podczas gdy inne znacząco od niego odbiegają. Na prośbę HBO część pojawiających się w grze scen kładących mocny nacisk na akcję została zmieniona, żeby bardziej koncentrowały się na dramatach postaci. Serial kręcono w kanadyjskiej Albercie od lipca 2021 do czerwca 2022. Premiera serialu będzie miała miejsce 15 stycznia 2023 na HBO Max.
Kontynuacja.
W lutym 2014 Druckmann przyznał, że studio rozważa stworzenie kontynuacji, musi jednak znaleźć historię „naprawdę wartą opowiedzenia, która nie będzie się powtarzać”. We wrześniu 2015 ujawnił, że niewielki zespół rozpoczął tworzenie prototypów, ale został przeniesiony do prac nad "" (2016). "The Last of Us Part II" zostało oficjalnie zapowiedziane przez Sony 3 grudnia 2016 podczas pokazu PlayStation Experience. Akcja rozgrywa się pięć lat po zakończeniu pierwszej części, a gracz wciela się w Ellie. Muzykę ponownie napisał Santaolalla, a za scenariusz poza Druckmannem odpowiadała również Halley Gross. "Part II" trafiła do sprzedaży w czerwcu 2020, zyskując powszechne uznanie krytyków, chwalących grę aktorską, postacie, oprawę wizualną i rozgrywkę, chociaż fabuła poróżniła recenzentów i graczy.

</doc>
<doc id="2489239" url="https://pl.wikipedia.org/wiki?curid=2489239" title="Ronald Zinn">
Ronald Zinn

Ronald Lloyd Zinn (ur. 10 maja 1939 w Peorii, zm. 7 lipca 1965 w Sajgonie) – amerykański lekkoatleta, chodziarz.
Życiorys.
Ukończył Akademię Wojskową USA w West Point. Walczył w wojnie wietnamskiej w składzie 173 Brygady Powietrznodesantowej w stopniu kapitana. Zginął w bitwie koło Sajgonu.
Kariera.
Zajął 19. miejsce w chodzie na 20 kilometrów na igrzyskach olimpijskich w 1960 w Rzymie.
Na igrzyskach panamerykańskich w 1963 w São Paulo zdobył brązowy medal w tej konkurencji.
Na igrzyskach olimpijskich w 1964 w Tokio zajął 6. miejsce w chodzie na 20 kilometrów z czasem 1:32:45. Był to również jego rekord życiowy.
Zinn był mistrzem Stanów Zjednoczonych (AAU) w chodzie na 5000 metrów (na bieżni) w latach 1961–1964 oraz w chodzie na 20 kilometrów (na szosie) w 1961 i 1962. Zdobył także halowe mistrzostwo USA w chodzie na 1 milę w latach 1961-1963 i 1965.

</doc>
<doc id="2489240" url="https://pl.wikipedia.org/wiki?curid=2489240" title="Wysszaja liga kirgiska w piłce nożnej (1997)">
Wysszaja liga kirgiska w piłce nożnej (1997)

Wysszaja liga (1997) – 6. edycja najwyższej piłkarskiej klasy rozgrywkowej w Kirgistanie. Rozgrywki odbywają się systemem wiosna-jesień. Wzięło w nich udział 10 drużyn, grając systemem kołowym w 2 rundach. Tytułu nie obroniła drużyna Metałłurg Kadamżaj. Nowym mistrzem Kirgistanu został zespół Dinamo Biszkek. Tytuł króla strzelców zdobył Farchad Chajtbajew, który w barwach klubu KWT Dinamo Karabałta strzelił 17 goli.
Przed sezonem zespoły Rotor Biszkek oraz Szumkar-Dastan Biszkek wycofały się z rozgrywek.

</doc>
<doc id="2489242" url="https://pl.wikipedia.org/wiki?curid=2489242" title="Kanał Wielki">
Kanał Wielki

2 kanały wodne w Polsce:

</doc>
<doc id="2489243" url="https://pl.wikipedia.org/wiki?curid=2489243" title="Tajemnica jeziora">
Tajemnica jeziora

Tajemnica jeziora lub Topielica (ang. "The Lady in the Lake") – powieść amerykańskiego pisarza Raymonda Chandlera, opublikowana w 1943 (pierwsze polskie wydanie w 1958). Książka ta jest czwartą powieścią w której pojawia się postać Marlowe'a.
Fabuła.
Prywatny detektyw Philip Marlowe zostaje wynajęty przez Derace'a Kinglseya, który zleca mu odnalezienie swojej żony. Pokazuje mu telegram, nadany przez Crystal Kinglsey, z El Paso. Ostatnim który ją widział miał być jej kochanek, z którym uciekła, Chris Lavery. Jednak on twierdzi, że od dawna nie wie gdzie jest. Wkrótce potem Marlowe jedzie do posiadłości Kinglseyów, by porozmawiać z ich sąsiadem, którego żona też odeszła. W czasie spaceru panowie odnajdują w jeziorze zwłoki żony sąsiada, a detektyw natrafia na niecierpliwych policjantów.

</doc>
<doc id="2489244" url="https://pl.wikipedia.org/wiki?curid=2489244" title="Stade Omnisports Idriss Mahamat Ouya">
Stade Omnisports Idriss Mahamat Ouya

Stade Omnisports Idriss Mahamat Ouya – to wielofunkcyjny stadion w Ndżamenie w Czadzie. Jest obecnie używany głównie dla meczów piłki nożnej. Stadion mieści 30 000 osób. Obecnie jest domową areną piłkarskiej narodowej reprezentacji.

</doc>
<doc id="2489245" url="https://pl.wikipedia.org/wiki?curid=2489245" title="Instrumenty finansowe">
Instrumenty finansowe



</doc>
<doc id="2489246" url="https://pl.wikipedia.org/wiki?curid=2489246" title="Pomnik Ronalda Reagana w Warszawie">
Pomnik Ronalda Reagana w Warszawie

Pomnik Ronalda Reagana – monument upamiętniający 40. prezydenta Stanów Zjednoczonych Ronalda Reagana znajdujący się w Alejach Ujazdowskich róg ul. Jana Matejki w Warszawie.
Opis.
Inicjatorem budowy monumentu był prezes Fundacji im. Ronalda Reagana Janusz Dorosiewicz. Pomnik zaprojektowany przez krakowskiego rzeźbiarza Władysława Dudka stoi naprzeciwko budynku ambasady Stanów Zjednoczonych. Został odsłonięty 21 listopada 2011 przez Lecha Wałęsę.
Pomnik przedstawia prezydenta Reagana przemawiającego w Berlinie Zachodnim w roku 1987 przed Brama Brandenburską. Projekt nie był konsultowany z władzami stolicy, nie został wybrany w drodze konkursu. Lokalizacja pomnika została jednak zaakceptowana przez Radę Warszawy.

</doc>
<doc id="2489250" url="https://pl.wikipedia.org/wiki?curid=2489250" title="Jerzy (książę Brunszwiku-Lüneburga)">
Jerzy (książę Brunszwiku-Lüneburga)

Jerzy, Książę Brunszfiku-Lüneburga (ur. 17 listopada 1582 w Celle, zm. 2 kwietnia 1641 w Hildesheim) – książę Brunszwiku-Lüneburga od 1635 do swojej śmierci w 1641.
Życiorys.
Jego rodzicami byli Wilhelm Młodszy (1535–1592) i Dorota Duńska (1546–1617), córka Chrystiana III Oldenburg.
W 1635 po śmierci Fryderyka Ulryka, księcia Brunszwiku-Wolfenbüttel otrzymał księstwo Calemberg, które od 1495 roku. Jako pierwszy z rodziny zamieszkał w Hanowerze. Po jego śmierci księstwem Brunszwik-Lüneburg rządził jego syn Chrystian Ludwik.
Małżeństwo i potomstwo.
W 1617 roku ożenił się z Anną Eleonorą, córką landgrafa Hesji-Darmstadt Ludwika V Wiernego. Mieli ośmioro dzieci, z których pięcioro dożyło wieku dorosłego:

</doc>
<doc id="2489254" url="https://pl.wikipedia.org/wiki?curid=2489254" title="Lenka">
Lenka



</doc>
<doc id="2489256" url="https://pl.wikipedia.org/wiki?curid=2489256" title="Han Geng">
Han Geng

Han Geng (; ur. 9 lutego 1984 w Mudanjiang, w prowincji Heilongjiang w Chinach) – piosenkarz, tancerz, aktor; były członek koreańskiego boysbandu Super Junior. Był liderem jednej subgrupy, Super Junior M. Jako jedyny ze wszystkich członków Super Junior pochodzi z Chin. W grudniu 2009 Han pozwał SM Entertainment za 13-letni kontrakt, który według niego był niezgodny z prawem, zbyt restrykcyjny i niesprawiedliwy oraz który spowodował u niego chorobę nerek. Od tamtego czasu powrócił do Chin, aby kontynuować karierę solową. 27 września 2011 SM Entertainment oficjalnie oświadczyło zakończenie współpracy z Hangiem za porozumieniem stron.

</doc>
<doc id="2489259" url="https://pl.wikipedia.org/wiki?curid=2489259" title="Albert Sarkisjan (ur. 1963)">
Albert Sarkisjan (ur. 1963)

Albert Władimirowicz Sarkisjan, orm. Ալբերտ Վլադիմիրի Սարգսյան, ros. Альберт Владимирович Саркисян (ur. 14 sierpnia 1963 w Erywaniu) – ormiański piłkarz, grający na pozycji obrońcy, trener piłkarski.
Kariera piłkarska.
Kariera klubowa.
W 1980 rozpoczął profesjonalną karierę piłkarską w klubie Ararat Erywań. W 1989 został zaproszony do Dynama Kijów, ale rozegrał tylko 3 mecze i w następnym roku przeszedł do FC Kapan. W 1990 powrócił do Araratu, na prośbę jego starszego brata Armena, który trenował klub. W 1994 wyjechał do Litwy, gdzie występował w klubach Panerys Wilno i Lokomotyvas Wilno. W 1996 zakończył karierę piłkarską.
Kariera reprezentacyjna.
W latach 1994–2001 występował w juniorskiej i młodzieżowej reprezentacji ZSRR. 9 października 1990 w składzie narodowej reprezentacji ZSRR rozegrał jeden nieoficjalny mecz z Izraelem.
Kariera trenerska.
Po zakończeniu kariery piłkarskiej rozpoczął pracę trenerską. W 1996 objął stanowisko głównego trenera Lokomotyvasa Wilno. Potem trenował ormiańskie kluby Dwin Artaszat, Dinamo-2000 Erywań, Kilikia Erywań, Erywań United i Gandzasar Kapan.

</doc>
<doc id="2489260" url="https://pl.wikipedia.org/wiki?curid=2489260" title="Stade du 28 Septembre">
Stade du 28 Septembre

Stade du 28 Septembre – to wielofunkcyjny stadion w Konakry, stolicy Gwinei. Jest obecnie używany głównie dla meczów piłki nożnej. Stadion ma pojemność 35 000 osób. Wybudowany w 1962 roku.

</doc>
<doc id="2489262" url="https://pl.wikipedia.org/wiki?curid=2489262" title="Wysszaja liga kirgiska w piłce nożnej (1998)">
Wysszaja liga kirgiska w piłce nożnej (1998)

Wysszaja liga (1998) – 7. edycja najwyższej piłkarskiej klasy rozgrywkowej w Kirgistanie. Rozgrywki odbywają się systemem wiosna-jesień. Wzięło w nich udział 20 drużyn podzielonych na dwie grupy, w których grano systemem kołowym w 2 rundach. Po 4 najlepsze zespoły z każdej z grup zakwalifikowały się do grupy mistrzowskiej, w której rywalizowano o tytuł mistrza Kirgistanu. Tytuł obroniła drużyna CAG-Dinamo-MWD Biszkek. Tytuł króla strzelców zdobył Siergiej Gajzitdinow, który w barwach klubu Semetej Kyzyłkyja strzelił 23 gole.

</doc>
<doc id="2489263" url="https://pl.wikipedia.org/wiki?curid=2489263" title="Stade Régional Saifoullaye Diallo">
Stade Régional Saifoullaye Diallo

Stade Régional Saifoullaye Diallo - to wielofunkcyjny stadion w Labé w Gwinei. Jest obecnie używany głównie dla meczów piłki nożnej, na poziomie klubowym przez Fello Star ligi Guinée Championnat National. Stadion ma pojemność 5000 widzów.

</doc>
<doc id="2489265" url="https://pl.wikipedia.org/wiki?curid=2489265" title="Misje dyplomatyczne Eswatini">
Misje dyplomatyczne Eswatini

Misje dyplomatyczne Eswatini – przedstawicielstwa dyplomatyczne Królestwa Eswatini przy innych państwach i organizacjach międzynarodowych. Poniższa lista zawiera wykaz obecnych ambasad, wysokich komisji i konsulatów zawodowych. Nie uwzględniono konsulatów honorowych.

</doc>
<doc id="2489266" url="https://pl.wikipedia.org/wiki?curid=2489266" title="Oberschlesische Eisenbahn">
Oberschlesische Eisenbahn



</doc>
<doc id="2489267" url="https://pl.wikipedia.org/wiki?curid=2489267" title="Ustawa o ochronie danych osobowych">
Ustawa o ochronie danych osobowych

Ustawa o ochronie danych osobowych – polska ustawa, uchwalona przez Sejm RP, regulująca kwestie prawne związane z ochroną danych osobowych, w szczególności zapewniająca stosowanie przepisów ogólnego rozporządzenia o ochronie danych (RODO).
Ustawa z 2018 roku.
Uchwalenie ustawy.
10 maja 2018 roku Sejm RP VIII kadencji uchwalił nową ustawę o ochronie danych osobowych, która zastąpiła ustawę z 1997 roku. Ustawa zapewnia stosowanie rozporządzenia Parlamentu Europejskiego i Rady (UE) 2016/679, które obowiązuje w polskim porządku prawnym bezpośrednio i ma zastosowanie od dnia 25 maja 2018 r. oraz ustanawia nowy organ właściwy w sprawie ochrony danych osobowych – Prezesa Urzędu Ochrony Danych Osobowych. Ustawa weszła w życie 25 maja 2018 roku. Nad przepisami ustawy pracowało Ministerstwo Cyfryzacji.
Zakres ustawy.
Ustawa o ochronie danych osobowych opisuje w szczególności następujące zagadnienia:
Nowelizacje.
Ustawę znowelizowano 2 razy. Ostatnia zmiana weszła w życie w 2019 roku.
Ustawa z 1997 roku.
Ustawa z dnia 29 sierpnia 1997 r. określała:
Ustawę znowelizowano wielokrotnie. Ostatnia zmiana weszła w życie 1 lutego 2018 roku, zaledwie 3 miesiące przed wejściem nowej ustawy. Ustawa zapewniała też stosowanie Dyrektywy 95/46/EC Parlamentu Europejskiego i Rady z dnia 24 października 1995 w sprawie ochrony osób fizycznych w zakresie przetwarzania danych osobowych oraz swobodnego przepływu tych danych.
Utraciła moc 25 maja 2018 roku, z wyjątkiem części przepisów, które zachowują moc w odniesieniu do przetwarzania danych osobowych w celu rozpoznawania, zapobiegania, wykrywania i zwalczania czynów zabronionych, prowadzenia postępowań w sprawach dotyczących tych czynów oraz wykonywania orzeczeń w nich wydanych, kar porządkowych i środków przymusu w zakresie określonym w przepisach stanowiących podstawę działania służb i organów uprawnionych do realizacji zadań w tym zakresie. Będą one obowiązywały do dnia wejścia w życie przepisów wdrażających dyrektywę Parlamentu Europejskiego i Rady (UE) 2016/680 z dnia 27 kwietnia 2016 roku w sprawie ochrony osób fizycznych w związku z przetwarzaniem danych osobowych przez właściwe organy do celów zapobiegania przestępczości, prowadzenia postępowań przygotowawczych, wykrywania i ścigania czynów zabronionych i wykonywania kar, w sprawie swobodnego przepływu takich danych oraz uchylającą decyzję ramową Rady 2008/977/WSiSW. Ministerstwo Spraw Wewnętrznych i Administracji opracowało w 2018 roku projekt ustawy o ochronie danych osobowych przetwarzanych w związku z zapobieganiem i zwalczaniem przestępczości. 14 grudnia 2018 roku Sejm RP VIII kadencji uchwalił ustawę o ochronie danych osobowych przetwarzanych w związku z zapobieganiem i zwalczaniem przestępczości. Ustawa weszła w życie po upływie 14 dni od dnia ogłoszenia w Dzienniku Ustaw, czyli 6 lutego 2019 roku.

</doc>
<doc id="2489271" url="https://pl.wikipedia.org/wiki?curid=2489271" title="Kamuzu Stadium">
Kamuzu Stadium

Kamuzu Stadium – to wielofunkcyjny stadion w Blantyre w Malawi. Został nazwany imieniem Hastings Kamuzu Banda, przywódcy walk o niepodległość Malawi. Służy również jako stadion narodowy i jest obecnie używany głównie dla meczów piłki nożnej. Swoje mecze rozgrywają na nim reprezentacja Malawi w piłce nożnej oraz drużyna piłkarska Bullets F.C., ESCOM United F.C., Mighty Wanderers F.C. i Tigers F.C. Stadion może pomieścić 40 000 osób. 

</doc>
<doc id="2489272" url="https://pl.wikipedia.org/wiki?curid=2489272" title="Playback (powieść)">
Playback (powieść)

Playback (ang. "Playback") – amerykańska powieść kryminalna napisana przez Raymonda Chandlera, wydana w 1958 roku (pierwsze polskie wydanie w 1985).
Fabuła.
Jest to siódma powieść, w której głównym bohaterem jest Philip Marlowe. Dostaje on zlecenie od znanego w Los Angeles adwokata, Clyde'a Umneya. Jego zadaniem jest śledzenie pani Eleanor King, która właśnie wyjeżdża z miasta. Marlowe jadąc za nią, trafia do Esmeraldy, małej miejscowości niedaleko San Diego. Ze zdumieniem odkrywa, że jest tam również inny prywatny detektyw, który śledzi Eleanor. Twierdzi jednak, że jej prawdziwe nazwisko to Betty Mayfield.

</doc>
<doc id="2489274" url="https://pl.wikipedia.org/wiki?curid=2489274" title="Silver Stadium">
Silver Stadium

Silver Stadium – stadion piłkarski w Lilongwe, stolicy Malawi. Jest obecnie używany głównie dla meczów piłki nożnej, na poziomie klubowym przez Silver Strikers F.C. ligi TNM Super League. Stadion ma pojemność 20 000 widzów.

</doc>
<doc id="2489276" url="https://pl.wikipedia.org/wiki?curid=2489276" title="Wysszaja liga kirgiska w piłce nożnej (1999)">
Wysszaja liga kirgiska w piłce nożnej (1999)

Wysszaja liga (1999) – 8. edycja najwyższej piłkarskiej klasy rozgrywkowej w Kirgistanie. Rozgrywki odbywają się systemem wiosna-jesień. Wzięło w nich udział 12 drużyn, grając systemem kołowym w 2 rundach. Tytuł obroniła drużyna CAG-Dinamo-MWD Biszkek. Tytuł króla strzelców zdobył Ismaił Malikow, który w barwach klubu Dżasztyk-Ak-Ałtyn Kara-Suu strzelił 16 goli.
Przed sezonem zespół Bu-Terek Tałas wycofał się z rozgrywek. Jego miejsce w lidze zajęła drużyna Dordoj Naryn.

</doc>
<doc id="2489278" url="https://pl.wikipedia.org/wiki?curid=2489278" title="Narodowy Bank Kazachstanu">
Narodowy Bank Kazachstanu

Narodowy Bank Kazachstanu (, "Kazakstan Ułttyk Banky") – kazachski bank centralny z siedzibą w Ałmaty.
Podstawowym celem działalności Narodowego Banku Kazachstanu (NBK) jest utrzymanie stabilnego poziomu cen. Bankowi przysługuje wyłączne prawo emitowania znaków pieniężnych Kazachstanu. Do zadań banku należy także: organizowanie rozliczeń pieniężnych, prowadzenie gospodarki rezerwami dewizowymi, prowadzenie działalności dewizowej, prowadzenie bankowej obsługi budżetu państwa i agencji rządowych, regulowanie płynności banków oraz ich refinansowanie, kształtowanie warunków niezbędnych dla rozwoju systemu bankowego, sprawowanie funkcji nadzoru bankowego, regulowanie działalności na rynku bankowym.
Bank odpowiada przed Prezydentem Republiki Kazachstanu. 
Organizacja.
Ustawowymi organami Banku są: Rada Zarządu i Rada Dyrektorów. Rada Dyrektorów składa się z 22 członków: Prezesa NBK, jego zastępców oraz dyrektorów wydziałów Banku. Od stycznia 2009 Prezesem Narodowego Banku Kazachstanu jest Grigorij Aleksandrowicz Marczenko. Rada Zarządu NBK składa się z dziewięciu członków.
Skład Rady Zarządu Narodowego Banku Kazachstanu.
Lista podana za informacjami na stronie internetowej NBK w dniu 11. grudnia 2011: 
Działalność.
Funkcje podstawowe.
Bank emisyjny - Narodowy Bank Kazachstanu (NBK) ma wyłączne prawo emitowania znaków pieniężnych będących prawnym środkiem płatniczym w Kazachstanu. 
Bank banków - Narodowy Bank Kazachstanu pełni w stosunku do banków funkcje regulacyjne, które mają na celu zapewnienie stabilności sektora bankowego. Organizuje system rozliczeń pieniężnych, prowadzi bieżące rozrachunki międzybankowe i aktywnie uczestniczy w międzybankowym rynku pieniężnym. NBK jest odpowiedzialny za stabilność i bezpieczeństwo całego systemu bankowego. Pełniąc funkcję banku banków, sprawuje kontrolę nad działalnością banków, a w szczególności nad przestrzeganiem przepisów prawa bankowego. 
Centralny bank państwa - Narodowy Bank Kazachstanu prowadzi obsługę bankową budżetu państwa, prowadzi rachunki bankowe rządu oraz realizuje ich zlecenia płatnicze. Do zadań banku należy także prowadzenie gospodarki rezerwami dewizowymi oraz prowadzenie działalności dewizowej. NBK doradza rządowi Republiki Kazachstanu w kwestiach finansowych. 
Nadzór finansowy - Narodowy Bank Kazachstanu odpowiada za nadzór sektora bankowego.
Działalność dodatkowa.
Działalność statystyczna - w ramach działalności statystycznej zbierane, przetwarzane i publikowane są m.in. dane dotyczące: bilansu płatniczego i międzynarodowej pozycji inwestycyjnej, bezpośrednich inwestycji zagranicznych.
Analizy i badania ekonomiczne - Narodowy Bank Kazachstanu sporządza kwartalne analizy inflacji.

</doc>
<doc id="2489279" url="https://pl.wikipedia.org/wiki?curid=2489279" title="Independence Stadium (Gambia)">
Independence Stadium (Gambia)

Independence Stadium to wielofunkcyjny stadion w Gambii, w mieście Bakau, jedenaście kilometrów od stolicy kraju, Banjul. Zwany również Gambia Banjul Football-Stadium. Jest obecnie używany głównie dla meczów piłki nożnej, choć jest również używany dla koncertów, wydarzeń politycznych, targów i uroczystości narodowych. Także posiada udogodnienia dla lekkoatletyki. Swoje mecze rozgrywają na nim reprezentacja Gambii w piłce nożnej. Stadion mieści 25 000 osób.

</doc>
<doc id="2489281" url="https://pl.wikipedia.org/wiki?curid=2489281" title="Nikołaj Grińko">
Nikołaj Grińko

Nikołaj Grigorjewicz Grińko (; , "Mykoła Hryhorowycz Hryńko"; ur. 22 maja 1920 w Chersoniu, zm. 10 kwietnia 1989 w Kijowie) – ukraiński i radziecki aktor, ludowy artysta Ukraińskiej SRR (1973).
Występował w roli pułkownika Griaznowa w filmie "Dziecko wojny", Daniela Czarnego z filmu "Andriej Rublow" i wielu innych. W 1981 roku zagrał Hermolina w filmie "Teheran 43".
Pochowany został w Kijowie na cmentarzu Bajkowa.

</doc>
<doc id="2489282" url="https://pl.wikipedia.org/wiki?curid=2489282" title="Wysszaja liga kirgiska w piłce nożnej (2000)">
Wysszaja liga kirgiska w piłce nożnej (2000)

Wysszaja liga (2000) – 9. edycja najwyższej piłkarskiej klasy rozgrywkowej w Kirgistanie. Rozgrywki odbywają się systemem wiosna-jesień. Wzięło w nich udział 12 drużyn, grając systemem kołowym w 2 rundach. Tytułu nie obroniła drużyna CAG-Dinamo-MWD Biszkek. Nowym mistrzem Kirgistanu został zespół SKA-PWO Biszkek. Tytuł króla strzelców zdobył Walerij Berezowski, który w barwach klubu SKA-PWO Biszkek strzelił 32 gole.

</doc>
<doc id="2489283" url="https://pl.wikipedia.org/wiki?curid=2489283" title="Box Bar Stadium">
Box Bar Stadium

Box Bar Stadium – to wielofunkcyjny stadion w Bandżulu, stolicy Gambii. Jest obecnie używany głównie dla meczów piłki nożnej i był domową areną piłkarskiej narodowej reprezentacji do otwarcia Independence Stadium. Był również areną Pucharu Gambii w piłce nożnej. W 2014 r. stadion już nie istniał.

</doc>
<doc id="2489285" url="https://pl.wikipedia.org/wiki?curid=2489285" title="Wysszaja liga kirgiska w piłce nożnej (2001)">
Wysszaja liga kirgiska w piłce nożnej (2001)

Wysszaja liga (2001) – 10. edycja najwyższej piłkarskiej klasy rozgrywkowej w Kirgistanie. Rozgrywki odbywają się systemem wiosna-jesień. Wzięło w nich udział 8 drużyn, grając systemem kołowym w 4 rundach. Tytuł obroniła drużyna SKA-PWO Biszkek. Tytuł króla strzelców zdobył Nurłan Rajabalijew, który w barwach klubu Dżasztyk-Ak-Ałtyn Karasuu strzelił 28 goli.
Przed sezonem zespoły Polot Biszkek, Dinamo-Manas-SKIF Biszkek oraz Semetej Kyzyłkyja wycofały się z rozgrywek.

</doc>
<doc id="2489286" url="https://pl.wikipedia.org/wiki?curid=2489286" title="Postrach nocy 2 (film 1988)">
Postrach nocy 2 (film 1988)

Postrach nocy 2 (tytuł oryg. "Fright Night II") − amerykański film fabularny (hybryda horroru i czarnej komedii) z 1988 roku, wyreżyserowany przez Tommy’ego Lee Wallace’a. Sequel kultowego horroru "Postrach nocy" z 1985. W Polsce znany także jako "Noc wampirów − część 2".
Opis fabuły.
Charley Brewster i Peter Vincent ponownie jednoczą swoje siły, gdy okazuje się, że w sąsiedztwie jednego z nich zamieszkuje groźna wampirzyca, Regine Dandrige. Regine jest siostrą zamordowanego w prequelu Jerry’ego Dandrige'a i planuje pomścić śmierć krewnego.

</doc>
<doc id="2489288" url="https://pl.wikipedia.org/wiki?curid=2489288" title="Wysszaja liga kirgiska w piłce nożnej (2002)">
Wysszaja liga kirgiska w piłce nożnej (2002)

Wysszaja liga (2002) – 11. edycja najwyższej piłkarskiej klasy rozgrywkowej w Kirgistanie. Rozgrywki odbywają się systemem wiosna-jesień. Wzięło w nich udział 10 drużyn, grając systemem kołowym w 2 rundach. Tytuł obroniła drużyna SKA-PWO Biszkek. Tytuł króla strzelców zdobył Jewgienij Bołdygin, który w barwach klubu Dżasztyk-Ak-Ałtyn Karasuu strzelił 19 goli.
Przed sezonem zespoły Bakaj Karabałta oraz Ekolog Biszkek wycofały się z rozgrywek z powodów finansowych.

</doc>
<doc id="2489290" url="https://pl.wikipedia.org/wiki?curid=2489290" title="Tajemnice Poodle Springs">
Tajemnice Poodle Springs

Tajemnice Poodle Springs (ang. "Poodle Springs") – amerykańska powieść kryminalna rozpoczęta przez Raymonda Chandlera, w 1959 roku, a ukończona przez Roberta B. Parkera, w roku 1989 (pierwsze polskie wydanie w 1993).
Fabuła.
Jest to ostatnia książka autorstwa Chandlera, w której pojawia się Philip Marlowe. Tym razem ten zatwardziały kawaler jest żonaty. Towarzyszką jego życia została dziedziczka fortuny Linda Loring. Po przeprowadzce, do luksusowej dzielnicy Poodle Springs, Philip żyje na koszt żony. Pomimo że małżonka żąda od prywatnego detektywa by rzucił niebezpieczną pracę, Marlowe odmawia i przyjmuje zlecenie od Lipschultza, właściciela kasyna. Zadanie polega na uratowaniu fotografa Lesa Valentine'a, który jest winien lokalnemu potentatowi 100 tysięcy dolarów.

</doc>
<doc id="2489292" url="https://pl.wikipedia.org/wiki?curid=2489292" title="Lubiatowo Wschodnie">
Lubiatowo Wschodnie

Lubiatowo Wschodnie – jezioro polodowcowe o powierzchni 26,5 ha na Równinie Białogardzkiej w województwie zachodniopomorskim, w powiecie koszalińskim, w gminie Manowo.
Od południowo-wschodniego brzegu do jeziora uchodzi Wyszewka. Przy północno-zachodniej części jeziora istnieje połączenie z Lubiatowem Północnym.
Lubiatowo Wschodnie jest jeziorem morenowym, zbiornik przepływowy, eutroficzny, szybko zarastający. Prawie całe dno jeziora pokryte jest mułem o znacznej miąższości.
Lubiatowo Wschodnie jest częścią dawniej większego jeziora, które podzieliło się na 3 zbiorniki wodne poprzez roślinność wynurzoną i obszary bagienne. Są to Lubiatowo Północne (176,0 ha), Lubiatowo Południowe (62,6 ha) i Lubiatowo Wschodnie (26,5 ha).
Około 0,4 km na północ od jeziora leży część miasta Koszalina – Lubiatowo.
W 2001 r. w wyniku oceny jakości wód zakwalifikowane zespół jezior Lubiatowo do III klasy czystości i wykazano dużą podatność na degradację biologiczną (poza kategorią).
Wszystkie 3 jeziora od 1956 roku są objęte są rezerwatem przyrody Jezioro Lubiatowskie w celu ochrony miejsc lęgowych ptactwa wodno-błotnego.
W 1949 roku wprowadzono urzędowo rozporządzeniem nazwę "Lubiatowo", zastępując poprzednią niemiecką nazwę "Lüptow See". W 2006 r. Komisja Nazw Miejscowości i Obiektów Fizjograficznych przedstawiła 3 nazwy: "Lubiatowo Północne", "Lubiatowo Południowe", "Lubiatowo Wschodnie".

</doc>
<doc id="2489293" url="https://pl.wikipedia.org/wiki?curid=2489293" title="Stade Alphonse Massemba-Débat">
Stade Alphonse Massemba-Débat

Stade Alphonse Massemba-Débat (również o nazwie Stade de la Revolution) w Brazzaville – jest stadionem narodowym Konga. Jest używany do meczów piłki nożnej, a także posiada bieżnię i boisko do piłki ręcznej. Gości domowe mecze klubów: CARA Brazzaville i Etoile du Congo. Mieści 25 000 osób. Był areną Igrzysk afrykańskich w 1965 i Mistrzostw Afryki w Lekkoatletyce w 2004.

</doc>
<doc id="2489294" url="https://pl.wikipedia.org/wiki?curid=2489294" title="Atelaw Yeshetela Bekele">
Atelaw Yeshetela Bekele

Atelaw Yeshetela Bekele (ur. 4 grudnia 1987) – belgijski lekkoatleta do 2008 roku reprezentujący Etiopię, który specjalizuje się w biegach długodystansowych.
W 2009 bez powodzenia startował w młodzieżowych mistrzostwach Europy nie kończąc rywalizacji w biegu na 10 000 metrów. 
Podczas mistrzostw Europy w biegach przełajowych zdobył trzy medale (jeden złoty i dwa brązowe), w 2010 bez sukcesów startował w przełajowych mistrzostwach świata. 
Zdobywał medale mistrzostw Belgii, był reprezentantem kraju w pucharze Europy w biegu na 10 000 metrów. 
Rekordy życiowe: bieg na 5000 metrów – 13:43,20 (25 maja 2011, Nijmegen); bieg na 10 000 metrów – 29:47,60 (14 czerwca 2009, Utrecht).

</doc>
<doc id="2489296" url="https://pl.wikipedia.org/wiki?curid=2489296" title="Atelaw Yeshetela">
Atelaw Yeshetela



</doc>
<doc id="2489297" url="https://pl.wikipedia.org/wiki?curid=2489297" title="Albert Sarkisjan (ur. 1975)">
Albert Sarkisjan (ur. 1975)

Albert Elwadikowicz Sarkisjan, orm. Ալբերտ Էլվադիկի Սարգսյան, ros. Альберт Эльвадикович Саркисян (ur. 15 maja 1975 w Nalczyku, Rosyjska FSRR) – ormiański piłkarz, grający na pozycji pomocnika, reprezentant Armenii. Posiada obywatelstwo rosyjskie.
Kariera piłkarska.
Kariera klubowa.
W 1992 rozpoczął profesjonalną karierę piłkarską w klubie Spartak Nalczyk. W 1997 został zaproszony do Moskwy, gdzie grał w klubach Lokomotiw Moskwa i Torpedo Moskwa. W 2003 roku został wypożyczony do ukraińskiego Arsenału Kijów. Potem występował w klubach Ałanija Władykaukaz, Amkar Perm, Terek Grozny, Nika Moskwa i MWD Rossii Moskwa. Latem 2009 wyjechał do Kazachstanu, gdzie bronił barw FK Atyrau. W 2010 zakończył karierę piłkarską w drugiej drużynie Lokomotiwu Moskwa.
Kariera reprezentacyjna.
W latach 1997-2005 występował w reprezentacji Armenii. Ogółem rozegrał 33 oficjalnych spotkań międzynarodowych, w których zdobył 3 bramki (wszystkie do bramki ukraińskiej).

</doc>
<doc id="2489299" url="https://pl.wikipedia.org/wiki?curid=2489299" title="Stade Municipal (Pointe-Noire)">
Stade Municipal (Pointe-Noire)

Stade Municipal – to stadion piłkarski w Pointe-Noire w Kongu. Swoje mecze rozgrywają na nim drużyny piłkarskie Association Sportive des Cheminots i Jeunesse Sportive les Bougainvillées. Stadion może pomieścić 13 594 widzów.

</doc>
<doc id="2489300" url="https://pl.wikipedia.org/wiki?curid=2489300" title="Wysszaja liga kirgiska w piłce nożnej (2003)">
Wysszaja liga kirgiska w piłce nożnej (2003)

Wysszaja liga (2003) – 12. edycja najwyższej piłkarskiej klasy rozgrywkowej w Kirgistanie. Rozgrywki odbywają się systemem wiosna-jesień. Wzięło w nich udział 18 drużyn podzielonych na dwie grupy, w których grano systemem kołowym w 2 rundach. Po 4 najlepsze zespoły z każdej z grup zakwalifikowały się do grupy mistrzowskiej, w której rywalizowano o tytuł mistrza Kirgistanu. Tytułu nie obroniła drużyna SKA-PWO Biszkek. Nowym mistrzem Kirgistanu został zespół Dżasztyk-Ak-Ałtyn Karasuu. Tytuł króla strzelców zdobył Roman Korniłow, który w barwach klubu SKA-PWO Biszkek strzelił 39 goli.
Przed sezonem zespoły FK Dżalalabad oraz FK Kyzyłkyja wycofały się z rozgrywek z powodów finansowych.

</doc>
<doc id="2489302" url="https://pl.wikipedia.org/wiki?curid=2489302" title="Kanał Grande">
Kanał Grande



</doc>
<doc id="2489305" url="https://pl.wikipedia.org/wiki?curid=2489305" title="Wysszaja liga kirgiska w piłce nożnej (2004)">
Wysszaja liga kirgiska w piłce nożnej (2004)

Wysszaja liga (2004) – 13. edycja najwyższej piłkarskiej klasy rozgrywkowej w Kirgistanie. Rozgrywki odbywają się systemem wiosna-jesień. Wzięło w nich udział 10 drużyn, grając systemem kołowym w 4 rundach. Tytułu nie obroniła drużyna Dżasztyk-Ak-Ałtyn Karasuu. Nowym mistrzem Kirgistanu został zespół Dordoj-Dinamo Naryn. Tytuł króla strzelców zdobył Zamirbek Żumagułow, który w barwach klubu Dordoj-Dinamo Naryn strzelił 28 goli.

</doc>
<doc id="2489306" url="https://pl.wikipedia.org/wiki?curid=2489306" title="Stade des Martyrs">
Stade des Martyrs

Stade des Martyrs de la Pentecôte, znany również jako po prostu Stade des Martyrs i dawniej znany jako Stade Kamanyola – to stadion narodowy położony w dzielnicy Lingwala w Kinszasie, stolicy Demokratycznej Republiki Konga. Używany jest głównie do meczów piłki nożnej, zorganizowano tam również wiele koncertów i zawodów lekkoatletycznych. Wybudowany w 1994 roku. Mieści 80 000 osób.

</doc>
<doc id="2489310" url="https://pl.wikipedia.org/wiki?curid=2489310" title="Stade Frederic Kibassa Maliba">
Stade Frederic Kibassa Maliba

Stade Frederic Kibassa Maliba – to wielofunkcyjny stadion w Lubumbashi w Demokratycznej Republice Konga. Jest obecnie używany głównie dla meczów piłki nożnej. Jest to domowa arena Tout Puissant Mazembe, kongijskiego profesjonalnego klubu piłki nożnej. Stadion ma pojemność 35 000 osób. Nowy stadion dla TP Mazembe jest obecnie w trakcie budowy i ma zostać otwarty w 2011 roku. Został nazwany na cześć Frédérica Kibassy Maliby, byłego Ministra Młodzieży i Sportu.

</doc>
<doc id="2489311" url="https://pl.wikipedia.org/wiki?curid=2489311" title="Zofia Klepacka">
Zofia Klepacka



</doc>
<doc id="2489314" url="https://pl.wikipedia.org/wiki?curid=2489314" title="Ron Laird">
Ron Laird

Ronald Owen "Ron" Laird (ur. 31 maja 1938 w Louisville w stanie Kentucky) – amerykański lekkoatleta chodziarz, czterokrotny olimpijczyk.
Wystąpił na igrzyskach olimpijskich w 1960 w Rzymie w chodzie na 50 kilometrów, w którym zajął 19. miejsce. Na igrzyskach panamerykańskich w 1963 w São Paulo zajął 4. miejsce w chodzie na 20 kilometrów. Na igrzyskach olimpijskich w 1964 w Tokio został zdyskwalifikowany w tej konkurencji.
Zajął 3. miejsce w chodzie na 20 kilometrów podczas finału Pucharu Świata w Chodzie w 1967 w Bad Saarow. Zwyciężył na tym dystansie podczas igrzysk panamerykańskich w 1967 w Winnipeg.
Na igrzyskach olimpijskich w 1968 w Meksyku zajął 25. miejsce w chodzie na 20 km. W finale Pucharu Świata w Chodzie w 1973 w Lugano zajął 3. miejsce w chodzie na 20 km. Wystąpił również na tym dystansie na igrzyskach olimpijskich w 1976 w Montrealu, gdzie w wieku 38 lat zajął 20. miejsce.
Laird był mistrzem Stanów Zjednoczonych (AAU) w chodzie na 5000 metrów (na bieżni) w 1965, 1966, 1967, 1969, 1975 i 1976, w chodzie na 10 kilometrów (na szosie) w 1969, 1971 i 1976, w chodzie na 20 kilometrów (na szosie) w 1958, 1963, 1964, 1965, 1967, 1968, 1969 i 1976 oraz w chodzie na 50 kilometrów&lt; w 1962. Zdobył także halowe mistrzostwo USA w chodzie na 1 milę w 1964, 1968 i 1971 oraz w chodzie na 2 mile w 1976.
Rekordy życiowe Lairda:

</doc>
<doc id="2489315" url="https://pl.wikipedia.org/wiki?curid=2489315" title="Powstanie chłopskie w Siedmiogrodzie">
Powstanie chłopskie w Siedmiogrodzie

Powstanie chłopskie w Siedmiogrodzie (także Powstanie Horei, Cloșki i Crișana) – antyfeudalna rebelia chłopska w latach 1784-1785 w konsekwencji której w 1785 roku cesarz ogłosił zniesienie poddaństwa (jednak z licznymi ograniczeniami).
Na czele powstania stanęło trzech chłopów: Vasile Ursu Nicola (Horea), Ion Oargă (Cloșca) i Marcu Giurgiu (Crișan).
W październiku roku 1784 oddział 6000 chłopów z Siedmiogrodu pod przywództwem Horei udał się do miejscowości Alba Julia, gdzie zamierzał pozyskać broń potrzebną do walki z Turkami po stronie cesarza Józefa II. Dnia 1 listopada chłopi zostali jednak zaatakowani przez siły lokalnych władz, co stało się zalążkiem wybuchu powstania w całym Siedmiogrodzie. 
Na targu w Brad Crișan zapowiedział ogłoszenie rozporządzeń cesarza, które rzekomo uzyskał Horea. Następnie w cerkwi w Mesteacăn poinformował chłopów, że cesarz ograniczył pańszczyznę do jednego dnia w tygodniu. Całkowite zwolnienie z pańszczyzny mieli uzyskać chłopi którzy zaciągną się do wojska. Podjęta próba aresztowania Crișana nie powiodła się, bowiem chłopi pobili i rozbroili żołnierzy. Drugiego listopada 1784 roku Crișan wezwał zgromadzonych w cerkwi chłopów do uzbrojenia się i zaatakowania szlachty. Następnego dnia powstańcy zajęci miejscowość Ribița a kolejnego Baia de Criș. Atakowali dwory, kościoła katolickie i protestanckie, palili wykazy swych powinności i długów. Zniszczeniu uległy 132 zamki. Niekiedy przedstawicieli szlachty zmuszali do przejścia na prawosławie, lub przebierali w chłopską odzież i zmuszali do wykonywania prac pańszczyźnianych. W wyniku walk rebelianci zajęli kilka miasteczek, domagając się zniesienia pańszczyzny, podziału majątków ziemskich i zniesienia stanu szlacheckiego. Doszło do krwawych walk ze szlachtą, która dopuszczała się licznych okrucieństw. Dnia 7 grudnia powstańcy ponieśli klęskę w bitwie pod Mihăileni. 
Po tej porażce wojska rządowe po kolei likwidowały kolejne oddziały powstańcze. Dnia 14 grudnia Horea uciekł w góry, gdzie po dwóch tygodniach został pojmany podobnie jak Cloșca i Crișan. Crisan w obawie przed kaźnią popełnił w więzieniu samobójstwo, natomiast Horea i Cloșca 28 lutego 1785 roku w czasie publicznej egzekucji zostali straceni przez łamanie kołem i ćwiartowanie. Ten wyrok wydany przez komisarza królewskiego Anatola Jankovicha wywołał oburzenie szlachty, dlatego że skazani na torturę łamania kołem i śmierć zostali tylko trzej przywódcy powstania, natomiast pozostali chłopi uczestniczący w rebelii zostali ułaskawieni. 
Pomimo klęski powstania, chłopi uzyskali szereg ulg ze strony władz. 
Konsekwencją powstań chłopów czeskich (1775) i rumuńskich (1784) było cesarskie zarządzenie znoszące poddaństwo (1785). Cesarz Józef II Habsburg łagodząc ucisk feudalny w Siedmiogrodzie przyznał chłopom prawo odejścia, rozporządzania majątkiem ruchomym oraz zawierania związków małżeńskich bez zgody feudała. 
Dominik Teleki ocenił, że jednym z głównych powodów buntu było bezprawne postępowanie szlachty wobec chłopów.

</doc>
<doc id="2489318" url="https://pl.wikipedia.org/wiki?curid=2489318" title="Tarpeda Żodzino">
Tarpeda Żodzino



</doc>
<doc id="2489319" url="https://pl.wikipedia.org/wiki?curid=2489319" title="Wielki Kanał">
Wielki Kanał

Kanały na świecie (ich egzonimy):
Kanały w Polsce:

</doc>
<doc id="2489320" url="https://pl.wikipedia.org/wiki?curid=2489320" title="Stockach">
Stockach



</doc>
<doc id="2489321" url="https://pl.wikipedia.org/wiki?curid=2489321" title="Andrzej Dorobek">
Andrzej Dorobek

Andrzej Dorobek (ur. 14 stycznia 1960) – absolwent warszawskiej anglistyki, eseista, publicysta, tłumacz i poeta, członek Oddziału Warszawskiego Stowarzyszenia Pisarzy Polskich, redaktor naczelny magazynu artystyczno-literackiego Gościniec Sztuki, stały współpracownik JAZZ FORUM i Opcji (publikuje też, między innymi, w NaGłosie, Literaturze na świecie, Nowym Nurcie, Kinie, Studium, Akancie, Toposie, Ruchu Muzycznym, Fragile i Magazynie Muzycznym Jazz).
Życiorys.
Autor książki eseistycznej "Rock: problemy, sylwetki, konteksty – szkice z estetyki i socjologii rocka", tomu szkiców wspomnieniowych "Obecność i odejścia (reminiscencje z kręgu Franciszka Dorobka)" i siedmiu tomików poezji: "Odpryski", "Po tamtej stronie światła", "Święto Zmarłych", "Translacje i transfiguracje", "Polifonie", "Śpiewnik", "Od-jazd" oraz dwujęzycznego "Śmierć jablek/Der Tod der Äpfel".
Swoje wiersze prezentuje też w formie recytacji na improwizowanym podkładzie instrumentalnym, między innymi z pianistą Maciejem Sztomberskim (w ramach dwuosobowego Laboratorium Poetycko-Elektronicznego X-Ray Plus), z towarzyszeniem nowojorskiego zespołu avant-jazzowego Iconoclast oraz polskiego duetu Zdzisława Piernika i Sławomira Janickiego, poruszającego się w obszarze tak zwanej nowej muzyki improwizowanej. Reprezentował Polskę na prestiżowym, międzynarodowym festiwalu „Druskiennicka Jesień Poezji” w Wilnie i Druskiennikach (październik 2008), a jego wiersze były tłumaczone na niemiecki, angielski i litewski. Przełożył między innymi "Nowojorską bohemę" Ronalda Sukenicka, tłumaczenie biografii Humphreya Bogarta autorstwa Jeffreya Meyersa czeka na druk w wydawnictwie Twój Styl). 
Opracował anglojęzyczną wersję tomiku płockiego poety Lecha Franczaka "Bieg nad Olimpią/Run Over Olimpia" i książki "Ulica Tumska: antologia wierszy o Płocku/anthology of poems about Płock (1111-2006)". 
Jego anglojęzyczne prelekcje seminaryjne: "Psychedelia – Opium for the People", "Lou Reed – New York School of Rock", "Psychedelic Perspective on the American Myth", "Psychedelic Relevance of E. A. Poe for the 20th Century American Culture" i "To fathom Hell or soar angelic...: Contradictions and Dilemmas of the Beat Generation" ukazały się drukiem w poseminaryjnych skryptach, opublikowanych w Czechach, Rumunii i Hiszpanii. 
Jest też związany ze znanym klubem UMK Od Nowa jako stały recenzent Toruń Blues Meeeting i Jazz Od Nowa Festival dla JAZZ FORUM, redaktor folderów festiwalowych Jazz Od Nowa Festival w polskiej i angielskiej wersji językowej oraz, okazjonalnie, prelegent (listę przetłumaczonych przez niego książek uzupełnia przekład przewodnika płytowego Davida Sinclaira "Rock na CD" - pod pseudonimem - wydany przez Znak w 1997 roku; część prac publicystycznych nie opublikowanych w wyżej wymienionych czasopismach jest do wglądu w witrynach internetowych.
Mieszka w Płocku.

</doc>
<doc id="2489322" url="https://pl.wikipedia.org/wiki?curid=2489322" title="Wysszaja liga kirgiska w piłce nożnej (2005)">
Wysszaja liga kirgiska w piłce nożnej (2005)

Wysszaja liga (2005) – 14. edycja najwyższej piłkarskiej klasy rozgrywkowej w Kirgistanie. Rozgrywki odbywają się systemem wiosna-jesień. Wzięło w nich udział 8 drużyn, grając systemem kołowym w 4 rundach. Tytuł obroniła drużyna Dordoj-Dinamo Naryn. Tytuł króla strzelców zdobył Jewgienij Bołdygin, który w barwach klubu Dżasztyk-Ak-Ałtyn Karasuu strzelił 23 gole.
Baraż o mistrzostwo.
Zespół Dordoj-Dinamo Naryn został mistrzem Kirgistanu w tym sezonie.

</doc>
<doc id="2489325" url="https://pl.wikipedia.org/wiki?curid=2489325" title="Trolejbusy w Rydze">
Trolejbusy w Rydze

Trolejbusy w Rydze − system komunikacji trolejbusowej działający w stolicy Łotwy, Rydze.
Trolejbusy w Rydze uruchomiono 6 listopada 1947. Pierwsza linia trolejbusowa połączyła Viesturdārza z Ģertrūdes.
Linie.
Obecnie w Rydze istnieje 17 linii trolejbusowych:
Zajezdnie.
W Rydze istnieją dwie zajezdnie trolejbusowe:
Dodatkowo w mieście istnieje zakład napraw trolejbusów.
Tabor.
W Rydze eksploatowanych jest 251 trolejbusów:

</doc>
<doc id="2489327" url="https://pl.wikipedia.org/wiki?curid=2489327" title="Peoria Koshiba">
Peoria Koshiba

Peoria Koshiba (ur. 27 czerwca 1979, Ngerbeched) – lekkoatletka z Palau, sprinterka, specjalizująca się w biegu na 100 metrów. Dwukrotna olimpijka. 
Po raz pierwszy reprezentowała swój kraj na igrzyskach w Sydney - w pierwszej rundzie eliminacji uzyskała czas 12.66 i nie awansowała dalej. Po raz drugi startowała na w igrzyskach w Pekinie, gdzie również odpadła w pierwszej rundzie z czasem 13.18. 

</doc>
<doc id="2489332" url="https://pl.wikipedia.org/wiki?curid=2489332" title="Tarpeda-BelAZ Żodzino">
Tarpeda-BelAZ Żodzino



</doc>
<doc id="2489341" url="https://pl.wikipedia.org/wiki?curid=2489341" title="Archidiecezja Bangi">
Archidiecezja Bangi

Archidiecezja Bangi (łac. "Archidioecesis Banguensis") – rzymskokatolicka archidiecezja w Republice Środkowoafrykańskiej, stojąca na czele metropolii Bangi.
Historia.
Początki administracji kościelnej w tym kraju rozpoczęły się 8 maja 1909 roku, gdy została ustanowiona prefektura apostolska Ubangi-Szari.
2 grudnia 1937 roku prefektura została podniesiona do godności wikariatu apostolskiego. 28 maja 1940 roku zmieniono nazwę na wikariat apostolski Bangi, i z części jego terytorium wydzielono prefekturę apostolską Berbérati.
14 września 1955 roku została erygowana archidiecezja i metropolia Bangi. Z terenów tej archidiecezji w następnych latach wydzielono diecezje: Bambari (1965), Mbaïki (1995) i Kaga-Bandoro (1997).
W sierpniu 1985 roku archidiecezję odwiedził w podróży apostolskiej papież Jan Paweł II, a listopadzie 2015 roku papież Franciszek.
Parafie.
W skład archidiecezji Bangi wchodzi 26 parafii.

</doc>
<doc id="2489343" url="https://pl.wikipedia.org/wiki?curid=2489343" title="Przekaźnik pomiarowy">
Przekaźnik pomiarowy

Przekaźnik pomiarowy (ang. "measuring relay") - jest to przekaźnik elektryczny, w którym zadziałanie następuje z określoną dokładnością, gdy wartość wielkości pomiarowej osiągnie nastawioną wartość rozruchową. Wielkościami pomiarowymi są najczęściej wielkości elektryczne w trójfazowych układach elektroenergetycznych. Od nazw tych wielkości wywodzą się rodzaje przekaźników pomiarowych, są to między innymi:
Przekaźniki pomiarowe we współczesnej elektroenergetycznej automatyce zabezpieczeniowej przestały być przyrządami a stały się fragmentami urządzeń zabezpieczeniowych. W mikroprocesorowych urządzeniach zabezpieczeniowych są tylko fragmentami programów komputerowych.

</doc>
<doc id="2489345" url="https://pl.wikipedia.org/wiki?curid=2489345" title="Zasada podwójnego zapisu">
Zasada podwójnego zapisu



</doc>
<doc id="2489347" url="https://pl.wikipedia.org/wiki?curid=2489347" title="Wysszaja liga kirgiska w piłce nożnej (2006)">
Wysszaja liga kirgiska w piłce nożnej (2006)

Wysszaja liga (2006) – 15. edycja najwyższej piłkarskiej klasy rozgrywkowej w Kirgistanie. Rozgrywki odbywają się systemem wiosna-jesień. Wzięło w nich udział 11 drużyn podzielonych na dwie grupy, w których grano systemem kołowym w 2 rundach. Po 3 najlepsze zespoły z każdej z grup zakwalifikowały się do grupy mistrzowskiej, w której rywalizowano o tytuł mistrza Kirgistanu. Tytuł obroniła drużyna Dordoj-Dinamo Naryn. Tytuł króla strzelców zdobył Wjaczesław Prianisznikow, który w barwach klubu Abdysz-Ata Kant strzelił 24 gole.
Baraż o mistrzostwo.
Zespół Dordoj-Dinamo Naryn został mistrzem Kirgistanu w tym sezonie.

</doc>
<doc id="2489352" url="https://pl.wikipedia.org/wiki?curid=2489352" title="Arciom Saławiej">
Arciom Saławiej

Arciom Wiktarawicz Saławiej (biał. Арцём Вiктаравiч Салавей, ros. Артём Викторович Соловей, "Artiom Wiktorowicz Sołowiej"; ur. 1 listopada 1990 we wsi Siełowszczyna, w obwodzie brzeskim, ZSRR) – białoruski piłkarz, grający na pozycji pomocnika.
Kariera piłkarska.
Kariera klubowa.
Wychowanek klubu SDJuSzOR Bereza. Pierwszy trener Jury Tiuszkiewicz. W 2007 rozpoczął karierę piłkarską w Dynamie Mińsk. W 2010 został wypożyczony do Tarpeda Żodzino, a w następnym roku podpisał z żodzinskim klubem kontrakt.
Kariera reprezentacyjna.
Występował w młodzieżowej i olimpijskiej reprezentacjach Białorusi.

</doc>
<doc id="2489353" url="https://pl.wikipedia.org/wiki?curid=2489353" title="Wysszaja liga kirgiska w piłce nożnej (2007)">
Wysszaja liga kirgiska w piłce nożnej (2007)

Wysszaja liga (2007) – 16. edycja najwyższej piłkarskiej klasy rozgrywkowej w Kirgistanie. Rozgrywki odbywają się systemem wiosna-jesień. Wzięło w nich udział 10 drużyn (jedna z nich wycofała się w trakcie rozgrywek), grając systemem kołowym w 4 rundach. Tytuł obroniła drużyna Dordoj-Dinamo Naryn. Tytuł króla strzelców zdobył Ałmazbek Mirzalijew, który w barwach klubu Abdysz-Ata Kant strzelił 21 goli.

</doc>
<doc id="2489354" url="https://pl.wikipedia.org/wiki?curid=2489354" title="Stade Jean-Ivoula">
Stade Jean-Ivoula

Stade Jean-Ivoula, potocznie zwany Stade de l'Est – wielofunkcyjny stadion w Saint-Denis, stolicy Reunionu. Jest obecnie używany głównie do meczów piłki nożnej. Stadion mieści 10 000 osób.

</doc>
<doc id="2489356" url="https://pl.wikipedia.org/wiki?curid=2489356" title="Jonas Kaufmann">
Jonas Kaufmann

Jonas Kaufmann (ur. 10 lipca 1969) – niemiecki tenor operowy. Najbardziej znany jest z występów w rolach spinto, takich jak Don José w Carmen, Cavaradossi w Tosce, Maurizio w Adrianie Lecouvreur, oraz tytułową rolę w Don Carlosie. Śpiewał także główne role tenorowe w operach Richarda Wagnera z powodzeniem w Niemczech i za granicą, w szczególności w Metropolitan Opera w Nowym Jorku. Jest także utalentowanym śpiewakiem Lieder.
Życiorys.
Urodził się w Monachium. Jego ojciec pracował w firmie ubezpieczeniowej, a matka była nauczycielką w przedszkolu. Miał jedną starszą siostrę. Zaczął naukę gry na fortepianie, kiedy miał osiem lat i śpiewał w chórze szkolnym. W 1989 roku rozpoczął studia wokalne na Hochschule für Musik und Theater w Monachium. Podczas studiów śpiewał małe role w Bayerische Staatsoper. W 1994 ukończył szkołę, uzyskując wyróżnienia zarówno w spektaklach operowych, jak i koncertowych.
Życie prywatne.
Był żonaty z mezzosopranistką Margarete Joswig. Rozwiódł się w kwietniu 2014 r. Mają troje dzieci.
Jego nową partnerką życiową jest reżyser operowa Christiane Lutz.
Repertuar.
Repertuar Kaufmanna obejmuje:

</doc>
<doc id="2489358" url="https://pl.wikipedia.org/wiki?curid=2489358" title="Stade Paul Julius Bénard">
Stade Paul Julius Bénard

Stade Paul Julius Bénard – stadion piłkarski w Saint-Paul, na Reunionie. Jest domową areną klubu SS Saint-Pauloise z Réunion Premier League. Stadion może pomieścić do 12 000 widzów.

</doc>
<doc id="2489360" url="https://pl.wikipedia.org/wiki?curid=2489360" title="Wysszaja liga kirgiska w piłce nożnej (2008)">
Wysszaja liga kirgiska w piłce nożnej (2008)

Wysszaja liga (2008) – 17. edycja najwyższej piłkarskiej klasy rozgrywkowej w Kirgistanie. Rozgrywki odbywają się systemem wiosna-jesień. Wzięło w nich udział 9 drużyn, grając systemem kołowym w 2 rundach. Tytuł obroniła drużyna Dordoj-Dinamo Naryn. Tytuł króla strzelców zdobyli Hurszid Lutfullajew (Abdysz-Ata Kant) oraz David Tetteh (Dordoj-Dinamo Naryn), którzy strzelili po 13 goli.
Na początku sezonu z rozgrywek wycofał się zespół Łokomotiw Dżalalabad. Jego wyniki nie zostały uwzględnione w ligowej tabeli.
Baraż o mistrzostwo.
Zespół Dordoj-Dinamo Naryn został mistrzem Kirgistanu w tym sezonie.

</doc>
<doc id="2489367" url="https://pl.wikipedia.org/wiki?curid=2489367" title="Detreomycyna">
Detreomycyna



</doc>
<doc id="2489368" url="https://pl.wikipedia.org/wiki?curid=2489368" title="Jury Astrawuch">
Jury Astrawuch



</doc>
<doc id="2489370" url="https://pl.wikipedia.org/wiki?curid=2489370" title="Jury Ryżko">
Jury Ryżko



</doc>
<doc id="2489372" url="https://pl.wikipedia.org/wiki?curid=2489372" title="Jury Cyhałka">
Jury Cyhałka



</doc>
<doc id="2489373" url="https://pl.wikipedia.org/wiki?curid=2489373" title="7 Samogidzki Pułk Grenadierów">
7 Samogidzki Pułk Grenadierów

7 Samogidzki Pułk Grenadierów im. generała adiutanta Grafa Totlebena (ros. "Самогитский 7-й гренадерский генерал-адъютанта графа Тотлебена полк") – pułk piechoty okresu Imperium Rosyjskiego, sformowany 17 maja 1797.
Pułk wziął udział w działaniach zbrojnych epoki napoleońskiej, a także w działaniach zbrojnych okresu I wojny światowej.

</doc>
<doc id="2489374" url="https://pl.wikipedia.org/wiki?curid=2489374" title="Wielkie marzenie">
Wielkie marzenie

Wielkie marzenie (ang. "Perchance to dream") – amerykańska powieść kryminalna autorstwa Roberta B. Parkera, wydana w 1991 roku (pierwsze polskie wydanie w 1997).
Książka jest oficjalnym sequelem powieści Głęboki sen, Raymonda Chandlera i zarazem ostatnią oficjalną powieścią, na łamach której pojawia się postać Marlowe'a.
Fabuła.
Philip Marlowe zostaje wynajęty przez lokaja zmarłego generała Sternwooda, by odnaleźć najmłodszą córkę wojskowego, Carmen. Wiadomo, że ostatnio przebywała ona w zakładzie zamkniętym, skąd zniknęła w niewyjaśnionych okolicznościach. Jednak im dłużej detektyw prowadzi śledztwo, tym bardziej przekonuje się, że nikomu nie zależy na jej odnalezieniu - nawet jej siostrze Vivian.

</doc>
<doc id="2489375" url="https://pl.wikipedia.org/wiki?curid=2489375" title="Jury Kurbyka">
Jury Kurbyka



</doc>
<doc id="2489376" url="https://pl.wikipedia.org/wiki?curid=2489376" title="Jury Szukanau">
Jury Szukanau



</doc>
<doc id="2489378" url="https://pl.wikipedia.org/wiki?curid=2489378" title="Jury Wiarhiejczyk">
Jury Wiarhiejczyk



</doc>
<doc id="2489379" url="https://pl.wikipedia.org/wiki?curid=2489379" title="Wytyczne techniczne G-4.5">
Wytyczne techniczne G-4.5

Wytyczne techniczne G-4.5 – projekt zbioru zasad technicznych dotyczących wykonywania prac geodezyjnych w Polsce związanych z zakładaniem osnów pomiarowych w procesie opracowania mapy zasadniczej w skali 1:5000 metodą fotogrametryczną opracowany jako uzupełnienie instrukcji technicznej G-4 "Pomiary sytuacyjne i wysokościowe" w 1980 roku. Wytyczne miały stanowić uzupełnienie instrukcji technicznej G-4 będącej do 8 czerwca 2012 standardem technicznym w geodezji.
Projekt został sporządzony w Państwowym Przedsiębiorstwie Geodezyjno-Kartograficznym przez zespół w składzie: Teresa Dąbrowska oraz Jerzy Orszulak na zlecenie Biura Rozwoju Nauki i Techniki Głównego Urzędu Geodezji i Kartografii reprezentowanego przez: Stanisława Czarneckiego i Edwarda Jarosińskiego, a wydany drukiem w lipcu 1980 roku.
Wytyczne miały być wprowadzone w celu ujednolicenia sposobu zakładania poziomej osnowy pomiarowej metodą fotogrametryczną z wykorzystaniem fotogrametrycznych zdjęć lotniczych wykonanych do opracowania pierworysu mapy zasadniczej dla skali 1:5000. Osnowa zakładana zgodnie z tymi wytycznymi miała zastąpić na terenach rolnych osnowę szczegółową III klasy. Wytyczne definiują zarówno samą osnowę pomiarową (jako zbiór punktów będący zagęszczeniem istniejącej poziomej osnowy podstawowej i szczegółowej), dokładność położenia punktów (średni błąd poniżej 0,20m), jak i stopień zagęszczenia (nie mniej niż 1 pkt/20ha).
Projekt wytycznych G-4.5 podaje proces zakładania osnowy w poszczególnych etapach:

</doc>
<doc id="2489380" url="https://pl.wikipedia.org/wiki?curid=2489380" title="Jury Żaunou">
Jury Żaunou



</doc>
<doc id="2489382" url="https://pl.wikipedia.org/wiki?curid=2489382" title="Alaksandar Asipowicz">
Alaksandar Asipowicz



</doc>
<doc id="2489383" url="https://pl.wikipedia.org/wiki?curid=2489383" title="Alaksandar Chackiewicz">
Alaksandar Chackiewicz



</doc>
<doc id="2489384" url="https://pl.wikipedia.org/wiki?curid=2489384" title="Alaksandar Jurewicz">
Alaksandar Jurewicz



</doc>
<doc id="2489385" url="https://pl.wikipedia.org/wiki?curid=2489385" title="Alaksandar Kulczy">
Alaksandar Kulczy



</doc>
<doc id="2489386" url="https://pl.wikipedia.org/wiki?curid=2489386" title="Alaksandar Miatlicki">
Alaksandar Miatlicki



</doc>
<doc id="2489387" url="https://pl.wikipedia.org/wiki?curid=2489387" title="Centralny Bank Armenii">
Centralny Bank Armenii

Centralny Bank Armenii (arm. Հայաստանի Կենտրոնական Բանկ) – armeński bank centralny z siedzibą w Erywaniu.
Podstawowym celem działalności Centralnego Banku Armenii (CBA) jest utrzymanie stabilnego poziomu cen. CBA koordynuje osiągnięcie tego celu z rządem Armenii. Celem pośrednim jest osiągnięcie określonych celów inflacyjnych a celem operacyjnym określonych poziomów stóp procentowych. CBA samodzielnie obiera kurs polityki monetarnej a także wyznacza wskaźniki celów pośredniego i operacyjnego, które przedstawia Zgromadzeniu Narodowemu.
Bankowi przysługuje wyłączne prawo emitowania znaków pieniężnych Armenii – dram. Do zadań banku należy także: organizowanie rozliczeń pieniężnych, prowadzenie gospodarki rezerwami dewizowymi, prowadzenie działalności dewizowej, prowadzenie bankowej obsługi budżetu państwa i agencji rządowych, regulowanie płynności banków oraz ich refinansowanie, kształtowanie warunków niezbędnych dla rozwoju systemu bankowego, sprawowanie funkcji nadzoru bankowego, regulowanie działalności na rynku bankowym.
Organizacja.
Ustawowymi organami Banku są: Rada Zarządu i Prezes Banku. Zarząd stanowią Prezes Banku, jego zastępca oraz pięciu członków spoza Banku powoływanych na 5-letnią kadencję przez prezydenta Armenii. Zarówno Prezes, zastępca prezesa jak i członkowie zarządu nie mogą należeć do kierownictwa żadnej partii politycznej, sprawować innych funkcji państwowych czy wykonywać innej pracy zarobkowej (poza działalnością naukową, akademicką czy artystyczną).
Prezes Centralnego Banku Armenii.
Prezes Centralnego Banku Armenii powoływany jest na 6-letnią kadencję przez Zgromadzenie Narodowe na wniosek prezydenta Armenii. Zastępcę prezesa powołuje na 6-letnią kadencję prezydent Armenii. Prezes Banku odpowiada za realizację celów Banku określonych prawem. Prezes CBA reprezentuje interesy Armenii w międzynarodowych instytucjach bankowych i finansowych.
Działalność.
Funkcje podstawowe.
Bank emisyjny. Centralny Bank Armenii ma wyłączne prawo emitowania znaków pieniężnych będących prawnym środkiem płatniczym w Armenii.
Bank banków. Centralny Bank Armenii pełni w stosunku do banków funkcje regulacyjne, które mają na celu zapewnienie stabilności sektora bankowego. Organizuje system rozliczeń pieniężnych, prowadzi bieżące rozrachunki międzybankowe i aktywnie uczestniczy w międzybankowym rynku pieniężnym. CBA jest odpowiedzialny za stabilność i bezpieczeństwo całego systemu bankowego. Pełniąc funkcję banku banków, sprawuje kontrolę nad działalnością banków, a w szczególności nad przestrzeganiem przepisów prawa bankowego.
Centralny bank państwa. Centralny Bank Armenii prowadzi obsługę bankową budżetu państwa, prowadzi rachunki bankowe rządu oraz realizuje ich zlecenia płatnicze. Do zadań banku należy także prowadzenie gospodarki rezerwami dewizowymi oraz prowadzenie działalności dewizowej.
Nadzór finansowy. Centralny Bank Armenii odpowiada za nadzór sektora finansowego.

</doc>
<doc id="2489389" url="https://pl.wikipedia.org/wiki?curid=2489389" title="Alaksandar Paułau">
Alaksandar Paułau



</doc>
<doc id="2489390" url="https://pl.wikipedia.org/wiki?curid=2489390" title="Jan z Kęt">
Jan z Kęt



</doc>
<doc id="2489392" url="https://pl.wikipedia.org/wiki?curid=2489392" title="Stade Cavani">
Stade Cavani

Stade Cavani – wielofunkcyjny stadion w Mamoudzou, stolicy Majotty (departament zamorski Francji). Jest obecnie używany głównie dla meczów piłki nożnej oraz zawodów lekkoatletycznych. Swoje mecze rozgrywają na nim reprezentacja Majotty w piłce nożnej oraz drużyna piłkarska ASC Kawéni. Stadion może pomieścić 5000 osób.

</doc>
<doc id="2489393" url="https://pl.wikipedia.org/wiki?curid=2489393" title="Alaksandar Sulima">
Alaksandar Sulima



</doc>
<doc id="2489394" url="https://pl.wikipedia.org/wiki?curid=2489394" title="Battery Park City">
Battery Park City

Battery Park City – zespół architektoniczny w południowo-zachodniej części Lower Manhattanu w Nowym Jorku, zajmujący powierzchnię 0,37 km². Teren, na którym się znajduje, został ukształtowany w procesach regulacji rzeki Hudson i osuszania jej brzegu, przy wykorzystaniu 917 tysięcy m³ gleby i skał, wydobytych podczas konstrukcji wież World Trade Center, a także przy okazji realizacji kilku innych projektów. Nazwa Battery Park City zaczerpnięta została od pobliskiego Battery Park.
Battery Park City stanowi własność Battery Park City Authority (BPCA), czyli korporacji użytku publicznego, która została powołana do życia przez stan Nowy Jork pod nadzorem Urban Development Corporation. Nadwyżki z przychodów, które przynosił Battery Park City, przeznaczane były na budowę innych struktur mieszkalnych, a głównie na projekty w Bronksie i Harlemie.
Na mocy umowy z 1989 roku pomiędzy BPCA a miastem Nowy Jork, korporacja przekazała miastu 600 milionów dolarów. Charles J. Urstadt, pierwszy CEO Battery Park City Authority, wytłumaczył w 2007 roku, że BPCA zasiliła kasy miejskie o łączną kwotę powyżej 14 miliardów dolarów; ponadto korporacja każdego roku przekazywała miastu kolejnych 200 milionów dolarów.
Większość tych środków przeznaczona została na generalną rozbudowę miasta. W lipcu 2006 roku burmistrz miasta Michael Bloomberg, gubernator Pataki, a także rewizor William C. Thompson Jr. zatwierdzili działalność New York City Housing Trust Fund; głównym celem tego funduszu była budowa ponad 4 tysięcy przystępnych cenowo obiektów mieszkalnych w Nowym Jorku. New York City Housing Trust Fund wsparł finansowo inny fundusz, New York Acquisition Fund, który to służył jako katalizator do konstrukcji ponad 30 tysięcy tanich mieszkań w ramach dziesięcioletniego projektu. Acquisition Fund stał się od tego czasu modelem dla innych funduszy tego typu w pozostałych miastach Stanów Zjednoczonych.
Geografia.
Battery Park City jest ograniczony od wschodu przez West Street, która oddziela ten obszar od dystryktu finansowego centrum Manhattanu. Od zachodu, północy i południa Battery Park City otoczony jest wodami rzeki Hudson.
W skład Battery Park City wchodzi pięć sekcji. Podróżując z północy na południe, pierwsza z nich – „North Residential Neighborhood”, charakteryzuje się wieżowcami mieszkalnymi, hotelem, szkołą Stuyvesant High School, kinem, a także nowoczesnym oddziałem Nowojorskiej Biblioteki Publicznej. Działające w hotelu restauracje zostały zamknięte, ponieważ kontrolę nad obiektem przejął bank Goldman Sachs. Wprowadził on bowiem w życie plan rozwoju hotelu, oparty na trzech nowych restauracjach prowadzonych przez Danny’ego Meyera, nowej sali rozrywkowej, centrum konferencyjnym, a także 5 tysiącach stóp kwadratowych powierzchni handlowej. Dotychczas niezabudowane działki zostały wykorzystane pod budowę kolejnych wieżowców; dla przykładu, Goldman Sachs skompletował konstrukcję swojej nowej siedziby przy 200 West Street.
Na południu Battery Park City leży World Financial Center, czyli kompleks budynków komercyjnych, zajmowanych m.in. przez korporacje: American Express, Dow Jones &amp; Company, Merrill Lynch, Nomura Holdings, RBC Capital Markets oraz Deloitte &amp; Touche. Dolne piętra World Financial Center są wykorzystane jako centrum handlowe. Najważniejszym punktem kompleksu jest jednak szklano-stalowe atrium, znane jako Winter Garden. W sąsiedztwie kompleksu znajduje się port jachtowy na rzece Hudson, North Cove.
Na południe od World Financial Center umiejscowiona jest większość obszaru mieszkalnego Battery Park City, podzielona na trzy sekcje: „Gateway Plaza”, kompleks wieżowców-apartamentowców; „Rector Place Residential Neighborhood” i „Battery Place Residential Neighborhood”. Na tych terenach ulokowane są liczne parki, a także sklepy, restauracje i kina.
Demografia.
Spis powszechny z 2000 roku wykazał, że populacja Battery Park City obejmowała 7 951 mieszkańców, zaś gęstość zaludnienia wynosiła 15 855/km². Wedle kryterium rasowego, 75% mieszkańców stanowiły osoby rasy białej, 19,93% miało pochodzenie azjatyckie, 5,32% miało pochodzenie latynoskie, 2,97% było Afroamerykanami, 0,06% miało pochodzenie indiańskie, zaś 0,04% wywodziło się z wysp Pacyfiku; 1,58% mieszkańców Battery Park City reprezentowało inną rasę, a 2,42% było przedstawicielami co najmniej dwóch ras. 27,7% mieszkańców dzielnicy urodziło się poza granicami Stanów Zjednoczonych, z czego 51,8% pochodziło z Azji, 30,8% z Europy, 8,2% z Ameryki Łacińskiej, zaś 9,2% z innych miejsc (głównie Kanady).
W 2007 roku większość mieszkańców Battery Park City reprezentowało klasę średnią wyższą lub wyższą (54% gospodarstw domowych miało średni roczny dochód w wysokości powyżej 100 tysięcy dolarów).
Populacja:
Historia.
W XIX wieku na obszarze dzisiejszego Battery Park City wybudowana została prawosławna cerkiew św. Mikołaja; to właśnie z tym obiektem utożsamiana była wówczas cała dzielnica.
Na początku lat 60. XX wieku zrodził się pomysł, by tereny obecnego Battery Park City poddać procesom melioracji. Inicjatorami tej idei były przede wszystkim prywatne firmy, które uzyskały poparcie burmistrza miasta. Plany te skomplikowały się jednak, gdy gubernator Nelson Rockefeller poinformował, że posiada własną koncepcję zagospodarowania części tych obszarów. Strony osiągnęły kompromis i w 1966 roku gubernator przedstawił propozycję budowy struktury, która w przyszłości stała się Battery Park City. Wizja dzielnicy według architekta Wallace’a K. Harrisona obejmowała „kompleksową społeczność”, złożoną z domów mieszkalnych, infrastruktury społecznej i przemysłu lekkiego. M. Paul Friedberg zaprojektował natomiast rozkład „zieleni”, a także Winter Garden.
W 1968 roku New York State Legislature powołała do życia korporację Battery Park City Authority (BPCA), która miała kontrolować rozwój projektu. W prace zaangażowana była również New York State Urban Development Corporation, a także inne agencje miejskie. W kolejnych latach BPCA czyniła powolne postępy. W 1969 roku korporacja opublikowała plan zagospodarowania terenu, a w 1972 roku wydała 200 milionów dolarów w obligacjach na zebranie funduszy na rozpoczęcie konstrukcji. W procesach melioracji wykorzystywano między innymi ziemię i skały wydobyte podczas budowy World Trade Center. Materiały składowane były na stworzonych specjalnie w tym celu koferdamach. Do 1976 roku wszystkie prace melioracyjne zostały skompletowane. W 1977 roku konstrukcja została wstrzymana na niemalże dwa lata w wyniku finansowych trudności, z jakimi borykało się całe miasto.
23 września 1979 roku w Battery Park City odbyły się antynuklearne demonstracje, w których uczestniczyło niespełna 200 tysięcy osób.
Budowa obiektów mieszkalnych w dzielnicy rozpoczęła się w 1980 roku, zaś rok później wystartowała konstrukcja World Financial Center. W 1985 roku konstrukcja została ukończona, a World Financial Center znalazł pierwszych najemców.
W latach 80. XX wieku Battery Park City Authority nadzorowała szereg prac budowlanych, włączając w to konstrukcję Rector Place, a także nadrzecznej esplanady. W tamtym okresie, w Battery Park City Authority pracowała obecna dyrektorka City Planning Department, Amanda Burden. W latach 80., w Battery Park City powstało w sumie 13 nowych budynków. Na początku lat 90., swoją siedzibę do tejże dzielnicy przeniosła szkoła średnia Stuyvesant High School. Ponadto w latach 90., w Battery Park City skonstruowano kolejnych sześć obiektów. U progu XXI wieku Battery Park City był już praktycznie w całości skompletowany, z wyjątkiem kilku trwających projektów budowlanych przy West Street.
Obecnie mieszkalne obszary Battery Park City podzielone są przez World Financial Center na północną i południową sekcję. Sekcja południowa, rozciągająca się od Winter Garden, jest gęściej zaludnionym regionem, głównie dzięki obecności dwóch apartamentowców: Gateway Plaza i Rector Place. Sekcja północna, wciąż pozostająca w fazie konstrukcji, składa się w całości z wysokich, 20-45-piętrowych obiektów mieszkalnych, wytworzonych z cegły o różnych odcieniach koloru pomarańczowego.
Zamach terrorystyczny z 11 września 2001 wywarł duży wpływ na Battery Park City. Mieszkańcy Lower Manhattanu, a zwłaszcza Battery Park City, zostali przesiedleni z tych obszarów na dziesięć dni. Część obiektów była oficjalnymi „miejscami zbrodni”, dlatego rezydenci nie mogli wrócić do swoich domów przez dłuższy czas. Uzyskawszy w końcu pozwolenie na powrót do Battery Park City, niektórzy mieszkańcy Gateway Plaza zgłaszali, że ich domy zostały splądrowane. Powietrze nad Battery Park City, a także pobliskimi obszarami, wypełnione było toksycznymi dymami z pożarów World Trade Center aż do stycznia 2002 roku.
Niektóre budynki kompleksu Gateway Plaza, a w tym Hudson View East i ówczesny Park Place (obecnie Rector Square), zostały przebite przez części samolotów, które uderzyły w wieże, co pociągnęło za sobą poważne zanieczyszczenia. Winter Garden i inne elementy World Financial Center również doznały pewnych uszkodzeń. Podczas gdy znaczna część mieszkańców obszaru Battery Park City wyprowadziła się na stałe, czasowe ograniczenie spłaty czynszów i dotacje rządowe pomogły w kolejnych latach przywrócić do dzielnicy dawnych rezydentów.
Od tego czasu, rynek nieruchomości w Battery Park City rozwija się prężnie. Wśród realizowanych projektów komercyjnych była między innymi nowa siedziba banku Goldman Sachs.
Obiekty skonstruowane w Battery Park City na przestrzeni lat:
Od 1984 roku na Dolnym Manhattanie działa Muzeum Dziedzictwa Żydowskiego.

</doc>
<doc id="2489395" url="https://pl.wikipedia.org/wiki?curid=2489395" title="Alaksandar Łuchwicz">
Alaksandar Łuchwicz



</doc>
<doc id="2489396" url="https://pl.wikipedia.org/wiki?curid=2489396" title="Binzen (ujednoznacznienie)">
Binzen (ujednoznacznienie)

Niemcy:
Zobacz też:

</doc>
<doc id="2489399" url="https://pl.wikipedia.org/wiki?curid=2489399" title="Kenny Pavey">
Kenny Pavey

Kenneth "Kenny" Steven Pavey (ur. 23 sierpnia 1979 roku w Londynie) – angielski piłkarz grający na pozycji pomocnika w klubie Assyriska FF, występującego w Superettan.

</doc>
<doc id="2489400" url="https://pl.wikipedia.org/wiki?curid=2489400" title="Hasel">
Hasel

Niemcy:
Osoby:

</doc>
<doc id="2489401" url="https://pl.wikipedia.org/wiki?curid=2489401" title="Schallbach">
Schallbach

Austria:
Niemcy:

</doc>
<doc id="2489402" url="https://pl.wikipedia.org/wiki?curid=2489402" title="Tunau">
Tunau

Niemcy:

</doc>
<doc id="2489403" url="https://pl.wikipedia.org/wiki?curid=2489403" title="Wysszaja liga kirgiska w piłce nożnej (2009)">
Wysszaja liga kirgiska w piłce nożnej (2009)

Wysszaja liga (2009) – 18. edycja najwyższej piłkarskiej klasy rozgrywkowej w Kirgistanie. Rozgrywki odbywają się systemem wiosna-jesień. Wzięło w nich udział 9 drużyn, grając systemem kołowym w 2 rundach. 4 najlepsze zespoły zakwalifikowały się do turnieju finałowego, który wyłonił mistrza kraju. Tytuł obroniła drużyna Dordoj-Dinamo Naryn. Tytuł króla strzelców zdobył Maksim Kretow, który w barwach klubu Dordoj-Dinamo Naryn strzelił 21 goli.
Baraż o mistrzostwo.
Zespół Dordoj-Dinamo Naryn został mistrzem Kirgistanu w tym sezonie.

</doc>
<doc id="2489404" url="https://pl.wikipedia.org/wiki?curid=2489404" title="Wembach">
Wembach

Niemcy:

</doc>
<doc id="2489405" url="https://pl.wikipedia.org/wiki?curid=2489405" title="Wittlingen">
Wittlingen

Niemcy:

</doc>
<doc id="2489409" url="https://pl.wikipedia.org/wiki?curid=2489409" title="Aliaksandr Klimenka">
Aliaksandr Klimenka



</doc>
<doc id="2489414" url="https://pl.wikipedia.org/wiki?curid=2489414" title="Redline (film 2009)">
Redline (film 2009)

Redline – japoński film animowany z roku 2009 wyreżyserowany przez Takeshiego Koikei i wyprodukowany przez studio Madhouse.
Fabuła.
W niedalekiej przyszłości, ludzie zamienili samochody na poduszkowce i pojazdy antygrawitacyjne, jednak wciąż istnieje grupa zapaleńców, którzy używają naziemnych maszyn z kołami i starymi silnikami. Wspólnie z innymi entuzjastami organizują cykliczną serię bardzo popularnych medialnie wyścigów, których kulminacją jest Redline, ostateczne wyzwanie, którego zwycięzca staje się najlepszym kierowcą w kosmosie. JP, młody ale i niezwykle utalentowany kierowca z Ziemi, nieoczekiwanie dostaje propozycję wzięcia udziału w Redline. Jednak ta edycja super-wyścigu będzie inna od pozostałych- ma się rozgrywać się na planecie, która nie wyraziła oficjalnej zgody na wyścig i ma zamiar bezwzględnie z nim walczyć. Każdy uczestnik startując w zawodach naraża swoje życie, ale dla wielu pokusa jest zbyt wielka. JP i inni śmiałkowie staną przed największym i potencjalnie ostatnim wyzwaniem w ich życiu...

</doc>
<doc id="2489419" url="https://pl.wikipedia.org/wiki?curid=2489419" title="Alaksandr Klimenka">
Alaksandr Klimenka



</doc>
<doc id="2489432" url="https://pl.wikipedia.org/wiki?curid=2489432" title="Dzmitry Klimowicz">
Dzmitry Klimowicz



</doc>
<doc id="2489434" url="https://pl.wikipedia.org/wiki?curid=2489434" title="Dzmitry Mołasz">
Dzmitry Mołasz



</doc>
<doc id="2489435" url="https://pl.wikipedia.org/wiki?curid=2489435" title="Dzmitry Rauniejka">
Dzmitry Rauniejka



</doc>
<doc id="2489437" url="https://pl.wikipedia.org/wiki?curid=2489437" title="Źmicier Aharodnik">
Źmicier Aharodnik



</doc>
<doc id="2489439" url="https://pl.wikipedia.org/wiki?curid=2489439" title="Źmicier Lencewicz">
Źmicier Lencewicz



</doc>
<doc id="2489440" url="https://pl.wikipedia.org/wiki?curid=2489440" title="Ekspedycja 30">
Ekspedycja 30

Ekspedycja 30 – zmiana załogi Międzynarodowej Stacji Kosmicznej. Pierwsi członkowie zmiany: Dan Burbank, Anton Szkaplerow i Anatolij Iwaniszyn przybyli na pokład 16 listopada 2011 statkiem Sojuz TMA-22. Formalnie ekspedycja zaczęła się wraz z odlotem statku Sojuz TMA-02M 21 listopada 2011 z astronautami 29 ekspedycji. 23 grudnia 2011 do zmiany dołączyli astronauci z przyszłej Ekspedycji 31. 27 kwietnia 2012 r. załoga Sojuza TMA-22 powróciła na Ziemię.
Załoga.
Załoga stacji składała się z sześciu członków. Liczba w nawiasie oznacza liczbę lotów przebytych przez każdego z astronautów:

</doc>
<doc id="2489442" url="https://pl.wikipedia.org/wiki?curid=2489442" title="Tomasz Jelonek">
Tomasz Jelonek

Tomasz Jelonek (ur. 9 marca 1937 w Krakowie) − ksiądz katolicki, profesor dr hab. teologii biblijnej (Uniwersytet Papieski Jana Pawła II w Krakowie), autor licznych publikacji popularnonaukowych dotyczących Biblii i geografii biblijnej, kapelan Jego Świątobliwości, kanonik honorowy Kapituły Archidiecezji Lwowskiej, prezes Polskiego Towarzystwa Teologicznego.
Życiorys.
Po maturze przez kilka lat przebywał w zakonie kapucynów, studiował matematykę na Uniwersytecie Jagiellońskim, gdzie otrzymał magisterium. Studiował też teologię na Papieskim Wydziale Teologicznym w Krakowie, broniąc w 1971 r. pracy magisterskie, w 1974 r. doktorskiej. Święcenia diakonatu i kapłańskie przyjął w 1976 r. z rąk kard. Karola Wojtyły. Przez rok posługiwał w parafii w Jaworznie. W 1985 r. uzyskał habilitację, zostając prodziekanem krakowskiego Wydziału Teologicznego. W latach 1990–1991 dyrektor Instytutu Nauk o Rodzinie. Następnie profesor i kierownik Katedry Teologii Małżeństwa i Rodziny. Wykładał też w seminariach duchownych na Ukrainie. Promotor 20 doktorów, 30 licencjatów kościelnych oraz prawie 250 prac magisterskich z matematyki, teologii i nauk o rodzinie.
Obszarem badań naukowych ks. prof. Jelonka są: teologia biblijna, historia oddziaływania Biblii, realia biblijne, zwłaszcza Ziemia Święta jako Piąta Ewangelia, historia Izraela, małżeństwo i rodzina w kulturach świata. Należy do Stowarzyszenia Biblistów Polskich oraz Polskiego Towarzystwa Matematycznego. Publikuje m.in. na łamach kwartalnika orientalistycznego Ziemia Święta.

</doc>
<doc id="2489443" url="https://pl.wikipedia.org/wiki?curid=2489443" title="Alicja Eber">
Alicja Eber

Alicja Eber z domu Frenkiel, używała też nazwiska Ever (ur. 1889 w Kaliszu, zm. 23 stycznia 1980 w Rzymie) – plastyczka, malarka, córka Józefa Frenkla -- lekarza, siostra Marii Morskiej.
Życiorys.
Alicja Frenkiel urodziła się w 1889 r. w Kaliszu w inteligenckiej rodzinie żydowskiej, dobrze zasymilowanej ze środowiskiem polskim, jako córka lekarza, a wnuczka rabina. Naukę rozpoczęła w angielskiej szkole w Broadstairs w hrabstwie Kent, szkołę średnią ukończyła w Warszawie, następnie studiowała pod kierunkiem Edwarda Trojanowskiego w warszawskiej Akademii Sztuk Pięknych, później w Monachium, Dreźnie i w Stuttgarcie pod kierunkiem Paula Klee. W 1909 roku wyszła za mąż za Edwarda Ebera – architekta.
W Warszawie zaprojektowała szyld do kawiarni "Adria", była autorką fresku, który ozdabiał plafon "Adrii". W latach 1909-1911 wystawiała w Zachęcie m.in. ornamenty na okładki, projekty ekslibrysów i okładek. Jej obrazy olejne z okresu międzywojennego uległy zniszczeniu podczas II wojny światowej.
Po wybuchu wojny za pomoc Żydom została aresztowana i była przetrzymywana przez kilka tygodni na Pawiaku.
Na początku 1940 wraz z mężem wyjechała do Włoch.
Podczas wojny nie prowadziła aktywnego życia twórczego, podjęła je ponownie w wieku 60 lat, po śmierci męża; malowała na jedwabiu, tworzyła grafiki i niewielkie kompozycje. Tak mówią o jej twórczości ludzie, którzy ją znali:
Wzięła udział w wielu wystawach – również indywidualnych, była nagradzana. Jej prace zakupiło kilka muzeów m.in. Galeria Uffizi we Florencji. Ostatnie lata życia spędziła w jednym z rzymskich domów opieki. Pod koniec życia skierowała się w stronę katolicyzmu, odwiedzała kościoły, napisała list do papieża Jana Pawła II. Zmarła 23 stycznia 1980 r., została pochowana na cmentarzu Porta Prima. W 1987 r. powstał dokumentalny film pt. "Życie w obrazach" w reżyserii Bożeny Garus-Hockuby o twórczości Alicji Eber, którą zagrała aktorka Beata Poźniak.

</doc>
<doc id="2489445" url="https://pl.wikipedia.org/wiki?curid=2489445" title="Renan Bardini Bressan">
Renan Bardini Bressan



</doc>
<doc id="2489446" url="https://pl.wikipedia.org/wiki?curid=2489446" title="Al-Duhail SC">
Al-Duhail SC

Al Duhail Sports Club (arab. نادي الدحيل الرياضي) – katarski klub piłkarski z siedzibą w mieście Doha. Występuje w rozgrywkach Qatar Stars League.
Historia.
Historia klubu sięga do 1938, kiedy to w Dosze, powstał klub Al-Shorta, który powiązany był z katarskimi służbami policyjnymi. Klub występował na drugim (najniższym) poziomie rozgrywkowym w Katarze. Na jego bazie powstał Al Duhail SC, pierwotnie pod nazwą Lekhwiya SC. 
5 września 2010 drużyna grała w finale Pucharu Ligi, w którym jednak przegrała z Al-Arabi SC 0-1. Po raz pierwszy w rozgrywkach Qatar Stars League klub wystąpił w sezonie 2010/2011 i od razu zajął pierwsze miejsce. Był to pierwszy w historii przypadek gdy zespół debiutujący w lidze zdobył mistrzostwo kraju. Do roku 2017 Lekhwiya zdobywała tytuł jeszcze czterokrotnie, jednak w rozgrywkach Azjatyckiej Ligi Mistrzów największym osiągnięciem był występ w ćwierćfinale.
W 2017 Lekhwiya została połączona z innym klubem powiązanym z siłami bezpieczeństwa kraju - wojskowym El Jaish SC. Nazwa klubu została zmieniona na Al-Duhail SC. Klub w pierwszym sezonie działania pod nową nazwą zdobył szósty tytuł mistrzowski w okresie 2011-2018.

</doc>
<doc id="2489451" url="https://pl.wikipedia.org/wiki?curid=2489451" title="Wytyczne techniczne K-1.3">
Wytyczne techniczne K-1.3

Wytyczne techniczne K-1.3 – zbiór zasad technicznych dotyczących wykonywania prac geodezyjnych w Polsce związanych z opracowaniem pierworysu mapy zasadniczej na podstawie pomiarów bezpośrednich, wprowadzony zaleceniem Dyrektora Biura Rozwoju Nauki i Techniki Głównego Urzędu Geodezji i Kartografii Stanisława Różanka z 6 stycznia 1981 do stosowania wytycznych K-1.3 "Mapa zasadnicza. Opracowanie pierworysu z pomiarów bezpośrednich". Jedynym wydaniem jest wydanie pierwsze z 1981 roku. Wytyczne stanowią uzupełnienie instrukcji technicznej K-1 będącej do 8 czerwca 2012 standardem technicznym w geodezji.
Wytyczne zostały opracowane w Okręgowym Przedsiębiorstwie Geodezyjno-Kartograficznym "Geokart" we Wrocławiu przez zespół w składzie: Mieczysław Jasólski, Teresa Partyka i Halina Pawłowska zgodnie z zaleceniami Biura Rozwoju Nauki i Techniki GUGiK, reprezentowanego przez Edwarda Jarosińskiego i określają postępowanie techniczne przy kartowaniu szczegółów sytuacyjnych i kartograficznym opracowaniu rzeźby terenu mapy zasadniczej wykonywanej w całości na jednym pierworysie lub w systemie nakładek tematycznych. 
Wytyczne definiują:
oraz szczegółowo przedstawiają proces postępowania technicznego:

</doc>
<doc id="2489452" url="https://pl.wikipedia.org/wiki?curid=2489452" title="Piotr Szyszkiewicz">
Piotr Szyszkiewicz

Piotr Nikoforowicz Szyszkiewicz, ros. Петр Никифорович Шишкевич (ur. w 1894 r., zm. ?) – oficer Armii Czerwonej (intendent 3 rangi), propagandysta Rosyjskiej Armii Wyzwoleńczej, a następnie szef administracyjno-gospodarczego oddziału sztabu Sił Zbrojnych Komitetu Wyzwolenia Narodów Rosji podczas II wojny światowej, emigracyjny działacz polityczny
Ukończył 4-klasową szkołę podstawową. W 1937 r. został aresztowany przez NKWD. W 1938 r. wypuszczono go na wolność. Po ataku wojsk niemieckich na ZSRR 22 czerwca 1941 r., został zmobilizowany do Armii Czerwonej. W poł. października tego roku otrzymał stopień intendenta 3 rangi. Objął funkcję szefa oddziału zbioru i ewakuacji zdobyczy wojennych sztabu 351 Dywizji Strzeleckiej. W poł. sierpnia 1942 r. dostał się do niewoli niemieckiej. Osadzono go w obozie jenieckim w Częstochowie. Wiosną 1943 r. wstąpił do Rosyjskiej Armii Wyzwoleńczej (ROA). W poł. lipca tego roku ukończył szkołę propagandystów ROA w Dabendorfie pod Berlinem, po czym w stopniu kapitana objął dowództwo kompanii gospodarczej szkoły. W grudniu 1944 r. został szefem administracyjno-gospodarczego oddziału sztabu Sił Zbrojnych Komitetu Wyzwolenia Narodów Rosji. Wiosną 1945 r. awansował do stopnia majora. 9 maja tego roku wraz ze sztabem i częścią oddziałów "własowskich" poddał się Amerykanom. Przebywał w różnych obozach jenieckich. Podczas niewoli ciężko zachorował. Leczono go w amerykańskim szpitalu wojskowym, dzięki czemu uniknął wydania Sowietom. Po wyleczeniu zamieszkał pod Monachium. W latach 1948-1951 był członkiem Rady Wojskowo-Politycznej i Zarządu Głównego Związku Flagi Andriejewskiej. Dalsze jego losy są nieznane.

</doc>
<doc id="2489454" url="https://pl.wikipedia.org/wiki?curid=2489454" title="Okręty podwodne typu IXD-1">
Okręty podwodne typu IXD-1

Okręty podwodne typu IXD-1 – niemieckie okręty podwodne opracowane jako szybsza odmiana jednostek typu "IXC". Jednostki te były największymi niemieckimi okrętami podwodnymi zbudowanymi w czasie II wojny światowej. Do napędu używały początkowo chłodzonych wodą sześciu silnikami Diesla Mercedes-Benz o mocy 1500 KM każdy oryginalnie stosowanych na kutrach torpedowych (S-Boot). Silniki te nie sprawowały się najlepiej na U-Bootach – wydzielały dużą ilość dymu, były też przyczyną wysokich temperatur wewnątrz kadłuba. Układ napędowy U-180 uzupełniały dwa silniki elektryczne Siemens i dwa wały napędowe z jedną śrubą każdy. Podobnie jak inne niemieckie krążowniki podwodne, typ "IXD-1" miał sześć wyrzutni torpedowych, w tym cztery na dziobie, zabrać zaś mógł 27 torped (w tym 12 w kontenerach na górnym pokładzie), wyposażony był też w jedno zamontowane przed kioskiem działo kalibru 105 mm (ze 150 pociskami) oraz dwa działa przeciwlotnicze kalibru 37 i 20 mm. W 1943 roku jednostki te zostały przebudowane do zadań transportowych, co zapewniło im możliwość przewozu 250 ton ładunku. Było to możliwe m.in. dzięki wymianie silników na dwa generatory Diesla, co zapewniło im możliwość rozwijania prędkości do 15,75 węzła oraz usunięciu wyrzutni torpedowych.
Działalność operacyjna.
W 1942 roku, dowództwo U-Bootwaffe OKM wyznaczyło U-180 zadanie spotkania się w morzu z japońskim okrętem podwodnym I-29 typu "B1", z którym miał dokonać wymiany towarów i ludzi. Jednym z nich był indyjski polityk Subhasa Bose, którego U-180 miał przekazać na pokład okrętu cesarskiego. Spotkanie przeprowadzono z sukcesem 27 kwietnia 1942 roku na Oceanie Indyjskim, pomyślnie też zakończyło się przekazywanie ładunków i ludzi. Spotkanie U-180 i I-29 na Oceanie Indyjskim było pierwszym spotkaniem niemieckich i japońskich jednostek podczas drugiej wojny światowej.
Aliancka inwazja w Normandii zagroziła niemieckim bazom okrętów podwodnych w północno-zachodniej Francji, co wymusiło ewakuację do Norwegii U-Bootów z baz w Lorient, Bordeaux i Breście. W sierpniu opuściły Francję także dwa krążowniki podwodne typu "IX D1": U-180 i U-195 tego samego typu, a także podwodny stawiacz min U-219 typu "XB". Celami ich rejsów nie były jednak porty norweskie, lecz bazy w Penangu, Batawii i innych portach na Dalekim Wschodzie, gdzie płynęły z zaopatrzeniem. O ile jednak U-195 i U-219 dopłynęły do portów przeznaczenia, dowodzony w tym czasie przez Rudolfa Riesena U-180 zaginął. Okręt który 20 sierpnia 1944 roku wyszedł z Bordeaux w swój drugi rejs bojowy, po 23 sierpnia prawdopodobnie wpadł na brytyjską minę w Zatoce Biskajskiej. U-195 został natomiast przejęty przez Japonię w maju 1945 roku pod nazwą I-506, a w sierpniu tego samego roku poddał się Amerykanom w Dżakarcie.

</doc>
<doc id="2489456" url="https://pl.wikipedia.org/wiki?curid=2489456" title="Topielica (powieść Raymonda Chandlera)">
Topielica (powieść Raymonda Chandlera)



</doc>
<doc id="2489460" url="https://pl.wikipedia.org/wiki?curid=2489460" title="Theresa Michalak">
Theresa Michalak

Theresa Michalak (ur. 7 maja 1992 w Halle) – niemiecka pływaczka, mistrzyni Europy (basen 25 m).
Specjalizuje się w pływaniu stylem zmiennym, gdzie jej najmocniejszą stroną jest styl klasyczny. Największym jej sukcesem jest zwycięstwo w Pucharze Świata w Berlinie w 2008 roku na dystansie 200 m stylem zmiennym i złoty medal w mistrzostwach Europy na basenie 25-metrowym w Szczecinie w 2011 roku w wyścigu na 100 m stylem zmiennym.
Uczestniczka igrzysk olimpijskich w Londynie (2012) na 200 m stylem zmiennym (12. miejsce) oraz w sztafecie 4 x 200 m stylem dowolnym (11. miejsce).

</doc>
<doc id="2489462" url="https://pl.wikipedia.org/wiki?curid=2489462" title="Diecezja Chichesteru">
Diecezja Chichesteru

Diecezja Chichesteru (ang. "Diocese of Chichester") – diecezja Kościoła Anglii w południowej Anglii, w metropolii Canterbury. Obejmuje hrabstwo Sussex. Diecezja powstała w 1075 roku w ramach Kościoła rzymskokatolickiego, w czasie reformacji stała się diecezją anglikańską. 

</doc>
<doc id="2489464" url="https://pl.wikipedia.org/wiki?curid=2489464" title="Anisus vorticulus">
Anisus vorticulus



</doc>
<doc id="2489471" url="https://pl.wikipedia.org/wiki?curid=2489471" title="Ihar Ziańkowicz">
Ihar Ziańkowicz

Ihar Ziańkowicz, biał. Ігар Зяньковіч, ros. Игорь Зенькович, "Igor Zieńkowicz" (ur. 17 września 1987 w Mińsku, Białoruska SRR) – białoruski piłkarz, grający na pozycji napastnika.
Kariera piłkarska.
Kariera klubowa.
W 2005 rozpoczął karierę piłkarską w BATE Borysów. Nie zagrał żadnego meczu i w następnym roku przeszedł do Niomana Grodno. W 2007 przeniósł się do FK Daryda. Od 2009 broni barw Dynama Mińsk. W 2010 został wypożyczony do Dniapra Mohylew. Od 2013 roku jest natomiast graczem Szachtior Karaganda.

</doc>
<doc id="2489472" url="https://pl.wikipedia.org/wiki?curid=2489472" title="Jan II Pokojowy">
Jan II Pokojowy

Jan II Pokojowy (ur. 27 września 1275, zm. 27 października 1312 w Tervuren) – książę Brabancji, Lothier i Limburgii z dynastii z Louvain.
Na tron wstąpił po śmierci ojca księcia Jana I Zwycięskiego w 1294. 8 lipca 1290 w Londynie poślubił księżniczkę angielską Małgorzatę. Po śmierci Jana II Pokojowego jego następcą został syn tej pary Jan III.

</doc>
<doc id="2489478" url="https://pl.wikipedia.org/wiki?curid=2489478" title="Apokalipsa świętego Jana w historii egzegezy">
Apokalipsa świętego Jana w historii egzegezy

Apokalipsa świętego Jana należy do tych ksiąg biblijnych, których wykładnia zawsze sprawiała wiele problemów i powstało wiele systemów interpretacyjnych. Starożytna egzegeza wschodnia miała charakter profetyczny i preferowała alegoryczne interpretacje. Od III wieku wielu egzegetów uważa, że Apokalipsa św. Jana te same zagadnienia przedstawia kilkakrotnie i pod różnymi symbolami.
W końcu średniowiecza pojawiła się interpretacja historiozoficzna, odnosząca symbole Apokalipsy do historii Kościoła. Cechował ją antymuzułmański charakter. Historiozoficzną wykładnię stosowała początkowo protestancka egzegeza. Miała ona charakter antykatolicki i antypapieski. W XVII wieku powstaje interpretacja eschatologiczna odnosząca większość symboli Apokalipsy do końca świata.
W końcu XIX wieku podjęty został spór o jedność literacką Apokalipsy oraz genezę jej symboli. Wywiązała się polemika, w której toku skrajne i zbyt daleko idące propozycje zostały odrzucone. Spór ten nie został jeszcze całkowicie rozstrzygnięty, dotyczy obecnie tylko początkowych i końcowych partii Apokalipsy.
Epoka patrystyczna.
Egzegeza grecka.
Egzegeza Apokalipsy św. Jana zapoczątkowana została w Azji Mniejszej przez Greków, jeszcze na początku II wieku (Papiasz z Hierapolis, biskup Hierapolis), ale dotyczyła wyłącznie wybranych fragmentów Apokalipsy. Papiasz głosił, że po zmartwychwstaniu sprawiedliwych Chrystus będzie królował widzialnie na tej ziemi przez tysiąc lat, po czym nastąpi powszechne zmartwychwstanie i sąd. Millenarystą był również Justyn Męczennik ("Dial. cum Tryph." 81).
W połowie II wieku zajmował się nią Meliton z Sardes, który ok. roku 170 napisał dzieło „O diable i Apokalipsie Janowej”, które zaginęło. Zaginął również komentarz Dydyma Ślepego.
W końcu II wieku Ireneusz z Lyonu (zm. 202) przywiózł na Zachód dorobek małoazjatyckiej egzegezy. W piątej księdze „Adversus haereses” (ok. 180 roku), zajmuje się interpretowaniem niektórych fragmentów Apokalipsy, przede wszystkim 13. oraz 17. rozdziału, które łączy z 2. i 7. rozdziałem Księgi Daniela. Symbole Apokalipsy odnosi do pogańskiego Rzymu, ale stosuje interpretację eschatologiczną, millenium traktuje jako szabatowe tysiąclecie pokoju na ziemi ("Adv. haer.", 5). Jego interpretacja jest pochodną małoazjatyckich spekulacji.
Hipolit Rzymski (zm. 236) jest autorem komentarza do Apokalipsy, który zachował się tylko we fragmentach. Zachowało się natomiast inne jego dzieło, „De Christo et Antichristo” (ok. 200 roku), w którym daje niemal kompletny wykład rozdziałów 11-13, 17 (zależność od Ireneusza) i porusza też niektóre kwestie rozdziałów 18, 21 i 22. Jego interpretacja jest podobna do Ireneuszowej.
Orygenes (zm. 254) nie napisał wprawdzie komentarza do Apokalipsy, ale jego zasady hermeneutyczne wycisnęły silne piętno na egzegezie – zwłaszcza wschodniej – tej księgi. Uważał on, że w tekstach biblijnych zawarty jest sens somatyczny (czyli wyrazowy), oraz sens alegoryczny, któremu przyznawał większą wartość. Sens alegoryczny może być z kolei psychiczny, poznawalny przez mniej doskonałych, oraz pneumatyczny, dostępny tylko dla doskonałych. Orygenes odżegnuje się od millenaryzmu.
W końcu III wieku powstała w Antiochii szkoła, założona przez Pawła z Samosaty. Przedstawiciele tej szkoły – Diodor z Tarsu, Lucjan z Antiochii, Teodor z Mopsuestii, Jan Chryzostom – uważali, że prorok w swej natchnionej wizji zdolny był dostrzec przyszłość poprzez pryzmat aktualnych okoliczności historycznych. Pisał więc w ten sposób, że słowa jego odnosiły się zarówno do chwili obecnej, jak i do przyszłości. Egzegeci tej szkoły stawiali sobie za zadanie odnalezienie sensu wyrazowego i odnoszącego się do przyszłości, sensu ukrytego ("theoria").
Pewną rolę w rozwoju egzegezy (szczególnie wschodniej) Apokalipsy św. Jana, odegrało dzieło millenarysty Metodego z Olimpu (zm. 311) „Convivium decem virginum”. W Mowie VIII podejmowało interpretację symboli 12 rozdziału Apokalipsy. Metody zwalczał poglądy Orygenesa na temat apokatastazy, zmartwychwstania i inne, ale stosował przejętą odeń alegoryczną metodę interpretacyjną. Uważał, że trzyipółletni ucisk Apokalipsy zacznie się w 350 roku po śmierci Pana. Liczba Bestii jego zdaniem wynosi 616 i jest to monogram Antychrysta. Siedem głów smoka odnosił do siedmiu grzechów głównych: nieopanowanie, rozpusta, tchórzostwo, słabość, niewiara, głupota, oraz wszystko to, co przynosi korzyść złu.
Andrzej z Cezarei (VI wiek) stosował potrójny sens Pisma Świętego: wyrazowy, moralny i alegoryczny. W Apokalipsie przeważać ma trzeci sens. Jego komentarz odgrywał ważną rolę we wschodniej egzegezie aż do końca średniowiecza. Jest on też ostatnim wschodnim egzegetą, który oddziałał na egzegezę zachodnią. Andrzej z Cezarei zadał sobie trud, aby dotrzeć do starych rękopisów greckich oraz zebrania wszystkich liczących się interpretacji Apokalipsy Jana (Papiasz, Justyn, Ireneusz, etc.). W interpretacji 12 rozdziału zależny jest od Metodego, w interpretacji rozdziałów 13, 17 – od Ireneusza i Hipolita, w interpretacji zaś rozdziału 20 – od Tykoniusza i Augustyna. Ponadto prowadzi polemikę z Ekumeniuszem. Łączy metodę alegoryczną (wpływ Metodego) z dosłowną, a rekapitulację z ciągłym, nieprzerwanym wykładem księgi Apokalipsy Jana. Wynika to z wykorzystania różnych, nie zawsze sobie zgodnych interpretacji, a które nie do końca zdołał pogodzić. Jednak brak syntetycznej ciągłości nie jest u Andrzeja tak rażący jak w innych komentarzach jego epoki, a komentarz jego uchodzi za najlepszy grecki komentarz średniowiecza. Wywarł wielki wpływ na późniejszych komentatorów średniowiecznych, a także na jeszcze późniejszych (wśród nich Erazm z Rotterdamu, Francisco Ribera). Dzisiaj komentarz ten ma wielkie znaczenie dla krytyki tekstu.
Komentarz Aretasa z Cezarei (ok. 895 roku) ma charakter kompilacji, łączącego przeciwstawne poglądy Andrzeja i Ekumeniusza. Egzegeza wschodnia miała charakter profetyczny i apokaliptyczny, a jej przedstawiciele lubowali się w alegorycznych interpretacjach.
Powstały w XII wieku syryjski komentarz autorstwa Dionizego bar Salibi zależny jest od wczesnych greckich egzegetów, takich jak Dionizy Aleksandryjski, Hipolit Rzymski, Hipolit z Bosry.
Egzegeza łacińska.
Apokalipsą zajmował się też trochę Tertulian (niektóre fragmenty „Adversus Martionem”). Pierwszym zaś zachowanym do dziś komentarzem jest anonimowy komentarz przypisywany Orygenesowi. Jest on jeszcze bardzo fragmentaryczny i omija wiele partii, a Apokalipsę bardzo często interpretuje alegorycznie.
Pierwsze łacińskie komentarze były kopią greckich, a stosowane metody egzegetyczne zapożyczone były od Greków (Wiktoryn). Dopiero w IV wieku egzegeza łacińska zdobyła się na oryginalność i zaczęła się uniezależniać. Po upadku Rzymu egzegeza wschodnia i zachodnia rozwijały się coraz bardziej niezależnie, przy czym punkt ciężkości przesuwał się stopniowo na Zachód.
Pierwszy łaciński komentarz – pisany jednak przez Greka – napisał w końcu III wieku Wiktoryn z Patawii (zm. 304). Nie jest to jeszcze komentarz kompletny, ale stał się podstawą pisanych później łacińskich komentarzy. Wiktoryn jako pierwszy zastosował zasadę rekapitulacji, jakkolwiek nie użył jeszcze takiego terminu, Apokalipsa te same zagadnienia przedstawia kilkakrotnie i pod różnymi symbolami (Tykoniusz nazwał to rekapitulacją). Utożsamia siedem „trąb” z siedmioma „czaszami”, apokaliptyczną bestią jest Neron.
Z tego tekstu korzystał później donatysta Tykoniusz (zm. 390), którego komentarz w znacznej stał się rozwinięciem komentarza Wiktoryna. Tekst Tykoniusza zachował się do naszych czasów w czterech redakcjach (m.in. Hieronima). Tykoniusz zerwał z millenaryzmem, Babilonem jest cały świat skłócony z Bogiem. Uważał, że „wielki ucisk” rozpocznie się w 350 roku po śmierci Pana i będzie trwał trzy i pół roku, po czym nastąpi koniec świata. Komentarz Tykoniusza przez dwa wieki odgrywał pierwszoplanową rolę. Jego kontynuatorami byli: Prymazjusz, Kasjodor, Pseudo-Augustyn, Apryngiusz, a także Beda.
Tykoniusz sformułował też siedem zasad hermeneutycznych, z których na egzegezę Apokalipsy oddziałała czwarta ("de specie et genere") i szósta ("de recapitulatione"). "Recapitulatio" oznacza u niego powtórzenie opisów pominiętych uprzednio.
Laktancjusz uważał, że historia będzie trwać sześć tysięcy lat, po czym nastąpi tysiącletnie królestwo. Obliczał, że za dwieście lat nastąpi upadek Rzymu, po którym powstanie dziesięć królestw.
Augustyn nie napisał komentarza do Apokalipsy, ale w dwudziestej księdze "De Civitate Dei" rozpisuje się na temat Antychrysta, fałszywego proroka, tysiącletniego królestwa, Goga Magoga i wielkiego ucisku. Uważał, że „tysiącletnie królestwo” rozpoczęło się wraz z narodzeniem Chrystusa, jednak tysiąc lat nie należy odczytywać dosłownie. Osobowo rozumiany Antychryst umiał panować trzy i pół roku. Augustyn oddziałał na egzegezę 20 rozdziału księgi Apokalipsy Jana, a jego wykładnia tego rozdziału dominowała aż do XVI wieku.
Następny ważny okres w historii egzegezy wiąże się z osobą Bedy, twórcy poczwórnego sensu tłumaczenia Biblii – do trzech sensów Andrzeja z Cezarei dodał jeszcze sens mistyczny – stosowany później przez scholastyków. Komentarz Bedy (powstały ok. 705 roku), był najważniejszym komentarzem od czasów Tykoniusza i odgrywał czołową rolę aż do czasów Joachima z Fiore (zm. 1202). Innymi wpływowymi komentarzami tej epoki są: komentarz Alkuina, powstały w końcu VIII wieku, i komentarz Walafryda (poł. IX wieku). W wiekach IX-XI nie wydarzyło się w egzegezie nic znaczącego i dopiero w wieku XII pojawił się konkurencyjny dla Bedy komentarz, którego autorem był Bruno z Asti.
Rupert z Deutz (zm. 1135) opowiadał się za literalną wykładnią. Przeciwstawił się rekapitulowaniu „trąb” przez „czasze”. Przeciwstawił się wykładni Anzelma z Laon. Z jego komentarza korzystali Haymonis i Ryszard od św. Wiktora.
Epoka scholastyków.
Już Beda wprowadził do wykładu Apokalipsy nieco pierwiastka historiozoficznego. Rozwijali go następni egzegeci (Rupert z Deutz), a zwłaszcza Joachim z Fiore, kalabryjski opat cystersów, który uchodzi za twórcę tej metody interpretacyjnej. Stosował rekapitulację utożsamiając siedem „pieczęci” z siedmioma „trąbami” i siedmioma „czaszami”. Według niego Apokalipsa opisuje sześć okresów walk Kościoła. Okresem siódmym ma być ziemskie Millenium, rozpocznie się ono w 1260 roku (liczba 1260 wzięta została z Ap 11,3, gdzie jest mowa o 1260 dniach). Bestię apokaliptyczną odnosił do islamu, natomiast drugą bestię utożsamiał z heretykami (przede wszystkim patarami). 20 rozdział Apokalipsy interpretował zgodnie z Augustynem. Joachim stosował rekapitulację i nie odbiegał aż tak bardzo od systemu Bedy.
Historiozoficzną wykładnię rozwinął dalej Mikołaj z Liry w swoim komentarzu z 1329 roku. W przeciwieństwie do Joachima nie stosuje rekapitulacji. Lira dzielił historię Kościoła na siedem epok:
Mikołaj z Liry uważał, że liczba 666 zawarta jest w imieniu Mahomet. Dzieło Mikołaja z Liry było bardzo rozpowszechnione i wpływowe. W latach 1350-1450 sporządzono około 800 kompletnych odpisów rękopiśmiennych i około 700 odpisów częściowych. Jest jednym z pierwszych dzieł wydanych drukiem (1471-1472), a jego popularność utrzymywała się do XVI wieku.
Historiozoficzna metoda interpretacyjna całkowicie zdominowała egzegezę końca średniowiecza, przejęli ją reformatorzy. Oznaczało to z jednej strony pewien regres w egzegezie ostatniej księgi biblijnej, ale od tego momentu jej egzegeza zaczęła się rozwijać wielotorowo. Ocenia się dziś, że historiozoficzna interpretacja wynika z niezrozumienia gatunku literackiego Apokalipsy i ograniczonego rozumienia charakteru proroctw.
W końcu XIII wieku pojawił się pierwszy impuls (Roger Bacon) w kierunku zainteresowania krytyką tekstu i aparatem filologicznym. Znalazł on swoje zastosowanie w następnej epoce.
W tej epoce ukazały się też komentarze następujących autorów: dominikanina Jordanusa von Sachsen (zm. 1237), Guglielmus de Auxerre, Bernard de Trilia (zm. 1292), Juan de Torquemada (zm. 1468). W końcu średniowiecza powstała "Apocalypsis Nova", rodzaj dialogu prowadzonego z archaniołem Gabrielem, w którym omawia prawdy wiary. Dzieło przypisywane jest Amadeuszowi Portugalskiemu (1422-1482), zachowało się około 20 rękopisów.
Nowożytność.
Egzegeza protestancka.
Egzegeci tej epoki stosowali analizy językowe i bardziej trafnie odnajdywali paralele biblijne. Protestancka egzegeza aż do wieku XVIII szła śladem wytyczonym przez Mikołaja z Liry oraz Joachima z Fiore, dodając doń antypapieską interpretację 13 rozdziału. Zdaniem Lutra obie bestie z 13 rozdziału to cesarstwo i papiestwo. Papiestwo uzdrowiło śmiertelną ranę bestii i przywróciło starożytne cesarstwo rzymskie. Lambertus w 1528 napisał pierwszy protestancki komentarz do Apokalipsy. Jego wykładnia jest pochodną Tykoniusza, Bedy, Hajmona i Walafryda, z dodaniem antypapieskiej interpretacji 13 i 17 rozdziału. Autorami następnych protestanckich komentarzy obszaru niemieckojęzycznego, byli: Hoffmann (1530), Meyer (1534), Bibliander (1547), Artopoeus (1549), Bullinger (1557) i Junius (1591). Stosowali oni zmodyfikowany system Mikołaja z Liry, dodając doń luterską interpretację 13 rozdziału.
Nicolas Colladon (1581) dał metodycznie i systematycznie opracowaną teorię rekapitulacji. Utożsamiał on poszczególne „pieczęcie” z odpowiadającymi im „trąbami” i „czaszami”. Wykładając poszczególną „pieczęć” łączył ją z odpowiadającą jej „trąbą” i „czaszą”. Rekapitulacja w wydaniu Collado naruszała niejednokrotnie porządek chronologiczny i nosiła piętno dużej dowolności. Natomiast David Pareus (1618) utożsamiał jedynie „pieczęcie” i „trąby” (pierwsze sześć interpretował historiozoficznie), odróżniając je względem „czasz” (eschatologicznie).
John Foxe opublikował w 1587 pierwszy angielski protestancki komentarz. Zależny jest od Sebastiana Meyera, prowadzi polemikę z jezuitą Franciscus Riberą. Tysiącletnie Królestwo wyznaczył na lata 300-1300, w 1300 rozpoczął się czas dominacji Imperium Osmańskiego i trwać będzie do roku 1594 (apokaliptyczne trąby 5. i 6.). W wykładzie 13 rozdziału idzie drogą wytyczoną przez niemieckich protestanckich komentatorów. Autorami następnych komentarzy byli: John Napier (1593), Thomas Brightman (1596) i Joseph Mede (1627). Według T. Brightmana siódmy anioł Apokalipsy zatrąbił w swoją trąbę w 1558 roku. Henry More (1680) uważał, że dwa rogi drugiej bestii oznaczają papieża i patriarchę Konstantynopola.
Hugo Grocjusz był pierwszym protestantem, który zerwał z historiozofią i antypapieskimi interpretacjami, a jego uwagi filologiczno-krytyczne wytyczyły drogę dla przyszłych egzegetów. Zapoczątkował on interpretację historyczną. 1-11 rozdziały Apokalipsy opisują sąd nad judaizmem, a siódma trąba to powstanie Bar-Kochby. Rozdziały 12-19 opisują sąd nad pogaństwem, a rozdział 20. odnosił do czasów Konstantyna Wielkiego, kiedy chrześcijaństwo stało się religią panującą. „Głowami Bestii” są kolejni cesarze rzymscy od Klaudiusza (jako pierwszy rozpoczął prześladowanie chrześcijan) do Tytusa (siedmiu poprzedników Domicjana), natomiast dziesięcioma jej rogami są senatorowie rzymscy.
Jan Cocceius (1665), Holender, interpretujący Apokalipsę historiozoficznie, dzielił historię Kościoła na siedem okresów. Okres piąty odnosił do czasów Reformacji, szósty zaś do czasów wojny trzydziestoletniej. Idący za nim Hoffmanns wyznaczył koniec świata na 2010 rok.
Holenderski biblista, Campegius Vitringa (1705), nieomal całą księgę interpretuje historiozoficznie (z wyjątkiem eschatologicznych interpretacji 7. „pieczęci”, 7. „trąby” i 7. „czaszy”). Również siedem listów z Ap 2-3 odnosi do siedmiu epok w historii Kościoła. Odnośnie do 1000-letniego królestwa zastosował jego chiliastyczną interpretację. W ostatnim tym punkcie oddziałał na niemieckich pietystów. Z poprzedników najbliższymi mu są Mede i Cocceius.
Isaac Newton (1642-1727), pod koniec swego życia zajmował się przede wszystkim Apokalipsą św. Jana. Wydane w 1733 roku „Observations...”, daje świadectwo dla jego erudycji oraz dużej ostrożności w interpretowaniu obrazów i symboli tej księgi. Uważał on, iż proroctwa Apokalipsy stają się w pełni zrozumiałe dopiero po ich wypełnieniu. Wyróżnia go pozytywny stosunek do chiliazmu. Krytycznie oceniał historiozoficzne systemy Joachima de Flore i Mikołaja z Liry.
Jednym z ostatnich przedstawicieli antypapieskiej interpretacji Apokalipsy w protestanckiej egzegezie był Bengel. „Głowy Bestii” identyfikuje z siedmioma papieżami, od Grzegorza VII do Innocentego III. Bengel głosił podwójny chiliazm, a jego interpretacja Apokalipsy przeplatana jest fantastyką. Twierdził, że w 1836 roku zakończy się rozpoczęty w 725 roku i trwający 1111 1/9 lat "Chronus", a rozpocznie "Nonchronus". Paruzja dokona się w roku 1836, po której rozpocznie się tysiącletnie królestwo i trwać będzie do roku 2836, po którym nastąpi związanie Szatana i kolejne tysiącletnie królestwo. W roku 3836 nastąpi koniec świata. W XIX wieku historiozoficzna interpretacja Apokalipsy została niemal całkowicie zarzucona, kontynuowana jest po dziś dzień przez adwentystów i Świadków Jehowy.
Katolicka potrydencka egzegeza.
Po soborze trydenckim nastąpiło ożywienie w katolickiej egzegezie i trwało do końca wojny trzydziestoletniej, kiedy przekonano się, że protestantyzm jest trwałym zjawiskiem. Odrzucono, jako niedomagający, system historiozoficzny (islam to Bestia), a w jego miejsce powstały dwa nowe kierunki. Pierwszy, związany z osobą Henteniusa i Salmeróna, odnosił wizje Apokalipsy do pierwszych wieków chrześcijaństwa (w niemieckiej egzegezie określany jako "Urkirchengeschichtliche Deutung") i był tylko zawężeniem systemu historiozoficznego. Symbole Apokalipsy odniesiono do pogańskiego Rzymu oraz pierwszych herezji. Z niego wyłoni się później system historyczny (de Mariana). Drugi, związany z F. Riberą i C. Lapide, to system eschatologiczny, z pewnymi historiozoficznymi naleciałościami ("Endgeschichtliche Deutung"). Z czasem pojawił się jeszcze jeden kierunek, odnoszący wizje Apokalipsy do czasów współczesnych autorowi ("Zeitgeschichtliche Deutung").
Dominikanin Jan Hentenius (zm. 1566) i jezuita Alfonso Salmerón (zm. 1585) powstanie księgi Apokalipsy Jana datowali na czasy Nerona. Jezuita Ludovicus ab Alcasar (zm. 1613) uważał, iż tematem rozdziałów 5-11 jest walka Kościoła z Synagogą, a tematem rozdziałów 12-19 – walka Kościoła z pogańskim Rzymem. Szkoła ta zdobyła sobie zwolenników w osobach protestanta Hugo Grocjusza (zm. 1645), biskupa Bossuet (zm. 1704), benedyktyna A. Calmet (zm. 1757) oraz jezuity L. Billot.
W kręgach jezuickich, w dobie kontrreformacji, odrodzony został system eschatologiczny, a jego wskrzesicielem był: F. Ribera (zm. 1591), który poczynając od 4 rozdziału wszystko odnosił do czasów ostatecznych, ale 20. rozdział rozpoczynał na czasach śmierci Chrystusa doprowadzając do czasów Antychrysta.
Nawiązujący do Fr. Ribery Cornelius a Lapide (zm. 1637) i Menochius (zm. 1655) Ap 6, 12 – 22, 21 odnosili do czasów ostatecznych i wydarzeń bezpośrednio go poprzedzających. Apokalipsę traktowali jako rozwinięcie „małej apokalipsy” Synoptyków (tj. Mt 24; Mk 13; Łk 21). Największe różnice wymienionych egzegetów dotyczą kwestii identyfikacji przepowiedni Ap 1, 1 – 6, 11 z faktami historycznymi. System ten był bardzo popularny w XVII wieku dzięki dziełom a Lapide, dzisiaj też ma swoich zwolenników, ale w nieco zmodyfikowanej formie.
Nieco dalej niż zwolennicy systemu odnoszącego Apokalipsę do kilku pierwszych wieków, posunął się jezuita J. de Mariana (zm. 1624), odnoszący Apokalipsę do czasów współczesnych autorowi. W interpretacji tej wrogami walczącymi z Kościołem są pogański Rzym i pierwsze herezje. Był to krok w stronę interpretacji historycznej, która narodzi się dopiero w XVIII wieku. Ściśle historyczną interpretację zastosował jezuita Harduin (1742), zdaniem którego siedem listów Ap 2-3 adresowane były do chrześcijan z Jerozolimy, a Tysiącletnie Królestwo miało się dokonać w latach 70-135.
Jacques-Bénigne Bossuet (1688), interpretujący Bestię jako "Imperium Romanum", w jej siedmiu głowach upatrywał cesarzy zwalczających chrześcijaństwo. Pięcioma – którzy byli – są: Dioklecjan, Herkuliusz, Konstancjusz I Chlorus, Galeriusz i Maksencjusz, jednym – który jest – jest Maksymian, a tym, który jeszcze nie nadszedł, jest Licyniusz. Interpretacja ta traktowana jest zazwyczaj jako historyczna, jakkolwiek wszyscy ci cesarze żyli ponad 200 lat po napisaniu Apokalipsy.
Nieco na uboczu, poza głównym nurtem katolickiej egzegezy, powstał komentarz Holzhausera (1613-1658) doprowadzony jedynie do Ap 14,20, a opublikowany dopiero w 1784 roku, nie odegrał żadnej roli w katolickiej egzegezie, jego rola ograniczała się do popularnego odbiorcy i utrzymywała się do połowy XIX wieku. Ma charakter antyprotestancki, aniołem 6. trąby jest jego zdaniem "Martinus Lutherus, Haeresiarcha maximus". Bestią apokaliptyczną jest największe muzułmańskie mocarstwo – Turcja. Według Holzhausera w 1855 roku miała się zagoić śmiertelnie raniona głowa Bestii, rozumiane jako odrodzenie potęgi tureckiej. Pastorini (1785-86) Bestię utożsamiał z założycielem islamu Mahometem, a Lutra z 5. aniołem Apokalipsy.
Ostatnia doba.
W końcu XIX wieku podjęty został spór o jedność literacką Apokalipsy (Völter, Vischer, Erbes, Spitta, Weiss i inni) oraz genezę jej symboli (Gunkel, Dieterich, Bousset). Teorie te zapoczątkowane zostały już przez Grocjusza i Hammonda, ale ich teorie nie zostały podjęte przez współczesnych. Stało się to dopiero w końcu XIX wieku, za sprawą Daniela Völtera, który w 1882 publikuje swoją „Die Entstehung der Apokalypse” (1885 – drugie wydanie), a w 1893 „Das Problem der Apokalypse”, w których przedstawia swoją hipotezę dwóch źródeł. Autorem pierwszego – Pra-apokalipsa – miał być Jan Marek w latach 65-66 (w 1893 podawał rok 62), zaś drugiego – Apokalipsa Kerinthosa – herezjarcha Kerinthos w latach 68-69 (w 1893 podawał 68-70). Zostały one zredagowane w dwóch kolejnych opracowaniach, za Trajana i Hadriana. Spotkało się to z zainteresowaniem ze strony innych biblistów, jednak każdy z nich rekonstruował hipotetyczne źródła na inny sposób.
Hermann Gunkel, przesunął jądro dociekań w stronę zależności Apokalipsy od mitów pogańskich. W swoim dziele „Schöpfung und Chaos in Urzeit und Endzeit” (18941, 19212) zaatakował "Zeitgeschichtliche Deutung" (na stronach 202-235), oferując jednocześnie nową metodę interpretacyjną "Traditionsgeschichtliche Methode", w myśl której symbole Apokalipsy zaczerpnięte zostały z mitologii babilońskiej. Wzmiankowane dzieło, prócz zaoferowania nowej metody, usiłowało też dokonać przewrotu w egzegezie 12. rozdziału Apokalipsy. Główna teza tego dzieła została szybko obalona, a i sam autor później z niej się wycofał i ograniczył ją do ogólnej zależności od mitów bliskowschodnich, niemniej wiele drugorzędnych spostrzeżeń i uwag tego dzieła zachowuje nadal wartość naukową.
Wilhelm Bousset (1865-1920) w 1895 roku publikuje „Der Antichrist”, w którym polemizuje z podstawową tezą Gunkela. Na przykładzie eschatologicznej idei Antychrysta wykazuje, iż symbolika Apokalipsy uzależniona jest przede wszystkim od żydowskiej i chrześcijańskiej tradycji apokaliptycznej, a wszelkie ewentualne uzależnienia od mitologii babilońskiej należy traktować drugorzędnie.
Wywiązała się polemika, w której toku skrajne i zbyt daleko idące propozycje zostały odrzucone, ale spór ten nie został całkowicie rozstrzygnięty do końca XX wieku. Teorie pluralistyczne usiłowały wyjaśnić pewne niezgodności jako pochodzące z innych źródeł literackich, wykorzystanych i połączonych przez późniejszego redaktora-kompilatora.
Ernst Lohmeyer, w swoim „Die Offenbarung des Johannes” (19261, 19532), przeciwstawi się teoriom pluralistycznym i opowiedział się za eschatologiczną wykładnią ("Endgeschichtlische Deutung").
Najwybitniejszymi komentarzami tego okresu są komentarze Bousseta (18965, 19066), Charlesa (1920), Lohmeyera (1926), Allo (1933). Po dokonaniach Bousseta, Charlesa i Lohmeyera, wielu egzegetów uznało, że już niewiele pozostało do zrobienia i tylko sporadycznie wkraczało na pole egzegezy tej księgi.
W 1949 roku dominikanin Boismard wystąpił z hipotezą, która jest rozwiązaniem pośrednim pomiędzy XIX-wiecznymi teoriami pluralistycznymi a tradycyjnym poglądem. W roku 1953 opublikował swój krótki komentarz do Apokalipsy, w którym ponownie wyłożył swoją hipotezę. Hipoteza ta powstała w oparciu o pewne powtórzenia, przesunięcia w kontekście, niekonsekwencje w logicznym uporządkowaniu faktów oraz brak ciągłości. Jego zdaniem Apokalipsa została zredagowana w oparciu o dwa, napisane przez tego samego autora, ale w różnym czasie, źródła. Źródła te wyszły spod jednej ręki, ponieważ pisane są według tego samego planu i tym samym znamiennym językiem, jedynym w całej greckiej literaturze. Tekst I miał zawierać pieczęcie i trąby, natomiast Tekst II – grzmoty i czasze. Tekst II uznał za wcześniejszy, miał powstać w latach 64-68, a bazował na Dn 7 i Jl 3. Tekst I powstał po śmierci Nerona, do której aluzję stanowi 17, 8 i po zburzeniu świątyni w Jerozolimie. Datę redakcji ustala na podstawie głosów tradycji. Inspirację dla Tekstu I stanowił Ezechiel. Hipoteza Boismarda, była bardzo popularna w latach 50. i 60. wśród egzegetów katolickich i zdobyła sobie więcej zwolenników niż którakolwiek z XIX-wiecznych hipotez. Jej walorem jest uwzględnienie głosów tradycji, nieraz sprzecznych, odnośnie do daty powstania Apokalipsy, jak i jej autora.
W latach 70. nastąpił kolejny wzrost zainteresowania Apokalipsą. Heinrich Kraft bazując na dubletach księgi (19,10 i 22,8 n) doszedł do wniosku, że Apokalipsa pochodzi zasadniczo od jednego autora, z wyjątkiem Ap 2-3 i Ap 21,9 – 22,5, dodanych później przez drugiego autora. Młodsze partie Apokalipsy pochodzą z lat 97-98, natomiast siedem listów Ap 2-3 zostały napisane po śmierci Trajana, ale przed rewoltą żydowską w latach 114-115.
Przeprowadzono badania strukturalne tekstu Apokalipsy, zwrócono uwagę na powtarzające się te same obrazy i zwroty. Giblin i Wilcox wykazali, że zasadnicza część Apokalipsy, stanowiona przez pieczęcie, trąby i czasze, wyszła spod jednej ręki. Jedynie końcowe (21,5 – 22,21) oraz początkowe partie tej księgi (1,9 – 3,22) były przez nich kwestionowane. Jan Lambrecht zwrócił uwagę, że sposób w jaki uzupełniają się „pieczęcie”, „trąby” i „czasze” wyklucza przypadek, więc 4,1 – 22,5 ma jednolitą strukturę.
David E. Aune zwrócił uwagę na różnice stylistyczne oraz chrystologiczne zachodzące pomiędzy Ap 1,12b – 3,22 a Ap 4,1 – 22,5. Na tej podstawie twierdził, że Apokalipsa powstała w dwóch redakcjach. Pierwsza redakcja zawierała 1,7 – 12a oraz 4,1 – 22,5 i była apokalipsą w ścisłym tego słowa znaczeniu. Była dziełem anonimowym, bądź pseudonimowym, a dokonana przez wczesnochrześcijańskiego proroka, między 68 a 74 rokiem. Wykorzystane zostały wizje powstałe w latach 50. i 60. W drugiej redakcji dodany został tytuł (1,1-3), epistolarne wprowadzenie i doksologię (1,4-6), wizja Chrystusa i siedem podyktowanych przezeń listów (1,12a – 3,22), epilog i epistolarne zakończenie 22,6-21 oraz kilkanaście rozszerzeń i interpolacji w tekście powstałym w pierwszej redakcji. Tytuły, przydawane w judaizmie jedynie Bogu, tutaj przypisane zostały Chrystusowi. Druga redakcja dokonana została za Trajana (98-117) w Azji Mniejszej.

</doc>
<doc id="2489484" url="https://pl.wikipedia.org/wiki?curid=2489484" title="Apion Gramatyk">
Apion Gramatyk

Apion Gramatyk, Pleistonikes (ur. 30/20 p.n.e., zm. 45/49) – starożytny grecki retor i gramatyk. Pochodził z egipskiej Aleksandrii, której obywatelstwo zdobył dzięki wstawiennictwu Izydora, lidera aleksandryjskich bojówek. Być może był dyrektorem tamtejszej Biblioteki. Twórca "Historii Egiptu". Był cenionym znawcą poezji Homera oraz historii Egiptu. Podróżował po Grecji i Italii wykładając nie tylko Homera, ale także Safonę, Anakroncjusza, Apicjusza, Pitagorasa. Jego wykłady obejmowały również kwestię związane z piramidami i magią. Za panowania Tyberiusza oraz Kaliguli przebywał i nauczał w Rzymie, gdzie otworzył własną szkołę, do której uczęszczał Pliniusz Starszy.
Był rzekomo człowiekiem mocno zarozumiałym, przez co wedle anegdoty podanej przez Pliniusza Starszego, cesarz Tyberiusz nazywał go "cymbałem świata" ("cymbalum mundi"). Przeszedł do historii jako zaciekły antysemita. W swoich niezachowanych do czasów współczesnych dziełach zarzucał Żydom m.in. czczenie oślej głowy (onolatria) oraz mordy rytualne. Poglądom tym dał odpór Józef Flawiusz w swoim traktacie apologetycznym "Przeciw Apionowi". Gdy 39 lub 40 roku zamieszkujące Aleksandrię skonfliktowane społeczności grecka i żydowska wysłały poselstwa do Kaliguli, Apion przewodniczył delegacji Greków i oskarżał Żydów przed cesarzem o nieoddawanie czci bogom.

</doc>
<doc id="2489488" url="https://pl.wikipedia.org/wiki?curid=2489488" title="Wołodymyr Szczyhelskyj">
Wołodymyr Szczyhelskyj



</doc>
<doc id="2489489" url="https://pl.wikipedia.org/wiki?curid=2489489" title="Den Saakaldte">
Den Saakaldte

Den Saakaldte – norweska blackmetalowa supergrupa założona w 2006 roku. W jej skład wchodzą m.in. muzycy takich zespołów jak Shining, 1349 i Dødheimsgard.
Po raz pierwszy na żywo zespół zagrał podczas corocznego, norweskiego festiwalu Inferno Metal Festival w 2008 roku. Pierwszy album grupy zatytułowany "Øl, Mørke og Depresjon" ukazał się 14 marca 2008 roku nakładem wytwórni Eerie Art Records. Rok później, 31 stycznia 2009 roku światło dzienne ujrzało kolejne wydawnictwo grupy "All Hail Pessimism" wydane nakładem Avantgarde Music.
27 marca 2011 lider i wokalista Den Saakaldte - Niklas Kvarforth, ogłosił iż opuścił zespół, żeby skupić się na swoim macierzystym zespole Shining.

</doc>
<doc id="2489494" url="https://pl.wikipedia.org/wiki?curid=2489494" title="Vrátňanka">
Vrátňanka

Vrátňanka – potok w grupie górskiej Mała Fatra na Słowacji. Długość 9 km. Według słowackiej kartografii uznawana jest za tok źródłowy rzeczki Varínki.
Źródła Vrátňanki znajdują się na wysokości 1300-1360 m pod głównym grzbietem tzw. Krywańskiej Fatry (wschodnia część Małej Fatry), na północnych stokach Chlebu i północno-zachodnich stokach Hromovego. Główną jednakże część przepływu potoku zapewnia wielkie wywierzysko położone na wysokości 780 m na stokach Wielkiego Krywania, na południowy zachód od Vrátnej i dolnej stacji kolejki gondolowej Vrátna - Chleb.
Potok spływa na północ tzw. Starą Doliną (słow. "Stará dolina"), pomiędzy grzbietem Kraviarske – Baraniarky na zachodzie i grzbietem Południowego Gronia (słow. Poludňový grúň) na wschodzie. Po przyjęciu prawostronnego dopływu – Stohovego potoku z tzw. Nowej Doliny (słow. "Nová dolina") – opuszcza Dolinę Wratną głębokim wąwozem wyciętym między wapiennymi masywami Bobotów (po stronie wschodniej) i Sokolia (po stronie zachodniej), zwanym Tiesňavy. Tuż poniżej wylotu wąwozu, na terenie wsi Terchová, po przyjęciu dwóch większych dopływów prawostronnych (Biely potok i Struháreň) na wysokości 514 m tworzy rzeczkę Varínkę.

</doc>
<doc id="2489495" url="https://pl.wikipedia.org/wiki?curid=2489495" title="Torreja kalifornijska">
Torreja kalifornijska

Torreja kalifornijska ("Torreya californica" Torr.) – gatunek drzew z rodziny cisowatych pochodzący z zachodniego wybrzeża Stanów Zjednoczonych, głównie stanu Kalifornia.
Zastosowanie.
Torreja kalifornijska bywa nieco częściej sadzona w parkach i ogrodach niż jej wschodnioazjatycka krewniaczka torreja orzechowa.

</doc>
<doc id="2489496" url="https://pl.wikipedia.org/wiki?curid=2489496" title="Eparchia iwano-frankowska (Kościół katolicki obrządku bizantyjsko-ukraińskiego)">
Eparchia iwano-frankowska (Kościół katolicki obrządku bizantyjsko-ukraińskiego)



</doc>
<doc id="2489497" url="https://pl.wikipedia.org/wiki?curid=2489497" title="Sułajman Too">
Sułajman Too

Sułajman Too (także Sulaiman-Too; kirg.: Сулайман Тоо) – góra (1100 m n.p.m.) w kotlinie Fergańskiej w Kirgistanie. 
Wokół góry rozciąga się miasto Osz przez które przechodził jedwabny szlak. Od 1500 lat góra otoczona jest czcią – na jej zboczach i pięciu szczytach znajduje się wiele miejsc kultu, a ściany jaskiń pokrywają liczne petroglify.
W 2009 roku góra została wpisana jako pierwszy obiekt na terenie Kirgistanu na listę dziedzictwa kulturowego UNESCO.

</doc>
<doc id="2489501" url="https://pl.wikipedia.org/wiki?curid=2489501" title="Royal Plaza">
Royal Plaza

Centrum Biznesowe „Royal Plaza” (biał. Бізнэс-цэнтр «Royal Plaza», "Biznes-centr „Royal Plaza”", ros. Бизнес-центр «Royal Plaza», "Biznies-centr „Royal Plaza”") – budowany wieżowiec biurowy w centrum Mińska; drugi co do wysokości budynek Białorusi.
Charakterystyka.
„Royal Plaza” ma formę wieży o złożonej bryle, ze szklaną elewacją, zwieńczonej iglicą. Docelowo będzie mieć wysokość całkowitą 130 m, do dachu 116 m. Liczy 33 kondygnacje naziemne, z których pierwsza to ogólnodostępny hall, dwie kolejne pełnić będą funkcję handlowe, kondygnacje 4–13, 15–27, 29 i 30 przeznaczone będą na biura po powierzchni 85–250 m², a 28. – na restaurację. Budynek posiada także jedną kondygnację podziemną, brak w nim jednak podziemnego parkingu. Wyposażony będzie w dziewięć wind, w tym jedną panoramiczną i dwie towarowe.
Konstrukcja.
Budynek posadowiony jest na wierconych palach fundamentowych o średnicy 0,6 m i długości 14 m oraz na półtorametrowej monolitycznej płycie żelbetowej. Korpus wieży został wzniesiony jako konstrukcja żelbetowa monolityczna bez murowanych ścian działowych. Elewacja wykonana zostanie w technologii ściany kurtynowej.

</doc>
<doc id="2489505" url="https://pl.wikipedia.org/wiki?curid=2489505" title="Key Largo">
Key Largo



</doc>
<doc id="2489506" url="https://pl.wikipedia.org/wiki?curid=2489506" title="Kiła kapusty">
Kiła kapusty

Kiła kapusty – choroba roślin należących do rodziny kapustowatych ("Brassicaceae"). Jest powodowana przez "Plasmodiophora brassicae", który według Index Fungorum należy do pierwotniaków ("Protozoa").
Objawy.
Choroba objawia się występowaniem na plantacji skupisk porażonych roślin. Patogen atakuje części podziemne, doprowadzając do zamierania włośników i powstawania narośli. Na nadziemnych częściach porażonych roślin skutkuje to zahamowaniem wzrostu, więdnięciem, chlorozą i ich zamieraniem. Gdy zaatakowane są młode rośliny, narośle na korzeniu są kuliste, zaś na korzeniach starszych roślin - palczaste lub wrzecionowate. Początkowo narośle są jasnożółte, później ciemne i popękane. Przez pęknięcia wnikają do narośli bakterie i grzyby, powodując ich gnicie i rozpad. Z narośli do gleby wydostają się przetrwalniki patogenu, atakujące sąsiednie rośliny.
Występowanie i szkodliwość.
Pasożyt bezwzględny atakujący ponad 200 różnych gatunków roślin. Może się rozwijać tylko w żywych komórkach gospodarza. Wśród roślin uprawnych atakuje rośliny kapustne (kapusta, kalafior, brokuł, kalarepa i inne), brukiew i rzepę. Rzepak jest atakowany rzadko, na chrzanie w Polsce nie występuje. Choroba powoduje obniżenie plonu, które w skrajnych przypadkach może wynieść nawet 100%.
W Europie pierwsze historyczne wzmianki o kile kapuścianej sięgają XIII wieku. Pod koniec XIX wieku epidemia kiły kapuścianej zniszczyła ogromne uprawy kapusty w Petersburgu. W 1875 roku rosyjski naukowiec Michaił Woronin ostatecznie zidentyfikował przyczynę choroby jako "organizm plasmodiophorous" i nadał jej nazwę "Plasmodiophora brassicae".
Ochrona.
Bardzo ważną rolę w zapobieganiu chorobie odgrywa produkcja rozsady na podłożu wolnym od zarodników patogenu, a w przypadku roślin wysiewanych wprost na pole – to, by pole to było wolne od patogenu. Można to osiągnąć przez stosowanie kilkuletnich przerw w uprawie roślin kapustowatych na tym samym polu oraz przez zwalczanie chwastów, na których patogen ten także może się rozwijać. Jeśli nie ma pewności czy podłoże jest wolne od patogenu, zaleca się jego termiczną lub chemiczną dezynfekcję. Stosuje się do tego celu preparaty zawierające dazomet, metam sodu lub tiuram. Należy to zrobić nie później niż 3-5 tygodni przed siewem lub tydzień w przypadku tiuramu. Ponieważ są to preparaty silnie toksyczne, należy wysiać rzeżuchę, by sprawdzić, czy w glebie nie ma jeszcze ich pozostałości. Można też bezpośrednio przed siewem czy sadzeniem rozsady zdezynfekować glebę fluazynamem i przemieszać ją do głębokości 10 cm. Do podlewania rozsady stosuje się dodatek tiofanatu metylowego.
Aby wyeliminować niepotrzebną i drogą dezynfekcję gleby, zaleca się wykonanie analizy próbek gleby z pól przeznaczonych pod rozsadniki lub uprawę warzyw kapustnych na obecność kiły. W Polsce analizy takie wykonuje Instytut Warzywnictwa w Skierniewicach.
Istnieją też biologiczne metody zwalczania patogenu polegające na uprawie roślin pułapkowych takich jak: por, ogórek i pomidor. Łatwo można zmniejszyć możliwość zakażenia przez wapnowanie pól w roku poprzedzającym uprawę roślin kapustnych – jest to jednak właściwe tylko na glebach kwaśnych. Zaleca się także dokładne usuwanie z pól i niszczenie korzeni roślin wraz z naroślami.
Zabiegi chemiczne zwalczające "Plasmodiophora brassicae" bywają na różnych obszarach zakazane ze względu na regulacje środowiskowe lub ekonomicznie są nieopłacalne. W takich przypadkach najlepszym rozwiązaniem jest uprawa odmian odpornych na ten patogen.

</doc>
<doc id="2489507" url="https://pl.wikipedia.org/wiki?curid=2489507" title="Eparchia tarnopolsko-zborowska">
Eparchia tarnopolsko-zborowska



</doc>
<doc id="2489509" url="https://pl.wikipedia.org/wiki?curid=2489509" title="Untasznapirisza">
Untasznapirisza



</doc>
<doc id="2489512" url="https://pl.wikipedia.org/wiki?curid=2489512" title="Varínka">
Varínka

Varínka – niewielka rzeka w Karpatach Zachodnich, w północnej Słowacji, w powiecie Żylina, prawobrzeżny dopływ Wagu.
Powstaje na wysokości 514 m n.p.m., na terenie wsi Terchová, z połączenia trzech potoków: Vrátňanka, Biely potok i Struháreň. Odtąd aż do ujścia do Wagu ma długość 15 km. Według innych źródeł za jej tok źródłowy uznaje się Vrátňankę i wówczas długość rzeczki wzrasta do 24 km. Jest ciekiem wodnym III rzędu. 
Od centrum Terchovej płynie ku południowemu zachodowi dość szeroką doliną, stanowiącą tu granicę między Małą Fatrą na południu i wąskim pasem Gór Kisuckich ("Kysucká vrchovina"). Przyjmuje jeszcze kilka większych dopływów lewostronnych z dolin Małej Fatry (Veľká Bránica, Beliansky potok, potok Kúr), po czym wypływa na teren Kotliny Żylińskiej i w miejscowości Varín na wysokości ok. 350 m n.p.m. uchodzi do Wagu. Do dorzecza Varínki należy cała północna część tzw. Małej Fatry Krywańskiej oraz południowe skłony Gór Kisuckich.
Varínka jest typową rzeką górską, o korycie w większości nieuregulowanym. W wielu miejscach tworzy rozległe kamieńce, a w nurcie kamieniste wyspy. Reżim wodny niwalno-pluwialny, z maksymalnymi przepływami wiosną, w czasie topnienia śniegów w górach, oraz na początku lata, w czasie wezbrań „świętojańskich”.
Na całej długości swojego biegu płynie na terenie otuliny Parku Narodowego Mała Fatra.

</doc>
<doc id="2489513" url="https://pl.wikipedia.org/wiki?curid=2489513" title="Mario Delpini">
Mario Delpini

Mario Enrico Delpini (ur. 29 lipca 1951 w Gallarate) – włoski duchowny rzymskokatolicki, rektor seminarium w Mediolanie w latach 1989–1993 i 2000–2007, rektor seminarium w Venegono Inferiore w latach 1993–2000, biskup pomocniczy Mediolanu w latach 2007–2017, arcybiskup metropolita Mediolanu od 2017.
Życiorys.
Święcenia kapłańskie otrzymał 7 czerwca 1975 z rąk Giovanniego Colombo. Inkardynowany do archidiecezji mediolańskiej, rozpoczął pracę w niższym seminarium jako wykładowca. W 1989 został rektorem tegoż seminarium. Cztery lata później mianowano go rektorem części teologicznej seminarium w Venegono Inferiore. W latach 2000–2007 kierował wyższym seminarium mediolańskim.
13 lipca 2007 papież Benedykt XVI mianował go biskupem pomocniczym archidiecezji mediolańskiej, ze stolicą tytularną "Stephaniacum". Sakry biskupiej udzielił mu 23 września 2007 kard. Dionigi Tettamanzi – arcybiskup Mediolanu. Od 2012 pełnił funkcję wikariusza generalnego, zaś od 2014 wikariusza biskupiego ds. formacji stałej duchowieństwa.
7 lipca 2017 papież Franciszek mianował go arcybiskupem metropolitą Mediolanu. Ingres odbył się 24 września 2017.

</doc>
<doc id="2489514" url="https://pl.wikipedia.org/wiki?curid=2489514" title="To Be">
To Be

TO BE – ósmy singel Ayumi Hamasaki, wydany 12 maja 1999 roku oraz wydany ponownie 28 lutego 2001. Sprzedano kopii.

</doc>
<doc id="2489518" url="https://pl.wikipedia.org/wiki?curid=2489518" title="Eurotamandua">
Eurotamandua

Eurotamandua – rodzaj wymarłego ssaka łożyskowego z rzędu Afredentata, prawdopodobnie należącego do Afrotheria. Żył we wczesnym eocenie.

</doc>
<doc id="2489519" url="https://pl.wikipedia.org/wiki?curid=2489519" title="Carlo Maria Redaelli">
Carlo Maria Redaelli

Carlo Roberto Maria Redaelli (ur. 23 czerwca 1956 w Mediolanie) – włoski duchowny katolicki, arcybiskup Gorycji od 2012.
Życiorys.
Święcenia kapłańskie otrzymał 14 czerwca 1980 z rąk kard. Carlo Martiniego, metropolity mediolańskiego. Inkardynowany do tejże archidiecezji, pracował przede wszystkim w mediolańskim trybunale kościelnym, zaś w 2004 został także wikariuszem generalnym archidiecezji.
Episkopat.
8 kwietnia 2004 papież Jan Paweł II mianował go biskupem pomocniczym archidiecezji mediolańskiej, ze stolicą tytularną "Lambaesis". Sakry biskupiej udzielił mu 5 czerwca 2004 ówczesny arcybiskup Mediolanu – kard. Dionigi Tettamanzi.
28 czerwca 2012 papież Benedykt XVI minował go arcybiskupem Gorycji.
Paliusz otrzymał z rąk papieża Franciszka w dniu 29 czerwca 2013.

</doc>
<doc id="2489520" url="https://pl.wikipedia.org/wiki?curid=2489520" title="Arciom Skitau">
Arciom Skitau

Arciom Skitau, biał. Арцём Скітаў, ros. Артём Скитов, "Artiom Skitow" (ur. 21 stycznia 1991, Białoruska SRR) – białoruski piłkarz, grający na pozycji pomocnika.
Kariera piłkarska.
Kariera klubowa.
W 2009 rozpoczął karierę piłkarską w FK Witebsk.
Kariera reprezentacyjna.
Występował w młodzieżowej reprezentacji Białorusi.

</doc>
<doc id="2489521" url="https://pl.wikipedia.org/wiki?curid=2489521" title="Luigi Stucchi">
Luigi Stucchi

Luigi Stucchi (ur. 17 sierpnia 1941 w Mediolanie, zm. 20 grudnia 2022 tamże) – włoski duchowny katolicki, biskup pomocniczy Mediolanu w latach 2004–2020.
Życiorys.
Święcenia kapłańskie otrzymał 28 czerwca 1966 i został inkardynowany do archidiecezji mediolańskiej. Pracował przede wszystkim w parafiach archidiecezji, zaś w 2003 został wikariuszem biskupim dla rejonu Varese.
Episkopat.
8 kwietnia 2004 papież Jan Paweł II mianował go biskupem pomocniczym archidiecezji mediolańskiej, ze stolicą tytularną "Horrea". Sakry biskupiej udzielił mu 5 czerwca 2004 ówczesny arcybiskup Mediolanu - kard. Dionigi Tettamanzi. 30 kwietnia 2020 przeszedł na emeryturę. 

</doc>
<doc id="2489524" url="https://pl.wikipedia.org/wiki?curid=2489524" title="Laurent Dognin">
Laurent Dognin

Laurent Marie Bernard Dognin (ur. 3 stycznia 1953 w Paryżu) – francuski duchowny katolicki, biskup Quimper od 2015.
Życiorys.
Prezbiterat.
Święcenia kapłańskie otrzymał 15 czerwca 1980 i został inkardynowany do diecezji Nanterre. Przez wiele lat pracował jako duszpasterz parafialny, zaś w latach 2003-2006 był także wikariuszem biskupim dla centralnego rejonu diecezji. W 2006 mianowany wikariuszem generalnym.
Episkopat.
5 stycznia 2011 papież Benedykt XVI mianował go biskupem pomocniczym archidiecezji Bordeaux, ze stolicą tytularną "Macriana in Mauretania". Sakry biskupiej udzielił mu 27 lutego 2011 arcybiskup Bordeaux - kardynał Jean-Pierre Ricard.
20 maja 2015 papież Franciszek mianował go biskupem ordynariuszem diecezji Quimper.

</doc>
<doc id="2489525" url="https://pl.wikipedia.org/wiki?curid=2489525" title="Kazimierz Smoleń">
Kazimierz Smoleń

Kazimierz Smoleń (ur. 19 kwietnia 1920 w Chorzowie Starym, zm. 27 stycznia 2012 w Oświęcimiu) – polski prawnik, więzień obozu koncentracyjnego Auschwitz, główny twórca i dyrektor Państwowego Muzeum Auschwitz-Birkenau w Oświęcimiu w latach 1955–1990, znawca problematyki obozowej.
Życiorys.
Był synem uczestnika powstań śląskich.
Należał do konspiracji. Został aresztowany w kwietniu 1940 i osadzony w więzieniu w Sosnowcu. Deportowany do obozu Auschwitz w lipcu 1940 roku jako więzień polityczny; od maja 1941 pracował w obozie jako pisarz w wydziale politycznym (oddział przyjęć). Po prawie pięciu latach uwięzienia w obozie, 18 stycznia 1945 roku podczas ewakuacji więźniów przeszedł w marszu śmierci do Wodzisławia Śląskiego, skąd został przewieziony do obozu Mauthausen. Ostatecznie został wyzwolony 6 maja 1945 roku w Ebensee, będącym podobozem Mauthausen.
Po zakończeniu wojny studiował prawo na Katolickim Uniwersytecie Lubelskim. Pracował w Komisji Badania Zbrodni Hitlerowskich w Krakowie. Następnie w 1955 został dyrektorem Państwowego Muzeum Auschwitz-Birkenau. W latach 1988–1990 był członkiem Rady Ochrony Pamięci Walk i Męczeństwa. Sprawował też funkcję zastępcy przewodniczącego Międzynarodowego Komitetu Oświęcimskiego.
Zmarł 27 stycznia 2012. Został pochowany na cmentarzu w Chorzowie Starym 4 lutego 2012.

</doc>
<doc id="2489526" url="https://pl.wikipedia.org/wiki?curid=2489526" title="Ayu-mi-x II version JPN">
Ayu-mi-x II version JPN

ayu-mi-x II version JPN – japońska wersja albumu remiksowego "ayu-mi-x II" Ayumi Hamasaki. Album został wydany 8 marca 2000 roku w celu dalszego promowania drugiego albumu studyjnego "LOVEppears" piosenkarki. Wersja ta zawiera 12 remiksów autorstwa takich producentów jak m.in. GTS, Yukihiro Fukutomi, Fantastic Plastic Machine, Izumi Miyazaki. Znalazł się na 6. miejscu w rankingu Oricon. Sprzedano kopii.

</doc>
<doc id="2489527" url="https://pl.wikipedia.org/wiki?curid=2489527" title="Warstwy żaclerskie">
Warstwy żaclerskie

Warstwy żaclerskie, formacja z Żaclerza – seria skał osadowych wieku górnokarbońskiego, występujące w niecce śródsudeckiej. 
Warstwy żaclerskie składają się z grubo-, średnio- i drobnoziarnistych piaskowców, zlepieńców, mułowców, iłowców, iłowców węglistych z pokładami węgla kamiennego. Miąższość warstw żaclerskich dochodzi do 500-900 m.
Są to osady lądowe, rzeczne.
Pod nimi zalegają warstwy białokamieńskie, a nad nimi skały formacji z Glinika.
Nazwa pochodzi od miejscowości Žacléř w północnych Czechach, gdzie z tych warstw wydobywano węgiel kamienny.

</doc>
<doc id="2489529" url="https://pl.wikipedia.org/wiki?curid=2489529" title="Leo Nachtlicht">
Leo Nachtlicht

Leo Nachtlicht (ur. 12 sierpnia 1872 w Bielsku, zm. 22 września 1942 w Berlinie) – niemiecki architekt żydowskiego pochodzenia związany z Berlinem.
Życiorys.
Ukończył studia architektoniczne na w Politechnice w Charlottenburgu i Karlsruhe, po czym pracował w kancelarii Bruno Möhringa. W 1904 założył w Berlinie własne biuro architektoniczne skupiające się na projektowaniu wnętrz, a w budownictwie – przede wszystkim sklepów i domów towarowych, później również willi i dworków. Brał udział w licznych wystawach architektonicznych i sztuki użytkowej.
W 1913 Nachtlicht został wykładowcą w prywatnej Wyższej Szkole Sztuki Zdobniczej (tzw. Szkoła Reimanna) w Berlinie–Schönebergu. Jednocześnie od 1910 należał do Niemieckiego Związku Twórczego (Werkbundu). Był też członkiem Stowarzyszenia Artystów i Inżynierów Berlińskich oraz Stowarzyszenia Architektów Niemieckich (BDA). W latach 1928–1930 w biurze Nachtlichta pracował Hermann Henselmann.
W 1938 bezskutecznie ubiegał się o pozwolenie wyjazdu do Londynu, emigrować udało się natomiast w kwietniu 1939 dwóm jego córkom – Ursuli (1909-1999) i Ilse (ur. 1912). 

</doc>
<doc id="2489531" url="https://pl.wikipedia.org/wiki?curid=2489531" title="Alex Soler-Roig">
Alex Soler-Roig

Alex Soler-Roig (ur. 29 października 1932 roku w Barcelonie) – hiszpański kierowca Formuły 1.
Starty w Formule 1.
System punktacji w poszczególnych latach w F1

</doc>
<doc id="2489536" url="https://pl.wikipedia.org/wiki?curid=2489536" title="Jean-Pierre Batut">
Jean-Pierre Batut

Jean-Pierre Louis Roger Sylvain Batut (ur. 3 lipca 1954 w Paryżu) – francuski duchowny katolicki, biskup Blois od 2015.
Życiorys.
Prezbiterat.
Święcenia kapłańskie otrzymał 23 czerwca 1984 i został inkardynowany do archidiecezji paryskiej. Pracował przede wszystkim jako duszpasterz parafialny, był także m.in. profesorem seminarium w Paryżu oraz opiekunem pierwszych roczników kleryckich.
Episkopat.
28 listopada 2008 papież Benedykt XVI mianował go biskupem pomocniczym archidiecezji Lyon, ze stolicą tytularną "Ressiana". Sakry biskupiej udzielił mu 10 stycznia 2009 arcybiskup Lyonu - kardynał Philippe Barbarin.
22 listopada 2014 papież Franciszek mianował go ordynariuszem diecezji Blois. Ingres odbył się 11 stycznia 2015.

</doc>
<doc id="2489538" url="https://pl.wikipedia.org/wiki?curid=2489538" title="Dzmitryj Koub">
Dzmitryj Koub

Dzmitryj Koub, biał. Дзмітрый Коўб, ros. Дмитрий Ковб, "Dmitrij Kowb" (ur. 20 stycznia 1987 w Mińsku, Białoruska SRR) – białoruski piłkarz, grający na pozycji napastnika.
Kariera piłkarska.
Kariera klubowa.
Wychowanek SDJuSSzOR Dynama Mińsk. Pierwsze trenerzy W.I. Siniakiewicz i W.B. Drobuszewski. W 2005 rozpoczął karierę piłkarską w klubie Szachcior Soligorsk, skąd przeszedł do Biełszyny Bobrujsk. W sierpniu 2010 do końca roku został wypożyczony do DSK Homel.

</doc>
<doc id="2489542" url="https://pl.wikipedia.org/wiki?curid=2489542" title="Rajmund VI">
Rajmund VI



</doc>
<doc id="2489543" url="https://pl.wikipedia.org/wiki?curid=2489543" title="Rajmund V">
Rajmund V



</doc>
<doc id="2489545" url="https://pl.wikipedia.org/wiki?curid=2489545" title="Misje dyplomatyczne Portugalii">
Misje dyplomatyczne Portugalii

Misje dyplomatyczne Portugalii - przedstawicielstwa dyplomatyczne Republiki Portugalskiej przy innych państwach i organizacjach międzynarodowych. Poniższa lista zawiera wykaz obecnych ambasad i konsulatów zawodowych. Nie uwzględniono konsulatów honorowych.

</doc>
<doc id="2489546" url="https://pl.wikipedia.org/wiki?curid=2489546" title="Warstwy białokamieńskie">
Warstwy białokamieńskie

Warstwy białokamieńskie (warstwy z Białego Kamienia, formacja z Białego Kamienia, ogniwo zlepieńców z Białego Kamienia) – seria skał osadowych wieku górnokarbońskiego, występujące w niecce śródsudeckiej. 
Warstwy białokamieńskie składają się głównie ze zlepieńców grubootoczakowych, kwarcowych, przeławiconych piaskowcami gruboziarnistymi, niekiedy drobnoziarnistymi. Występują w nich dwa pokłady węgla kamiennego. Miąższość warstw białokamieńskich dochodzi do 200-300 m.
Są to osady lądowe, rzeczne.
Pod nimi zalegają warstwy wałbrzyskie, a nad nimi warstwy żaclerskie.
Nazwa pochodzi od dzielnicy Wałbrzycha – Biały Kamień.

</doc>
<doc id="2489547" url="https://pl.wikipedia.org/wiki?curid=2489547" title="Marina Popławska">
Marina Popławska

Marina Władimirowna Popławska (ur. w 1977 w Moskwie) – rosyjska śpiewaczka (sopran).
Już w wieku 9 lat śpiewała w chórze dziecięcym w Teatrze Bolszoj, następnie kształciła się w Instytucie Muzycznym w Moskwie.
W latach 2001–2004 występowała jako solistka w Akademickim Teatrze Muzycznym. W 2003 zadebiutowała w Bolszoj jak Anna Truelove w "Żywocie rozpustnika" Strawińskiego. Od 2005 rozpoczęła współpracę z Covent Garden w Londynie.
Karierę światową rozpoczęła od występów w 2007 w zastępstwie Anny Netrebko jako Donna Anna w "Don Giovannim" Mozarta, a następnie Angeli Gheorghiu jako Elżbiety w "Don Carlosie" Verdiego. W grudniu 2007 zadebiutowała w Metropolitan Opera jako Natasha w "Wojnie i pokoju" Prokofiewa. Tamże śpiewała jako Liu w "Turandot" Puccininiego i jako Violetta w "Traviacie" Verdiego oraz Małgorzata w "Fauście" Gounoda.W czerwcu 2011 wraz z Metropolitan Opera odbyła tournée po Japonii, śpiewając w "Don Carlosie" Verdiego i "Cyganerii" Pucciniego.

</doc>
<doc id="2489550" url="https://pl.wikipedia.org/wiki?curid=2489550" title="Jérôme Beau">
Jérôme Beau

Jérôme Daniel Beau (ur. 24 grudnia 1957 w Paryżu) – francuski duchowny katolicki, biskup pomocniczy Paryża w latach 2006–2018, arcybiskup Bourges od 2018.
Życiorys.
Prezbiterat.
Święcenia kapłańskie otrzymał 23 czerwca 1984 z rąk Jean-Marie Lustigera. Inkardynowany do archidiecezji paryskiej, przez kilka lat pracował jako wikariusz, zaś w 1993 został proboszczem paryskiej parafii św. Seweryna. W 2001 został rektorem seminarium, zaś dwa lata później objął także funkcję dyrektora wydziału ds. powołań.
Episkopat.
1 czerwca 2006 papież Benedykt XVI mianował go biskupem pomocniczym archidiecezji paryskiej, ze stolicą tytularną "Privata". Sakry biskupiej udzielił mu 8 września 2006 arcybiskup Paryża – kardynał André Vingt-Trois. Jako biskup objął funkcję wikariusza generalnego archidiecezji, kontynuując jednocześnie pracę w wydziale ds. powołań.
25 lipca 2018 papież Franciszek mianował go arcybiskupem Bourges. Ingres do katedry odbył się 29 września 2018.

</doc>
<doc id="2489551" url="https://pl.wikipedia.org/wiki?curid=2489551" title="Tiesňavy (Mała Fatra)">
Tiesňavy (Mała Fatra)

Tiesňavy – głęboki wąwóz w północnej części grupy górskiej Mała Fatra na Słowacji. Długość niespełna 1 km, szerokość w najwęższym miejscu niewiele ponad 10 m.
Położenie.
Wąwóz leży pomiędzy masywami Bobotów na wschodzie i Sokolia na zachodzie. Wąwozem płynie potok Vrátňanka. Po stronie Vrátnej doliny (na południu) rozpoczyna się nieco poniżej ujścia Stohovego potoku do Vrátňanki. Po stronie północnej kończy się tuż przed pierwszymi zabudowaniami wsi Terchová. Prowadzi nim droga z Terchovej do Vrátnej doliny.
Charakterystyka.
Wąwóz, o charakterze doliny przełomowej, powstał na skutek działalności wód potoku Vrátňanka – jedynego toku wodnego, odwadniającego całą Vrátną dolinę w tzw. Krywańskiej Fatrze. Potok ten rozciął zbudowany z wapieni i dolomitów płaszczowiny choczańskiej masywny grzbiet zamykający Vrátną dolinę od północy, osiągając na dnie warstwy margli i marglistych łupków płaszczowiny kriżniańskiej. Opadające stromo, skaliste zbocza, urozmaicone są oryginalnymi, „wieżowymi” formami wietrzenia dolomitów, wśród których można dopatrzeć się ludzkich postaci ("Mnich"), zwierząt ("Wielbłąd", "Krokodyl", "Kogut") lub przedmiotów ("Fajki", "Organy", "Pościel Janosika"). 
Tiesňavy leżą na obszarze Parku Narodowego Mała Fatra. Zbocza po obu stronach wąwozu (z wyjątkiem pasa drogowego) są chronione dodatkowo rezerwatem przyrody Tiesňavy. Przy szosie jest niewielki parking, obok niego pod skałami masywu Bobotów obudowane źródełko wody.

</doc>
<doc id="2489552" url="https://pl.wikipedia.org/wiki?curid=2489552" title="Joanna z Tuluzy">
Joanna z Tuluzy

Joanna z Tuluzy (ur. 1220, zm. 25 sierpnia 1271 w Corneto, niedaleko Sieny) – córka Rajmunda VII hrabiego Tuluzy i Sanczy, córki króla Aragonii i hrabiego Prowansji Alfonsa II. Od 1234 roku żona Alfonsa z Poitiers, w 1249 roku odziedziczyła po ojcu hrabstwo Tuluzy. Zmarła dzień po swym mężu, w trakcie powrotu z wyprawy krzyżowej do Egiptu. Po jej śmierci, pomimo innego brzmienia jej testamentu, wszystkie jej i Alfonsa ziemie weszły w skład domeny królewskiej.
Życiorys.
W 1225 roku została zaręczona z Hugonem, synem Hugona X, hrabiego La Marche. Na mocy postanowień z Melun i Paryża (1229) i dzięki papieskiej dyspensie, została w wieku 9 lat zaręczona z Alfonsem z Poitiers, młodszym bratem króla Francji Ludwika Świętego. Od tego momentu wychowywała się na dworze królewskim w północnej Francji. Nie jest jasne kiedy odbyły się zaślubiny, pewna jest data dzienna 13 marca, za roczną przyjmowany jest albo 1234, albo 1241. Faktem jest, że 24 czerwca 1241 roku w Saumur Alfons został przez starszego brata pasowany na rycerza i objął we władanie, nadane mu testamentem przez ojca Ludwika VIII, Poitou i Owernię. W skład jej posag, zgodnie z literą postanowień z 1229 roku, weszły: księstwo Narbony, południowa część okręgu Albi (Albigeois), Castres i Mirepoix.
Zaraz po objęciu przez Alfonsa swego dziedzictwa przeciw jego władzy zbuntował się Hugo X z La Marche (niedoszły teść Joanny), oburzony obniżeniem pozycji w hierarchii feudalnej (przestał być królewskim parem, a stał się wasalem drugiego stopnia) i żądaniem zwrócenia warowni nadanych mu niegdyś, jako rękojmi niedoszłego małżeństwa z królewską siostrą Izabelą, przez Ludwika IX. Do jego buntu przyłączyła się większość baronów księstwa, a także ojciec Joanny Rajmund VII. Do konfliktu przystąpił też król Anglii Henryk III. Punktem zwrotnym wojny, którą prowadził głównie król Ludwik była bitwa pod Taillebourgiem z 22 lipca 1242 roku, po której Hugo X poddał się władzy Alfonsa. Ojciec Joanny, po początkowych sukcesach w końcu pokonany przez króla i opuszczony przez lenników, zmuszony był błagać Ludwika o wybaczenie. Pokój podpisany w styczniu 1241 roku w Lorris zobowiązywał go do wygnania heretyków i udania się na krucjatę do Ziemi Świętej.
Rajmund miał dołączyć do króla Ludwika na miejscu, Ludwik 25 sierpnia 1248 wypłynął z portu śródziemnomorskiego w Aigues-Mortes w kierunku Egiptu. Towarzyszyć bratu mieli Alfons z Joanną. Oboje powinni wsiąść na statek w Marsylii, jednak spóźnili się i wyruszyli dopiero na wiosnę przyszłego roku, gdy rozpoczął się nowy sezon żeglugowy. Mimo początkowych sukcesów wyprawa okazała się klęską, a król, a wraz z nim Alfons dostali się do niewoli, Joanna była w tym czasie w bezpiecznym miejscu wraz z żoną Ludwika IX Małgorzatą. Po wykupie król postanowił pozostać w Palestynie, natomiast jego brat Karol Andegaweński, Alfons i Joanna powrócili do Francji, gdzie regencję sprawowała ich matka Blanka Kastylijska. Alfons został współregentem. Stan ten trwał aż do powrotu Ludwika, w lipcu 1254 roku.
Rajmund VII nie zdążył wyruszyć na krucjatę, zmarł 27 września 1249 roku. Pod nieobecność Joanny i Alfonsa Blanka objęła w zarząd hrabstwo Tuluzy. Rajmund zapisał wszystkie swoje posiadłości Joannie, jednak Alfons unieważnił ten zapis, gdyż zgodnie z postanowieniami traktatu paryskiego z 1229 roku, miał zagwarantowane objęcie wszystkich ziem Rajmunda po jego śmierci. Wkrótce po powrocie z Ziemi Świętej Alfonsa dotknął paraliż, dzięki pomocy żydowskiego lekarza odzyskał jednak częściową władzę w członkach. Joanna z mężem mieszkali głównie w Paryżu w pałacu nazwanym "Hôtel d'Autriche".
Joanna i Alfons wyruszyli wraz z Ludwikiem także na jego drugą wyprawę krzyżową (1270) do Tunisu. Ta zakończyła się całkowitą klęską, w czasie jej trwania zmarł na dyzenterię Ludwik IX. W czasie powrotu do Francji 21 sierpnia 1271 roku zmarł też Alfons, przygotowując nową krucjatę, kilka dni po nim zmarła Joanna. Zostali pochowani w katedrze w Savonie. Nie mieli dzieci. Joanna, tak jak ojciec, sporządziła za wiedzą Alfonsa testament, datowany 23 czerwca 1270 roku, którym całość swych ziem, z wyłączeniem okręgu Venaissin, które zapisała bratu Alfonsa Karolowi Andegaweńskiemu, wtedy już królowi Sycylii, przekazywała swej krewniaczce Filipie z Lomagne, córce Arnaud Odona III wicehrabiego Lomagne i Auvillars. Jednak wszystkie ogromne posiadłości Alfonsa i Joanny odziedziczył syn Ludwika Filip III, nowy król Francji, który włączył je do domeny królewskiej, co zostało potwierdzone decyzją parlamentu z 1274 roku, unieważniającą ostatnią wolę Joanny. Karol Andegaweński starał się jeszcze przeforsować podział całości ziem Joanny i Alfonsa w rodzinie królewskiej, jego starania jednak zakończyło postanowienie parlamentu z 1283 roku, który orzekł, że kiedy wymiera boczna linia rodu królewskiego, jej apanaż wraca do domeny. W 1895 roku została beatyfikowana przez papieża Leona XIII.

</doc>
<doc id="2489554" url="https://pl.wikipedia.org/wiki?curid=2489554" title="Jozsef Szabo">
Jozsef Szabo



</doc>
<doc id="2489555" url="https://pl.wikipedia.org/wiki?curid=2489555" title="Briz-M">
Briz-M

Briz-M (ros. Бриз-М) – dodatkowy człon górny rakiet Proton-K i Proton-M, produkowany przez Państwowe Produkcyjno Badawcze Centrum Kosmiczne im. M. Chruniczewa z siedzibą w Moskwie. Używany jest do wynoszenia satelitów na orbitę geostacjonarną. Człon ten (w konfiguracji Briz-KM) wykorzystywany jest również jako 3. człon rakiet Rokot, a w przyszłości (normalna wersja) ma być użyty wraz z rakietami Angara.
Dane techniczne.
Briz-M ma kształt cylindra o średnicy 4,10 m. Masa członu wynosi 2370 kg (bez paliwa). Użyty silnik 14D30 (inne oznaczenie to S5.98M) generuje ciąg 19,6 kN. Jako paliwo wykorzystywana jest toksyczna mieszanina dimetylohydrazyny (UDMH) oraz tetratlenku diazotu (N2O4). Udźwig wynosi 6150 kg na GEO.
Historia.
Pierwszy start członu Briz-M odbył się 5 lipca 1999 r. z Kompleksu startowego 81 (kosmodrom Bajkonur) na pokładzie rakiety Proton-K. Celem było wystrzelenie satelity Raduga. Start zakończył się niepowodzeniem ze względu na eksplozję 2. członu rakiety.
Pierwszy udany lot rozpoczął się 6 czerwca 2000 r. również w Bajkonurze za pomocą rakiety Proton-K, wskutek czego na orbitę dotarł satelita Gorizont-45.
Przy pierwszym starcie rakiety Proton-M w kwietniu 2001 również wykorzystano człon Briz-M (w wielu innych lotach Protona-M wykorzystywano człon DM-2 lub DM-3). Oprócz wysyłania satelitów komunikacyjnych konfiguracja Proton-M + Briz-M wykorzystywana jest do wynoszenia satelitów nawigacyjnych GLONASS.
W sierpniu 2011 miała miejsce nietypowa awaria członu Briz-M. W nocy z 17 na 18 sierpnia z kosmodromu Bajkonur człon Briz-M z satelitą Express AM-4 został wystrzelony za pomocą rakiety Proton-M. Po 4. zapłonie silnika RD-2000 człon przestał być wykrywany przez radar, co uniemożliwiło pełną aktywację satelity. Człon ten wraz z satelitą krążył po niewłaściwej orbicie, będąc częścią kosmicznego śmietniska, stwarzając tym samym zagrożenie dla pozostałych satelitów do 28 marca 2012.
Kolejna poważna katastrofa z użyciem członu "Briz-M" miała miejsce 6 sierpnia 2012. Przez awarię na orbitę nie dostały się satelity Telkom 3 i Ekspress MD-2. Powodem była awaria oprogramowania kontrolnego, które doprowadziło do przedwczesnego wyłączenia silnika po 7 sekundach od 3. zapłonu (planowany czas: 18 minut i 5 sekund). Nieudany start doprowadził do wstrzymania pozostałych startów rakiet Proton M aż do startu satelity Intelsat 23 14 października 2012.

</doc>
<doc id="2489557" url="https://pl.wikipedia.org/wiki?curid=2489557" title="Alaksandr Makaś">
Alaksandr Makaś

Alaksandr Makaś, biał. Аляксандр Макась, ros. Александр Макась, "Aleksandr Makaś" (ur. 8 października 1991 w Mińsku, Białoruska SRR) – białoruski piłkarz, grający na pozycji napastnika.
Kariera piłkarska.
Kariera klubowa.
Wychowanek Szkoły Sportowej MTZ-RIPA Mińsk. 17 maja 2009 rozpoczął karierę piłkarską w podstawowej jedenastce MTZ-RIPA Mińsk.
Kariera reprezentacyjna.
Występował w juniorskiej i młodzieżowej reprezentacjach Białorusi.

</doc>
<doc id="2489558" url="https://pl.wikipedia.org/wiki?curid=2489558" title="Jean-Yves Nahmias">
Jean-Yves Nahmias

Jean-Yves André Michel Nahmias (ur. 6 września 1957 w Saint-Mandé) – francuski duchowny katolicki, biskup Meaux od 2012.
Życiorys.
Prezbiterat.
Święcenia kapłańskie otrzymał 24 czerwca 1989 z rąk Jean-Marie Lustigera. Inkardynowany do archidiecezji paryskiej, był m.in. diecezjalnym delegatem ds. powołań (1992-1996), rektorem seminarium w Paryżu (1996-2001) oraz wikariuszem generalnym archidiecezji (2001-2006).
Episkopat.
1 czerwca 2006 papież Benedykt XVI mianował go biskupem pomocniczym archidiecezji paryskiej, ze stolicą tytularną "Termae Himerae". Sakry biskupiej udzielił mu 8 września 2006 arcybiskup Paryża - kardynał André Vingt-Trois.
9 sierpnia 2012 został mianowany biskupem diecezji Meaux.

</doc>
<doc id="2489562" url="https://pl.wikipedia.org/wiki?curid=2489562" title="Renauld de Dinechin">
Renauld de Dinechin

Renauld Marie François de Dinechin (ur. 25 marca 1958 w Lille) – francuski duchowny katolicki, biskup diecezjalny Soissons od 2015.
Życiorys.
Prezbiterat.
Święcenia kapłańskie otrzymał 25 czerwca 1988 z rąk kard. Jean-Marie Lustigera i został inkardynowany do archidiecezji paryskiej. Był m.in. kapelanem liceów paryskich oraz delegatem biskupim ds. powołań. Od 2003 pracował w parafiach diecezji Pontoise.
Episkopat.
21 maja 2008 papież Benedykt XVI mianował go biskupem pomocniczym archidiecezji paryskiej, ze stolicą tytularną "Macriana Minor". Sakry biskupiej udzielił mu 5 września 2008 arcybiskup Paryża - kardynał André Vingt-Trois.
30 października 2015 papież Franciszek mianował go biskupem ordynariuszem diecezji Soissons. Ingres odbył się 20 grudnia 2015.

</doc>
<doc id="2489563" url="https://pl.wikipedia.org/wiki?curid=2489563" title="Lim Dong-hyek">
Lim Dong-hyek

Lim Dong-hyek, (ur. 25 lipca 1984 w Seulu) – południowokoreański pianista; laureat wielu konkursów pianistycznych. Jego starszym bratem jest pianista Lim Dong-min
Życiorys.
Pierwsze lekcje gry fortepianowej pobierał w Państwowym Koreańskim Konserwatorium. W latach 1994–1998 uczył się w Moskiewskiej Centralnej Szkole Muzycznej. Następnie studiował w Konserwatorium Moskiewskim im. Piotra Czajkowskiego, w Hochschule fur Musik w Hanoverze, a wreszcie w nowojorskiej Juilliard School.
Jest laureatem wielu konkursów pianistycznych:
Koncertuje w wielu miastach Europy, Azji i obu Ameryk. Często pojawia się na festiwalach muzycznych, m.in. dwukrotnie na Międzynarodowym Festiwalu Chopinowskim w Dusznikach-Zdroju.
Repertuar i dyskografia.
Nagrał kilka płyt dla wytwórni EMI, Deutsche Grammophon i Warner Classics, na których utrwalił utwory Fryderyka Chopina, Franza Schuberta, Maurice’a Ravela, Wolfganga Amadeusa Mozarta, Johanna Sebastiana Bacha i Ludwiga van Beethovena.

</doc>
<doc id="2489565" url="https://pl.wikipedia.org/wiki?curid=2489565" title="Bayamon">
Bayamon



</doc>
<doc id="2489569" url="https://pl.wikipedia.org/wiki?curid=2489569" title="Éric de Moulins-Beaufort">
Éric de Moulins-Beaufort

Éric Marie de Moulins d’Amieu de Beaufort (ur. 30 stycznia 1962 w Landau in der Pfalz) – francuski duchowny katolicki, arcybiskup metropolita Reims od 2018.
Życiorys.
Prezbiterat.
Święcenia kapłańskie otrzymał 29 czerwca 1991 z rąk kard. Jean-Marie Lustigera i został inkardynowany do archidiecezji paryskiej. Przez wiele lat pracował jako wykładowca na wydziale teologicznym w paryskiej "Ecole Cathédrale". Był także m.in. proboszczem jednej z paryskich parafii i sekretarzem arcybiskupim.
Episkopat.
21 maja 2008 papież Benedykt XVI mianował go biskupem pomocniczym archidiecezji paryskiej, ze stolicą tytularną "Cresima". Sakry biskupiej udzielił mu 5 września 2008 arcybiskup Paryża - kardynał André Vingt-Trois.
18 sierpnia 2018 papież Franciszek mianował go arcybiskupem metropolitą Reims.
W 2019 został wybrany przewodniczącym francuskiej Konferencji Episkopatu.

</doc>
<doc id="2489574" url="https://pl.wikipedia.org/wiki?curid=2489574" title="Kajmakczałan">
Kajmakczałan

Kajmakczałan (maced. Кајмакчалан, gr. Καϊμάκτσαλαν) – najwyższy szczyt pasma górskiego Nidże na granicy Grecji i Republiki Macedonii Północnej. 2521 m n.p.m. - piąty co do wysokości szczyt Macedonii Północnej.
Podczas I wojny światowej, we wrześniu 1916 roku, miała miejsce bitwa pod górą Kajmakczalan pomiędzy wojskami serbskimi, angielskimi, francuskimi i greckimi, a armią bułgarską, Bułgarzy zostali pokonani. Na szczycie góry znajduje się mała kapliczka poświęcona serbskim żołnierzom, którzy stracili tam swoje życie.

</doc>
<doc id="2489582" url="https://pl.wikipedia.org/wiki?curid=2489582" title="Stadion Centralny w Aktöbe">
Stadion Centralny w Aktöbe



</doc>
<doc id="2489583" url="https://pl.wikipedia.org/wiki?curid=2489583" title="Arkadiusz (Jerszow)">
Arkadiusz (Jerszow)

Arkadiusz, imię świeckie Aleksandr Pawłowicz Jerszow (ur. 15 sierpnia 1878 w Kungurze, zm. 3 listopada 1937 w Nowosybirsku lub w 1938 w Marińsku) – rosyjski biskup prawosławny, święty nowomęczennik.
W 1901 ukończył seminarium duchowne w Permie. Następnie podjął studia na Uniwersytecie Warszawskim, które kontynuował w Petersburgu, nigdy jednak nie uzyskał dyplomu uniwersyteckiego. W 1902, po zawarciu związku małżeńskiego, został wyświęcony na kapłana i do 1915 służył w różnych parafiach w eparchii permskiej i kungurskiej. Od 1913 do 1915 był dziekanem dekanatu krasnoufimskiego. W 1916 został wyznaczony na kapelana 302. lazaretu Czerwonego Krzyża i był do 1917 kapelanem wojskowym. Ze służby tej został wycofany z powodu złego stanu zdrowia. Do 1919 ponownie służył we wsi Stiefanowskoje. W 1918 zmarła jego żona. Od 1919 do 1920 służył w cerkwi Wszystkich Świętych w Kungurze. W 1920 został aresztowany i spędził cztery miesiące w więzieniu w Swierdłowsku.
Po zwolnieniu wrócił do pracy duszpasterskiej w cerkwi Wszystkich Świętych w Kungurze, jako protoprezbiter. Zwalczał wpływy Żywej Cerkwi; w lipcu 1923 stanął na czele eparchialnej rady duchownych i świeckich przeciwstawiających się odnowicielstwu. Rada zwróciła się do patriarchy moskiewskiego i całej Rusi Tichona z prośbą o nominowanie nowego biskupa permskiego, przy czym, gdyby brakowało kandydatów wśród już wyświęconych biskupów, by chirotonię biskupią mógł przyjąć ks. Aleksandr Jerszow. W 1924 patriarcha uznał ks. Jerszowa za najlepszego kandydata na biskupa permskiego. 22 marca 1924 duchowny złożył wieczyste śluby mnisze przed archimandrytą Anempodystem (Aleksiejewem), w Monasterze Dońskim. Następnie został podniesiony do godności archimandryty. 30 marca 1924 został wyświęcony na biskupa kungurskiego, wikariusza eparchii permskiej i solikamskiej. Biskup Arkadiusz wrócił do Kunguru i podjął działalność duszpasterską. Nabożeństwa odprawiał również w Swierdłowsku, Niżnym Tagile i Wierchoturiu. W tym samym roku został ponownie aresztowany. W więzieniu podpisał zobowiązanie do współpracy z GPU, jednak w kolejnych latach zerwał ją.
Po wystąpieniu grigoriewców poparł stanowisko "locum tenens" Patriarchatu Moskiewskiego metropolity moskiewskiego Sergiusza w kwestii lojalności Cerkwi wobec władz radzieckich. Od 1924 do 1927 był "locum tenens" eparchii permskiej, zaś od 1925 do 1927 – także swierdłowskiej. W 1925 został biskupem kungurskim, ordynariuszem nowo powstałej eparchii. W lipcu 1927 na krótko aresztowany. Następnie od 1927 do 1929 był "locum tenens" eparchii swierdłowskiej z tytułem biskupa ałatyrskiego.
Od 1929 do 1930 był biskupem omskim, następnie przez rok – czeboksarskim. Następnie od listopada do grudnia 1931 był ordynariuszem eparchii swierdłowskiej i irbickiej. W grudniu 1931 aresztowany w Swierdłowsku, został przewieziony do Omska, a następnie skazany na zsyłkę do Kazachstanu za „prowadzenie agitacji kontrrewolucyjnej”. Do 1935 przebywał na zsyłce w Szawłowsku.
W 1935 wrócił do Swierdłowska, jednak nie podjął na nowo działalności duszpasterskiej. We wrześniu tego roku, pięć miesięcy po zakończeniu zsyłki, został aresztowany ponownie. Według różnych źródeł w 1936 lub 1937 został skazany na pięć lub osiem lat łagru. Na temat dalszych losów hierarchy istnieją różne wersje: według jednej z nich zmarł w łagrze w Kraju Krasnojarskim, według innej w 1936 został oskarżony o prowadzenie agitacji antyradzieckiej wśród osadzonych w obozie, skazany na śmierć i rozstrzelany.
W 2000 kanonizowany jako jeden z Soboru Świętych Nowomęczenników i Wyznawców Rosyjskich.

</doc>
<doc id="2489584" url="https://pl.wikipedia.org/wiki?curid=2489584" title="Ewa Woydyłło-Osiatyńska">
Ewa Woydyłło-Osiatyńska

Ewa Woydyłło-Osiatyńska (ur. 2 września 1939 w Pińsku) – doktor psychologii i terapeuta uzależnień.
Autorka książek m.in.: "Wybieram wolność, czyli rzecz o wyzwalaniu się z uzależnień", "Zaproszenie do życia", "Podnieś głowę: Buty szczęścia", "Sekrety kobiet", "My – rodzice dorosłych dzieci", "W zgodzie ze sobą", "Rak duszy", "O alkoholizmie, Poprawka z matury".
Spopularyzowała w Polsce leczenie oparte na modelu Minnesota, bazującym na filozofii Anonimowych Alkoholików.
Życiorys.
W 1940 roku ojciec Ewy Woydyłło padł ofiarą zbrodni katyńskiej, zaś ona z matką zostały wywiezione do Kazachstanu; do Polski wróciły w 1946, osiedlając się w Szczecinie.
Ukończyła historię sztuki na Uniwersytecie im. Adama Mickiewicza w Poznaniu oraz podyplomowe studium dziennikarskie na Uniwersytecie Warszawskim. Wykształcenie psychologiczne zdobyła w Antioch University w Los Angeles, doktorat z psychologii zyskała w Katolickim Uniwersytecie Lubelskim.
Od 1987 związana z Ośrodkiem Terapii Uzależnień Instytutu Psychiatrii i Neurologii w Warszawie. Pracuje w Fundacji im. Stefana Batorego, gdzie koordynuje Regionalny Program Przeciwdziałania Uzależnieniom. W latach 1990–2002 prowadziła wykłady i zajęcia ze studentami na Katolickim Uniwersytecie Lubelskim, Uniwersytecie Łódzkim, Uniwersytecie Warszawskim, Akademii Pedagogicznej w Krakowie i Uniwersytecie Trzeciego Wieku. Działa w Fundacji ABCXXI „Cała Polska Czyta Dzieciom”. Od 1965 związana ze Stowarzyszeniem Dziennikarzy Polskich, a od 1987 – z Polskim Towarzystwem Psychologicznym.
Jej mężem był Wiktor Osiatyński.
Tłumaczenia.
Jest autorką wielu przekładów anglojęzycznych publikacji, m.in.: Ludwig von Bertalanffy "Ogólna teoria systemów" (PWN, 1984), Alvin Toffler "Trzecia fala" (PIW, 1985), Raport Klubu Rzymskiego "Mikroelektronia i społeczeństwo" (rozdziały 1, 4 i 5) (KiW, 1987), Fritjof Capra "Punkt zwrotny" (PIW, 1987), Stephanie Brown "Leczenie alkoholików" (PZWL, 1990), Christopher G.A. Bryant "Obywatelski naród, obywatelskie społeczeństwo, obywatelska religia" (esej w zbiorze pt. "Ani książę, ani kupiec: Obywatel", Wyd. Znak, 1991)

</doc>
<doc id="2489585" url="https://pl.wikipedia.org/wiki?curid=2489585" title="Rejestr uczestników funduszu inwestycyjnego">
Rejestr uczestników funduszu inwestycyjnego

Rejestr uczestników funduszu inwestycyjnego – stanowi/zawiera zapis wszystkich zdarzeń dotyczących udziału uczestników w funduszu inwestycyjnym, w tym np.: zawiera dane osobowe i teleadresowe oraz informacje o wszystkich transakcjach: data nabycia, liczby i ceny nabycia jednostek uczestnictwa, opłaty, data odkupienia, pobrane podatki itd.
Prowadzenie rejestru jest konieczne dla każdego funduszu inwestycyjnego, przy czym zgodnie z przepisami określającymi zasady prowadzenia rachunkowości funduszy inwestycyjnych rejestr stanowi element ksiąg funduszu (dane analityczne w zakresie kapitału wpłaconego). 
Podstawę prawną prowadzenia rejestru uczestników stanowi w Polsce ustawa z dnia 27 maja 2004 o funduszach inwestycyjnych i zarządzaniu alternatywnymi funduszami inwestycyjnymi.

</doc>
<doc id="2489586" url="https://pl.wikipedia.org/wiki?curid=2489586" title="Club Atletico Estudiantil Porteño">
Club Atletico Estudiantil Porteño



</doc>
<doc id="2489587" url="https://pl.wikipedia.org/wiki?curid=2489587" title="Henri Louis Frederic de Saussure">
Henri Louis Frederic de Saussure



</doc>
<doc id="2489588" url="https://pl.wikipedia.org/wiki?curid=2489588" title="Sulaiman-Too">
Sulaiman-Too



</doc>
<doc id="2489590" url="https://pl.wikipedia.org/wiki?curid=2489590" title="Wytyczne techniczne K-3.2">
Wytyczne techniczne K-3.2

Wytyczne techniczne K-3.2 – zbiór zasad technicznych dotyczących wykonywania prac geodezyjnych w Polsce związanych ze sporządzaniem map inżynieryjno-gospodarczych zakładów przemysłowych metodą stereofotogrametryczną na podstawie zdjęć lotniczych, wprowadzony zaleceniem Dyrektora Biura Rozwoju Nauki i Techniki Głównego Urzędu Geodezji i Kartografii Stanisława Różanka z 11 lutego 1981 do stosowania wytycznych K-3.2 "Sporządzanie map inżynieryjno-gospodarczych zakładów przemysłowych metodą stereofotogrametryczną". Jedynym wydaniem jest wydanie pierwsze z 1981 roku. Wytyczne stanowią uzupełnienie instrukcji technicznej K-3 będącej do 8 czerwca 2012 standardem technicznym w geodezji.
Wytyczne zostały opracowane w Instytucie Geodezji i Kartografii przez zespół w składzie: Grażyna Skalska i Andrzej Wolniewicz zgodnie z zaleceniami Biura Rozwoju Nauki i Techniki GUGiK, reprezentowanego przez Edwarda Jarosińskiego i Stanisława Czrneckiego w celu ujednolicenia sposobu pomiaru, stworzenia racjonalnych warunków sporządzenia map zakładów przemysłowych i dalszego ich wykorzystywania przy sporządzaniu i aktualizacji mapy zasadniczej.
Wytyczne mają charakter wskazówek technologicznych ułożonych zgodnie z procesem tworzenia map:
uzupełnionych definicjami m.in.:
Według wytycznych metryka mapy powinna być zgodna z instrukcją O-2, a prace geodezyjne prowadzone zgodnie z instrukcją G-3.

</doc>
<doc id="2489591" url="https://pl.wikipedia.org/wiki?curid=2489591" title="Henri-Gustave Joly de Lotbiniere">
Henri-Gustave Joly de Lotbiniere



</doc>
<doc id="2489592" url="https://pl.wikipedia.org/wiki?curid=2489592" title="Dzmitryj Kamarouski">
Dzmitryj Kamarouski

Dzmitryj Alaksandrowicz Kamarouski, biał. Дзмітрый Аляксандровіч Камароўскі, ros. Дмитрий Александрович Комаровский, "Dmitrij Aleksandrowicz Komarowski" (ur. 10 października 1986 w Orszy, Białoruska SRR) – białoruski piłkarz, grający na pozycji pomocnika.
Kariera piłkarska.
Kariera klubowa.
W 2002 rozpoczął karierę piłkarską w podstawowej jedenastce BATE Borysów. W 2005 przeszedł do rosyjskiego Torpeda Moskwa. Potem z przerwami występował w Naftanie Nowopołock. W 2010 został piłkarzem Szachciora Soligorsk.
Kariera reprezentacyjna.
Występował w młodzieżowej reprezentacji Białorusi

</doc>
<doc id="2489593" url="https://pl.wikipedia.org/wiki?curid=2489593" title="Zofia Sokolewicz">
Zofia Sokolewicz

Zofia Sokolewicz (ur. 2 stycznia 1932 w Warszawie, zm. 29 stycznia 2020 tamże) – polska etnografka. Profesor doktor habilitowana. Profesor zwyczajna Uniwersytetu Warszawskiego, profesor emerita UW. Była krajową członkinią korespondentką Polskiej Akademii Umiejętności.
Życiorys.
Zofia Sokolewicz ukończyła etnografię na Uniwersytecie Jagiellońskim, od połowy lat 50. XX wieku pracowała na Uniwersytecie Warszawskim. Obroniła pracę doktorską na UW na temat: "Rozwój technologii rolniczej a struktura społeczna. Organizacja procesu wytwarzania". Rozprawa habilitacyjna na podstawie książki pt. "Plon, obrzęd i widowisko" w 1968 roku.
Przez wiele lat kierowała Katedrą Etnografii i Antropologii Kulturowej Uniwersytetu Warszawskiego (1973–1999). Była współorganizatorką i dyrektorem Centrum Europejskiego UW (1992–1996), do 2020 była też wykładowczynią (emerytowaną) w Instytucie Etnologii i Antropologii Kulturowej oraz Centrum Europejskim UW. Prowadziła wykłady gościnne na Uniwersytecie w Lund, Belgradzie i Sofii, była stypendystką Fundacji Forda w London School of Economics and Political Science oraz École pratique des hautes études. Była "Jean Monnet Lecturer" w zakresie polityki kulturalnej Unii Europejskiej i Rady Europy (1996–2003).
Interesowała się antropologią kultury, antropologią ekonomiczną i teorią kultury, a od 1986 roku – europeistyką i integracją europejską. Prowadziła badania terenowe na Kurpiach i Podlasiu, w Mongolii, Macedonii, Bułgarii i Bretanii.
Wypromowała 165 magistrów, była promotorką 12 doktoratów. W latach 70. była autorką pomysłu tzw. laboratoriów etnologicznych, polegających na tym, że asystent przeprowadza studentów przez kolejne etapy procesu badawczego, zaczynając od postawienia pytania przez jego uzasadnienie, zapoznanie się ze stanem badań, przeprowadzeniem kwerendy bibliotecznej i archiwalnej, badań terenowych
i napisaniem końcowego raportu. Ta forma nauczania stała się specjalnością warszawskiej etnologii.
Pochowana na cmentarzu Powązkowskim (kwatera 252, rząd 2, nr grobu: 11).
Ważniejsze książki i publikacje.
Łącznie jest autorką 2 książek, 5 podręczników szkolnych i akademickich, współredaktorką 2 tomów zbiorowych oraz 60 artykułów naukowych.

</doc>
<doc id="2489595" url="https://pl.wikipedia.org/wiki?curid=2489595" title="Antonio Canovas del Castillo">
Antonio Canovas del Castillo



</doc>
<doc id="2489596" url="https://pl.wikipedia.org/wiki?curid=2489596" title="Chrodegang z Metzu">
Chrodegang z Metzu

Chrodegang z Metzu, również: Chrodegand, Godegrand, Gundigran, Ratgang, Rodigang, Sirigang (ur. ok. 712–715 w Hesbaye k. Liège w Austrazji, zm. 6 marca 766 w Metzu) – biskup Metzu (742–766), arcybiskup Austrazji (od 754), legat papieski i głowa Kościoła w Królestwie Frankońskim, kontynuator reformy zapoczątkowanej przez św. Bonifacego-Winfrida, autor reguły zakonnej dla kanoników laterańskich, pierwszy opat klasztoru Altenmünster w Lorsch (764–765), święty Kościoła katolickiego i ewangelickiego.
Jego historię życia napisał Paweł Diakon w Gesta episcoporum Metensium ("Dzieje biskupów Metzu").
Życie.
Chrodegang pochodził ze szlacheckiej, frankijskiej rodziny. Jego matka Landrada spokrewniona była z rodem Robertianów. Był kuzynem Kankora, założyciela klasztoru w Lorsch (764), którego został pierwszym opatem. Jego następcą został rodzony brat Gundeland, który najpierw był duchownym.
Młode lata i wykształcenie zdobywał w benedyktyńskim opactwie w Sint-Truiden, następnie dostał się na dwór Karola Młota. Był sekretarzem władcy, kanclerzem a następnie notariuszem Karlomana, który obsadził Chrodeganga w 742 na stanowisku biskupa Metzu (po śmierci Sigisbalda). Chrodegang był również blisko związany z majordomem Pepinem Krótkim, którego później koronował na króla w Saint-Denis (751).
W 748 roku Chrodegang ufundował Opactwo Gorze w pobliżu Metzu z regułą św. Benedykta i wybudował dwa kościoły. W latach 751–755 zredagował dla kanoników swojego Kościoła regułę zakonną, opartą głównie na regule benedyktyńskiej i kanonach laterańskich (łac. "Regula Canonicorum", zwana także "Regułą Chrodeganga"), która miała obowiązywać później w całym państwie Franków. Składała się z prologu i 34 rozdziałów. Wywarła duży wpływ na rozwój życia kanoniczego wśród duchowieństwa diecezjalnego. Jej kontynuacją była rozpowszechniona akwizgrańska reguła kanoników, ogłoszona w 816 roku.
Jako biskup Metzu Chrodegang wprowadził w swojej diecezji chorał gregoriański i ryt rzymski (łacinę). Utrzymywał dobre stosunki z Rzymem. W 753 w imieniu Pepina udał się do Stefana II, aby zapewnić go o przychylności władców frankońskich.
W 754, po śmierci św. Bonifacego, Chrodegang otrzymał od papieża paliusz i godność arcybiskupią.
W 764 został opatem klasztoru Altenmünster w Lorsch, do którego oddelegował mnichów z opactwa Gorze. Sprowadził do nowego klasztoru relikwie, wysyłając prośbę do papieża Pawła I w tej sprawie. 11 lipca 765 klasztor otrzymał z rąk arcybiskupa Wilchara von Mentena szczątki męczennika św. Nazariusza. Tym samym zagwarantował utrzymanie klasztoru w rodzinie i ochronę przed biskupami Wormacji oraz Moguncji.
Zmarł w wieku ok. 54–57 lat. Pochowany został w opactwie w Gorze.
Dzień obchodów.
Wspomnienie liturgiczne św. Chrodeganga w Kościele katolickim, ewangelickim oraz Eglise Orthodoxe des Gaules (Kościele Prawosławnym Galów) i męskim Zakonie Kanoników Regularnych (wspomnienie obowiązkowe) obchodzone jest w dzienną pamiątkę śmierci (6 marca).
Kościół katolicki w Polsce oraz żeńskie Kanoniczki Regularne wspominają świętego 3 października.

</doc>
<doc id="2489601" url="https://pl.wikipedia.org/wiki?curid=2489601" title="Victor Hugo Montaño">
Victor Hugo Montaño



</doc>
<doc id="2489607" url="https://pl.wikipedia.org/wiki?curid=2489607" title="Charlottenberg (stacja kolejowa)">
Charlottenberg (stacja kolejowa)

Charlottenberg – stacja kolejowa w Charlottenberg, w gminie Eda regionie Värmland w Szwecji, jest oddalona od Oslo o 143 km.
Położenie.
Jest położona na linii Kongsvingerbanen. Leży na wysokości 125 m n.p.m. w odległości 5 km od granicy szwedzko-norweskiej.
Ruch pasażerski.
Stacja obsługuje bezpośrednie połączenia do Sztokholmu, Oslo Sentralstasjon i Karlstad.
Obsługa pasażerów.
Poczekalnie, parking, przystanek autobusowy.

</doc>
<doc id="2489609" url="https://pl.wikipedia.org/wiki?curid=2489609" title="SIFI">
SIFI

SIFI (, SIFI) – instytucja finansowa wpisana przez Financial Stability Board na listę instytucji istotnych dla całego (globalnego) systemu finansowego. Standardowo określane mianem instytucji (zwykle banków) za dużych, żeby upaść (ang. "too big to fail").
W 2010 na spotkaniu przywódców państw G20 wskazano potrzebę określenia ryzyka związanego z instytucjami finansowymi, które są ważne w globalnym systemie finansowym. Z tymi instytucjami wiąże się ryzyko systemowe dla całego globalnego systemu, wyrażane pojęciem 'za duże żeby upaść'. 
W czasie wskazano konieczność stworzenia listy takich instytucji oraz określono ramy czasowe przygotowań do wdrożenia zasad nadzoru nad tymi instytucjami. 
Określeniem zasad nadzoru nad takimi instytucjami zajmuje się komitet bazylejski Financial Stability Board.
Lista instytucji finansowych o globalnym znaczeniu (G-SIFI).
Lista ogłaszana i aktualizowana w listopadzie każdego roku 
29 dużych instytucji finansowych (w tym 17 z Europy, 8 z USA, 4 azjatyckie) (przy niektórych wskazano obecność w Polsce - poprzez podmioty zależne 'spółki-córki'):

</doc>
<doc id="2489613" url="https://pl.wikipedia.org/wiki?curid=2489613" title="Warunki izobaryczne">
Warunki izobaryczne



</doc>
<doc id="2489614" url="https://pl.wikipedia.org/wiki?curid=2489614" title="Ulica 11 listopada w Warszawie">
Ulica 11 listopada w Warszawie



</doc>
<doc id="2489615" url="https://pl.wikipedia.org/wiki?curid=2489615" title="Warunki izotermiczne">
Warunki izotermiczne



</doc>
<doc id="2489616" url="https://pl.wikipedia.org/wiki?curid=2489616" title="Warunki izochoryczne">
Warunki izochoryczne



</doc>
<doc id="2489617" url="https://pl.wikipedia.org/wiki?curid=2489617" title="Robert Jastrzębski">
Robert Jastrzębski

Robert Zygmunt Jastrzębski (ur. 18 stycznia 1972 w Warszawie) – polski prawnik, doktor habilitowany nauk prawnych, nauczyciel akademicki na Wydziale Prawa i Administracji Uniwersytetu Warszawskiego.
Życiorys.
W 1996 z wyróżnieniem ukończył studia prawnicze na Wydziale Prawa i Administracji Uniwersytetu Warszawskiego ("Diploma Honorificum"). W 1997 podjął studia doktoranckie, które ukończył w 2001 roku. Po uzyskaniu stopnia doktora został zatrudniony jako adiunkt w Zakładzie Historii Ustroju i Prawa Polskiego tegoż Wydziału. W 2009 otrzymał stopień doktora habilitowanego. 
W listopadzie 2019 Prawo i Sprawiedliwość zgłosiło w Sejmie jego kandydaturę na sędziego Trybunału Konstytucyjnego, lecz po kilku dniach z niej zrezygnowało. 10 lutego 2020 roku zgłoszono jego kandydaturę ponownie na sędziego Trybunału Konstytucyjnego. Zrezygnował jednak 18 marca tego roku z ubiegania się o to stanowisko z powodów rodzinnych. 
W 2018 został członkiem, a następnie przewodniczącym rady nadzorczej PZU S.A. 
Jest członkiem: rady programowej czasopisma „Przegląd Ustawodawstwa Gospodarczego” (od 2010), komitetu redakcyjnego czasopisma „Studia z Dziejów Państwa i Prawa Polskiego” (od 2015), rady naukowej „Zeszytów Prawniczych Biura Analiz Sejmowych” (od 2016) i Polskiego Towarzystwa Historii Gospodarczej (od 2011).

</doc>
<doc id="2489618" url="https://pl.wikipedia.org/wiki?curid=2489618" title="Robert Adams">
Robert Adams



</doc>
<doc id="2489620" url="https://pl.wikipedia.org/wiki?curid=2489620" title="Ciecz newtonowska">
Ciecz newtonowska



</doc>
<doc id="2489621" url="https://pl.wikipedia.org/wiki?curid=2489621" title="Immortal (album)">
Immortal (album)

Immortal – remix album Michaela Jacksona, stanowiący jednocześnie ścieżkę dźwiękową projektu . Na albumie zamieszczone są największe przeboje artysty, m.in. "Thriller", poddane remasteringowi i zremiksowane. Album został wydany w listopadzie 2011 roku.
CD 1:
CD 2:

</doc>
<doc id="2489622" url="https://pl.wikipedia.org/wiki?curid=2489622" title="Michał Wojnarowski">
Michał Wojnarowski

Michał Marek Wojnarowski (ur. 27 sierpnia 1971 roku w Warszawie) – polski tłumacz, tekściarz, autor przekładów piosenek filmowych i musicali, dialogista (również pod pseudonimem Artur Warski). Kierownik literacki Teatru Muzycznego Roma w Warszawie.
Ukończył XVII Liceum Ogólnokształcące im. Andrzeja Frycza Modrzewskiego w Warszawie i Państwową Średnią Szkołę Muzyczną im. J. Elsnera w Warszawie, a następnie filologię angielską na Uniwersytecie Warszawskim i podyplomowe Studium Menedżerskie w Szkole Głównej Handlowej w Warszawie. Przez wiele lat był dyrektorem kreatywnym w The Walt Disney Company. Od 2016 wykładowca na Uniwersytecie Muzycznym Fryderyka Chopina w Warszawie.
Za album z musicalu „Piloci”, do którego napisał teksty piosenek, otrzymał Złotą Płytę w roku 2018 Złotą Płytę.
Członek Jury XVIII Międzynarodowego Festiwalu Piosenki „Carpathia Festival” – Rzeszów 2022.

</doc>
<doc id="2489623" url="https://pl.wikipedia.org/wiki?curid=2489623" title="Zakrystia Katedralna na Wawelu">
Zakrystia Katedralna na Wawelu



</doc>
<doc id="2489624" url="https://pl.wikipedia.org/wiki?curid=2489624" title="Kazimierz Stołyhwo">
Kazimierz Stołyhwo

Kazimierz Stołyhwo (ur. 3 marca 1880 w Brahiłowie na Podolu, zm. 28 czerwca 1966 w Krakowie) – polski antropolog, profesor.
Życiorys.
Syn Jana Stanisława, chemika w cukrowni w Olszanie i Marii ze Smolskich. Miał syna Olgierda, cichociemnego.
Pierwsze Gimnazjum Klasyczne w Żytomierzu ukończył w roku 1899, a następnie najprawdopodobniej pod wpływem lekarza domowego Juliana Talko-Hryncewicza (Prof. Talko-Hryncewicz był pierwszym kierownikiem nowo utworzonej Katedry Antropologii Uniwersytetu Jagiellońskiego), który zainteresował go antropologią, rozpoczął studia na Wydziale Matematyczno-Przyrodniczym Uniwersytetu Warszawskiego. Jako stypendysta Kasy im. Mianowskiego kontynuował studia antropologiczne w Berlinie, Monachium i Paryżu, gdzie w 'Ecole d'Anthropologie studiował anatomię.
W pierwszej dekadzie XX wieku publikował liczne doniesienia wskazujące na zainteresowania, oprócz nadrzędnego zainteresowania antropologią i anatomią, również zoologią i etnologią.
W 1905 r., przy Muzeum Przemysłu i Rolnictwa w Warszawie zorganizował pierwszą w Polsce Pracownię Antropologiczną. W latach 1906–1918 był wykładowcą antropologii i anatomii na Wydziale Przyrodniczym Towarzystwa Kursów Naukowych w Warszawie, oraz pełnił funkcję sekretarza (1906–1907) i dziekana (1916–1918) wydziału. W 1908 roku odbył staż w Instytucie Antropologicznym w Budapeszcie. Zbierał materiały w Naturhistorisches Hofmuseum w Wiedniu. W 1910 roku został członkiem rzeczywistym Towarzystwa Naukowego Warszawskiego, w którym już w roku 1909 zorganizował Komisję Antropologiczną. W 1910 roku reprezentował Towarzystwo na Międzynarodowym Kongresie Amerykanistów w Buenos Aires i przewodniczył sekcji antropologicznej. Zwiedzał i prowadził studia w muzeach Buenos Aires i La Platy, a w latach następnych w Europie – w muzeach Padwy, Bolonii i Florencji. Od roku 1912 prowadził zajęcia dydaktyczne z anatomii na Wydziale Matematyczno-Przyrodniczym Uniwersytetu Warszawskiego i na Kursach Miłkowskiego. W 1913 roku z ramienia Elizabeth Thompson Science Fund prowadził badania groty w Łazach i grodziska w Sokolej Skale (Kielecczyzna). Od dyrektora Oddziału Antropologicznego United States Museum w Waszyngtonie, otrzymał fundusze na badania terenowe na Kijowszczyźnie. W tym samym roku prowadził badania przy ujściu Briusy do Jenisjeju (eksploracja grot i schronisk skalnych), łącząc badania antropologiczne z archeologicznymi i etnograficznymi, a także prace na cmentarzysku protohistorycznym w Niewiadomej w Siedleckiem. Badania kurhanów na Wołyniu przerwała w 1914 roku wojna. W latach 1906–1913 był działaczem Towarzystwa Kultury Polskiej.
O pozycji naukowej Kazimiera Stołyhwy świadczy jego członkostwo (członek korespondent) towarzystw antropologicznych w Paryżu (1907 r.) i Brukseli (1909 r.), Królewskiego Instytutu Antropologicznego Anglii i Irlandii w Londynie (1913 r.) Był także członkiem rzeczywistym towarzystw antropologicznych w Wiedniu (1907 r.) i Berlinie (1907 r.) oraz Towarzystwa Przedhistorycznego w Berlinie (1914 r.). W czasie pierwszej wojny światowej pozostał w Warszawie. W 1916 roku objął stanowisko dziekana Wydziału Matematyczno-Przyrodniczego U.W. Przyczynił się do przekształcenia Towarzystwa Kursów Naukowych w Wolną Wszechnicę Polską (1918 r.)
W 1915 roku poślubił antropolożkę Eugenię Piotrowską.
Kariera Kazimierza Stołyhwy rozwijała się w szybkim tempie. W 1917 roku został członkiem zarządu i zastępcą sekretarza generalnego Towarzystwa Naukowego Warszawskiego, w latach 1919–1924 był sekretarzem generalnym Towarzystwa, w 1919 roku wszedł w skład komitetu organizacyjnego Międzynarodowego Instytutu Antropologii w Paryżu, a od 1920 roku był jego członkiem rzeczywistym i członkiem Rady Zarządzającej. W 1920 roku odrzucił propozycję objęcia Katedry Antropologii na Uniwersytecie Stefana Batorego w Wilnie, natomiast przekształcił swoją Pracownię Antropologiczną w Instytut Nauk Antropologicznych z trzema zakładami: antropologii, etnologii i archeologii, a nadto muzeum antropologicznym oraz archeologicznym. Był przewodniczącym (1921 r.) Instytutu Nauk Biologicznych i kierownikiem Zakładu Antropologii. W 1920 roku współorganizował Oddział Antropologii Militarnej, włączony następnie (od 1924 r.) do Instytutu Nauk Antropologicznych.
Brał udział w Międzynarodowym Kongresie Geografów i Etnologów w Marsylii (1922 r.), w II Zjeździe Międzynarodowego Instytutu Antropologii w Pradze (1924 r.). Uzyskał członkostwo Komisji Geograficznej PAU oraz Towarzystwa Miłośników Przyrody, Antropologii i Etnografii w Moskwie (1924 r.). W Kairze (1925 r.) uczestniczył w Międzynarodowym Zjeździe Geografów, przy okazji poznał zbiory muzealne Kairu i Cypru oraz przeprowadzał obserwacje antropologiczne w Syrii, na Rodos i na Cyprze. Rok 1926 przyniósł mu członkostwo Towarzystwa Antropologii Fizycznej w Monachium i uzyskanie stopnia doktora "rerum naturalium". Doktorat nostryfikował na wydziale Filozoficznym U.J. Uczestniczył w zjazdach w Paryżu (50-lecie 'Ecole d'Anthropologie), Salzburgu, Monachium, w 1927 roku w Kilonii i Amsterdamie. 28 kwietnia 1927 roku habilitował się z zakresu antropologii na Wydziale Filozoficznym UJ. W 1929 roku prowadził badania dziedziczności cech u kolonistów polskich w Paranie. Tym badaniom towarzyszył cykl wykładów wygłoszonych w Rio de Janeiro, Kurytybie i São Paulo. W roku 1930 został powołany na członka korespondenta Portugalskiego Towarzystwa Antropologicznego w Porto. w 1930 roku uczestniczył w IV Zjeździe Międzynarodowego Instytutu Antropologii w Coimbrze w Portugalii, przewodnicząc sekcji dziedziczności i eugeniki. W roku następnym uczestniczył w zjeździe monachijskiego Towarzystwa Antropologii Fizycznej we Wrocławiu i II Zjeździe Pomorzoznawczym, zorganizowanym przez Instytut Bałtycki w Toruniu. Pełnił w latach akademickich 1931/1932 i 1932/1933 funkcję dziekana Wydziału Matematyczno-Przyrodniczego Wolnej Wszechnicy Polskiej. W roku 1932 został członkiem Towarzystwa Anatomicznego Portugalsko-Hiszpańsko-Amerykańskiego w Lizbonie i na specjalne zaproszenie rządu argentyńskiego wziął udział w Międzynarodowym Zjeździe Amerykanistów w La Plata (przewodniczył jego sekcji antropologicznej). Przeprowadził wtedy studia nad zagadnieniem starożytności człowieka w Argentynie (w Muzeach Narodowych w La Plata i Buenos Aires) oraz wygłosił cykl wykładów w Muzeum Narodowym w Buenos Aires i na uniwersytecie w La Plata. W drodze powrotnej odwiedził ponownie Brazylię: w Rio de Janeiro wygłosił kolejne wykłady w Academia Brasileira de Letras, potem zatrzymał się w Anglii, gdzie w Londynie przestudiował zbiory antropologiczne British Museum i Royal College of Surgeons. Po powrocie do kraju, w roku 1933, został powołany w skład komitetu do badań kryminalno-biologicznych przy Departamencie Karnym Ministerstwa Sprawiedliwości i wziął udział w zorganizowaniu badań antropologicznych nad więźniami. Tego roku został członkiem zwyczajnym Towarzystwa Naukowego Warszawskiego oraz członkiem korespondentem Instytutu Bałtyckiego w Toruniu; objął też funkcję prorektora Wolnej Wszechnicy Polskiej.
Po przejściu na emeryturę Talko-Hryncewicza Kazimierz Stołyhwo 10 listopada 1933 roku otrzymał profesurę nadzwyczajną antropologii, a 14 grudnia tego roku objął kierownictwo Zakładu Antropologii na Wydziale Filozoficznym UJ. W tym czasie zapoczątkował terenowe badania antropologiczne na Górnym Śląsku i w roku 1934 został członkiem Komitetu Wydawnictw Śląskich PAU. Od 1935 roku był członkiem honorowym Polskiego Towarzystwa Eugenicznego. Z ramienia tego Towarzystwa brał udział w Europejskim Zjeździe Eugenicznym w Amsterdamie.
6 listopada 1939 w czasie "Sonderaktion Krakau" Kazimierz Stołyhwo został aresztowany wraz z innymi profesorami Uniwersytetu Jagiellońskiego i osadzony w Sachsenhausen-Oranienburg. Wrócił po przebytym tyfusie i zapaleniu płuc 23 kwietnia 1940 roku. Pobyt w obozie opisał w mało znanej publikacji: "W niewoli u N.S.D.A.P. Zestawienie biograficzne w okresie 1 września 1939 – 18 stycznia 1945" [Stołyhwo K., 1946]
Po wojnie, już 20 stycznia 1945 roku, objął kierownictwo Katedry i Zakładu Antropologii UJ. W 1946 roku otrzymał nominację na profesora zwyczajnego. Prowadził aktywną działalność badawczą (dokończenie badań na Górnym Śląsku) i naukową. Został członkiem korespondentem Towarzystwa Włoskiego Antropologii i Etnografii (1947 r.), reprezentował Polskę w Brukseli na III Kongresie Nauk Antropologicznych i Etnologicznych (1948 r.). W 1948 roku objął funkcję wiceprezesa Polskiego Towarzystwa Anatomicznego, został członkiem korespondentem Towarzystwa Antropologicznego Czecho-Słowackiego, uczestniczył w XXIX Międzynarodowym Kongresie Amerykanistów w Nowym Jorku. W 1951 roku został czynnym członkiem PAU.
30 września 1960 roku przeszedł na emeryturę. Zmarł w Krakowie, pochowany został na cmentarzu Salwatorskim (kwatera SC12-1-12).
Uczniami prof. Kazimierza Stołyhwy byli profesorowie: Bronisław Jasicki, Paweł Sikora, Stanisław Panek, Bolesław Rosiński, Eugenia z Piotrowskich Stołyhwo.

</doc>
<doc id="2489625" url="https://pl.wikipedia.org/wiki?curid=2489625" title="Borris-in-Ossory">
Borris-in-Ossory

Borris-in-Ossory (irl. "Buiríos Mór Osraí") – wieś w zachodniej części hrabstwa Laois w Irlandii położona tuż przy granicy z hrabstwem Tipperary przy drodze R445. Liczba ludności: 475 (2011).
Transport.
Wieś położona jest przy drodze R445 łączącej się z autostradą M7 Limerick–Dublin. Linie autobusowe łączą wieś z Dublinem, Limerick, Galway, Cork i Carlow oraz lokalnie z pobliskimi miejscowościami.
Najbliższa stacja kolejowa Ballybrophy znajduje się ok. 5 km na południe.
Sławne osoby związane z Borris-in-Ossory.
J. J. Sheridan – irlandzki pianista i kompozytor, urodzony w Borris-in-Ossory a mieszkający w Stanach Zjednoczonych, nagrodzony przez prezydent Mary McAleese za nagranie dzieł wszystkich Turlougha O'Carolana (2007).

</doc>
<doc id="2489626" url="https://pl.wikipedia.org/wiki?curid=2489626" title="Robert Adams (rzeźbiarz)">
Robert Adams (rzeźbiarz)

Robert Adams (ur. 5 października 1917 w Northampton, zm. 5 kwietnia 1984 w Great Maplestead) – brytyjski rzeźbiarz.
Życiorys.
Studiował w Northampton School of Art i od roku 1949 wykładał w Central School of Art w Londynie. Pozostawał pod wpływem twórczości Henry'ego Moore'a i Barbary Hepworth. Tworzył abstrakcyjne postkonstruktywistyczne obiekty o geometrycznych formach.

</doc>
<doc id="2489627" url="https://pl.wikipedia.org/wiki?curid=2489627" title="State Street Corporation">
State Street Corporation



</doc>
<doc id="2489628" url="https://pl.wikipedia.org/wiki?curid=2489628" title="Ron Clements">
Ron Clements

Ronald Clements (ur. 25 kwietnia 1953 w Sioux City) – amerykański reżyser.

</doc>
<doc id="2489629" url="https://pl.wikipedia.org/wiki?curid=2489629" title="Ihor Krywobok">
Ihor Krywobok

Ihor Fedorowycz Krywobok, ukr. Ігор Федорович Кривобок (ur. 28 lipca 1978 w Charkowie) - ukraiński piłkarz, grający na pozycji napastnika.
Kariera piłkarska.
Kariera klubowa.
W 1999 rozpoczął karierę piłkarską w drugoligowej drużynie Wiktor Zaporoże. W 2001 grał w amatorskim Wuhłyku Dymytrow. W 2002 został piłkarzem wyższoligowego Krywbasa Krzywy Róg. Potem występował w ukraińskich klubach Ołkom Melitopol, MFK Mikołajów, Spartak Sumy, Krymtepłycia Mołodiżne i Spartak Iwano-Frankiwsk. Na początku 2007 wyjechał do Białorusi, gdzie potem bronił barw klubów Nioman Grodno, Hranit Mikaszewicze, FK Smorgonie i Tarpeda Żodzino. W 2012 powrócił do Niomana Grodno. Następne pół roku spędził w FK Lida, a latem 2013 przeniósł się do Naftana Nowopołock. W marcu 2015 po raz kolejny wrócił do Niomana Grodno.

</doc>
<doc id="2489631" url="https://pl.wikipedia.org/wiki?curid=2489631" title="Technika stopa-w-drzwi">
Technika stopa-w-drzwi



</doc>
<doc id="2489632" url="https://pl.wikipedia.org/wiki?curid=2489632" title="Rejestr Uczestników Funduszu inwestycyjnego">
Rejestr Uczestników Funduszu inwestycyjnego



</doc>
<doc id="2489633" url="https://pl.wikipedia.org/wiki?curid=2489633" title="Piri Weepu">
Piri Weepu

Piri Weepu (ur. 7 września 1983 w Lower Hutt w Nowej Zelandii) – nowozelandzki rugbysta, grający na pozycji i , reprezentant kraju. Zdobywca Pucharu Świata 2011, sześciokrotny zwycięzca Pucharu Trzech Narodów i mistrz świata U-21 z 2004.
Grał przede wszystkim na pozycji łącznika młyna, jednak od 2007 roku wykorzystywany był również jako łącznik ataku w drużynach regionalnych i Super Rugby, a także kilkukrotnie w reprezentacji kraju. Uważany za gracza o doskonałym przeglądzie gry, potrafiącego stworzyć i wykorzystać luki w obronie przeciwnika, a ponadto doskonale kopiącego, zarówno na słupy, jak i taktycznie. W opinii selekcjonerów kadry idealny rezerwowy, mogący swym wejściem rozstrzygnąć losy meczu, a dodatkowo posiadający zmysł analityczno-taktyczny. We wcześniejszym okresie kariery miewający problemy z dyscypliną i podejściem do gry, stał się dojrzałym, zespołowym graczem.
Podczas kariery reprezentacyjnej „etatowy” prowadzący przedmeczowy taniec wojenny haka, zarówno "Ka mate", jak i "Kapa o Pango".
Młodość.
Weepu urodził się w maoryskiej rodzinie, a jego dziadek pochodził z Niue. Wychowywał się w położonej w aglomeracji Wellington miejscowości Wainuiomata – ostoi rugby trzynastoosobowego – gdzie z miejscowym klubem była związana duża część jego rodziny. Młody Piri rozpoczął zatem treningi w drużynie U-7 prowadzonej przez jego matkę.
W latach 1997–2001 uczęszczał, w ślady ojca i brata, do maoryskiej szkoły z internatem, Te Aute College, w której następnie został przewodniczącym ("Head Boy"). Tam pierwszy raz zetknął się z rugby piętnastoosobowym i po zakończeniu szkoły, rozważając wzorem brata karierę w rugby league w Australii, pozostał w Wellington i został objęty szkoleniem akademii Hurricanes.
Kariera klubowa.
W 2003 roku zadebiutował w drużynie Wellington meczem z Otago w krajowych rozgrywkach National Provincial Championship, natomiast w następnym sezonie znalazł się również w składzie Hurricanes reprezentującego tę prowincję w Super 12. Spędziwszy inauguracyjną kolejkę na ławce rezerwowych, swój pierwszy występ zanotował w meczu drugiej kolejki przeciwko Bulls, zaliczając cztery punkty z podwyższeń.
W roku 2006 był w składzie, który doprowadził Hurricanes do jedynego w historii klubu finału Super 14. Mecz, ironicznie nazwany Goryle we mgle, rozegrany został w trudnych warunkach atmosferycznych, górą z niego wyszli gracze Crusaders, a sam Weepu doznał wstrząśnienia mózgu.
Podczas dziewięciu lat gry w Wellington jego drużyna sześciokrotnie gościła w finale NPC – w latach 2003-2009 opuszczając tylko finał z 2005 – nie wygrywając jednak żadnego z tych pojedynków. Dodatkowo pod wodzą Weepu, mianowanego kapitanem na sezon 2008, 20 września 2008 r. pierwszy raz od dwudziestu sześciu lat zdobyła Ranfurly Shield wygrywając mecz z Auckland, w kolejnym roku tracąc to trofeum na rzecz Canterbury, jednak Weepu nie zagrał w tym meczu, odnosząc kilka dni wcześniej kontuzję kostki, która zakończyła się sześciotygodniową kuracją. Z zespołem rugby siedmioosobowego Wellington brał także udział w New Zealand National Rugby Sevens Tournament.
W 2008 roku jego nazwisko wiązano z wyjazdem do klubów europejskich, a nawet z powrotem do rugby league, w związku z jego treningami z drużyną Newcastle Knights, ostatecznie jednak wybrał dwuletnią opcję pozostania w Nowej Zelandii. Podobnie w 2010 roku rozważał oferty z francuskich klubów, jednakże i tym razem przedłużył umowę z NZRU oraz klubami z Wellington. Pod koniec marca 2010 roku został szóstym zawodnikiem Hurricanes, który w barwach tego klubu zdobył 200 punktów w rozgrywkach Super Rugby. W październiku tego roku w meczu przeciwko Taranaki doznał poważnej kontuzji prawej kostki, która wyeliminowała go z gry na sześć miesięcy. Po rehabilitacji wracał do formy rozgrywając mecze dla lokalnego klubu Wainuiomata oraz zagrał w pięciu ostatnich meczach sezonu Super Rugby.
Pod koniec lipca 2011 roku, pomimo oferty pozostania w Hurricanes, zdecydował się podpisać kontrakt z drużyną Blues z Auckland, gdzie przymierzany był do występowania na pozycji . Sezon rozpoczął z nadwagą i w słabej kondycji fizycznej, z problemami grał następnie na obu pozycjach łączników, trafiając również na ławkę rezerwowych lub w ogóle nie mieszcząc się w składzie. W lipcu tego roku przedłużył jednak kontrakt. W związku z przeniesieniem się do Auckland został przydzielony do lokalnego klubu Maungarua, w 2012 roku jednak w nim się nie pojawił, rozgrywał natomiast spotkania dla Wainui, gdy nie mieścił się w składzie Blues. Na poziomie NPC związał się wówczas z Auckland, debiut zaliczając w meczu przeciw Canterbury w sierpniu 2012 roku.
Rok 2013 rozpoczął w lepszej kondycji fizycznej i we własnej opinii był to jeden z jego najlepszych sezonów. Zaliczył w nim swój setny występ w Super Rugby, a po początkowej zwyżce jego forma zaczęła opadać, podobnie jak i drużyny. Z uwagi na brak powołania do kadry w drugiej części sezonu występował w barwach Auckland. W marcu 2014 roku doznał udaru mózgu spowodowanego przez wymagającą zabiegu chirurgicznego wadę serca. Pod koniec sezonu jako kapitan doprowadził zespół Blues do triumfu w międzynarodowym turnieju rugby dziesięcioosobowego.
Pożegnał się następnie z nowozelandzkimi kibicami podpisując kontrakt z promowanym do English Premiership zespołem London Welsh. W znajdującym się na dnie ligowej tabeli klubie wykorzystywany był na obu pozycjach łączników, nie dotrwał w nim jednak do końca sezonu uruchomiwszy klauzulę odejścia i pod koniec lutego 2015 roku dołączył do Wasps. Jednocześnie ogłosił, iż w nowym sezonie przeniesie się do Francji do zespołu Oyonnax Rugby.
Kariera reprezentacyjna.
Weepu znajdował się w składzie drużyny U-21, która w 2004 zdobyła mistrzostwo świata w tej kategorii wiekowej.
W seniorskiej kadrze narodowej dzięki dobremu sezonowi w NPC zadebiutował podczas jesiennej serii meczów na północnej półkuli – w wygranym meczu z Walią na Millennium Stadium w Cardiff 20 listopada 2004 r. Kolejny sezon międzynarodowy był dla Weepu pracowity: otrzymał bowiem powołania na dwa mecze do składu New Zealand Māori oraz do Junior All Blacks na trzy mecze przeciwko Queensland Reds i Australii A. Dodatkowo w trakcie "tournée" British and Irish Lions po Nowej Zelandii, zagrał przeciw nim w dwóch meczach: raz wygrywając w składzie wspomnianych "Māori", przegrywając natomiast w drugim wraz z Wellington. Te występy zagwarantowały mu miejsce w składzie na wszystkie mecze zwycięskiego Pucharu Trzech Narodów i na trzy spotkania podczas pierwszego od 1978 roku, a drugiego w historii "All Blacks", Wielkiego Szlema po zwycięstwach nad czterema reprezentacjami z Wysp Brytyjskich.
Sezon 2006 przyniósł występy w jednym z trzech czerwcowych meczów kadry (z Argentyną), czterech z sześciu spotkań w zwycięskim Pucharze Trzech Narodów oraz udział w dwóch spośród czterech wygranych listopadowych meczów Nowozelandczyków w Europie. W kolejnym roku w letnim okienku międzynarodowym opuścił jedno spotkanie, podobnie jak w wygranym trzeci rok z rzędu Pucharze Trzech Narodów. W tym roku był również objęty programem przygotowawczym do Pucharu Świata, jednak przy konkurencji ze strony takich zawodników jak Brendon Leonard, Byron Kelleher, Andrew Ellis i Jimmy Cowan nie znalazł się w składzie na ten turniej. Dodatkowymi argumentami przedstawianymi przez selekcjonerów kadry była słabsza forma w ostatnich meczach, niezachowywanie diety oraz brak zdyscyplinowania – Weepu jako jeden z kilku graczy został ukarany finansowo za noc spędzoną w barze i zbyt późny powrót do hotelu podczas zgrupowania.
Po roku od ostatniego występu w kadrze, ominąwszy dwanaście meczów "All Blacks", powrócił do gry w trakcie Pucharu Trzech Narodów 2008, a Nowozelandczycy utrzymali zarówno to trofeum, jak i Bledisloe Cup. Powrót do kadry umożliwiły mu zarówno kontuzje dwóch podstawowych łączników młyna, dobry sezon Super 14 zakończony na półfinale, gdzie zagrał we wszystkich meczach swojego zespołu, oraz zwycięska kampania w Pucharze Narodów Pacyfiku z New Zealand Māori, podczas której był podstawowym zawodnikiem tej drużyny. Rozpoczął tym samym serię piętnastu z rzędu występów w narodowych barwach, jednakże tylko w jednym meczu wybiegł na boisko w podstawowym składzie. Listopadowa wyprawa Nowozelandczyków do Europy zaowocowała natomiast zdobyciem drugiego w karierze Weepu Wielkiego Szlema. Podczas tego "tournée" na mecz z Munster Rugby po raz pierwszy w karierze został mianowany kapitanem "All Blacks", a w grudniu został uhonorowany nagrodą dla najlepszego zawodnika pochodzenia maoryskiego. Przedłużył też kontrakt z NZRU, eliminując tym samym pogłoski o przejściu do rugby league.
W 2009 roku otrzymał szansę gry podczas trzech czerwcowych spotkań międzynarodowych z Francją i Włochami na fali dobrych występów w Super 14 ponownie zakończonych na półfinale. Został także wybrany do składu "All Blacks" na Puchar Trzech Narodów, jednakże zagrał jedynie w trzech meczach, gdyż odniesiona w czasie treningu kontuzja kostki wykluczyła go z dalszego udziału w tym turnieju. Po dwumiesięcznej przerwie rozpoczął treningi, mając nadzieję na udział w kończących rok meczach na północnej półkuli, jednak kontuzja okazała się poważniejsza, wymagając operacji, czym wyeliminowała go z gry do końca roku.
Po rozmowach z trenerami kadry, mając w perspektywie szansę występu na Pucharze Świata zawodnik podjął intensywny trening i współpracę z dietetykiem. Zaowocowało to powołaniem do reprezentacji po ośmiu meczach przerwy na czerwcowe spotkania przeciwko Irlandii i Walii, a następnie na Puchar Trzech Narodów 2010. Nowozelandczycy zdobyli to trofeum nie przegrywając żadnego z sześciu meczów, a Weepu zagrał we wszystkich meczach trzykrotnie wychodząc na boisko w podstawowym składzie. Na dzień przed ogłoszeniem składu na jesienne europejskie "tournée", które ostatecznie zakończyło się kolejnym Wielkim Szlemem dla Nowozelandczyków, złamał nogę w kostce, co oznaczało wielomiesięczną przerwę w grze.
Na początku lipca 2011 roku powołany do kadry narodowej po zaledwie kilku grach na poziomie klubowym najpierw rozwiał wątpliwości co do swojej formy półgodzinnym występem przeciw Fidżi, a następnie wziął udział w Pucharze Trzech Narodów, pogodziwszy się z rolą rezerwowego – przed rozpoczęciem sezonu 2011 wystartował jedynie w 16 z 44 meczów, w których wystąpił.
Niepewny co do swoich szans, został ostatecznie powołany 23 sierpnia do składu na Puchar Świata w Rugby 2011. Zagrał we wszystkich meczach swojej drużyny, początkowo jako rezerwowy, a następnie wychodząc w pierwszym składzie. Po kontuzji Dana Cartera przejął na siebie obowiązki kopacza "All Blacks" i w ćwierćfinałowym spotkaniu z reprezentacją Argentyny zdobył 21 punktów trafiając celnie wszystkie siedem karnych, co było rekordowym wynikiem tej imprezy, a dodatkowo otrzymując wyróżnienie dla najlepszego zawodnika meczu. Po meczu tym media i kibice okrzyknęli Weepu „zbawcą” reprezentacji. W finale zawodnik zaliczył najsłabszy mecz na tej imprezie i został zmieniony w 50 minucie, lecz "All Blacks" wytrzymali napór Francuzów i zwyciężyli 9-8 zdobywając po raz drugi w historii Puchar Webba Ellisa. Po spotkaniu okazało się, iż Weepu na przedmeczowym treningu nadwerężył sobie mięsień w pachwinie. Po jedynym sezonie, w którym zagrał we wszystkich meczach "All Blacks" otrzymał nominację do tytułu najlepszego zawodnika roku 2011 na świecie, a także drugi raz w karierze odebrał nagrodę dla najlepszego maoryskiego rugbysty.
Pomimo słabej formy ligowej w 2012 roku z uwagi na doświadczenie otrzymał powołanie do kadry na trzy czerwcowe testmecze z Irlandią. Pełnił wówczas rolę zastępcy Aarona Smitha, a jedyny występ w podstawowej piętnastce zaliczył przeciw "Springboks" w zakończonej triumfem inauguracyjnej edycji The Rugby Championship. Przed kończącymi sezon reprezentacyjny meczami w Europie otrzymał od szkoleniowców ultimatum dotyczące kondycji fizycznej i wkładu pracy.
W 2013 roku otrzymał powołanie na trzymeczową serię z Francją i wystąpił w dwóch z nich. Z powodu braku kondycji i szybkości oraz stylu gry nie pasującego do nowych założeń nie znalazł się następnie w składzie na The Rugby Championship 2013, a choć z powodu kontuzji TJ Perenary poleciał z kadrą do RPA i Argentyny, nie pojawił się jednak na boisku. W listopadzie tego roku udał się z zespołem New Zealand Māori na "tournée" po Ameryce Północnej, z obu spotkań wyeliminowała go jednak kontuzja kolana.

</doc>
<doc id="2489634" url="https://pl.wikipedia.org/wiki?curid=2489634" title="Kolejka turystyczna">
Kolejka turystyczna

Kolejka turystyczna – zespół pojazdów składający się z ciągnika rolniczego, którego konstrukcja ogranicza prędkość jazdy do 25 km/h, albo pojazdu wolnobieżnego oraz przyczepy (przyczep) dostosowanej do przewozu osób, wykorzystywanych w ramach prowadzonej działalności w zakresie świadczenia usług turystycznych. Kolejką turystyczną może kierować osoba, która ukończyła 21 lat oraz posiada prawo jazdy kat. T lub B+E od co najmniej 2 lat.

</doc>
<doc id="2489635" url="https://pl.wikipedia.org/wiki?curid=2489635" title="Pioneer Pekao Investment">
Pioneer Pekao Investment



</doc>
<doc id="2489638" url="https://pl.wikipedia.org/wiki?curid=2489638" title="Echo (literatura)">
Echo (literatura)

Echo (łac. "versus echoici") – znana od starożytności technika pisania utworów literackich, polegająca na wykorzystaniu w funkcji elementu struktury literackiej znanego zjawiska echa, tj. powtórzenia głosu odbitego od przeszkody. Przeszkodę taką stanowiło najczęściej odpowiednie ustawienie rymujących się wyrazów.
W staropolskiej poezji najczęściej stosowano pary wersowe, dzięki którym powtarzano podobne lub jednakowe brzmienia akcentowanych części wyrazów w klauzuli wiersza. W technice tej para rymowa najczęściej znajduje się blisko siebie, a pod względem zasobu zgłoskowego echowy rym jest najczęściej cząstką wyrazu, z którym się rymuje.
Nieco inaczej technikę tę wykorzystywano w poezji barokowej, w której wyrazy rymowe znajdowały się obok siebie, ale rym echowy nie był częścią poprzedzającego wyrazu. Ten rodzaj rymów stosowano najczęściej w barokowej poezji politycznej i satyrycznej, w której pełnił funkcję perswazyjną – jego celem było zwiększenie intensywności oddziaływania na odbiorcę wiersza. Wykorzystywano to jako sposób na kompromitację przeciwników politycznych, zamierzając ujawnić ich podstępność.
Do tej pory nie ustalono jednoznacznie daty pojawienia się zjawiska w polskiej poezji. Na większą skalę używali go poeci rokoszu Zebrzydowskiego w latach 1606–1608. 
W poezji barokowej technika echa spełniała ważny postulat konceptystycznej puenty, zawierającej się w grach słownych, a co za tym idzie w zaskakujących zmianach sensu zdania, np.:
Częsta była też druga forma echa, przedstawiająca obok siebie brzmienia bliskie, które jednocześnie nie są elementem wyrazu rymowanego, np.:

</doc>
<doc id="2489639" url="https://pl.wikipedia.org/wiki?curid=2489639" title="Zaginione królestwa">
Zaginione królestwa

Zaginione królestwa (ang. "Vanished Kingdoms: The History of Half-Forgotten Europe") – książka historyczna autorstwa Normana Daviesa z 2010 roku. W tym samym roku wydana również w Polsce.
Książka poświęcona jest historii kilku wybranych państw Europy, m.in. Aragonii, Galicji, Prus oraz Wielkiego Księstwa Litewskiego.
Polskie wydanie książki ukazało się 8 listopada 2010 roku nakładem wydawnictwa Znak; liczyło 888 lub 784 stron (978-83-240-1462-0). Autorami tłumaczenia są Bartłomiej Pietrzyk, Joanna Rumińska i Elżbieta Tabakowska.

</doc>
<doc id="2489640" url="https://pl.wikipedia.org/wiki?curid=2489640" title="Farma wiatrowa w Darżynie">
Farma wiatrowa w Darżynie

Farma wiatrowa w Darżynie – farma wiatrowa o mocy 12 MW zlokalizowana w miejscowości Darżyno w gminie Potęgowo w powiecie słupskim. Składa się z 6 turbin wiatrowych Enercon E-82 o mocy 2 MW. Farmę oddano do użytku w 2008 roku. Inwestycja była realizowana jako 2 niezależne farmy wiatrowe (każda o mocy 6MW), przez 2 niezależne podmioty: Nadmorskie Elektrownie Wiatrowe Darżyno oraz Elektrownie Wiatrowe ZU-AN. 
30 marca 2011 roku farma należąca do Elektrownie Wiatrowe ZU-AN została zakupiona przez przedsiębiorstwo branży energetycznej Enea.

</doc>
<doc id="2489641" url="https://pl.wikipedia.org/wiki?curid=2489641" title="Złote jabłka Afrodyty">
Złote jabłka Afrodyty

Złote jabłka Afrodyty. Greckie legendy o miłości – zbiór opowiadań Stanisława Stabryły wydany w 2007 nakładem wydawnictwa Czytelnik, którego bohaterami są wielcy kochankowie znani z mitologii greckiej. Wszystkie opowiadania zostały opracowane na podstawie oryginalnych źródeł i przekazów.
Pierwsze wydanie książki liczyło 317 stron ().
Zbiór zawiera 25 opowiadań :

</doc>
<doc id="2489642" url="https://pl.wikipedia.org/wiki?curid=2489642" title="Juno i Paw">
Juno i Paw

Juno i Paw (ang. "Juno and the Paycock") – brytyjski, czarno-biały dramat w reżyserii Alfreda Hitchcocka z 1930 roku oparty na sztuce teatralnej Seana O’Caseya. 
Akcja filmu toczy się w ubogich dzielnicach Dublina podczas irlandzkiej wojny domowej, która toczyła się w latach 1922-1923. Kapitan Boyle mieszka w dwupokojowym mieszkaniu z żoną Juno i dwójką dzieci (Mary i Johnny). Juno pracuje, podczas gdy mąż popija w pobliskich pubach. Rodzina staje w obliczu problemu gdy okazuje się, że młoda Mary zaszła w ciążę z Charlesem - zaginionym żołnierzem z sąsiedztwa.
Aktualnie trwają spory na temat praw autorskich do filmu; właścicielem ich jest Canal+, jednak według prawodawstwa amerykańskiego wygasły one w 2002 roku.

</doc>
<doc id="2489643" url="https://pl.wikipedia.org/wiki?curid=2489643" title="Numer siedemnaście">
Numer siedemnaście

Numer siedemnaście (ang. "Number Seventeen") – angielski, czarno-biały kryminał w reżyserii Alfreda Hitchcocka z 1932 roku, oparty na sztuce teatralnej J. Jeffersona Farjeona.
Przez wiele lat dostępny był jedynie w bardzo słabej jakości. Jednak w 2005 roku odrestaurowaną wersję filmu wydał francuski Canal+
Treść.
Opowiada historię grupy przestępczej która dokonuje napadu na sklep jubilerski i chowa zdobyty łup w starym domu nad linią kolejową prowadzącą do kanału La Manche. W detektywie, będącym na tropie gangu, zakochuje się dziewczyna wchodząca w jego skład. Korzystając z jej wskazówek ustala miejsce pobytu podejrzanych. Opuszczony gmach budzi jednak zainteresowanie włóczęgi, który znajduje łup złodziei. Sytuacja zaczyna się wymykać wszystkim spod kontroli. Detektyw, wpadając w ręce gangu, zmuszony jest jechać z nimi na statek, zmierzający do Europy. W mieście rozpoczyna się pościg.
Tytuł filmu pochodzi od numeru domu, w którym ukryto diamenty.

</doc>
<doc id="2489644" url="https://pl.wikipedia.org/wiki?curid=2489644" title="George Peele">
George Peele

George Peele (ur. 1556, zm. 9 listopada 1596) – angielski dramaturg i poeta.
Syn Jamesa Peele, autora książek i szkoleń na temat rachunkowości. Uczył się w Christ's Hospital (gdzie uczył jego ojciec), a także Broadgates Hall i Christ Church w Oxfordzie. Zaliczany jest do grona tzw. University wits. Od 1581 roku mieszkał głównie w Londynie, aktywnie udzielając się w światku literackim.
Jego twórczość była zdominowana przez motywy patriotyczne; wśród jego dokonań wymienia się także nowatorskie użycie wiersza białego. Nie miał wyczucia teatru i nie dostawało mu umiejętności tworzenia struktury dramatycznej, ale jego łatwość pisania, wszechstronność i liryzm wniosły nowe elementy do dramatu angielskiego.
Przetrwało pięć z jego sztuk :
W języku polskim ukazała się w przekładzie Krystyny Berwińskiej sztuka Bajka staruchy.

</doc>
<doc id="2489645" url="https://pl.wikipedia.org/wiki?curid=2489645" title="Nizica (szlak rowerowy)">
Nizica (szlak rowerowy)

Nizica – oznaczony na czarno szlak rowerowy o długości 42,2 km prowadzący na południowych zachód od Szczecinka wzdłuż rzeki Nizica, trzykrotnie przecinając jej nurt. Na swojej drodze napotyka pięć jezior i dwa rezerwaty przyrody: Dęby Wilczkowskie i Bagno Ciemino.
Przebieg szlaku.
Szlak rozpoczyna się w punkcie węzłowym szlaków rowerowych Pojezierza Szczecineckiego, przy I Liceum Ogólnokształcącego im. Księżnej Elżbiety w Szczecinku, gdzie rozpoczynają się także szlaki:
Prowadzi w kierunku południowo-wschodnim, podążając alejami parkowymi, obok Zamku Książąt Pomorskich. Przekraczając rzekę Nizicę (powszechnie w Szczecinku znaną jako Niezdobna), dostrzec można Kościół Narodzenia Najświętszej Marii Panny w Szczecinku, z wieżą kościelną o wysokości 84 metrów, oraz budynek szkoły muzycznej im. Oskara Kolberga. Wjeżdżając na aleję Noyelles-sous-Lens, szlak prowadzi obok drewnianego pomostu, głównej stacji tramwaju wodnego, wyciągu do nart wodnych, stadionu szczecineckiego Ośrodka Sportu i Rekreacji, hali lekkoatletycznej Ślusarnia oraz basenu. W okolicach drugiego kilometra trasy szlak dociera do wieży widokowej z 1910 roku im. Otto von Bismarcka zlokalizowanej na Wzgórzu Przemysława, oraz kolejnego pomostu – stacji tramwaju wodnego.
Przy kładce na Lipowym Potoku szlak odbija w lewo, rozstając się z niebieskim szlakiem prowadzącym nadal wzdłuż jeziora Trzesiecko. Asfaltową drogą szlak omija wzgórze Marientron, dawne miejsce pogańskiego kultu, potem klasztor, a w okresie II wojny światowej niemiecki obóz kobiecy Reichsarbeitsdienst "RAD 5/144 Marienthron". Wkraczając do Świątek szlak mija ekspozycję zabytkowego sprzętu rolniczego oraz bezstylowy dwór. Za Zespołem Szkół im. Stanisława Staszica odbija żużlowa droga, rozpoczynając : ścieżkę przyrodniczą Las Klasztorny (okrężna, o długości 3,9 km, rozpoczyna się i kończy w Świątkach). Szlak prowadząc w kierunku południowo-zachodnim wkracza w las.
Prowadzi dalej przez miejscowości Jelenino, Przyjezierze, Jeleń, Ciemino, Łączno, Kądzielna, Kucharowo, Mosina, Dębowo i Trzesieka.
Dociera nad jezioro Trzesiecko na wysokości Łabędziej Wyspy i razem z pozostałymi szlakami prowadzi do pętli, która znajduje się przy I Liceum Ogólnokształcącym im. Księżnej Elżbiety w Szczecinku.

</doc>
<doc id="2489646" url="https://pl.wikipedia.org/wiki?curid=2489646" title="Szestydesiatnyki">
Szestydesiatnyki



</doc>
<doc id="2489649" url="https://pl.wikipedia.org/wiki?curid=2489649" title="Kazimierz Brzozowski">
Kazimierz Brzozowski

Kazimierz Brzozowski (ur. 24 marca 1872 w Płocku, zm. 25 lutego 1952 w Łodzi) – polski lekarz, właściciel drukarni i litografii w Łodzi. 
Życiorys.
Podanie z 22 marca 1899 do władz gubernialnych w Piotrkowie Trybunalskim o koncesję na prowadzenie drukarni uzasadniał małymi dochodami z praktyki lekarskiej, spowodowanymi znaczną konkurencją innych medyków. Zezwolenie otrzymał 12 maja 1899 i uruchomił dwie prasy w lokalu przy ul. Piotrkowskiej 113. 
Drukował akcydensy: tabele, rachunki, cenniki, katalogi, afisze, zaproszenia itp. Produkcja litograficzna dotyczyła przeważnie kolorowych etykiet na wyroby fabryczne i opakowań z nadrukiem.
W 1899 wydrukował 5 niewielkich pozycji o charakterze dziełowym. Zakład zatrudniał wtedy około 20 osób. Od 1900 drukował w kooperacji z drukarnią E. Skowrońskiego w Warszawie kalendarze książkowe Łodzianin, do kolejnych pięciu roczników.
W 1900 przeniósł drukarnię na ul. Zawadzką 12 (obecnie ul. Adama Próchnika) rozbudowując ją, a w 1904 na ul. Zachodnią 37. Była to wówczas jedna z większych artystycznych litografii i drukarni nakładczych, w której wykonano 25 tytułów zleconych oraz 5 własnym nakładem. 
Drukowano w niej również „Gońca Łódzkiego" którego był wydawcą. Wobec otrzymanej 1 lutego 1906 odmowy władz na sprzedaż zakładu redaktorowi tej gazety Stanisławowi Książkowi, 29 maja 1906 do spółki weszli Stanisław Książek, wspólnie z Janem Żółtowskim i stali się współwłaścicielami drukarni K. Brzozowskiego, wówczas wydawcy gazety „Gońca Łódzkiego". W tej sytuacji własnościowej drukarni St. Książek został współwydawcą gazety, a J. Żółtowski, redaktorem odpowiedzialnym. Wkrótce St. Książek i J. Żółtowski zostali właścicielami gazety. „Goniec Łódzki" angażował się w sprawy polityczne i społeczne. Z tego powodu popadał w częste kolizje z cenzurą. Ostatni numer „Gońca Łódzkiego" ukazał się 15 marca 1906, pismo zostało zawieszone i uległo likwidacji.
W latach 1899-1906 w drukarni K. Brzozowskiego i S-ki zostało wydrukowanych ponad 30 publikacji, w tym również o charakterze dziełowym. Wśród nich dwie powieści i jedno opowiadanie pióra brata St. Książka, Władysława, piszącego pod pseudonimem Juliana Łętowskiego. Wśród następnych pozycji były powieści, nowele, podręczniki szkolne i wiele okolicznościowych broszur. Znaczną część produkcji stanowiły akcydensy, o dość zróżnicowanym asortymencie.
Od 3 lipca 1906 właścicielem drukarni K. Brzozowskiego i S-ki został Stanisław Książek, wydawca nowej gazety polskiej „Kurier Łódzki".
W 1937 mieszkał w Łodzi przy ul. J. Kilińskiego 78 i w wykazie mieszkańców figuruje jako doktor medycyny.

</doc>
<doc id="2489650" url="https://pl.wikipedia.org/wiki?curid=2489650" title="Herman Czerniakow">
Herman Czerniakow

Herman Czerniakow (ur. około 1860 w Warszawie, zm. 1 października 1908 w Łodzi) – właściciel drukarni w Łodzi. 
Po uzyskaniu 8 lutego 1905 pozwolenia na uruchomienie drukarni w Łodzi przy ul. Piotrkowskiej 107. Po ponownym otrzymaniu koncesji 19 lutego 1907 dopiero 1 listopada 1907 rozpoczął działalność, ale przy ul. Południowej (obecnie ul. Rewolucji 1905 r.) 20. Protokoły inspekcji Starszego Inspektora Fabrycznego (SIF) za lata 1907 – 1910 zawierają szczegółowe dane o działalności. Zatrudniał wtedy od 8 do 12 robotników, z których połowę stanowili młodociani. Wypłacał robotnikom od 1000 do 2000 rubli rocznie. Sam zarządzał swoją firmą, a majstrowi i urzędnikowi prowadzącemu rachunki wypłacał 200 – 300 rubli rocznie. Dr Maurycy Krotowski (ur. 1874 – zm. po 1930) za sprawowanie opieki lekarskiej nad pracownikami otrzymywał 50 rubli rocznie. Odpierając zarzuty inspektora w 1907, że nadmiernie eksploatuje robotników odpowiadał: „we wszystkich typografiach Łodzi praktykuje się dzień pracy od 8 rano z przerwą jednogodzinną od 13.30 z końcem o 18.30”. Drukarnia była wyposażona w dwie maszyny typograficzne, prasę litograficzną i dziurkarkę. Protokoły zawierają także informacje o rodzaju i wielkości produkcji. W latach 1907 – 1908 z własnych materiałów drukarza wykonano 100 000 sztuk opakowań wartych 1000 rubli, 150 000 etykiet wartych 1500 rubli. Po jego śmierci w 1908, firmą zarządzała wdowa Anna, starając się już od 14 października 1908 (czyli 10 dni po jego zgonie) o uzyskanie koncesji na swoje imię. W podaniu pisała, że posiada majątek w wysokości 5000 rubli i wyposażenie drukarni. W 1911 przeniosła drukarnię do lokalu przy ul. Południowej 26. Oprócz akcydensów wykonano w drukarni trzy druki w 1908, 1911 i 1914. W 1915 rekwizycja maszyn i metali przez Niemców była prawdopodobnie powodem likwidacji drukarni „H. Czerniakow i S -ka".

</doc>
<doc id="2489651" url="https://pl.wikipedia.org/wiki?curid=2489651" title="Temistios">
Temistios

Temistios (gr. Θεμίστιος, łac. Themistius) z Paflagonii (ur. ok. 317, zm. w 388) – grecki filozof i retor, wykładowca w założonej przez Konstantyna szkole w Konstantynopolu.
Już jako dwudziestolatek napisał kilka utworów. W mowach skierowanych do władców podkreślał takie zalety jak: filantropia, tolerancja czy sprawiedliwość. W swej lojalności do władcy kierował się zasadą: "salus imperii" [tj. "imperatoris"] "suprema lex esto" ("najwyższym prawem [dla obywatela] niech będzie dobro imperatora"). W wychowywaniu swoich uczniów kładł nacisk na etykę, zakładając, że celem filozofii jest wychowanie uczniów na ludzi moralnych, kierujących się w życiu przyzwoitością, wstydem i umiarkowaniem.
W 383 roku został mianowany prefektem miasta Konstantynopol ("Praefectus urbi") przez cesarza Teodozjusza, który powierzył Temistionowi na wychowanie swoich synów (mianowany przywódcą młodzieży, "princeps iuventutis"). Objął także godność "princeps senatus". 
Stosunek do religii.
Temistios był obojętny wobec chrześcijan i spraw wyznaniowych, propagował tolerancję religijną, czym zyskał uznanie Konstancjusza i kolejnych cesarzy. Uważał, że nikt nie jest w stanie zmusić drugiego do życzliwości, czy miłości, zwłaszcza poprzez cesarskie nakazy. Wyżej cenił edykt tolerancyjny Jowiana niż pokój zawarty z Persami. Uważał, że Bóg uznaje różne formy czci, a więc różnorodność kultu jest wręcz pożądana. Wyznawcy różnych religii i tak staną przed jednym Sędzią wszystkich, do którego prowadzą różne drogi.
Parafraza dzieł Arystotelesa.
Sławę Temistiosowi przyniosło parafrazowanie w krótkiej formie myśli z dzieł Arystotelesa, przez co w dużej mierze spopularyzował jego pisma. Zainteresowanie dziełami Arystotelesa odziedziczył po swym ojcu, Eugeniuszu, który również zajmował się parafrazą Arystotelesa w szkole w Paflagonii (prawdopodobnie przez jakiś czas również w Konstantynopolu). Temistios zdecydował się na ich publikację po tym, jak jego stenogramy przedostały się spomiędzy szkolnego środowiska do zewnętrznej publiki, gdzie zyskały uznanie. Swoją metodologię wyjaśniał następująco:
Zachowane parafrazy poświadczają, że Temistios starał się ściśle trzymać myśli Arystotelesa, czasami jednak zdobywał się na krytykę tekstu, proponując i uzasadniając własne poprawki. Nie wszystkie parafrazy są jednakowe. Temistios niektóre dzieła streszczał własnymi słowami, w innym miejscu pozwalał sobie na krytykę Arystotelesa. Zachowały się parafrazy następujących dzieł Arystotelesa:
Od końca IV wieku jego parafrazy były tłumaczone na łacinę przez Vettiusa Praetextatusa (zm. 378), który – według Boecjusza – dokonał tłumaczenia "Analityki" (I i II) nie z Arystotelesa, ale właśnie z Temistiosa. Z tych tłumaczeń korzystali: Ammonios, Symplicjusz z Cylicji, Sophonias, Boecjusz, Kasjodor oraz francuski encyklopedysta z XIII wieku, Vincentius Bellovacensis; studiował je Focjusz.
Styl.
Temistios pisał w czystym attyckim, wzorując się na Platonie, w parafrazach Arystotelesa nie pomijał jednak wyrazów i form "koine". Libaniusz wychwalał jego styl, porównywał go z Demostenesem, nazywał drugim Platonem. Grzegorz z Nazjanzu nazywał go wielkim, przyznając tytuł króla mów. Naśladowali go Julian Apostata i Libanios. Focjusz w następujący sposób charakteryzował styl Temistiosa:
Inne dzieła.
Temistios objaśniał również innych filozofów: Platona, Pitagorasa, Epikura i stoików. Z jego dzieł zachowały się diatryby (7 sztuk) oraz mowy. Focjusz pisał o 36 politycznych mowach Temistiosa.

</doc>
<doc id="2489653" url="https://pl.wikipedia.org/wiki?curid=2489653" title="Stanisław Miszewski (księgarz)">
Stanisław Miszewski (księgarz)

Stanisław Miszewski (ur. 24 czerwca 1874, zm. 26 listopada 1942 w Warszawie) – właściciel księgarni i drukarni w Łodzi.
Życiorys.
Urodził się w majątku Czerżniewo wieś Rogóżno na ziemi płockiej. Syn szlachcica Fortunata i Heleny z Biedrzyckich. W Płocku ukończył gimnazjum. W 1894 w księgarni Maurycego Orgelbranda w Warszawie rozpoczął praktykę (odbył też krótką praktykę w Berlinie), w latach 1889–1902 był w tej księgarni pracownikiem księgarskim. W latach 1902–1904 był pracownikiem księgarskim w księgarni Konstantego Treptego w Warszawie.
W lipcu 1904 przeniósł się do Łodzi gdzie w księgarni Rychlińskiego i Wegnera rozpoczął pracę i pracował do 15 grudnia 1905, do momentu otrzymania koncesji na prowadzenie własnej księgarni. Założył ją przy ul. Piotrkowskiej 81, w 1910 przeniósł na Piotrkowską 87. Oprócz sprzedaży książek prowadził skład nut, sprzedaż eksponatów przyrodniczych, prenumeratę czasopism, sprzedaż materiałów piśmiennych, od 1909 także wypożyczalnię książek. Prowadził również sprzedaż własnych wydawnictw – wydał własnym nakładem 23 wartościowe druki zwarte.
1 lipca 1912 sprzedał swoją księgarnię warszawskiej spółce Gebethner i Wolff, ale został w niej kierownikiem i pracował do 1928.
W latach 1919–1930 prowadził wspólnie ze Stanisławem Myszkowskim przy ul. Piotrkowskiej 87 drukarnię oraz przy ul. Piotrkowskiej 111 litografię, od 1921 mieściły się wspólnie przy ul. Piotrkowskiej 15. W 1930, podczas kryzysu firma upadła i została przejęta przez spółkę „Litodruk”. Od tego momentu pracował poza księgarstwem. 
W 1937 mieszkał przy ul. G. Narutowicza 116, był urzędnikiem. Był Prezesem Rady Szkolnej Szkoły Kupieckiej w Łodzi, działaczem Towarzystwa „Wiedza”, inicjatorem biblioteki dla dzieci, ławnikiem Sądu Pokoju oraz członkiem Rad Wyborczych do Sejmu i Rady Miejskiej.

</doc>
<doc id="2489654" url="https://pl.wikipedia.org/wiki?curid=2489654" title="Julian Wajnberg">
Julian Wajnberg

Julian Wajnberg (Weinberg) (ur. 17 kwietnia 1890 w Łodzi, zmarł w 1950 tamże) – inżynier elektryk, pracownik Elektrowni Łódzkiej przed wojną i po wojnie, więzień getta Litzmannstadt.
Biogram.
Rodzice: Izrael Wolf (ok. 1855 - 17 sierpnia 1917) i Natalia (Nacha Ruchla) (1861-?) z d. Sieradzka. 
Po uzyskaniu matury studiował na wydziale matematycznym Sorbony, a następnie na Uniwersytecie w Nancy, gdzie w 1910 uzyskał dyplom inżyniera elektryka. Po rocznej praktyce i wygraniu konkursu ofert rozpoczął pracę w Elektrowni Łódzkiej przy budowie sieci kablowej miasta. Od 1919 pracował przy uruchamianiu zdewastowanej przez Niemców elektrowni i niektórych fabryk, a następnie zajmował się planowaniem inwestycji sieci i turbogeneratorów rozbudowywanej w okresie międzywojennym Elektrowni Łódzkiej. 
W 1937 obchodził jubileusz 25-lecia pracy w elektrowni, o czym informowała prasa łódzka. Mieszkał przy ul. Piotrkowskiej 212.
Był członkiem rzeczywistym Stowarzyszenia Techników w Łodzi oraz współwłaścicielem firmy Weinberg Bracia mieszczącej się przy ul. Rozwadowskiej (obecnie ul. Ludwika Zamenhofa) 11.
Należał (od 25 lutego 1936) do Stowarzyszenia Humanitarnego "Montefiore - B'nei B'rith".
Na początku 1940 przymusowo przesiedlony do getta, które hitlerowcy stworzyli w Łodzi dla Żydów z Łodzi i wielu innych miast Polski i Europy, które w latach 1940-1944 było ogromnym obozem pracy ale i eksterminacji. Zamieszkał tam przy ul. B. Limanowskiego 40. 
1 marca 1940 objął stanowisko kierownika Wydziału Elektrotechnicznego w administracji Getta prowadzonej przez Chaima Mordechaja Rumkowskiego, Przełożonego Starszeństwa Żydów w Litzmannstadt Getto.
11 kwietnia 1941 wszedł w skład Rady Centralnej Komisji Fachowej dla Przemysłu i Pracy a z jej upoważnienia odpowiadał za niezawodność dostaw prądu w getcie. Wchodził w skład siedmioosobowej Rady Starszych. 
Przy likwidacji getta w sierpniu 1944 uniknął wywiezienia do obozu zagłady Auschwitz-Birkenau ukrywając się skutecznie na terenie getta aż do dnia wyzwolenia Łodzi 19 stycznia 1945. 
Po wojnie pracował jako zastępca dyrektora ds. technicznych Elektrowni Łódzkiej. 
W małżeństwie z Reginą (Rywką) z Lubińskich (ur. 22 marca 1894) miał synów bliźniaków: Juliana i Jerzego Władysława (ur. 1 marca 1925) oraz córkę Joannę Mary (ur. 8 czerwca 1930).
Pochowany na cmentarzu komunalnym na Dołach w Łodzi przy ul. Smutnej.

</doc>
<doc id="2489655" url="https://pl.wikipedia.org/wiki?curid=2489655" title="Izydor Warszawski">
Izydor Warszawski

Izydor vel Izrael Warszawski (ur. 16 stycznia 1880 w Łodzi, zm. ?) – łódzki przemysłowiec. 
Biogram.
Urodził się w religijnej rodzinie kupieckiej. Jego ojciec Mordechaj (Mordka) (3 maja 1849 Łódź - 25 października 1927 Łódź), społecznik i filantrop, mieszkał przy ul. Nowomiejskiej 2, swój sklep prowadził przy ul. Północnej 2, pochowany na nowym cmentarzu żydowskim w Łodzi przy ul. Brackiej.
Uczył się w chederze oraz u prywatnych nauczycieli. 
W 1897 podjął pracę w zakładach bawełnianych Szai Rosenblatta, gdzie awansując, został kierownikiem działu zbytu nici. Następnie był dyrektorem wigoniowej przędzalni Maksa Rosenblatta, po czym wrócił do fabryki Szai Rosenblatta, gdzie był pełnomocnym kierownikiem w pierwszych latach I wojny światowej.
W 1916 wspólnie z bratem Majerem (1873-1941) założył manufakturę M. i I. Warszawski. 
W 1917 kupił przędzalnię, którą prowadził samodzielnie. 
W 1919 założył ze wspólnikami manufakturę wełnianą "Warszawski, Mendelson i Kohn" (przędzalnia i tkalnia), która po wojnie zaczęła produkować sukna dla wojska, otrzymując duże zamówienia z kół rządowych. 
Następnie odkupił fabrykę pończoch "Alban Orich" i zaczął na własnych maszynach - okrąglarkach i krosnach-osnowarkach produkować pończochy i rękawiczki. W 1924 z powodu wielkiego kryzysu ta firma została zlikwidowana.
W 1926 razem z Henrykiem Kutnerem założył produkującą nici firmę "Kutner i Warszawski" prowadzoną na dużą skalę – kolejny kryzys w 1930 spowodował jej likwidację. W 1931 działając nadal w branży produkcji nici został kierownikiem działu nici, a później dyrektorem sprzedaży w centrali "Widzewskiej Manufaktury", gdzie pracował do czerwca 1939. Mieszkał wtedy przy ul. Piotrkowskiej 152.
Działał w organizacjach filantropijnych: "Moszaw Zkenim" (dom starców), "Linas Hacedek" (pomoc filantropijna), "Ezras Ilmim" (pomoc głuchoniemym) oraz w Domu Dziecka przy ul. Smugowej 4.

</doc>
<doc id="2489656" url="https://pl.wikipedia.org/wiki?curid=2489656" title="Hired to Kill">
Hired to Kill

Najemny zabójca (ang. "Hired to Kill") − amerykański film akcji z 1990 roku, wyreżyserowany przez duet Nico Mastorakis i Peter Rader. Obraz kręcony był na wyspie Korfu w Grecji. W rolach głównych w filmie wystąpili Brian Thompson, Oliver Reed oraz laureaci Oscara − George Kennedy i José Ferrer.
Opis fabuły.
Homoseksualny fotograf Frank Ryan i siedem modelek płyną na wyspę położoną w Ameryce Południowej, by wykonać sesję fotograficzną. W rzeczywistości Frank jest najemnikiem, który pod fałszywą tożsamością otrzymał zadanie uwolnienia przywódcy rebeliantów z pilnie strzeżonego więzienia.

</doc>
<doc id="2489662" url="https://pl.wikipedia.org/wiki?curid=2489662" title="Alexander Schuke Potsdam Orgelbau GmbH">
Alexander Schuke Potsdam Orgelbau GmbH



</doc>
<doc id="2489664" url="https://pl.wikipedia.org/wiki?curid=2489664" title="Petr Platenik">
Petr Platenik



</doc>
<doc id="2489668" url="https://pl.wikipedia.org/wiki?curid=2489668" title="Fireforming">
Fireforming

Fireforming (także "formatowanie ogniowe", "fire-forming" lub "fire forming") – przeniesione z angielskiego określenie procesu dokładnego dopasowania łuski naboju zespolonego do wymiarów komory nabojowej broni, z której nabój odstrzelono. Zabieg prowadzi się celem unifikacji partii łusek przeznaczonych do precyzyjnego strzelania oraz jako końcowy proces przy formowaniu łusek do kalibrów trudno dostępnych lub wildcatów. Fireforming jest szczególnym przypadkiem kształtowania wybuchowego.
Strzelectwo precyzyjne wymaga amunicji wykonanej dokładniej niż przewidują to fabryczne normy (czasem zawężone w stosunku do wartości dopuszczalnych przepisami CIP oraz SAAMI) i dlatego przy ręcznej elaboracji amunicji często stosuje się – poza standardowymi zabiegami – fireforming. Proces ten ujednolica objętość wszystkich łusek w partii oraz minimalizuje swobodny ruch naboju w komorze nabojowej. Amunicja elaborowana na tak przygotowanych łuskach cechuje się mniejszym błędem standardowym maksymalnego ciśnienia gazów prochowych, a zatem i prędkości początkowej pocisku, oraz zdecydowanie lepszym skupieniem.
Fireforming jest również jedynym lub ostatnim procesem przy konwersji łusek powszechnie dostępnych na łuski kalibrów nie produkowanych, z wyłączeniem nielicznych przypadków, w których wystarcza jedynie obróbka mechaniczna łuski. Jeżeli headspace łuski wildcata odpowiada headspace łuski fabrycznej – wszystkie kalibry Ackley Improved – wystarczy odstrzelić fabryczną amunicję. Podobnie postępuje się przy konwersji łuski o większym kalibrze na mniejszy (ilustracja obok), po dopasowaniu długości łuski do nowego kalibru mechanicznie formatuje się szyjkę do długości headspace kalibru docelowego a następnie elaboruje taką częściowo przygotowaną łuskę i odstrzeliwuje. W przypadkach gdy nie da się dopasować headspace łuski wyjściowej do headspace łuski docelowej – np. likwidacja nadmiernego headspace amunicji z wtokiem, pogłębiona komora nabojowa celem zwiększenia pojemności łuski (zwiększenie naważki prochu) lub większość przypadków konwersji łuski kalibru mniejszego na większy – proces jest bardziej skomplikowany, najczęściej stosuje się jedną z dwóch metod:
Większe konwersje łuski, zarówno przy pomocy matryc ("Case Forming Die") jak i metodą fireformingu, wymagają – czasem kilkukrotnego – odpuszczania plastycznie odkształcanego materiału łuski.

</doc>
<doc id="2489669" url="https://pl.wikipedia.org/wiki?curid=2489669" title="Storlien (stacja kolejowa)">
Storlien (stacja kolejowa)

Storlien grense – stacja kolejowa w Storlien, w regionie Jämtland w Szwecji, jest oddalona od Trondheim o 16 km.
Położenie.
Jest położona na północ od drogi E14 na norweskiej linii Meråkerbanen i szwedzkiej Mittbanan. Leży na wysokości 600 m n.p.m. w odległości 3,5 km od granicy szwedzko-norweskiej.
Ruch pasażerski.
Stacja obsługuje bezpośrednie połączenia do Sztokholmu, Trondheim i Östersund.
Obsługa pasażerów.
Poczekalnie, automat biletowy, parking, kawiarnia w pobliżu.

</doc>
<doc id="2489670" url="https://pl.wikipedia.org/wiki?curid=2489670" title="Isola del Garda">
Isola del Garda

Isola del Garda jest jedną z wysp na jeziorze Garda we Włoszech. Wyspa jest długa na 900 metrów, szeroka na 125 metrów i wysoka na 23 ponad taflę jeziora, czyli ok. 88 metrów nad poziom morza. Jest oddalona zaledwie kilkaset metrów od półwyspu Cap San Fermo, od którego oderwała się w wyniku trzęsienia ziemi. Centralną część zajmuje pałac Borghese zamieszkany obecnie przez rodzinę Cavazza, która mieszka tu wraz z personelem.
Historia.
Wyspa znana była w czasach rzymskich. W 879 władca Bawarii i król Włoch Karloman podarował ją mnichom z klasztoru św. Zenona w Weronie. W XIII wieku przybył na wyspę św. Franciszek z Asyżu, który w 1221 założył tu klasztor. Mnisi franciszkańscy sprowadzili wiele roślin uprawnych min. cytryny i oliwki. Wraz z przybyciem św. Bernardyna ze Sieny w 1429 stary klasztor został odnowiony i rozbudowany. W 1470 ojciec Francesco Licheto założył tu słynną szkołę filozoficzno-teologiczną. Kolejne wieki przyniosły upadek znaczenia klasztoru, aż w 1778 został on całkowicie zlikwidowany. W roku 1870 nabył wyspę książę Gaetano de Ferrari z Genui wraz z żoną, rosyjską arcyksiężną Marią Annenkoff. W tym okresie założono ogród tarasowy i sprowadzono wiele egzotycznych roślin. W latach 1890-1903 architekt Luigi Rovelli zbudował willę w stylu neogotycko-weneckim. Posiadłość odziedziczyła córka Anna Maria, która wyszła za księcia Scipione Borghese. Isola del Garda pozostała w rękach rodziny Borghese do 1927, następnie odziedziczyła go córka Livia, która wyszła za hrabiego Alessandro Cavazza z Bolonii.
Wyspa obecnie.
Wyspa jest obecnie prywatną własnością rodziny Cavazza i jest udostępniona dla zwiedzających. Turyści mogą na nią dotrzeć dzięki połączeniom promowym z Salò, Barbarano, Portese, Gardone Riviera, Bardolino i Garda połączonych z oprowadzaniem po wyspie i pałacu w języku włoskim, angielskim i niemieckim.

</doc>
<doc id="2489672" url="https://pl.wikipedia.org/wiki?curid=2489672" title="Kornsjø (stacja kolejowa)">
Kornsjø (stacja kolejowa)

Kornsjø – stacja kolejowa w Kornsjø, w gminie Halden w Norwegii, jest oddalona od Oslo o 169,20 km.
Położenie.
Jest końcową stacją linii Østfoldbanen, leży w odległości 2 km od granicy ze Szwecją. Nie obsługuje obecnie ruchu pasażerskiego.

</doc>
<doc id="2489673" url="https://pl.wikipedia.org/wiki?curid=2489673" title="Ski (stacja kolejowa)">
Ski (stacja kolejowa)

Ski – stacja kolejowa w Ski, w regionie Akershus w Norwegii, jest oddalona od Oslo o 24 km.
Położenie.
Jest końcową stacją linii Østfoldbanen. Leży na wysokości 128,9 m n.p.m.. Stacja jest węzłem – za nią linia dzieli się na odnogę wschodnią i zachodnią.
Ruch pasażerski.
Jest końcową stacją lokalnego pociągu linii 550 Skøyen - Ski. Obsługuje bezpośrednie połączenia do Halden, Moss, Spikkestad, Myssen i Oslo a także międzynarodowe połączenie do Göteborga. 
Obsługa pasażerów.
Kasa biletowa, poczekalnie, telefon publiczny, ułatwienia dla niepełnosprawnych, parking na 425 miejsc, parking rowerowy, automatyczne skrytki bagażowe, przystanek autobusowy, postój taksówek, hotel przy stracji.

</doc>
<doc id="2489674" url="https://pl.wikipedia.org/wiki?curid=2489674" title="Michaił Dudko">
Michaił Dudko

Michaił Andriejewicz Dudko, ros. Михаил Андреевич Дудко (ur. 31 grudnia 1902 r. w Petersburgu, zm. 11 września 1984 r. w Leningradzie) – radziecki artysta baletowy, kolaboracyjny artysta podczas II wojny światowej
Ukończył szkołę choreograficzną w Piotrogradzie. Od 1920 r. występował na scenach teatrów opery i baletu. Szybko został wiodącym artystą baletowym Leningradu. Grał główne role w baletach: "Solveig" i "Szubertiana" (1922), "Eros", "Egipskie noce", "Don Kichot" i "Pawilon Armidy" (1923), "Kandaules" (1925), "Czerwony mak" i "Korsarz" (1931), "Jezioro łabędzie" (1934), "Fontanna bakczysarajska" (1934), "Esmeralda" (1935), "Partyzanckie dni" (1937), "Rajmunda" (1938), "Laurencja" (1939), "Taras Bulba" (1940). W 1939 r. otrzymał tytuł Zasłużonego Artysty Związku Radzieckiego. Po ataku wojsk niemieckich na ZSRR 22 czerwca 1941 r., pozostał na okupowanych terenach. Występował w zespole artystycznym Nikołaja K. Pieczkowskiego w różnych miastach i obozach jenieckich dla czerwonoarmistów. Po zakończeniu wojny został aresztowany. Po wyjściu na wolność w latach 1953-1962 występował w teatrach opery i baletu w Ufie, Nowosybirsku i Tbilisi.

</doc>
<doc id="2489679" url="https://pl.wikipedia.org/wiki?curid=2489679" title="Guy Coëme">
Guy Coëme

Guy Coëme (ur. 21 sierpnia 1946 w Bettincourt) – belgijski i waloński polityk oraz samorządowiec, działacz Partii Socjalistycznej, w 1988 premier Walonii, parlamentarzysta, w latach 1988–1994 minister w rządzie federalnym.
Życiorys.
Absolwent nauk politycznych na Université de Liège (1968). Dołączył do Belgijskiej Partii Socjalistycznej, pracował w partyjnej strukturze. Po podziale ugrupowania został działaczem walońskich socjalistów. W latach 1971–1996 był radnym w Waremme, a w latach 1971–1974 i 1983–1987 członkiem zarządu tej miejscowości. Od 1987 do 1988 i od 1994 do 1996 pełnił funkcję burmistrza. W latach 1971–1981 zasiadał w radzie prowincji Liège. Od 1979 do 1980 zarządzał regionalną kompanią inwestycyjną w Walonii (SRIW). W 1981 pełnił funkcję sekretarza stanu we władzach regionalnych, od tegoż roku do 1995 zasiadał w radzie regionalnej. Między 1981 a 1995 wybierany na posła do Izby Reprezentantów.
Od lutego do maja 1988 sprawował urząd premiera Walonii. Był następnie członkiem rządów federalnych, którymi kierowali Wilfried Martens i Jean-Luc Dehaene. Zajmował stanowisko ministra obrony (1988–1992), następnie do 1994 był wicepremierem oraz ministrem transportu i przedsiębiorstw publicznych.
Był jednym z socjalistycznych polityków zamieszanych w skandal korupcyjny z końca lat 80., związany z zamawianiem śmigłowców Agusta A109. Został skazany za udział w tym procederze na karę pozbawienia wolności z warunkowym zawieszeniem jej wykonania, orzeczono też m.in. czasowy zakaz pełnienia funkcji publicznych. Od 1996 pracował w organizacji pozarządowej April, później prowadził własne przedsiębiorstwo konsultingowe.
Powrócił następnie do aktywności politycznej. W latach 2006–2012 ponownie był radnym i burmistrzem Waremme. W 2007 i 2010 uzyskiwał mandat posła do Izby Reprezentantów. Reprezentował krajowy parlament w Zgromadzeniu Parlamentarnym Rady Europy. W 2012 zdecydował się zakończyć aktywną działalność polityczną.

</doc>
<doc id="2489680" url="https://pl.wikipedia.org/wiki?curid=2489680" title="Wiadomości Rabczańskie">
Wiadomości Rabczańskie

Wiadomości Rabczańskie (oficjalny skrót WR) – lokalny miesięcznik wydawany w Rabce, z przerwami od okresu przedwojennego, po czasy współczesne.
Wiadomości Rabczańskie w dwudziestoleciu międzywojennym (1937–1939).
Założycielem, wydawcą i redaktorem pierwszej przedwojennej edycji „Wiadomości Rabczańskich” (1937–1939), był Mieczysław Żuławski. Pismo adresowane było zarówno do rabczańskiej inteligencji, budującej dopiero przedwojenne uzdrowisko, jak i do przyjeżdżających na leczenie gości.
Stałymi współpracownikami gazety byli między innymi, lekarze: dr Zdzisław Olszewski, dr Teodor Cybulski, dr Jan Porzycki, profesorowie gimnazjum Antoni Nawara, Stanisław Dunin-Borkowski, meteorolog Czesław Trybowski. Od numeru 15, który ukazał się z datą 15 grudnia 1937, pismo rozszerzyło swój zasięg regionalny i zmieniło nazwę na „Wiadomości Zakopiańskie i Rabczańskie”. Kres pierwszej edycji tej prywatnej gazety, położył wybuch II wojny światowej.
Wznowienie ukazywania się pisma (1990–1995).
Po ponad 50. latach kolejna edycja „Wiadomości Rabczańskich” została zarejestrowana w Sądzie Wojewódzkim w Nowym Sączu pod nr 13. Drugie, powojenne wydanie, ukazywało się w latach 1990–1995. Właścicielem miesięcznika, wydawcą i redaktorem naczelnym był dr n. med. Krzysztof Pisiewicz, rabczański społecznik, lekarz i naukowiec, pracujący w Instytucie Gruźlicy i Chorób Płuc O/Rabka-Zdrój. Redaktorem, autorem wielu tekstów, był Kazimierz Strachanowski, który pisał pod różnymi pseudonimami (Jacek Kujawa, Marcin Szreniawa), a sekretarzem redakcji była Anna Leszczyńska. Stałymi współpracownikami gazety byli między innymi Hanna Ablewicz-Kurek (pisarka, żona Jalu Kurka), Elfryda Trybowska, komisarz Krzysztof Rybiński, architekt Mirosław Holewiński, Andrzej Matuszczyk z GOPR, prof.Hanna Majewska-Zalewska, dr Jan Wieczorkowski. Redaktorem wydawniczym był Zbigniew Mackoś. Zgodnie z zamysłem właściciela, gazetę współtworzyli także mieszkańcy Rabki.
Najnowsza edycja (od 2011).
We wrześniu 2011, po piętnastoletniej przerwie w ukazywaniu się gazety, właściciel pisma - Krzysztof Pisiewicz, przekazał prawa do tytułu Fundacji Rozwoju Regionu Rabka. Pierwszy numer, trzeciej edycji gazety, ukazał się w październiku 2011.

</doc>
<doc id="2489681" url="https://pl.wikipedia.org/wiki?curid=2489681" title="Francisco Godia">
Francisco Godia

Francisco Godia Sales (ur. 21 marca 1921 roku w Barcelonie, zm. 28 listopada 1990 w Barcelonie) – hiszpański kierowca Formuły 1.
Starty w Formule 1.
System punktacji w poszczególnych latach w F1

</doc>
<doc id="2489683" url="https://pl.wikipedia.org/wiki?curid=2489683" title="Alessandro de Tomaso">
Alessandro de Tomaso



</doc>
<doc id="2489684" url="https://pl.wikipedia.org/wiki?curid=2489684" title="Gilbert Poirot">
Gilbert Poirot

Gilbert Poirot (ur. 21 września 1944 w La Bresse, zm. 1 lutego 2012) – francuski skoczek narciarski, uczestnik Zimowych Igrzysk Olimpijskich 1968 i 1972.
Trzykrotnie uczestniczył w konkursach skoków narciarskich w ramach zimowych igrzysk olimpijskich. Na ZIO 1968 zajął 10. miejsce w obu konkursach indywidualnych, a cztery lata później był 43. na skoczni normalnej.
W latach 1963–1976 startował w zawodach Turnieju Czterech Skoczni. Najwyższe miejsce zajął 1 stycznia 1968 w Garmisch-Partenkirchen, gdzie był dziesiąty.

</doc>
<doc id="2489685" url="https://pl.wikipedia.org/wiki?curid=2489685" title="Philip Fotheringham-Parker">
Philip Fotheringham-Parker

Philip Fotheringham-Parker (ur. 22 września 1907 w Beckenham, zm. 15 października 1981 w Beckley) – brytyjski kierowca Formuły 1.

</doc>
<doc id="2489687" url="https://pl.wikipedia.org/wiki?curid=2489687" title="Alain Macle">
Alain Macle

Alain Macle (ur. 18 kwietnia 1944 w Les Rousses, zm. 21 marca 2020 w Pontarlier) – francuski skoczek narciarski, uczestnik Zimowych Igrzysk Olimpijskich 1968 i 1972. Medalista mistrzostw kraju.
Czterokrotnie uczestniczył w konkursach skoków narciarskich w ramach zimowych igrzysk olimpijskich. Na ZIO 1968 zajął 18. miejsce w konkursie na skoczni normalnej i 17. na skoczni dużej, a cztery lata później był 53. na skoczni normalnej i 50. na skoczni dużej.
W latach 1963–1972 startował w zawodach Turnieju Czterech Skoczni. Najwyższe miejsce zajął 6 stycznia 1970 w Bischofshofen, gdzie był piętnasty.
W 1962 w La Bresse zdobył tytuł mistrza Francji.
Zwyciężył w Turnieju Schwarzwaldzkim w 1972.

</doc>
<doc id="2489688" url="https://pl.wikipedia.org/wiki?curid=2489688" title="Yvan Richard">
Yvan Richard

Yvan Richard (ur. 11 grudnia 1950) – francuski skoczek narciarski, uczestnik Zimowych Igrzysk Olimpijskich 1972.
Dwukrotnie uczestniczył w konkursach skoków narciarskich w ramach zimowych igrzysk olimpijskich. Na ZIO 1972 zajął 54. miejsce w konkursie na skoczni normalnej i 49. na skoczni dużej.
W latach 1971–1974 startował w zawodach Turnieju Czterech Skoczni. Najwyższe miejsce zajął 3 stycznia 1974 w Innsbrucku, gdzie był 74.

</doc>
<doc id="2489689" url="https://pl.wikipedia.org/wiki?curid=2489689" title="Michel Saint Lezer">
Michel Saint Lezer

Michel Saint Lezer (ur. 31 sierpnia 1946 w Roggenhouse) – francuski skoczek narciarski, uczestnik Zimowych Igrzysk Olimpijskich 1968 w Grenoble.
Uczestniczył w konkursach skoków narciarskich w ramach Zimowych Igrzysk Olimpijskich 1968. W konkursie indywidualnym na skoczni normalnej zajął 50. miejsce, a na skoczni dużej był 54.
W 1968 trzykrotnie wystartował w zawodach Turnieju Czterech Skoczni. Najwyższe miejsce zajął 7 stycznia tego roku w Bischofshofen, gdzie był 78.

</doc>
<doc id="2489690" url="https://pl.wikipedia.org/wiki?curid=2489690" title="Maurice Arbez">
Maurice Arbez

Maurice Arbez (ur. 22 września 1944 w Les Rousses, zm. 30 października 2020) – francuski skoczek narciarski, uczestnik Zimowych Igrzysk Olimpijskich 1968 w Grenoble, szkoleniowiec i sędzia skoków narciarskich, brat Victora Arbeza.
Uczestniczył w konkursach skoków narciarskich podczas Zimowych Igrzysk Olimpijskich 1968. Na obiekcie normalnym uplasował się na 41. miejscu, a na skoczni dużej był 50., "ex aequo" z Juhani Ruotsalainenem.
Kilkukrotnie sędziował zawody w skokach narciarskich. Miało to miejsce między innymi 14 marca 1999 podczas zawodów Pucharu Świata w Oslo oraz 7 sierpnia 2004 w Courchevel w zawodach Letniego Grand Prix. Arbez jest także działaczem w Gex Ski Club, w którym szkolił młodych francuskich skoczków.
Zmarł 30 października 2020.

</doc>
<doc id="2489691" url="https://pl.wikipedia.org/wiki?curid=2489691" title="Božo Jemc">
Božo Jemc

Božo Jemc (ur. 10 marca 1940 w Bledzie, zm. 1991) – słoweński skoczek narciarski, reprezentujący Jugosławię, uczestnik Zimowych Igrzysk Olimpijskich 1964 w Innsbrucku.
Wziął udział w konkursach skoków narciarskich w ramach zimowych igrzysk olimpijskich na ZIO 1964. Zajął 49. miejsce w zawodach na skoczni normalnej i 40. miejsce na skoczni dużej.
W latach 1960–1964 startował w zawodach Turnieju Czterech Skoczni. Trzykrotnie plasował się w pierwszej dziesiątce zawodów, a najwyższe miejsce zajął 28 grudnia 1961 w Oberstdorfie, gdzie był drugi za Eino Kirjonenem.

</doc>
<doc id="2489692" url="https://pl.wikipedia.org/wiki?curid=2489692" title="Szwajcaria na Zimowych Igrzyskach Olimpijskich 1998">
Szwajcaria na Zimowych Igrzyskach Olimpijskich 1998

Reprezentacja Szwajcarii na Zimowych Igrzyskach Olimpijskich 1998 liczyła 69 zawodników - 50 mężczyzn i 19 kobiet, którzy wystąpili w dwunastu dyscyplinach sportowych. Reprezentanci tego kraju zdobyli łącznie siedem medali - dwa złote, dwa srebrne i trzy brązowe.
Najmłodszym szwajcarskim zawodnikiem podczas ZIO 1998 był Simon Ammann (16 lat i 232 dni), a najstarszym - Patrik Lörtscher (37 lat i 327 dni).
Wyniki reprezentantów Szwajcarii.
Biathlon.
Mężczyźni
Bobsleje.
Mężczyźni
Biegi narciarskie.
Mężczyźni
Kobiety
Curling.
Mężczyźni - 
Kombinacja norweska.
Mężczyźni
Łyżwiarstwo figurowe.
Mężczyźni
Łyżwiarstwo szybkie.
Mężczyźni
Narciarstwo alpejskie.
Mężczyźni
Kobiety
Narciarstwo dowolne.
Kobiety
Saneczkarstwo.
Mężczyźni
Skoki narciarskie.
Mężczyźni
Snowboard.
Mężczyźni
Kobiety

</doc>
<doc id="2489694" url="https://pl.wikipedia.org/wiki?curid=2489694" title="Szwajcaria na Zimowych Igrzyskach Olimpijskich 2006">
Szwajcaria na Zimowych Igrzyskach Olimpijskich 2006

Reprezentacja Szwajcarii na Zimowych Igrzyskach Olimpijskich 2006 liczyła 125 zawodników - 77 mężczyzn i 48 kobiet, którzy wystąpili w 13 dyscyplinach sportowych. Reprezentanci tego kraju zdobyli 14 medali - 5 złotych, 4 srebrne i 5 brązowych.
Najwięcej medali (po dwa) wśród Szwajcarów zdobyli: Martin Annen i Beat Hefti.
Najmłodszym szwajcarskim zawodnikiem podczas ZIO 2006 był Florence Schelling (16 lat i 340 dni), a najstarszym - Claudio Pescia (42 lata i 89 dni).
Wyniki reprezentantów Szwajcarii.
Biathlon.
Mężczyźni
Bobsleje.
Mężczyźni
Kobiety
Biegi narciarskie.
Mężczyźni
Kobiety
Curling.
Mężczyźni - 5. miejsce
Kobiety - 
Hokej na lodzie.
Kobiety
Mężczyźni
Kombinacja norweska.
Mężczyźni
Łyżwiarstwo figurowe.
Mężczyźni
Kobiety
Narciarstwo alpejskie.
Mężczyźni
Kobiety
Narciarstwo dowolne.
Mężczyźni
Kobiety
Saneczkarstwo.
Mężczyźni
Kobiety
Skeleton.
Mężczyźni
Kobiety
Skoki narciarskie.
Mężczyźni
Snowboard.
Mężczyźni
Kobiety

</doc>
<doc id="2489695" url="https://pl.wikipedia.org/wiki?curid=2489695" title="Miguel Ángel Guerra">
Miguel Ángel Guerra

Miguel Ángel Guerra (ur. 31 sierpnia 1953 roku w Buenos Aires) – argentyński kierowca Formuły 1.

</doc>
<doc id="2489697" url="https://pl.wikipedia.org/wiki?curid=2489697" title="Carl W. Stalling">
Carl W. Stalling



</doc>
<doc id="2489698" url="https://pl.wikipedia.org/wiki?curid=2489698" title="Randolph (Kansas)">
Randolph (Kansas)

Randolph – miasto w Stanach Zjednoczonych, w stanie Kansas, w hrabstwie Riley.

</doc>
<doc id="2489699" url="https://pl.wikipedia.org/wiki?curid=2489699" title="Adolph Fischer">
Adolph Fischer

Adolph Fischer (ur. w 1858 w Bremie, zm. 11 listopada 1887 w Chicago) – niemiecki anarchista.
Wyemigrował do USA w 1873, mając ok. 15 lat. Początkowo pracował w Little Rock. Później w 1879 przeniósł się do Saint Louis. Tam przystąpił do związku zawodowego i ożenił się z Johanną Pfauntz. W 1881 przenieśli się do Nashville, gdzie pracował dla "Anzeiger des Südens" – pisma niemieckich imigrantów. W 1883 przeprowadził się wraz z rodziną do Chicago. Pracował w gazecie Chicagoer Arbeiter-Zeitung wydawanej przez Augusta Spiesa i Michaela Schwaba. Angażował się w ruchu anarchistyczno-robotniczym. Pomagał w wydawaniu czasopisma "Der Anarchist". Został aresztowany i skazany na karę śmierci po zamieszkach na placu Haymarket (Haymarket Riot) w Chicago. Wyrok wykonano 11 listopada 1887 roku.

</doc>
<doc id="2489701" url="https://pl.wikipedia.org/wiki?curid=2489701" title="World Cyber Games 2011">
World Cyber Games 2011

World Cyber Games 2011 odbyły się w Pusan w dniach 8 – 11 grudnia 2011. Po raz piąty w dziejach tej imprezy turniej był organizowany w Korei Południowej. Po 8 latach cyberolimpiada wraca do kraju, w którym powstała. Areną zmagań graczy była hala Busan Exhibition and Convention Center.
Rozgrywane konkurencje.
Uczestnicy World Cyber Games w Busanie w 2011 roku rywalizowali w 13 konkurencjach.
Polscy reprezentanci.
Polska po raz 11. uczestniczyła w Światowych Igrzyskach Cybernetycznych. Reprezentacja Polski na World Cyber Games 2011 w Busanie liczyła 15 e-sportowców.

</doc>
<doc id="2489703" url="https://pl.wikipedia.org/wiki?curid=2489703" title="Randolph (Minnesota)">
Randolph (Minnesota)

Randolph – miasto w Stanach Zjednoczonych, w stanie Minnesota, w hrabstwie Dakota.

</doc>
<doc id="2489705" url="https://pl.wikipedia.org/wiki?curid=2489705" title="Randolph (Nebraska)">
Randolph (Nebraska)

Randolph – miasto w Stanach Zjednoczonych, w stanie Nebraska, w hrabstwie Cedar.

</doc>
<doc id="2489708" url="https://pl.wikipedia.org/wiki?curid=2489708" title="Albert Parsons">
Albert Parsons

Albert Parsons (ur. 20 czerwca 1848 w Montgomery, zm. 11 listopada 1887 w Chicago) – amerykański anarchista, socjalista, aktywista robotniczy.
Życiorys.
Po śmierci rodziców i kilku przeprowadzkach znalazł się w Teksasie. Współpracował z „Houston Daily Telegraph”, w 1872 ożenił się, a w międzyczasie pracował w administracji skarbowej. Ze względu na swoją aktywność publiczną zdecydował się przenieść na północ do Chicago. W 1875 wstąpił do Socjaldemokratycznej Partii Ameryki. W 1877 w czasie wielkiego strajku kolejarzy stracił pracę. Brał udział w życiu politycznym miasta i działał jako wydawca. Publikował gazetę „Alarm”. Został aresztowany i skazany na śmierć po zamieszkach na placu Haymarket (Haymarket Riot) w Chicago. Powieszono go 11 listopada 1887. Jego żoną była znana działaczka społeczna Lucy Parsons.
Wraz z innymi skazanymi w procesie pochowano go w metropolii German Waldheim Cemetery – miejsca spoczynku wielu amerykańskich anarchistów i socjalistów.

</doc>
<doc id="2489709" url="https://pl.wikipedia.org/wiki?curid=2489709" title="Kevin Vogt">
Kevin Vogt

Kevin Vogt (ur. 23 września 1991 w Witten) – niemiecki piłkarz występujący na pozycji pomocnika. Od 2020 roku zawodnik Werderu Brema.
Życiorys.
Jest wychowankiem VfL Bochum. W czasach juniorskich trenował także w VfB Langendreerholz i WSV Bochum. W 2009 roku dołączył do seniorskiego zespołu VfL. W Bundeslidze zadebiutował 18 kwietnia 2009 w przegranym 0:2 meczu z Borussią Dortmund. Do gry wszedł w 84. minucie, zmieniając Christopha Dabrowskiego. 1 lipca 2012 odszedł za 600 tysięcy euro do FC Augsburg. W barwach tego klubu zagrał w 56 meczach ligowych, w których strzelił dwa gole. 1 lipca 2014 został piłkarzem 1. FC Köln. Kwota transferu wyniosła 1,8 miliona euro. 1 lipca 2016 został sprzedany za 3 miliony euro do TSG 1899 Hoffenheim.
Występował w niemieckich kadrach juniorskich i młodzieżowych.

</doc>
<doc id="2489710" url="https://pl.wikipedia.org/wiki?curid=2489710" title="Randolph (Utah)">
Randolph (Utah)

Randolph – miasto w Stanach Zjednoczonych, w stanie Utah, w hrabstwie Rich.

</doc>
<doc id="2489711" url="https://pl.wikipedia.org/wiki?curid=2489711" title="Stefan Abt">
Stefan Abt

Stefan Czesław Abt (ur. 22 lutego 1937 w Śmiglu, zm. 25 maja 2002) – polski ekonomista, profesor o specjalizacji informatyka gospodarcza i logistyka. Rektor Poznańskiej Wyższej Szkoły Biznesu i Języków Obcych.
Życiorys.
Ukończył ekonomię na Wyższej Szkole Ekonomicznej w Poznaniu w 1957, matematykę na Uniwersytecie Adama Mickiewicza w 1963 oraz historię w 1969 r. Stopień doktora uzyskał w 1964 roku na WSE w Poznaniu, a habilitację na Akademii Ekonomicznej w Krakowie w 1991 r. Tytuł naukowy profesora otrzymał w 1996. Odbywał staże m.in. we Francji, Moskwie, na Węgrzech i w Kanadzie.
Wybrane publikacje.
Jest także autorem 27 opracowań wdrożeń i ekspertyz.

</doc>
<doc id="2489712" url="https://pl.wikipedia.org/wiki?curid=2489712" title="Szwajcaria na zimowych igrzyskach olimpijskich">
Szwajcaria na zimowych igrzyskach olimpijskich

Szwajcaria na zimowych igrzyskach olimpijskich startuje od pierwszych igrzysk, które odbyły się w 1924 roku. 
Najwięcej medali w trakcie jednych igrzysk Szwajcarzy zdobyli w 1988 roku, kiedy to wywalczyli 15 medali (5 złotych, 5 srebrnych i 5 brązowych). Najliczniejsza reprezentacja Szwajcarii wystąpiła na igrzyskach w Vancouver. Wówczas kraj ten reprezentowało 134 zawodników i zawodniczek.

</doc>
<doc id="2489715" url="https://pl.wikipedia.org/wiki?curid=2489715" title="Andrea Costa">
Andrea Costa

Andrea Costa (ur. 30 listopada 1851 w Imoli, zm. 19 stycznia 1910 tamże) – włoski anarchista, socjalista i polityk.
Życiorys.
Studiował literaturę w Bolonii. Przerwał studia, gdy zafascynował się teoriami Bakunina. Wspierał organizacyjnie Międzynarodowe Stowarzyszenie Robotników. W 1871 założył czasopismo „Arbeiterverband”, a potem „Der Hammer” („Młot”). Za swoją działalność został skazany na dwa lata więzienia. W 1876 wyemigrował do Paryża. Związał się z feministką Anną Kuliscioff. Po powrocie do Włoch zbliżył się do ideologii socjaldemokratycznych i marksistowskich. W Mediolanie otworzył pismo „Avanti”. W 1881 założył we Włoszech pierwszą socjalistyczną partię "Partito Socialista Rivoluzionario Italiano". Potem doprowadził do połączenia różnych ugrupowań socjalistycznych i utworzenia Włoskiej Partii Socjalistycznej. W 1882 jako pierwszy socjalistyczny deputowany wszedł do parlamentu włoskiego.

</doc>
<doc id="2489716" url="https://pl.wikipedia.org/wiki?curid=2489716" title="Ángel Janiquet">
Ángel Janiquet

Ángel Janiquet Tamburini (ur. 25 października 1962 w Barcelonie) – hiszpański skoczek narciarski, uczestnik Zimowych Igrzysk Olimpijskich 1984 w Sarajewie.
Wziął udział w konkursie skoków narciarskich w ramach Zimowych Igrzysk Olimpijskich 1984. Uplasował się na ostatnim, 58. miejscu w zawodach na skoczni normalnej po skokach na 64,5 i 67,5 metra.
Startował także w Pucharze Świata, jednak bez sukcesów.

</doc>
<doc id="2489717" url="https://pl.wikipedia.org/wiki?curid=2489717" title="Randolph (Vermont)">
Randolph (Vermont)

Randolph – miasto w Stanach Zjednoczonych, w stanie Vermont, w hrabstwie Orange.

</doc>
<doc id="2489718" url="https://pl.wikipedia.org/wiki?curid=2489718" title="Jože Šlibar">
Jože Šlibar

Jože Šlibar (ur. 18 marca 1934 w Kovorze obok Tržiča) – jugosłowiański skoczek narciarski, rekordzista świata w długości skoku narciarskiego w latach 1961–1964.
24 lutego 1961 poprawił ówczesny rekord świata w długości skoku narciarskiego, uzyskując 141 metrów na skoczni w Oberstdorfie. Wynik ten był o dwa metry lepszy od poprzedniego rekordu Tauno Luiro. Šlibar pozostał rekordzistą świata do 1964, kiedy to lepszy rezultat uzyskał Dalibor Motejlek. Jednocześnie wynik Šlibara był do 1969 rekordem Jugosławii, do momentu gdy poprawił go Peter Štefančič.
W latach 1959–1964 startował w zawodach Turnieju Czterech Skoczni. Dwa razy uplasował się w pierwszej dziesiątce konkursów. 1 stycznia 1960 w Garmisch-Partenkirchen stanął na najniższym stopniu podium zawodów zaliczanych do TCS, zajmując trzecią pozycję, a 6 stycznia 1960 w Bischofshofen był dziewiąty.

</doc>
<doc id="2489720" url="https://pl.wikipedia.org/wiki?curid=2489720" title="José Rivera (skoczek narciarski)">
José Rivera (skoczek narciarski)

José Ignacio Rivera Marinello (ur. 29 grudnia 1962 w Barcelonie) – hiszpański skoczek narciarski, uczestnik Zimowych Igrzysk Olimpijskich 1984 w Sarajewie.
Przebieg kariery.
Skoki narciarskie uprawiać zaczął w 1979. W latach 80. XX wieku studiował architekturę. W 1982 podczas zawodów Pucharu Świata w kanadyjskim Thunder Bay skokiem na odległość 105 metrów ustanowił ówczesny rekord Hiszpanii w długości skoku narciarskiego mężczyzn. Jego najlepszym wynikiem w zawodach tej rangi była 40. pozycja, jaką zajął dwa lata później podczas konkursu w Cortina d’Ampezzo. Rekordem życiowym Rivery był skok na odległość 124 metrów oddany na Kulm w Tauplitz w 1986.
W 1981 wziął udział w Zimowej Uniwersjadzie 1981. W konkursie skoków narciarskich rozegranym na skoczni Trampolín de Saltos Valle de Astún o punkcie konstrukcyjnym umieszczonym na 90 metrze w Astún po skokach na odległość 55 i 54 metrów został sklasyfikowany na 16. miejscu.
W 1984 wziął udział w dwóch konkursach skoków narciarskich w ramach Zimowych Igrzysk Olimpijskich 1984. Zajął 54. miejsce w konkursie na skoczni normalnej i 48. miejsce na skoczni dużej.
W latach 1981–1986 startował także w zawodach Pucharu Świata i mistrzostw świata. Na Mistrzostwach Świata w Narciarstwie Klasycznym 1985 zajął 49. miejsce w konkursie skoków narciarskich.
W swojej karierze kilkukrotnie zdobywał medale mistrzostw Hiszpanii w skokach narciarskich – złote w 1983 i 1984 oraz srebrny w 1982. W 1983 skokiem na odległość 76,5 metrów ustanowił ówczesny rekord skoczni Trampolín Albert Bofill Mosella, który został poprawiony rok później przez Bernata Solę.
Osiągnięcia.
Miejsca w poszczególnych konkursach Pucharu Świata.
Do sezonu 1992/1993 obowiązywała inna punktacja za konkurs Pucharu Świata.

</doc>
<doc id="2489721" url="https://pl.wikipedia.org/wiki?curid=2489721" title="Putney (Vermont)">
Putney (Vermont)

Putney – miasto w Stanach Zjednoczonych, w stanie Vermont, w hrabstwie Windham.

</doc>
<doc id="2489723" url="https://pl.wikipedia.org/wiki?curid=2489723" title="Osman Achmatowicz (syn)">
Osman Achmatowicz (syn)

Osman Achmatowicz (ur. 20 grudnia 1931 w Wilnie) – polski profesor chemii organicznej. Specjalizuje się w chemii cukrów, stereochemii, syntezie enancjoselektywnej oraz nomenklaturze chemicznej. Syn Osmana Achmatowicza, także chemika-organika. Odkrywca reakcji Achmatowicza.
Życiorys.
W 1953 uzyskał tytuł inżyniera na Politechnice Łódzkiej, a w 1955 magistra na Politechnice Warszawskiej. Stopień naukowy doktora uzyskał na Uniwersytecie Warszawskim w 1961, habilitację obronił w 1967. Tytuł naukowy profesora otrzymał w 1985. Odbywał staże stypendialne w: National Research Council of Canada w Ottawie (1961–1963), Uniwersytecie Kalifornijskim w San Francisco (1963–1964), Queen’s University w Kanadzie (1973–1974). Zajmował także stanowisko profesora wizytującego na Uniwersytecie Wisconsin-Madison w latach 1986–1987. W latach 1991–2011 był sekretarzem Centralnej Komisji do Spraw Stopni i Tytułów.

</doc>
<doc id="2489724" url="https://pl.wikipedia.org/wiki?curid=2489724" title="Anteo Zamboni">
Anteo Zamboni

Anteo Zamboni (ur. 11 kwietnia 1911 w Bolonii, zm. 31 października 1926 w Bolonii) – piętnastoletni włoski anarchista, zamachowiec, który 31 października 1926 r. na Via Riccoli w Bolonii usiłował zastrzelić Benito Mussoliniego podczas parady upamiętniającej Marsz na Rzym.
Natychmiast po zamachu został schwytany i zlinczowany przez faszystowskich bojówkarzy. Zamach dał powód Mussoliniemu do wzmożenia represji politycznych wobec opozycji. Obecnie imię Zamboniego upamiętnia m.in. ulica w Bolonii "Via Anteo Zamboni". Na kanwie zamachu Gianfranco Mingozzi nakręcił film fabularny.
W literaturze zastanawiano się nad motywami czynu Anteo Zamboniego.

</doc>
<doc id="2489726" url="https://pl.wikipedia.org/wiki?curid=2489726" title="Zo d’Axa">
Zo d’Axa

Zo d’Axa, właśc. Alphonse Gallaud de la Pérouse (ur. 24 maja 1864 w Paryżu, zm. 30 sierpnia 1930 w Marsylii) – francuski pisarz, dziennikarz, wydawca oraz działacz anarchoindywidualistyczny i pacyfistyczny.
Życiorys.
Młodość.
Pochodził z mieszczańskiej, zamożnej katolickiej rodziny o ciekawej historii. Był synem funkcjonariusza kolejowego z Orleanu. Jego dziadek był dostawcą mleka dla dworu i pochodził od żeglarza Jeana-François de La Pérouse’a. Jego siostra przebyła Tybet, żyjąc w przebraniu mężczyzny, spisała historię buddyzmu.
Zo d’Axa po ukończeniu liceum wstąpił do regimentu kirasjerów skierowanego do kolonialnych posiadłości Francji w Afryce. Szybko stamtąd zdezerterował po tym, jak uwiódł żonę jednego z oficerów. Uciekł do Belgii, gdzie pracował w gazecie "Nouvelles du jour". Po opublikowaniu tomiku esejów poetyckich "Au Galop" wyjechał z Brukseli z córką aptekarza. Pojechał do Włoch przez Turyn, Florencję, Neapol i Rzym. Uczestniczył w życiu bohemy artystycznej i pisywał teksty jako krytyk sztuki.
Okres działalności.
Amnestia z 1889 umożliwiła mu powrót do Francji. Zaangażował się w środowisku anarchistycznym, wydając pismo "Endehors". Do 1893 wyszło 91 numerów. Z pismem współpracowali znani anarchiści, w tym Sébastien Faure. Ostatecznie po wielu rewizjach i procesach, d’Axa wraz ze współpracownikami został skazany na karę więzienia. Uwięziony rozpoczął działalność pomocy współwięźniom oraz rodzinom skazanych.
Po zwolnieniu wzmógł swoje działania publiczne. Po ataku prasowym na Jules’a Méry’ego zagrożony ponownym aresztowaniem zbiegł do Londynu. Tam spotkał się z Émile’em Pougetem i artystami (James Whistler i inni). Przyłączył się do grupy wędrownych muzykantów, z którymi podróżował po Holandii i Niemczech.
Przeniósł się do Mediolanu, gdzie wplątał się w proces przeciwko anarchistom. W środku nocy został aresztowany i z innymi anarchistami wydalony na pokładzie statku z Italii. Zorganizował bunt, opanował statek i skierował go do Grecji. Tam zwiedził Ateny i udał się do Konstantynopola. W styczniu 1893 skierował się do Jafy. Tam został znowu zatrzymany, ale uciekł do brytyjskiego konsulatu. Został jednak wsadzony na statek i przekazany władzom francuskim w Marsylii. Znalazł się ponownie w więzieniu.
Zwolniono go w lipcu 1894. Opublikował wówczas "De Mazas à Jérusalem", mimo sukcesu wydawniczego popadł w długi, a jego gazeta upadła. Włączył się wówczas w spór publiczny wokół afery Dreyfusa, zakładając kolejne czasopismo "La Feuille".
Wydawał je do 1899 roku, publikując teksty antymilitarystyczne i antykapitalistyczne. W czasie wyborów wywołał skandal, wystawiając na widok publiczny Paryżan osła, jako oficjalnego kandydata do parlamentu.
Emigracja, powrót oraz śmierć.
Następnie wyemigrował za ocean. Od 1900 przebywał w Kanadzie, Meksyku, Brazylii, Chinach, Japonii i Indiach. W Stanach Zjednoczonych odwiedził wdowę po Gaetanie Brescim – zabójcy króla Włoch Humberta I.
Po powrocie do Francji żył w Marsylii w domu na barce transportowej. Próbował dwa razy popełnić samobójstwo, najpierw w 1927, a drugi raz w 1930, kiedy zmarł.

</doc>
<doc id="2489727" url="https://pl.wikipedia.org/wiki?curid=2489727" title="Wilhelm Marr">
Wilhelm Marr

Wilhelm Marr (ur. 16 listopada 1819 w Magdeburgu, zm. 17 lipca 1904 w Hamburgu) – niemiecki dziennikarz, określany mianem „patriarchy antysemityzmu”, twórca i popularyzator pojęcia antysemityzmu, założyciel pierwszego stowarzyszenia antysemickiego: Ligi Antysemitów (niem. "Antisemiten-Liga").
Życiorys.
W młodości propagował w Niemczech idee anarchistyczne.
W 1879 roku opublikował pracę „Droga do zwycięstwa germanizmu nad judaizmem” (niem. "Der weg zum siege des Germanentums über das judenthum"). Traktat po raz pierwszy używa terminu „antysemityzm” w charakterze pozytywnego określenia dla ruchu politycznego (wcześniej Moritz Steinschneider użył określenia w sensie pejoratywnym). Książka wyrażała przekonanie, że Żydzi zdobyli władzę nad Niemcami: przejęli prasę, zdobyli miejsca w parlamencie, zajęli eksponowane stanowiska w branży finansowej. Publikacja stała się bestsellerem, tylko w roku 1879 wydrukowano aż 12 wydań. Na łamach książki Marr nawoływał do stworzenia czasopisma propagującego ideologie antysemicką. Czasopismo powstało w październiku 1879 roku, nosiło nazwę „Niemiecki Tydzień” () i było finansowane przez zamożnych konserwatystów.
26 września 1879 r. w Berlinie założył pierwsze stowarzyszenie antysemickie: Ligę Antysemitów (niem. "Antisemiten-Liga"). Deklarowanym celem stowarzyszenia było „ocalenie niemieckiej ojczyzny od judaizacji”. Ideologia grupy uznawała, że wszystkie problemy społeczne wynikają z wpływów Żydów.

</doc>
<doc id="2489730" url="https://pl.wikipedia.org/wiki?curid=2489730" title="Portage (Indiana)">
Portage (Indiana)

Portage – miasto w Stanach Zjednoczonych, w stanie Indiana, w hrabstwie Porter.

</doc>
<doc id="2489734" url="https://pl.wikipedia.org/wiki?curid=2489734" title="Cedar Park (Teksas)">
Cedar Park (Teksas)

Cedar Park – miasto w Stanach Zjednoczonych, w stanie Teksas, w hrabstwach Williamson i Travis, leżące na przedmieściach Austin.
Demografia.
Według przeprowadzonego przez United States Census Bureau spisu powszechnego w 2010 miasto liczyło 48 937 mieszkańców, co oznacza wzrost o 87,9% w porównaniu do roku 2000. Natomiast skład etniczny w mieście wyglądał następująco: Biali 81,4%, Afroamerykanie 4,3%, Azjaci 5,1%, pozostali 9,2%. Kobiety stanowiły 51,4% populacji.

</doc>
<doc id="2489735" url="https://pl.wikipedia.org/wiki?curid=2489735" title="Portage (Michigan)">
Portage (Michigan)

Portage – miasto w Stanach Zjednoczonych, w stanie Michigan, w hrabstwie Kalamazoo.

</doc>
<doc id="2489736" url="https://pl.wikipedia.org/wiki?curid=2489736" title="Voltairine de Cleyre">
Voltairine de Cleyre

Voltairine de Cleyre (ur. 17 listopada 1866 w Leslie w stanie Michigan, zm. 20 czerwca 1912 w Chicago) – amerykańska pisarka, mówczyni i działaczka anarchistyczna, która sprzeciwiała się kapitalizmowi, instytucji małżeństwa i państwu, jak również dominacji religii nad seksualnością i życiem kobiet, które postrzegała jako wzajemnie powiązane. Ze względu na swoje poglądy jest często określana jako jedna z głównych wczesnych feministek.
Urodzona i wychowana w małych miasteczkach stanu Michigan i uczona w katolickim klasztorze w Ontario, de Cleyre rozpoczęła swoją karierę aktywistki w ruchu wolnomyślicielskim. Choć początkowo pociągał ją anarchizm indywidualistyczny, de Cleyre ewoluowała poprzez mutualizm do tego, co nazywała anarchizmem bezprzymiotnikowym, przedkładając ponad wszystko społeczeństwo bezpaństwowe, bez użycia agresji czy przymusu.
De Clayre żyła w tym samym czasie co Emma Goldman, z którą utrzymywała stosunki oparte na pełnym szacunku pomimo różnicy zdań w niektórych kwestiach. Wiele esejów de Cleyre zostało zebranych w "Selected Works of Voltairine de Cleyre", wydanych pośmiertnie przez magazyn „Mother Earth” w 1914.
Życiorys.
Urodziła się w małym miasteczku Leslie w stanie Michigan, a następnie przeniosła się wraz z rodziną do również położonego w Michigan miasteczka St. Johns, gdzie żyła z nieszczęśliwie poślubionymi rodzicami w skrajnym ubóstwie. Jej ojciec Hector Auguste de Cleyre nadał jej imię pochodzące od pseudonimu słynnego francuskiego pisarza oświeceniowego – Voltaire’a.
W wieku 12 lat ojciec umieścił ją w katolickiej szkole klasztornej w miejscowości Sarnia w kanadyjskiej prowincji Ontario, ponieważ uważał, że da jej to lepsze wykształcenie niż szkoły publiczne. Owe doświadczenie sprawiło, że Voltairine zamiast w stronę chrześcijaństwa skręciła, coraz bardziej skłaniała się ku ateizmowi. O czasie tam spędzonym powiedziała, że „było to jak Dolina Cienia Śmierci, a na mojej duszy pozostały białe blizny, gdzie ignorancja i przesądy paliły mnie swoim piekielnym ogniem w tych dusznych dniach”. Próbowała uciec, płynąc przez rzekę St. Clair do Port Huron i wędrując 17 mil (27 km), ale napotkała przyjaciół rodziny. Skontaktowali się z jej ojcem i odesłali ją z powrotem do klasztoru.
Rodzinne powiązania z ruchem abolicjonistycznym i Underground Railroad, surowa i nieubłagana bieda w dzieciństwie oraz nadanie jej imienia na cześć filozofa Woltera, przyczyniły się do zainteresowania radykalnymi poglądami, które rozwinęła wkrótce po okresie dojrzewania. Po ukończeniu szkoły w klasztorze de Cleyre przeniosła się do Grand Rapids w Michigan. Zaangażowała się w silnie antyklerykalny ruch wolnomyślicielski, prowadząc wykłady i publikując artykuły w czasopismach wolnomyślicielskich, stając się w końcu redaktorem gazety „The Progressive Age”.
W czasie swojej działalności w ruchu wolnomyślicielskim w połowie i pod koniec lat osiemdziesiątych XIX wieku, de Cleyre czerpała z myśli Thomasa Paine'a, Mary Wollstonecraft i Clarence'a Darrowa. Inspirowała się również Henrym Davidem Thoreau oraz przywódcami robotniczymi Billem Haywoodem i Eugene Debs. Po egzekucji kilku protestujących na Haymarket w Chicago w 1887, została anarchistką. „Do tego czasu wierzyłam w zasadniczą sprawiedliwość amerykańskiego prawa o procesie przed ławą przysięgłych” – pisała w autobiograficznym eseju – „Potem już nigdy nie potrafiłam”.
Była znana jako doskonała mówczyni i pisarka. Biograf Paul Avrich powiedział, że miała „największy talent literacki spośród anarchistów i anarchistek w Ameryce”. Była również znana jako niestrudzona orędowniczka poglądów anarchistycznych, której „religijna gorliwość”, według Emmy Goldman, „odcisnęła piętno na wszystkim, co robiła”.
Zaszła w ciążę z Jamesem B. Elliotem, innym wolnomyślicielem, i 12 czerwca 1890 urodziła ich syna Harry'ego. Jak ustalili de Cleyre i Elliot, ich syn zamieszkał z Elliotem, a de Cleyre nie miała żadnego udziału w jego wychowaniu. Była blisko związana i inspirowana przez Dyera Luma („jej nauczyciela, powiernika, towarzysza”, według Goldman). Jej związek z nim zakończył się na krótko przed jego samobójstwem w 1893.
De Cleyre prowadziła swoją działalność w latach 1889-1910 w Filadelfii, gdzie żyła wśród biednych żydowskich imigrantów i gdzie sympatia dla anarchistycznych przekonań była powszechna. Tam uczyła angielskiego i muzyki, nauczyła się mówić i pisać w jidysz. Przez całe życie de Cleyre była nękana przez choroby. Goldman twierdziła, że cierpiała na „jakąś chorobę układu nerwowego, która rozwinęła się u niej we wczesnym dzieciństwie” i cierpiała na depresję, co najmniej dwukrotnie próbowała popełnić samobójstwo.
Przeżyła zamach na swoje życie 19 grudnia 1902. Jej napastnik Herman Helcher był byłym uczniem, który wcześniej został uznany za niepoczytalnego z powodu gorączki i któremu natychmiast wybaczyła, jak napisała: „Byłoby skandalem przeciwko cywilizacji, gdyby został wysłany do więzienia za czyn, który był produktem chorego mózgu”. Atak pozostawił ją z chronicznym bólem ucha i infekcją gardła, które często wpływały negatywnie na jej zdolność mówienia lub koncentracji.
De Cleyre zmarła na septyczne zapalenie opon mózgowych 20 czerwca 1912 w szpitalu św. Marii z Nazaretu w Chicago. Pochowano ją obok obrońców Haymarket i innych działaczy społecznych na cmentarzu German Waldheim Cemetery (obecnie Forest Home Cemetery) w Forest Park, na przedmieściach Chicago. Goldman została później pochowana również w tej części cmentarza.
Poglądy.
De Cleyre w ciągu swojego życia zmieniała poglądy polityczne. Ostatecznie stała się silną zwolenniczką anarchizmu bezprzymiotnikowego, według historyka George'a Richarda Esenweina doktryny „bez żadnych ścisłych etykiet takich jak komunista, kolektywista, mutualista czy indywidualista. Była to po prostu postawa, która promowała współpracę różnych szkół anarchistycznych”. Przez kilka lat, de Cleyre kojarzyła się głównie z amerykańskim indywidualistycznym anarchizmem. Odróżniając się od Emmy Goldman i ukazując swoje poparcie dla indywidualistycznego anarchizmu, de Cleyre napisała:
Mimo początkowej niechęci do siebie, de Cleyre i Goldman zaczęły się wzajemnie szanować. W eseju z 1894 "In Defense of Emma Goldman and the Right of Expropriation" (pol. "W obronie Emmy Goldman i prawa do wywłaszczenia") de Cleyre napisała:
Ostatecznie de Cleyre opowiedziała się za anarchizmem społecznym, a nie za indywidualizmem. W 1908 twierdziła, że „najlepszą rzeczą, jaką zwykli ludzie pracy mogą zrobić, to zorganizować swój przemysł tak, by całkowicie pozbyć się pieniędzy” i „produkować wspólnie, kooperatywnie, a nie w ramach relacji szef-pracownik”. W 1912 twierdziła, że klęska Komuny Paryskiej wynikała z tego, że „utrzymała [prywatną] własność”. W swoim eseju "The Commune Is Risen" stwierdza: „Krótko mówiąc, choć istniały inne powody, dla których komuna upadła, głównym z nich było to, że w godzinie konieczności komuniści nie byli komunistami. Próbowali zerwać polityczne kajdany bez zrywania tych ekonomicznych”. Stała się zwolenniczką anarchizmu bezprzymiotnikowego, pisząc w "The Making of an Anarchist": „Nie szufladkuję się już inaczej niż po prostu jako 'Anarchistka'”.
Niektórzy badacze spierają się, czy odrzucenie indywidualizmu przez de Cleyre było równoznaczne z przyjęciem komunizmu. Goldman i Rudolf Rocker potwierdzili to stanowisko, ale inni, w tym biograf de Cleyre, Paul Avrich, nie zgodzili się z tym. W 1907 pisała: „Nie jestem teraz i nigdy nie byłam komunistką”. Anarchistyczny badacz Iain McKay argumentuje, że późniejsze poparcie de Cleyre dla gospodarki bezpieniężnej było pewną formą komunizmu, nawet jeśli odrzuciła słowo „komunizm”, aby to opisać.
W swoim eseju z 1901 zatytułowanym "Anarchism", de Cleyre napisała:
Jej esej z 1912 zatytułowany "Direct Action" staje w obronie akcji bezpośredniej. W eseju tym de Cleyre wskazuje na takie przykłady, jak bostońska herbatka, zauważając, że „akcja bezpośrednia zawsze była stosowana i ma historyczną sankcję tych samych ludzi, którzy ją teraz ganią”.
W tekście z 1895 zatytułowanym "Sex Slavery" de Cleyre potępia ideały piękna, które zachęcają kobiety do zniekształcania swoich ciał, oraz praktyki socjalizacji dzieci, które tworzą nienaturalne role płciowe. Tytuł eseju nie odnosi się do handlu kobietami dla celów prostytucji, choć o tym też jest mowa, ale raczej do prawa małżeńskiego, które pozwala mężczyznom gwałcić swoje żony bez konsekwencji. Takie prawa czynią „każdą zamężną kobietę tym, czym jest, niewolnicą związaną, która przyjmuje nazwisko swego pana, chleb swego pana, polecenia swego pana i służy namiętnościom swego pana”.
Według de Cleyre małżeństwo – przynajmniej w tradycyjnym modelu – niesie ze sobą poddańcze i zależne relacje stojące w opozycji wobec indywidualizmu jednostki. W tym wariancie pozostaje ono również pewną, sankcjonowaną, formą relacji ekonomicznych, co zabija miłość pomiędzy partnerami i jedynym sposobem na to, aby zachować ją w jej ekstatycznym stanie, czyli jedynym jakim warto jest przeżywać (inna miłość to po prostu przyjaźń, jak podkreślała amerykańska anarchistka) jest zachowanie odległości.
De Cleyre stanowczo sprzeciwiała się utrzymywaniu przez rząd stałej armii, argumentując, że jej istnienie zwiększa prawdopodobieństwo wojen. W swoim eseju z 1909 "Anarchism and American Traditions", argumentowała, że w celu osiągnięcia pokoju „wszyscy pokojowo nastawieni ludzie powinni wycofać swoje wsparcie dla armii i wymagać, aby wszyscy, którzy chcą prowadzić wojnę, robili to na własny koszt i ryzyko; że ani żołd, ani emerytury nie mogą przysługiwać tym, którzy decydują się uczynić z zabijania ludzi swój zawód”.
Pamięć.
De Cleyre była ważną postacią amerykańskiego anarchizmu. Będąc jedną z niewielu kobiet o dużym autorytecie w ruchu anarchistycznym, została uznana przez Emmę Goldman za "najbardziej utalentowaną i błyskotliwą anarchistkę, jaką kiedykolwiek stworzyła Ameryka". Nie jest dziś jednak tak bardzo znana, co biografka Sharon Presley przypisuje jej krótkiemu życiu.
Od końca XX wieku zainteresowanie jej osobą ponownie wzrosło. "An American Anarchist: The Life of Voltairine de Cleyre", napisana przez Paula Avricha, została opublikowana przez Princeton University Press w 1978. Zbiór jej przemówień, "The First Mayday: The Haymarket Speeches, 1895-1910", został wydany przez Libertarian Book Club w 1980. W 2004 AK Press wydało "The Voltairine de Cleyre Reader". W 2005 ukazały się jeszcze dwa zbiory jej przemówień i artykułów, a mianowicie "Exquisite Rebel: The Essays of Voltairine De Cleyre – Anarchist, Feminist, Genius", pod redakcją Presleya i Crispina Sartwella, wydane przez SUNY Press; oraz "Gates of Freedom: Voltairine De Cleyre and the Revolution of the Mind", z University of Michigan Press. Jej dokumenty są przechowywane w YIVO Institute for Jewish Research w Nowym Jorku. W 2018 The New York Times opublikował jej spóźniony nekrolog.

</doc>
<doc id="2489738" url="https://pl.wikipedia.org/wiki?curid=2489738" title="Portage (Utah)">
Portage (Utah)

Portage – miasto w Stanach Zjednoczonych, w stanie Utah, w hrabstwie Box Elder.

</doc>
<doc id="2489739" url="https://pl.wikipedia.org/wiki?curid=2489739" title="Carlo Cecchitelli">
Carlo Cecchitelli

Carlo Cecchitelli OFM (ur. 24 lutego 1936 w Morlupo) − włoski franciszkanin, członek Kustodii Ziemi Świętej kapłan, były Kustosz Ziemi Świętej, poliglota.
Życiorys.
Antonio Cecchitelli urodził się 24 lutego 1936 w rodzinie Józefa i Cecylii Antonazzi w Morlupo w Lacjum. Uczęszczał do szkół franciszkańskich w Orte i Artenie (Kolegium Serafickie „Santa Maria di Gesù”). W 1953 rozpoczął studia filozoficzne w Studium Theologicum Jerosolimitanum w Jerozolimie. W 1954 wstąpił do nowicjatu Zakonu Braci Mniejszych w Betlejem. W 1957 kontynuował studia teologiczne w Jerozolimie w Klasztorze Najświętszego Zbawiciela. Śluby wieczyste złożył w Betlejem 8 grudnia 1959. Święcenia kapłańskie przyjął z rąk kard. Angelo Feliciego 18 marca 1961 w bazylice Najświętszego Serca Pana Jezusa w Rzymie. W latach 1961-1965 studiował literaturę włoską w Instytucie Nauk i Literatury „Santa Chiara” w Neapolu. Następnie był nauczycielem w niższym seminarium Kustodii Ziemi Świętej w Betlejem. W latach 1968-1971 był sekretarzem Kustodii i rezydował w Klasztorze Najświętszego Zbawiciela w Jerozolimie. Po kapitule kustodialnej w 1971 wybrany został przełożonym i wychowawcą Kolegium Międzynarodowego w Casalotti w Rzymie. Był też proboszczem tamtejszej parafii pw. Najświętszej Maryi Panny z Nazaretu. W 1983 ponownie wybrano go sekretarzem Kustodii. W latach 1986-1992 był Kustoszem Ziemi Świętej, rezydując w Jerozolimie. Po wygaśnięciu mandatu kustosza pełnił obowiązki gwardiana i komisarza Ziemi Świętej w Neapolu Montecalvario. Od 1998 był przełożonym i proboszczem w Casalotti. W 1999 wybrano go wychowawcą nowicjatu Kustodii Ziemi Świętej w En Kerem. Był też po 2000 gwardianem Klasztoru Biczowania Pana Jezusa przy Via Dolorosa w Jerozolimie (Studium Biblicum Franciscanum). Obecnie mieszka we Włoszech. O. Cecchitelli włada francuskim, hiszpańskim, angielskim oraz esperanto.

</doc>
<doc id="2489740" url="https://pl.wikipedia.org/wiki?curid=2489740" title="Theodor Plievier">
Theodor Plievier

Theodor Otto Richard Plievier (ur. 12 lutego 1892 w Berlinie, zm. 12 marca 1955 w Avegno) - niemiecki anarchista i pisarz, znany z trylogii opisującej zmagania na froncie wschodnim: "Stalingrad", "Moskwa" i "Berlin".
Wychował się w Berlinie. Gdy ukończył 16 lat rozpoczął naukę jako sztukator. Po sporze rodzinnym opuścił dom i przewędrował Niemcy, Austro-Węgry i Holandię. Po powrocie do kraju zaciągnął się jako marynarz do floty handlowej. W 1910 przebywał w Południowej Ameryce, a do 1913 pracował w kopalni saletry w Chile.
Gdy w 1914 wrócił do Hamburga, to został schwytany przez policję po udziale w bójce w knajpie portowej i przymusowo wcielony do marynarki wojennej. Służył na krążowniku pomocniczym SMS „Wolf”. W listopadzie 1918 przyłączył się do rewolucjonistów w Wilhelmshaven i powstania marynarzy w Kilonii.
Po wojnie włączył się w ruch anarchistyczny. W 1920 ożenił się z aktorką Marią Stoz. Mieli troje dzieci: córkę i dwóch synów. Córka i jeden z synów zmarli w czasach hiperinflacji, gdy Plievier z rodziną zmagali się z biedą.
Do 1924 pracował dorywczo jako robotnik sezonowy i także jako marynarz. Potem jako dziennikarz, tłumacz i pisarz. Przebywał ponownie w Południowej Ameryce. Działał jako poganiacz bydła i sekretarz niemieckiego wicekonsula w Pisagua.
Po powrocie do Niemiec, po rozwodzie ożenił się po raz drugi z aktorką Hildegardą Piscator. W 1929 zadebiutował swoją pierwszą powieścią "Des Kaisers Kulis". Powieść została zaadaptowana na deski teatru. Opisywała warunki życia marynarzy na statkach cesarskiej floty. Po przejęciu władzy przez nazistów znalazła się na indeksie.
W 1933 Plivier zmienił nazwisko na "Plievier" i uciekł do ZSRR. Po przejeździe przez Pragę, Zurych, Paryż i Oslo znalazł się w Moskwie. Udzielał się w życiu kulturalnym sowieckiego państwa. W 1941 roku wraz z innymi niemieckimi imigrantami został ewakuowany do Taszkentu. Zaznajomił się z pisarzem Johannesem Becherem. We wrześniu 1943 roku został przyjęty do Narodowego Komitetu Wolne Niemcy.
W 1945 ukazała się jego dokumentacyjna powieść "Stalingrad". Była to pierwsza książka, która szczegółowo informowała niemieckiego czytelnika o klęsce 6 Armii pod Stalingradem. Przyniosła Plievierowi literackie uznanie. W tym czasie przybył do Niemiec wraz z Armią Czerwoną, pełniąc funkcje administracyjne. Zajmował się sprawami wydawniczymi i kulturalnymi.
W 1948 zrażony do komunizmu uciekł do brytyjskiej strefy okupacyjnej w zachodnich Niemczech. Swój odwrót od komunistycznych idei zawarł w przemówieniu: "Einige Bemerkungen über die Bedeutung der Freiheit" ("Kilka uwag o znaczeniu wolności"). Zamieszkał w Hamburgu i ożenił się po raz trzeci z Margarete Grote. Potem przeniósł się do Wallhausen k. Konstancji. Potem osiedlił się w Avegno w Szwajcarii.

</doc>
<doc id="2489742" url="https://pl.wikipedia.org/wiki?curid=2489742" title="Zefiryn Adamski">
Zefiryn Adamski

Zefiryn Adamski (ur. 2 sierpnia 1924 w Bydgoszczy, zm. 1 czerwca 2015) – polski profesor, technolog drewna zajmujący się w szczególności chemiczną technologią drewna i technologią celulozy i papieru.
Życiorys.
. Tytuł naukowy profesora otrzymał w 1979 roku.
Był m.in. członkiem Centralnej Komisji ds. Tytułu Naukowego i Stopni Naukowych przy Prezesie Rady Ministrów, Komitetu Technologii Drewna Polskiej Akademii Nauk i Poznańskiego Towarzystwa Przyjaciół Nauk. Został odznaczony Krzyżem Kawalerskim Orderu Odrodzenia Polski, Medalem Komisji Edukacji Narodowej.
W czasie pracy naukowej zajmował następujące stanowiska na obecnym Uniwersytecie Przyrodniczym w Poznaniu:
Pochowany na cmentarzu św. Jana Vianneya w Poznaniu (kwatera św. Barbary-31-30).

</doc>
<doc id="2489746" url="https://pl.wikipedia.org/wiki?curid=2489746" title="Warłaam (Borisewicz)">
Warłaam (Borisewicz)

Warłaam, imię świeckie Paweł Pawłowicz Borisewicz, (ur. 22 marca 1899 w Chełmie, zm. 9 maja 1975 w Kijowie) – biskup Rosyjskiego Kościoła Prawosławnego.
Życiorys.
W 1921 ukończył prawosławne seminarium duchowne w Krzemieńcu i został wyświęcony na diakona. 6 stycznia 1923 przyjął święcenia kapłańskie i został proboszczem parafii Ruda-Błażenyk w diecezji wołyńskiej Polskiego Autokefalicznego Kościoła Prawosławnego. Następnie pełnił funkcje proboszcza w Koniuchach, jednego z diecezjalnych misjonarzy, proboszcza w Łokaczach.
13 maja 1945 został wyświęcony na biskupa winnickiego i bracławskiego. Po roku został przeniesiony na katedrę wołyńską i rówieńską. W 1948 został z kolei biskupem kamieniecko-podolskim i płoskirowskim. Urząd ten pełnił przez trzy lata, do przeniesienia na katedrę izmaelską i bołgradzką. Od 1955 do 1956 był biskupem chmielnickim i kamieniecko-podolskim, zaś od 1956 do 1961 – mukaczewskim i użhorodzkim. W 1957 otrzymał godność arcybiskupią. Od 1961 pełnił urząd arcybiskupa mińskiego i białoruskiego. W 1963 odszedł w stan spoczynku. Zmarł dwanaście lat później w Kijowie.
Jego brat Borys, po złożeniu ślubów mniszych Cyprian, również był biskupem prawosławnym.

</doc>
<doc id="2489748" url="https://pl.wikipedia.org/wiki?curid=2489748" title="Hiporefleksja">
Hiporefleksja



</doc>
<doc id="2489750" url="https://pl.wikipedia.org/wiki?curid=2489750" title="Palmyra (Indiana)">
Palmyra (Indiana)

Palmyra – miasto w Stanach Zjednoczonych, w stanie Indiana, w hrabstwie Harrison.

</doc>
<doc id="2489751" url="https://pl.wikipedia.org/wiki?curid=2489751" title="Widdringtonia">
Widdringtonia

Widdringtonia ("Widdringtonia") – rodzaj drzew z rodziny cyprysowatych ("Cupressaceae"). Obejmuje cztery gatunki występujące w południowej Afryce od Malawi po RPA. Wszystkie rosną w lasach w dolinach górskich, często obficie porośnięte porostami, paprociami i skrętnikami "Streptocarpus". Dostarczają bardzo cenionego, trwałego drewna, zwłaszcza poszukiwanym jego źródłem jest gatunek "Widdringtonia whytei" – rosnący w niewielkich pozostałościach dawniej rozległych lasów w górach Mlandżi w Malawi. Dla zapewnienia dostaw surowca drzewnego rośliny z tego gatunku uprawiane są na plantacjach w Malawi i Kenii.

</doc>
<doc id="2489752" url="https://pl.wikipedia.org/wiki?curid=2489752" title="Horyzontalizm (sztuki wizualne)">
Horyzontalizm (sztuki wizualne)

Horyzontalizm () – w sztukach plastycznych zasada komponowania obrazu polegająca na akcentowaniu w dziele sztuki kierunków poziomych, rozbudowa kompozycji dzieła wszerz; przeciwieństwo wertykalizmu. Przykładem takiego dzieła jest "Taniec śmierci" Bernta Notke. 

</doc>
<doc id="2489753" url="https://pl.wikipedia.org/wiki?curid=2489753" title="Palmyra (Maine)">
Palmyra (Maine)

Palmyra – miasto w Stanach Zjednoczonych, w stanie Maine, w hrabstwie Somerset.

</doc>
<doc id="2489754" url="https://pl.wikipedia.org/wiki?curid=2489754" title="Schorzenie genetyczne">
Schorzenie genetyczne



</doc>
<doc id="2489756" url="https://pl.wikipedia.org/wiki?curid=2489756" title="Georgetown (Teksas)">
Georgetown (Teksas)

Georgetown – miasto w Stanach Zjednoczonych, w stanie Teksas, stolica hrabstwa Williamson. Według spisu w 2020 roku liczy 67,2 tys. mieszkańców, w tym 72,4% to biali nie-latynoscy. Należy do obszaru metropolitalnego Austin, od którego leży około 50 kilometrów na północ. 
Corocznie odbywa się tu "Festiwal Maków" z uwagi na dużą liczbę tych kwiatów w okolicy.

</doc>
<doc id="2489757" url="https://pl.wikipedia.org/wiki?curid=2489757" title="Palmyra (Missouri)">
Palmyra (Missouri)

Palmyra – miasto w Stanach Zjednoczonych, w stanie Missouri, siedziba administracyjna hrabstwa Marion.

</doc>
<doc id="2489758" url="https://pl.wikipedia.org/wiki?curid=2489758" title="Taschen">
Taschen

Taschen – niemieckie wydawnictwo założone w 1980 roku w Kolonii przez Benedikta Taschena. Jest największym na świecie sprzedawcą książek poświęconych sztuce. Ma własną sieć księgarń na trzech kontynentach.
Historia i działalność.
Benedikt Taschen (ur. 1961) założył wydawnictwo, aby sprzedać swoje obszerne zbiory komiksów. Po pięciu latach postanowił, że jego wydawnictwo będzie specjalizować się w książkach poświęconych sztuce. W roku 1986 pracę u Taschena na stanowisku redaktorki rozpoczęła Angelika Herbert (ur. 1959). Wspólnie z Benediktem Taschenem przekształcili oni wydawnictwo w światową markę sprzedając po 20 milionów książek rocznie. W 1990 Angelika Herbert została redaktorką naczelną a w 1996 wyszła za Benedikta Taschena przyjmując jego nazwisko. Jako Angelika Taschen przyczyniła się bardzo do rozwoju wydawnictwa. W 2004 Angelika i Benedikt Taschen rozwiedli się a w 2010 Angelika zakończyła współpracę z wydawnictwem.
Dzisiaj wydawnictwo Taschen ma własną sieć księgarń pod nazwą "Taschen-Stores", działających w Amsterdamie, Berlinie, Beverly Hills, Brukseli, Hamburgu, Hollywood, Kolonii, Kopenhadze, Londynie, Miami, Nowym Jorku oraz Paryżu.
Profil wydawniczy.
Zakres tematyczny wydawnictw Taschena to: architektura, sztuka, klasyka, serie kolekcjonerskie, design, moda, film, podróże, fotografia, popkultura oraz wydawnictwa erotyczne.
Popularne serie wydawnicze.
Oprócz sprzedaży stosunkowo niedrogich książki o sztuce, Taschen stał się znany ze sprzedaży w głównych księgarniach pozycji dostępnych wcześniej jedynie w bardzo ograniczonym zakresie. Spektrum tego typu wydawnictw obejmuje albumy poświęcone fetyszyzmowi, tematyce gejowskiej i erotycznej, pisma dla mężczyzn oraz pornografię.
"Sumo".
W 1999 Taschen opublikował unikalne wydawnictwo zatytułowane "Sumo" – 30-kilogramową, 464-stronicową książkę o wymiarach 50 × 70 cm, zawierającą fotografie aktów wykonane przez mistrza tego gatunku Helmuta Newtona. Książka została wydana w nakładzie 10000 egzemplarzy, ponumerowanych i podpisanych przez artystę. Do jej prezentacji specjalną podstawę zaprojektował Philippe Starck. Kosztująca 9000 funtów książka została określona jako największe i najdroższe wydawnictwo książkowe w XX wieku..
"GOAT".
W 2003 Taschen opublikował kolejne tego typu wydawnictwo, "GOAT (GREATEST OF ALL TIME) – A Tribute to Muhammad Ali" poświęcone jednemu z najbardziej znanych bokserów w historii, Muhammadowi Alemu. 830-stronicowa książka miała wymiary 50 × 50 cm i ważyła 29 kg. Książka kosztowała 7500 euro (nakład 1000 egzemplarzy) lub 3000 euro (nakład 9000 egzemplarzy).

</doc>
<doc id="2489762" url="https://pl.wikipedia.org/wiki?curid=2489762" title="Prawo miecza">
Prawo miecza

Prawo miecza (łac. "ius gladii") – w średniowieczu prawo przyznane niektórym miastom i feudałom do sądzenia spraw zagrożonych karą śmierci i jej wykonywania.

</doc>
<doc id="2489763" url="https://pl.wikipedia.org/wiki?curid=2489763" title="Osceola (Arkansas)">
Osceola (Arkansas)

Osceola – miasto w Stanach Zjednoczonych, w stanie Arkansas, w hrabstwie Mississippi.

</doc>
<doc id="2489765" url="https://pl.wikipedia.org/wiki?curid=2489765" title="1 Brygada Moździerzy">
1 Brygada Moździerzy



</doc>
<doc id="2489767" url="https://pl.wikipedia.org/wiki?curid=2489767" title="Gassho">
Gassho



</doc>
<doc id="2489768" url="https://pl.wikipedia.org/wiki?curid=2489768" title="Osceola (Indiana)">
Osceola (Indiana)

Osceola – miasto w Stanach Zjednoczonych, w stanie Indiana, w hrabstwie St. Joseph.

</doc>
<doc id="2489769" url="https://pl.wikipedia.org/wiki?curid=2489769" title="Osceola (Missouri)">
Osceola (Missouri)

Osceola – miasto w Stanach Zjednoczonych, w stanie Missouri, siedziba administracyjna hrabstwa St. Clair, położone nad rzeką Osage.

</doc>
<doc id="2489770" url="https://pl.wikipedia.org/wiki?curid=2489770" title="Leander (Teksas)">
Leander (Teksas)

Leander – miasto w Stanach Zjednoczonych, w stanie Teksas, w hrabstwach Williamson i Travis. Według spisu z 2020 roku liczy 59,2 tys. mieszkańców. W latach 2010–2019 było drugim najszybciej rozwijającym się miastem w Stanach Zjednoczonych. Jest częścią obszaru metropolitalnego Austin.
Historia.
Zostało założone w 1882 r., a nazwa pochodzi od imienia jednego z inżynierów budujących linię kolejową przechodzącą obok miasta – Leandera "Catfish" Browna. Prawa miejskie uzyskało 21 stycznia 1978 roku.
Demografia.
Według przeprowadzonego przez United States Census Bureau spisu powszechnego w 2010 miasto liczyło 26 521 mieszkańców, co oznacza wzrost o 249,1% w porównaniu do roku 2000. Natomiast skład etniczny w mieście wyglądał następująco: Biali 80,2%, Afroamerykanie 4,8%, Azjaci 2,4%, pozostali 12,6%. Kobiety stanowiły 50,7% populacji.

</doc>
<doc id="2489771" url="https://pl.wikipedia.org/wiki?curid=2489771" title="Osceola (Nebraska)">
Osceola (Nebraska)

Osceola – miasto w Stanach Zjednoczonych, w stanie Nebraska, w hrabstwie Polk.

</doc>
<doc id="2489772" url="https://pl.wikipedia.org/wiki?curid=2489772" title="Osceola (Nowy Jork)">
Osceola (Nowy Jork)

Osceola – miasto w Stanach Zjednoczonych, w stanie Nowy Jork, w hrabstwie Lewis.

</doc>
<doc id="2489774" url="https://pl.wikipedia.org/wiki?curid=2489774" title="Nikifor (Jefimow)">
Nikifor (Jefimow)

Nikifor, imię świeckie Iwan Fomicz Jefimow (ur. 1888 w Kasulinie, zm. 1 września 1937) – rosyjski biskup prawosławny.
Ukończył gimnazjum. W 1921 złożył wieczyste śluby mnisze, przyjmując imię Nikifor. W tym samym roku został wyświęcony na hierodiakona, zaś w roku następnym - na hieromnicha. Pełnił następnie funkcję sekretarza arcybiskupa nadamurskiego i błagowieszczeńskiego Eugeniusza. W 1923 w Błagowieszczeńsku został aresztowany i przebywał w więzieniu do marca następnego roku. Wyjechał wówczas do obwodu wiackiego, być może na zsyłkę. W marcu 1925 otrzymał godność archimandryty.
21 marca 1926 w Irkucku został wyświęcony na biskupa chabarowskiego, wikariusza eparchii błagowieszczeńskiej. W obrzędzie wzięli udział biskup niżno-udiński Euzebiusz i biskup kirieński Herakliusz. W 1927 biskup Nikifor został aresztowany i skazany na trzyletnią zsyłkę do obwodu archangielskiego, z której zwolniono go po roku. W kwietniu 1925 został biskupem kotielnickim, wikariuszem eparchii wiackiej i słobodzkiej. Od stycznia do maja 1929 był "locum tenens" tejże eparchii.
W lutym 1930 mianowany biskupem piatigorskim i prikumskim. Jeszcze w tym samym roku uwięziony ponownie i skazany na dziesięć lat łagru. W 1937 został rozstrzelany.

</doc>
<doc id="2489777" url="https://pl.wikipedia.org/wiki?curid=2489777" title="Hutto">
Hutto

Hutto – miasto w Stanach Zjednoczonych, w stanie Teksas, w hrabstwie Williamson, leżące w aglomeracji Austin.
Zostało założone w 1876 r., a nazwa pochodzi od nazwiska lokalnego właściciela ziemskiego – Jamesa Emory Hutto. W 2011 r. obchodziło stulecie nadania praw miejskich.
Demografia.
Według przeprowadzonego przez United States Census Bureau spisu powszechnego w 2010 miasto liczyło 14 698 mieszkańców, co oznacza wzrost o 1075,8% w porównaniu do roku 2000. Natomiast skład etniczny w mieście wyglądał następująco: Biali 71,9%, Afroamerykanie 14,3%, Azjaci 1,4%, pozostali 12,4%. Kobiety stanowiły 51,6% populacji.

</doc>
<doc id="2489782" url="https://pl.wikipedia.org/wiki?curid=2489782" title="Marta albo Jarmark w Richmond">
Marta albo Jarmark w Richmond



</doc>
<doc id="2489786" url="https://pl.wikipedia.org/wiki?curid=2489786" title="Państwo Wschodniofrankijskie">
Państwo Wschodniofrankijskie



</doc>
<doc id="2489787" url="https://pl.wikipedia.org/wiki?curid=2489787" title="Park Narodowy Biogradska gora">
Park Narodowy Biogradska gora



</doc>
<doc id="2489788" url="https://pl.wikipedia.org/wiki?curid=2489788" title="Wiesław Antkowiak">
Wiesław Antkowiak

Wiesław Zygmunt Antkowiak (ur. 29 października 1931 w Pniewach) − polski chemik organik, profesor.
Życiorys.
Ukończył studia na Uniwersytecie im. Adama Mickiewicza w Poznaniu. Doktorat obronił w 1959, a habilitację w 1967. Tytuł naukowy profesora otrzymał w 1978 roku. Odbył staże zagraniczne m.in. w National Research Council of Canada w Ottawie oraz w National Institutes of Health w Bethesda, USA. Pracował jako profesor zwyczajny na Wydziale Chemii UAM. Specjalista w dziedzinie chemii organicznej, produktów naturalnych, stereochemii i spektrochemii organicznej oraz syntezy organicznej.
Członek Akademickiego Klubu Obywatelskiego im. Prezydenta Lecha Kaczyńskiego w Poznaniu.
Publikacje.
Jest autorem ok. 70 prac naukowych, m.in. 

</doc>
<doc id="2489790" url="https://pl.wikipedia.org/wiki?curid=2489790" title="Druki nowsze">
Druki nowsze

Druki nowsze – wszystkie publikacje drukowane z okresu od XIX wieku do czasów współczesnych. Obecnie przyjmuje się, że początkiem okresu druków nowszych jest rok 1801, ale w Anglii uznaje się, że są to lata 40. XVII wieku.
Trwająca od XIX wieku epoka druków nowszych związana jest z rewolucją przemysłową w Europie. Postępy nauki, przemysłu i rzemiosła oraz idee wolności myśli, słowa i druku, przenikające warstwy oświecone wywołały rozwój piśmiennictwa, produkcji wydawniczej i drukarstwa. W ówczesnym czasie powstał nowy rodzaj przedsiębiorstw uniwersalnych obejmujących wszystkie gałęzie wytwarzania i rozprowadzania książek, charakterystyczny dopiero dla tego okresu. Umożliwiło to popularyzację wiedzy i upowszechnienie literatury. Z czasem pojawiła się także potrzeba popularyzacji nauki i czytelnictwa w szerszych kręgach społeczeństwa, co miało swoje źródło głównie w rozwoju przemysłu maszynowego i zapotrzebowania na wiedzę ogólną i fachową.

</doc>
<doc id="2489791" url="https://pl.wikipedia.org/wiki?curid=2489791" title="Pantelejmon (Maksunow)">
Pantelejmon (Maksunow)

Pantelejmon, imię świeckie Gieorgij Pietrowicz Maksunow (ur. 1872 w Chajcie, zm. 11 lutego 1933 w Marinsku) – rosyjski biskup prawosławny.
Pochodził z rodziny chłopskiej. Ukończył pięć klas szkoły przemysłowo-technicznej w Irkucku. W 1900 jest wzmiankowany jako spowiednik monasteru Trójcy Świętej i św. Mikołaja w Szmakowce. Funkcję tę pełnił do 1924, gdy posiadając już godność igumena został proboszczem parafii Zwiastowania w Irkucku. Od 1924 do 1928 był przełożonym monasteru Wniebowstąpienia Pańskiego i św. Innocentego Irkuckiego w Irkucku. 
W 1928 przyjął chirotonię biskupią i został biskupem władywostockim i kamczackim. W grudniu tego samego roku Synod Rosyjskiego Kościoła Prawosławnego polecił mu objąć obowiązki "locum tenens" eparchii błagowieszczeńskiej ze stałym miejscem zamieszkania w Chabarowsku. Jeszcze w tym samym roku, lub na początku roku następnego, został aresztowany. Oskarżony o tajne rozprowadzanie broszury wymierzonej w Żywą Cerkiew; śledztwo ostatecznie umorzono. Powrócił do pełnienia obowiązków biskupa władywostockiego i kamczackiego, które pełnił do 1929. W wymienionym roku został biskupem chabarowskim. W 1931 został aresztowany pod zarzutem działalności kontrrewolucyjnej.
Skazany na pięć lat łagru jako „lider grupy kontrrewolucyjnej” razem z biskupem władywostockim Warsonofiuszem. Uwięziony w Marińsku, zmarł w więzieniu w lutym 1933.

</doc>
<doc id="2489793" url="https://pl.wikipedia.org/wiki?curid=2489793" title="Skarbiec katedralny na Wawelu">
Skarbiec katedralny na Wawelu



</doc>
<doc id="2489797" url="https://pl.wikipedia.org/wiki?curid=2489797" title="Extended play">
Extended play



</doc>
<doc id="2489798" url="https://pl.wikipedia.org/wiki?curid=2489798" title="Oblężenie Ma'arrat an-Numan">
Oblężenie Ma'arrat an-Numan



</doc>
<doc id="2489800" url="https://pl.wikipedia.org/wiki?curid=2489800" title="Ignazio Mancini">
Ignazio Mancini

Ignazio Mancini OFM (ur. 8 lutego 1922 w Ferentino, zm. 27 marca 2016 w Jerozolimie) − włoski franciszkanin, członek Kustodii Ziemi Świętej, kapłan, były Kustosz Ziemi Świętej, teolog moralista, orientalista, poliglota.
Życiorys.
Cesare Mancini przyszedł na świat w rodzinie Ambrożego i Róży Incelli. W 1935 wypłynął z Neapolu wraz z dziewięcioma innymi kandydatami do zakonu, mając zaledwie trzynaście lat, do Hajfy w Palestynie. Gimnazjum ukończył w Emaus El Qubeibeh w 1939. Nowicjat rozpoczął 3 października 1939. W 1940 został wraz z innymi Włochami internowany w El Qubeibeh. Tam ukończył nowicjat oraz odbył dwa lata studiów filozoficznych. Studia filozoficzne ukończył w En Kerem w 1943. Kursy teologiczne odebrał w Betlejem w latach 1944-1949. Śluby wieczyste złożył 4 października 1944. Święcenia kapłańskie przyjął 4 lipca 1948. Po krótkim pobycie we wspólnocie franciszkańskiej w bazylice Bożego Grobu uzyskał pozwolenie władz Kustodii, by pierwszy raz po 13 latach odwiedzić rodzinę w Ferentino we Włoszech. Po powrocie do Ziemi Świętej ponownie był członkiem wspólnoty w Bożym Grobie. W latach 1949-1950 pracował w Syrii: w Damaszku i Aleppo Tour de Ville. Następnie studiował teologię na rzymskim Antonianum. W 1953 obronił pracę doktorską "Cardinalis Gaietanus et Montes Pietatis". Od jesieni tego roku rozpoczął pracę wykładowcy w wyższym seminarium kustodialnym w Jerozolimie. Wykładał przez 29 lat teologię moralną. W 1956 został sekretarzem kustodii. W latach 1959-1980 był dyrektorem franciszkańskiego hospicjum dla pielgrzymów w Jerozolimie „Casa Nova”. W latach 1973-1980 był dyrektorem nowo otwartego Chrześcijańskiego Centrum Informacyjnego w Jerozolimie. Był w tych latach rekolekcjonistą dla żeńskich i męskich wspólnot zakonnych w Ziemi Świętej. Odznaczony Orderem Zasługi Republiki Włoskiej III klasy. W latach 1980-1986 był Kustoszem Ziemi Świętej. Po wygaśnięciu mandatu był przełożonym w Delegaturze Ziemi Świętej w Rzymie. O. Mancini publikował m.in. na łamach L’Osservatore Romano. Zmarł w infirmerii Klasztoru Najświętszego Zbawiciela w Jerozolimie 27 marca 2016.

</doc>
<doc id="2489801" url="https://pl.wikipedia.org/wiki?curid=2489801" title="Protathlima A’ Kategorias (2010/2011)">
Protathlima A’ Kategorias (2010/2011)

Sezon 2010/2011 był 73. sezonem Mistrzostw Cypru w piłce nożnej i czwartym rozgrywanym pod nazwą „Protathlima A’ Kategorias”. Liga podczas rozgrywek skupiała 14 zespołów, które składały się z dwóch części. Najpierw drużyny rozgrywały ze sobą po dwa mecze tradycyjnym systemem mecz i rewanż z drużną przeciwną na boisku rywala. Następnie dwie najsłabsze drużyny spadały z ligi, a pozostałych dwanaście zostało podzielone na trzy 4-zespołowe grupy i znów systemem mecz i rewanż walczyły o następujące pozycje:
Tytułu broniła drużyna , ale ostatecznie nowym mistrzem Cypru została drużnya . Najskuteczniejszym zawodnikiem okazał się Miljan Mrdaković z , który zdobył 21 bramek.
Pierwsza runda.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Druga runda.
Grupa A.
Wyniki.
 
 
 
 
 
 
 
 
Grupa B.
Wyniki.
 
 
 
 
 
 
 
 
Grupa C.
Wyniki.
 
 
 
 
 
 
 
 

</doc>
<doc id="2489804" url="https://pl.wikipedia.org/wiki?curid=2489804" title="Herbert MacKay-Fraser">
Herbert MacKay-Fraser

Herbert MacKay-Fraser (ur. 23 czerwca 1927 roku w Pernambuco, zm. 14 lipca 1957 w Reims) – amerykański kierowca Formuły 1.

</doc>
<doc id="2489808" url="https://pl.wikipedia.org/wiki?curid=2489808" title="Iglesia Maradoniana">
Iglesia Maradoniana

Iglesia Maradoniana () – parodia religii, stworzona przez fanów byłego argentyńskiego piłkarza Diega Maradony, którego uznają oni za najlepszego gracza wszech czasów.
Powstał w październiku 1998 roku w Rosario w Argentynie. Ma liczyć ponad 40 tysięcy członków. Szczególnym dniem dla członków ruchu jest 30 października (dzień urodzin Maradony) kiedy to zbierają się w kawiarniach i pizzeriach celebrując te urodziny, a „apostołowie” Kościoła Maradony wygłaszają swoistą modlitwę do swojego idola: „Nasz Diego, który jest skarbem Ziemi, niech będzie poświęcona twa lewa noga, niech będą pamiętane twoje gole”.
Członkowie ruchu gromadzą się też przed symbolicznymi ołtarzami, które ozdabiają fotografiami Maradony, koszulkami z numerem 10 oraz proporczykami z jego autografami. Przeprowadzają też rytuał przyjęcia do grupy nazywany „chrztem”, w którym osoba poddawana rytuałowi ma odwzorować gol strzelony przez Maradonę ręką w ćwierćfinałach mistrzostw świata 1986 reprezentacji Anglii (tzw. „ręka Boga”).

</doc>
<doc id="2489809" url="https://pl.wikipedia.org/wiki?curid=2489809" title="Religia w województwie lubelskim">
Religia w województwie lubelskim

Religia w województwie lubelskim – artykuł zawiera listę kościołów i związków wyznaniowych działających na terenie województwa lubelskiego.
Katolicyzm.
Kościół rzymskokatolicki.
Obrządek łaciński
Obrządek bizantyjsko-ukraiński
Obrządek bizantyjsko-słowiański (neounicki)

</doc>
<doc id="2489810" url="https://pl.wikipedia.org/wiki?curid=2489810" title="Robin Montgomerie-Charrington">
Robin Montgomerie-Charrington

Robin Montgomerie-Charrington (ur. 22 lipca 1915 roku w Londynie, Mayfair zm. 3 kwietnia 2007 roku w Moreton-in-Marsh, Gloucestershire) – brytyjski kierowca wyścigowy.

</doc>
<doc id="2489819" url="https://pl.wikipedia.org/wiki?curid=2489819" title="Benedykt Wallenstein">
Benedykt Wallenstein

Benedykt Wallenstein, "Benedikt z Valdštejna" – rzymskokatolicki duchowny, biskup kamieński.
Zanim został biskupem, piastował urząd prepozyta kapituły w Litomierzycach. Był również prepozytem w Ołomuńcu.

</doc>
<doc id="2489821" url="https://pl.wikipedia.org/wiki?curid=2489821" title="Patrick Fabian (piłkarz)">
Patrick Fabian (piłkarz)

Patrick Fabian (ur. 11 października 1987 w Hagen) – niemiecki piłkarz grający na pozycji obrońcy w VfL Bochum. Ma koszulkę z numerem 3.
Kariera.
Patrick debiutował w Bundeslidze w barwach VfL Bochum 14 lutego 2009 przeciwko FC Schalke 04. Wszedł na boisko w 90 minucie.

</doc>
<doc id="2489822" url="https://pl.wikipedia.org/wiki?curid=2489822" title="Mistrzostwa Polski w Judo 1993">
Mistrzostwa Polski w Judo 1993

37. edycja Mistrzostw Polski w judo odbyła się w dniach 2 - 4 kwietnia 1993 roku w Gdańsku.

</doc>
<doc id="2489824" url="https://pl.wikipedia.org/wiki?curid=2489824" title="Adidovce">
Adidovce

Adidovce – wieś (obec) na Słowacji położona w kraju preszowskim, w powiecie Humenné. Pierwsze wzmianki o miejscowości pochodzą z roku 1568.
Według danych z dnia 31 grudnia 2010, wieś zamieszkiwało 220 osób, w tym 111 kobiet i 109 mężczyzn.
W 2001 roku rozkład populacji względem narodowości i przynależności etnicznej wyglądał następująco:

</doc>
<doc id="2489830" url="https://pl.wikipedia.org/wiki?curid=2489830" title="Elgin (Teksas)">
Elgin (Teksas)

Elgin – miasto w Stanach Zjednoczonych, w stanie Teksas, w hrabstwach Bastrop i Travis. Zostało założone w 1872 r., a nazwa pochodzi od imienia jednego z urzędników firmy budującej pobliską linię kolejową – Roberta Morrisa Elgina. Prawa miejskie uzyskało w 1901 roku.
Demografia.
Według przeprowadzonego przez United States Census Bureau spisu powszechnego w 2010 miasto liczyło 8 135 mieszkańców, co oznacza wzrost o 42,7% w porównaniu do roku 2000. Natomiast skład etniczny w mieście wyglądał następująco: Biali 57,1%, Afroamerykanie 17,3%, Azjaci 0,5%, pozostali 25,1%. Kobiety stanowiły 51,4% populacji.

</doc>
<doc id="2489831" url="https://pl.wikipedia.org/wiki?curid=2489831" title="Wolontariat pracowniczy">
Wolontariat pracowniczy

Wolontariat pracowniczy (ang. "corporate volunteering") – działanie polegające na podejmowaniu i wspieraniu przez przedsiębiorcę działalności charytatywnej na rzecz wybranych podmiotów, w szczególności organizacji pozarządowych i określonych przepisami prawa instytucji, przy dobrowolnej współpracy zatrudnionych przez przedsiębiorcę osób. Jest to działanie polegające na podejmowaniu i wspieraniu przez firmę działalności pracowników na rzecz organizacji pozarządowych i określonych przepisami prawa instytucji. Pracownicy organizacji wykorzystując swoje umiejętności świadczą usługi na rzecz instytucji społecznych. Aktywność dobroczynna organizacji jest wdrażana w ramach strategii „społecznej odpowiedzialności biznesu” (z ang. "Corporate Social Responsibility" – CSR) i „społecznego zaangażowania biznesu” (z ang. "Corporate Community Involvment" – CCI). Myślą przewodnią obu strategii jest to, że sektor prywatny, przy okazji prowadzonej działalności gospodarczej, podejmuje działanie na rzecz potrzebujących oraz otaczającego go społeczeństwa.
Cele wolontariatu pracowniczego.
Wolontariat pracowniczy posiada trzy podstawowe cele:
Formy wolontariatu pracowniczego.
Wyróżniamy dwa rodzaje wolontariatu pracowniczego: krótkoterminowy oraz długoterminowy. W skład wolontariatu krótkoterminowego wchodzi wolontariat pracowniczy okresowy oraz jednorazowy. Z kolei wolontariat pracowniczy jednorazowy możemy podzielić na jednorazowe akcje wolontariackie i wyjazdy integracyjne z wolontariatem.
Do głównych form wolontariatu pracowniczego zaliczamy:
Korzyści wdrażania programu wolontariatu pracowniczego.
Korzyści dla pracodawcy
Korzyści dla pracowników

</doc>
<doc id="2489832" url="https://pl.wikipedia.org/wiki?curid=2489832" title="Mistrzostwa Polski w Judo 1994">
Mistrzostwa Polski w Judo 1994

38. edycja Mistrzostw Polski w judo odbyła się w dniach 10 - 12 czerwca 1994 roku we Wrocławiu.

</doc>
<doc id="2489833" url="https://pl.wikipedia.org/wiki?curid=2489833" title="Alessandro Pesenti-Rossi">
Alessandro Pesenti-Rossi

Alessandro Pesenti-Rossi (ur. 31 sierpnia 1942 roku w Bergamo) – włoski kierowca wyścigowy.

</doc>
<doc id="2489836" url="https://pl.wikipedia.org/wiki?curid=2489836" title="Mistrzostwa Polski w Judo 1995">
Mistrzostwa Polski w Judo 1995

39. edycja Mistrzostw Polski w judo odbyła się w dniach 2 - 4 czerwca 1995 roku w Gdańsku.

</doc>
<doc id="2489839" url="https://pl.wikipedia.org/wiki?curid=2489839" title="Mistrzostwa Polski w Judo 1996">
Mistrzostwa Polski w Judo 1996

40. edycja Mistrzostw Polski w judo odbyła się w dniach 11 - 13 października 1996 roku w Krakowie.

</doc>
<doc id="2489842" url="https://pl.wikipedia.org/wiki?curid=2489842" title="Ogrody królewskie na Wawelu">
Ogrody królewskie na Wawelu



</doc>
<doc id="2489845" url="https://pl.wikipedia.org/wiki?curid=2489845" title="Baškovce">
Baškovce

2 miejscowości na Słowacji:

</doc>
<doc id="2489847" url="https://pl.wikipedia.org/wiki?curid=2489847" title="Lago Vista">
Lago Vista

Lago Vista – miasto w Stanach Zjednoczonych, w stanie Teksas, w hrabstwie Travis.
Demografia.
Według przeprowadzonego przez United States Census Bureau spisu powszechnego w 2010 miasto liczyło 6 041 mieszkańców, co oznacza wzrost o 34,0% w porównaniu do roku 2000. Natomiast skład etniczny w mieście wyglądał następująco: Biali 92,3%, Afroamerykanie 1,2%, Azjaci 0,6%, pozostali 5,9%. Kobiety stanowiły 49,4% populacji.

</doc>
<doc id="2489848" url="https://pl.wikipedia.org/wiki?curid=2489848" title="Andreas Luthe">
Andreas Luthe

Andreas Luthe (ur. 10 marca 1987 w Velbert) – niemiecki piłkarz grający na pozycji bramkarza. Od 2016 roku zawodnik FC Augsburg.
Kariera.
W 1994 roku dołączył do klubu SuS Niederbonsfeld. W 1997 zaczął grać dla Borussii Velbert. 4 lata później odszedł z Borussii do drużyny młodzieżowej VfL Bochum. W 2005 roku przeszedł do seniorów tego klubu i rozegrał w nim 157 meczów. W 2016 trafił do FC Augsburg.

</doc>
<doc id="2489849" url="https://pl.wikipedia.org/wiki?curid=2489849" title="John Riseley-Prichard">
John Riseley-Prichard

John Henry Augustin Prichard (ur. 17 stycznia 1924 roku w Hereford, zm. 7 lipca 1993 w Baan Kai Thuan, Bangkoku) – brytyjski kierowca wyścigowy.
Na krótki czas przed śmiercią zachorował na AIDS w Bangkoku.
Starty w Formule 1.
System punktacji w poszczególnych latach w F1

</doc>
<doc id="2489850" url="https://pl.wikipedia.org/wiki?curid=2489850" title="Baškovce (powiat Humenné)">
Baškovce (powiat Humenné)

Baškovce – wieś (obec) na Słowacji położona w kraju preszowskim, w powiecie Humenné. Pierwsze wzmianki o miejscowości pochodzą z roku 1410.
Według danych z dnia 31 grudnia 2010, wieś zamieszkiwało 408 osób, w tym 200 kobiet i 208 mężczyzn.
W 2001 roku rozkład populacji względem narodowości i przynależności etnicznej wyglądał następująco:

</doc>
<doc id="2489853" url="https://pl.wikipedia.org/wiki?curid=2489853" title="Lakeway">
Lakeway

Lakeway – miasto w Stanach Zjednoczonych, w stanie Teksas, w hrabstwie Travis.
Demografia.
Według przeprowadzonego przez United States Census Bureau spisu powszechnego w 2010 miasto liczyło 11 391 mieszkańców, co oznacza wzrost o 42,4% w porównaniu do roku 2000. Natomiast skład etniczny w mieście wyglądał następująco: Biali 92,4%, Afroamerykanie 1,0%, Azjaci 3,2%, pozostali 3,4%. Kobiety stanowiły 51,5% populacji.

</doc>
<doc id="2489855" url="https://pl.wikipedia.org/wiki?curid=2489855" title="Prva crnogorska liga (2010/2011)">
Prva crnogorska liga (2010/2011)

Sezon 2010/2011 Czarnogórskiej Prvej Ligi był piątym sezonem w historii tych rozgrywek. Mistrz rozgrywek awansował do eliminacji Ligi Mistrzów, zaś wicemistrz oraz trzecia drużyna ligi do Ligi Europy.
Pierwszą kolejkę rozgrywek zaplanowano na dzień 14 sierpnia 2010 roku. Ostatnia trzydziesta trzecia rozegrana została w maju 2011 roku. Sezon zakończono barażami o utrzymanie w lidze, które zostały rozegrane po zakończeniu sezonu zasadniczego.
Obrońcą tytułu mistrzowskiego był , ale w obecnym sezonie najlepszą drużyną był zespół , który to zdobył po raz drugi w swej historii tytuł mistrza Czarnogóry.
Drużyny.
W Prvej lidze występuje 12 zespołów, które walczą o tytuł Mistrza Czarnogóry w piłce nożnej:
Wyniki.
Terminarz zakłada rozegranie trzech rund. Pierwsze dwie rozgrywane są tradycyjnym systemem mecz i rewanż. Po zakończeniu drugiej z nich zespoły, grają trzeci mecz z każdym z rywali według przedstawionego poniżej schematu. Wyniki po trzeciej rundzie są końcowymi wynikami rozgrywek.
First and second round.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Trzecia runda.
Zestawienie par dla meczów drużyn w trzeciej rundzie (cyfry oznaczają pozycję drużyny po 22 kolejkach):
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Baraże o Prvą Lige.
Drużyna, która zajęła 10 pozycję, gra przeciwko drużynie, która zajęła 3 pozycję w Drugiej lidze. Odpowiednio drugi baraż rozgrywają drużyny z miejsc 11 w pierwszej lidze przeciwko wicemistrzowi drugiej ligi.
Rewanże.
"Sutjeska Nikšić utrzymał się w Prvej Lidze"
"Berane awansowało do Prvej Ligi"

</doc>
<doc id="2489860" url="https://pl.wikipedia.org/wiki?curid=2489860" title="Geva Binyamin">
Geva Binyamin



</doc>
<doc id="2489861" url="https://pl.wikipedia.org/wiki?curid=2489861" title="Brekov">
Brekov

Brekov – wieś (obec) na Słowacji położona w kraju preszowski, w powiecie Humenné. Pierwsze wzmianki o miejscowości pochodzą z roku 1314.
Według danych z dnia 31 grudnia 2010, wieś zamieszkiwało 1321 osób, w tym 677 kobiet i 644 mężczyzn.
W 2001 roku rozkład populacji względem narodowości i przynależności etnicznej wyglądał następująco:

</doc>
<doc id="2489864" url="https://pl.wikipedia.org/wiki?curid=2489864" title="Sarpsborg (stacja kolejowa)">
Sarpsborg (stacja kolejowa)

Sarpsborg – stacja kolejowa w Sarpsborg, w regionie Østfold w Norwegii, jest oddalona od Oslo o 109,5 km.
Położenie.
Jest końcową stacją linii Østfoldbanen. Leży na wysokości 37,7 m n.p.m.. Stacja jest węzłem - zbiega się tu wschodnia i zachodnia odnoga linii.
Ruch pasażerski.
Stacja obsługuje połączenia dalekobieżne między Oslo i Halden oraz międzynarodowe do Göteborga. Pociągi w obie strony odjeżdżają co godzinę, a ze stacji wyjeżdża 5 międzynarodowych pociągów dzienne.
Obsługa pasażerów.
Kasa biletowa, poczekalnie, telefon publiczny, ułatwienia dla niepełnosprawnych, kiosk, parking na 70 miejsc, parking rowerowy, automatyczne skrytki bagażowe, przystanek autobusowy, postój taksówek.

</doc>
<doc id="2489866" url="https://pl.wikipedia.org/wiki?curid=2489866" title="Pflugerville">
Pflugerville

Pflugerville – miasto w Stanach Zjednoczonych, w stanie Teksas, w hrabstwach Travis i Williamson, leżące na przedmieściach Austin.
Zostało założone w 1860 r. i nazwane na cześć jednego z pierwszych osadników – Henry'ego Pflugera. Prawa miejskie uzyskało natomiast w 1965 roku.
Demografia.
Według przeprowadzonego przez United States Census Bureau spisu powszechnego w 2010 miasto liczyło 46 936 mieszkańców, co oznacza wzrost o 187,3% w porównaniu do roku 2000. Natomiast skład etniczny w mieście wyglądał następująco: Biali 64,1%, Afroamerykanie 15,5%, Azjaci 7,4%, pozostali 13,0%. Kobiety stanowiły 51,6% populacji.

</doc>
<doc id="2489867" url="https://pl.wikipedia.org/wiki?curid=2489867" title="Brestov">
Brestov

3 miejscowości na Słowacji:

</doc>
<doc id="2489869" url="https://pl.wikipedia.org/wiki?curid=2489869" title="Philipp Heerwagen">
Philipp Heerwagen

Philipp Heerwagen (ur. 13 kwietnia 1983 w Kelheim) − niemiecki bramkarz grający w barwach Ingolstad 04 FC. Ma 193 cm wzrostu.
Kariera.
Swoją piłkarską karierę Philipp rozpoczynał w SpVgg Unterhaching. W wieku 14 latt Philipp przeniósł się do młodzieżowej drużyny Bayernu Monachium. W wieku 18 lat Philipp powrócił do SpVgg, ale już do seniorskiej kadry. Został on bowiem pierwszym bramkarzem w swoim pierwszym sezonie w 2. Bundeslidze. Następnie SpVgg grało słabo i o mały włos, a spadli by do Regionalligi (odpowiednik 3 ligi), ale tego losu nie udało się uniknąć w 2007 roku i zaraz po spadku Philipp zmienił klub, przechodząc do VfL Bochum. Podpisał kontrakt z Bochum na 3 lata.

</doc>
<doc id="2489870" url="https://pl.wikipedia.org/wiki?curid=2489870" title="Eerste Klasse (1990/1991)">
Eerste Klasse (1990/1991)



</doc>
<doc id="2489871" url="https://pl.wikipedia.org/wiki?curid=2489871" title="Eerste Klasse (1993/1994)">
Eerste Klasse (1993/1994)



</doc>
<doc id="2489872" url="https://pl.wikipedia.org/wiki?curid=2489872" title="Eerste Klasse (1994/1995)">
Eerste Klasse (1994/1995)



</doc>
<doc id="2489873" url="https://pl.wikipedia.org/wiki?curid=2489873" title="Eerste Klasse (1996/1997)">
Eerste Klasse (1996/1997)



</doc>
<doc id="2489874" url="https://pl.wikipedia.org/wiki?curid=2489874" title="Eerste Klasse (1997/1998)">
Eerste Klasse (1997/1998)



</doc>
<doc id="2489875" url="https://pl.wikipedia.org/wiki?curid=2489875" title="Eerste Klasse (1999/2000)">
Eerste Klasse (1999/2000)



</doc>
<doc id="2489876" url="https://pl.wikipedia.org/wiki?curid=2489876" title="Eerste Klasse (2001/2002)">
Eerste Klasse (2001/2002)



</doc>
<doc id="2489877" url="https://pl.wikipedia.org/wiki?curid=2489877" title="Eerste Klasse (2002/2003)">
Eerste Klasse (2002/2003)



</doc>
<doc id="2489878" url="https://pl.wikipedia.org/wiki?curid=2489878" title="Eerste Klasse (2003/2004)">
Eerste Klasse (2003/2004)



</doc>
<doc id="2489879" url="https://pl.wikipedia.org/wiki?curid=2489879" title="Eerste Klasse (2004/2005)">
Eerste Klasse (2004/2005)



</doc>
<doc id="2489880" url="https://pl.wikipedia.org/wiki?curid=2489880" title="Eerste Klasse (2005/2006)">
Eerste Klasse (2005/2006)



</doc>
<doc id="2489881" url="https://pl.wikipedia.org/wiki?curid=2489881" title="Eerste Klasse (2006/2007)">
Eerste Klasse (2006/2007)



</doc>
<doc id="2489882" url="https://pl.wikipedia.org/wiki?curid=2489882" title="Eerste Klasse (2007/2008)">
Eerste Klasse (2007/2008)



</doc>
<doc id="2489885" url="https://pl.wikipedia.org/wiki?curid=2489885" title="Franciszek, kuglarz Boży">
Franciszek, kuglarz Boży



</doc>
<doc id="2489888" url="https://pl.wikipedia.org/wiki?curid=2489888" title="Newe Ja’akow">
Newe Ja’akow

Newe Ja’akow (hebr. נוה יעקב) – osiedle mieszkaniowe w Jerozolimie w Izraelu, znajdujące się na terenie Wschodniej Jerozolimy.
Położenie.
Osiedle leży na wysokości około 700 metrów n.p.m. na wschodnim zboczu płaskowyżu wznoszącego się nad wadi al-Hafi i Kelt, w odległości około 7 kilometrów na północ od Starego Miasta. Na zachodzie znajduje się osiedle Bet Hanina, a na południu osiedle Pisgat Ze’ew. Od wschodu i północy osiedle jest chronione przez mur bezpieczeństwa, oddzielający terytorium Autonomii Palestyńskiej od Izraela. Po stronie palestyńskiej, na północy znajduje się miasto Ar-Ram, na północnym wschodzie arabska wioska Jaba i osiedle żydowskie Gewa Binjamin, a na południowym wschodzie miasto Hizma.
Historia.
W 1924 roku opuszczone okoliczne ziemie odkupił Żydowski Fundusz Narodowy, wspierając następnie założenie osiedla Newe Ja’akow przez żydowskich imigrantów ze Stanów Zjednoczonych, którzy byli członkami ruchu syjonistycznego Mizrachi. Razem z sąsiednim osiedlem Atarot tworzyły niewielki blok osiedli żydowskich położonych na północ od Jerozolimy. Nowa osada cierpiała na brak wody i przeżywała poważne trudności finansowe. Podczas arabskich rozruchów w 1929 roku Arabowie napadli na Newe Ja’akow. Pod wpływem tych wszystkich wydarzeń, wielu mieszkańców wyprowadziło się do Jerozolimy.
W 1931 roku brytyjskie władze Mandatu Palestyny przeprowadziły przymusowe wywłaszczenie ziemi sąsiedniego osiedla Atarot, na której wybudowano niewielkie lotnisko. W trakcie prac budowlanych powstała droga i wodociągi. Przy tej okazji w 1935 roku wybudowano wodociąg do Newe Ja’akow, a w 1939 roku przeprowadzono elektryfikację. Podczas arabskich rozruchów 1936–1939 Newe Ja’akow był kilkakrotnie napadany, a jego uprawy rolnicze niszczone. Podczas wojny domowej w Mandacie Palestyny na początku 1948 żydowska organizacja paramilitarna Hagana wyznaczyła do obrony osiedli Atarot i Newe Ja’akow grupę 150 żołnierzy z Brygady „Ecjoni”. Na początku I wojny izraelsko-arabskiej okolicę zajęły siły jordańskiego Legionu Arabskiego. Ostatecznie obrońcy opuścili Newe Ja’akow w dniu 17 maja 1948 roku. Osiedle zostało zajęte i zniszczone przez jordańskich żołnierzy.
Podczas wojny sześciodniowej w 1967 roku całą okolicę zajęły wojska izraelskie. W 1972 roku utworzono współczesne osiedle mieszkaniowe
Wojsko.
W zachodniej części osiedla znajduje się baza wojskowa Fort Nehemiasz, będący siedzibą Centralnego Dowództwa Sił Obronnych Izraela.

</doc>
<doc id="2489891" url="https://pl.wikipedia.org/wiki?curid=2489891" title="ToA">
ToA

Czas nadejścia sygnału, , TOA lub ToA, nazywany również czasem przelotu, ToF – jest to czas, w jakim sygnał pokonuje drogę od nadajnika do odbiornika. Ze stosunku prędkości światła w próżni oraz częstotliwości nośnej sygnału czas jest miarą dla odległości pomiędzy nadajnikiem a odbiornikiem. Jednakże w niektórych publikacjach ignoruje się fakt, że zasada ta jest jasno określona dla próżni, ale zmienia się dla wszystkich innych materiałów, przez które przenika fala radiowa.
W porównaniu do techniki TDoA, czas nadejścia sygnału wykorzystuje skończony czas nadejścia na stacji bazowej, zamiast pomiaru różnicy pomiędzy „wyjściem” sygnału z jednej stacji a jego nadejściem do drugiej stacji. Odległość może być bezpośrednio wyliczona z czasu nadejścia, ponieważ sygnał radiowy rozprzestrzenia się ze znaną prędkością. Dane czasów nadejścia sygnału z dwóch stacji bazowych zawężą pozycję do obszaru koła; dane z trzeciej stacji bazowej są wymagane do wyliczenia dokładnej pozycji punktu. Wiele systemów radiolokacyjnych, także GPS korzysta z ToA.
Metody synchronizacji.
Podobnie jak w przypadku TDoA, synchronizacja stacji bazowej sieci z powiązanymi stacjami lokalizacyjnymi jest bardzo ważna. Taką synchronizację można przeprowadzić na parę różnych sposobów za pomocą:
Technika TWR.
Technika TWR () jest metodą pomiaru odległości pomiędzy dwoma współpracującymi urządzeniami radiowymi. Jeśli synchronizacja oscylatora w nadajniku nie jest możliwa, co oznacza, że wskazania zegarów będą się różnić, wówczas zastosowanie pomiaru drogi do drugiej stacji i z powrotem do pierwszego nadajnika kompensuje częściowo różnice fazowe pomiędzy oscylatorami. Taka koncepcja jest zastosowana w systemach lokalizacyjnych czasu rzeczywistego ("RTLS – Real Time Location Systems") zgodnie z definicją normy międzynarodowej ISO/IEC FCD 24730-5.
Literatura.
Pierwszy opis tej koncepcji jest zawarty w. W przeciwieństwie do niektórych błędnych wyjaśnień, koncepcja ta może być stosowana zarówno z modulacją IEEE 802.15.4aCSS, jak i IEEE 802.15.4aUWB.

</doc>
<doc id="2489893" url="https://pl.wikipedia.org/wiki?curid=2489893" title="Rockdale (Teksas)">
Rockdale (Teksas)

Rockdale – miasto w Stanach Zjednoczonych, w stanie Teksas, w hrabstwie Milam.
Powstało w połowie lat 70. XIX wieku przy nowo budowanej linii kolejowej z Palestine do Austin i już latem 1875 roku uzyskało prawa miejskie.
Demografia.
Według przeprowadzonego przez United States Census Bureau spisu powszechnego w 2010 miasto liczyło 5 595 mieszkańców, co oznacza wzrost o 2,9% w porównaniu do roku 2000. Natomiast skład etniczny w mieście wyglądał następująco: Biali 72,6%, Afroamerykanie 13,4%, Azjaci 0,6%, pozostali 13,4%. Kobiety stanowiły 53,3% populacji.

</doc>
<doc id="2489894" url="https://pl.wikipedia.org/wiki?curid=2489894" title="Brestov (powiat Humenné)">
Brestov (powiat Humenné)

Brestov – wieś (obec) na Słowacji położona w kraju preszowskim, w powiecie Humenné. Pierwsze wzmianki o miejscowości pochodzą z roku 1567.
Według danych z dnia 31 grudnia 2010, wieś zamieszkiwało 558 osób, w tym 273 kobiet i 285 mężczyzn.
W 2001 roku rozkład populacji względem narodowości i przynależności etnicznej wyglądał następująco:

</doc>
<doc id="2489898" url="https://pl.wikipedia.org/wiki?curid=2489898" title="Bestia (film 1988)">
Bestia (film 1988)

Bestia (org. "The Beast") – amerykański dramat wojenny z 1988 w reżyserii Kevina Reynoldsa na podstawie sztuki Williama Mastrosimone pod tytułem "Nanawatai". Film znany jest również pod tytułem "Bestia wojny".
Opis fabuły.
Wojna w Afganistanie, rok 1981. Afgańską wieś pacyfikuje oddział radzieckich czołgów, giną bestialsko mordowani cywile. Podczas powrotu jeden z radzieckich pojazdów myli drogę i odłączając się od reszty oddziału wjeżdża do Doliny Szakala – równiny otoczonej ze wszystkich stron górami i przepaścią. Wiedzie do niej tylko jedna droga, będąca jednocześnie wyjściem. Gdy grupa lokalnych Mudżahedinów zauważa, że pojazd jest w pułapce, wraz z krewnymi zamordowanych postanawia go zaatakować i zniszczyć. Zadanie nie jest proste, bowiem ludzie ci nie mają wojskowego przeszkolenia i nie potrafią posługiwać się bronią jaką posiadają. Sytuacja zmienia się gdy w ich ręce wpada jeden z członków załogi czołgu – mechanik Kowierczenko (w cywilu poeta-student). Nie akceptując brutalnych metod swojego dowódcy Daskala (Daskal z zimną krwią zabija towarzyszącego załodze afgańskiego tłumacza) zostaje on przez niego pozostawiony na niechybną śmierć przywiązany do skały z odbezpieczonym granatem pod głową. Kiedy Afgańczycy odnajdują go i uwalniają, Kowierczenko decyduje się do nich przyłączyć. Naprawia znajdujący się na wyposażeniu Pasztunów granatnik przeciwpancerny RPG-7 (wykradziony radzieckim żołnierzom przez afgańskie kobiety) i deklaruje pomoc w zniszczeniu radzieckiego czołgu. Nie jest to zadanie łatwe, dowódca czołgu to stary, doświadczony żołnierz, który jako dziecko bronił Stalingradu. Pozbawiony skrupułów nie waha się przed niczym – zatruwa źródło wody, zastawia pułapki minowe. Oddział ścigających go Pasztunów coraz bardziej się wykrusza. Wkrótce za pojazdem, którego załoga w końcu odnajduje drogę powrotną, podążają już tylko Kowierczenko i Kaj, którego ojciec i brat polegli zamordowani w wiosce. Przy wyjściu z doliny dopadają wreszcie uciekający czołg i bezskutecznie próbują go zniszczyć – pocisk wystrzelony z RPG-7 przez Kowierczenkę trafia pojazd w armatę nie czyniąc mu większych szkód. Gdy zdaje się, że czołg bezpiecznie opuści dolinę zmierzając ku swoim, spada na niego z gór lawina kamieni, którą wywołały afgańskie kobiety – wieśniaczki ze spacyfikowanej wsi. Czołg zostaje unieruchomiony i podpalony. Załoga poddaje się, a następnie zostaje puszczona wolno. Jednak tylko ładowniczy Golikow i działonowy Kaminski uchodzą cało – Daskal ginie ukamienowany z rąk kobiet afgańskich. Sam Kowierczenko zostaje ewakuowany przez radziecki śmigłowiec. W ostatniej symbolicznej scenie wymienia z Tajem swojego „kałasznikowa” na archaiczny muszkiet.
Produkcja.
W wyprodukowanym przez Amerykanów w roku 1988 filmie, kiedy współpraca filmowa z kinematografią radziecką nie była jeszcze możliwa, zwraca uwagę scenografia, a ściślej – uzbrojenie żołnierzy radzieckich. Aktorzy noszą radzieckie mundury (kombinezony, hełmofony, maski przeciwgazowe), posiadają radziecką broń („kałasznikowy”, RPG-7) oraz przemieszczają się radzieckim czołgiem. Ta zapewniająca dużą dozę realizmu inscenizacja możliwa była dzięki współpracy producentów filmu z armią Izraela, która po kilku wojnach z państwami arabskimi zbrojonymi przez ZSRR posiadała w swoim arsenale wiele egzemplarzy radzieckiej broni. Pojazd który „wystąpił w roli” radzieckiego czołgu (w filmie jest to T-62) to izraelski Ti-67, będący zmodyfikowaną wersją radzieckiego, zdobycznego T-55. Mankamentem tej „radzieckiej oprawy” filmu jest śmigłowiec transportowy występujący w jednej ze scen. Rolę tę (najprawdopodobniej Mi-8) pełni bowiem francuski Aérospatiale Super Frelon.
„Afgańskie” plenery znaleziono w Izraelu.
Film przez wiele lat był stosunkowo mało znanym obrazem poświęconym wojnie w Afganistanie. Najprawdopodobniej stało się tak dlatego, że jego premiera przypadła zaledwie cztery miesiące po premierze megaprodukcji "Rambo III" utrzymanej w tej samej tematyce. Pozostając w jej cieniu "Bestia" wyświetlana była w ograniczonej ilości kin w USA i praktycznie pozostała niezauważona przez krytyków i media reklamowe. W 2003 film został po raz pierwszy wydany na DVD i zyskał dużą popularność.

</doc>
<doc id="2489899" url="https://pl.wikipedia.org/wiki?curid=2489899" title="Tom Coronel">
Tom Coronel

Tom Romeo Coronel (ur. 5 kwietnia 1972 w Naarden) – holenderski kierowca wyścigowy. Zdobywca tytułów mistrzowskich m.in. w Japońskiej Formule 3 i Formule Nippon. Ma brata bliźniaka Tima, który również jest kierowcą wyścigowym.

</doc>
<doc id="2489900" url="https://pl.wikipedia.org/wiki?curid=2489900" title="Herb gminy Zbuczyn">
Herb gminy Zbuczyn

Herb gminy Zbuczyn – w polu złotym buk czerwony a między jego górnymi rozchylającymi się konarami na tarczy błękitnej krzyż podwójny złoty.
Herb został ustanowiony przez radę gminy 8 kwietnia 2011 r. Autorem projektu herbu jest Robert Szydlik.

</doc>
<doc id="2489903" url="https://pl.wikipedia.org/wiki?curid=2489903" title="Nowy świat (album)">
Nowy świat (album)

Nowy świat – drugi solowy album Roberta Jansona wydany w 1999 roku nakładem wytwórni Zic Zac.
Lista utworów.
źródło:.
Twórcy.
źródło:.
oraz

</doc>
<doc id="2489906" url="https://pl.wikipedia.org/wiki?curid=2489906" title="Kristina Kristiansen">
Kristina Kristiansen

Kristina Kristiansen (ur. 13 lipca 1989 w Taastrup) − duńska piłkarka ręczna, reprezentantka kraju, grająca na pozycji środkowej rozgrywającej. Obecnie występuje w GuldBageren Ligaen, w drużynie Nykøbing Falster Håndboldklub.

</doc>
<doc id="2489907" url="https://pl.wikipedia.org/wiki?curid=2489907" title="Kirgistan na zimowych igrzyskach olimpijskich">
Kirgistan na zimowych igrzyskach olimpijskich

Kirgistan wystartował we wszystkich zimowych IO od zimowych igrzysk w Lillehammer w 1994 roku. Reprezentowany był przez 6 sportowców (4 mężczyzn i 2 kobiety). Kirgistan jeszcze nigdy nie zdobył medalu zimowych igrzysk olimpijskich..

</doc>
<doc id="2489909" url="https://pl.wikipedia.org/wiki?curid=2489909" title="Černina">
Černina

Černina – wieś (obec) na Słowacji położona w kraju preszowskim, w powiecie Humenné. Pierwsze wzmianki o miejscowości pochodzą z roku 1492.
Według danych z dnia 31 grudnia 2010, wieś zamieszkiwały 174 osoby, w tym 95 kobiet i 79 mężczyzn.
W 2001 roku względem narodowości i przynależności etnicznej wszyscy mieszkańcy deklarowali się jako Słowacy.

</doc>
<doc id="2489910" url="https://pl.wikipedia.org/wiki?curid=2489910" title="Lois Abbingh">
Lois Abbingh

Lois Abbingh (ur. 13 sierpnia 1992 w Groningen) – holenderska piłkarka ręczna, reprezentantka kraju, grająca na pozycji lewej rozgrywającej. Obecnie występuje we rosyjskiej drużynie w Rostowie nad Donem.

</doc>
<doc id="2489911" url="https://pl.wikipedia.org/wiki?curid=2489911" title="Eurocash Cash&amp;Carry">
Eurocash Cash&amp;Carry

Eurocash Cash&amp;Carry – sieć blisko 180 hurtowni dyskontowych typu cash&amp;carry prowadząca sprzedaż artykułów szybko zbywalnych (ang. FMCG) na terenie całej Polski. Punkty dystrybucyjne Eurocash znajdują się we wszystkich województwach; spółka jest liderem rynku dystrybucji w Polsce, jak również (począwszy od 2012) drugim co do wielkości dystrybutorem artykułów spożywczych w Polsce. W 2009 roku Grupa Eurocash przejęła spółkę Batna i wcieliła ją do Eurocash Cash&amp;Carry. Eurocash Cash&amp;Carry to jedna z jednostek biznesowych wchodzących w Grupy Eurocash.
Działalność.
Głównym obszarem działalności Eurocash Cash&amp;Carry jest obsługa małych i średnich sklepów spożywczo-chemicznych oraz punktów prowadzących usługi gastronomiczne. Asortyment tworzą produkty najpopularniejsze w każdej kategorii FMCG, uzupełnione o produkty regionalne oraz wyroby marki własnej (łącznie blisko 5000 produktów).
Franczyzodawca sieci sklepów „abc”.
Hurtownie Eurocash Cash&amp;Carry są również franczyzodawcą (franczyza) sieci sklepów abc, największej pod względem liczby posiadanych placówek sieci franczyzowej w Polsce. Obecnie sieć liczy ponad 6000 sklepów zlokalizowanych na terenie całego kraju, głównie w małych i średnich miejscowościach oraz na terenach wiejskich.

</doc>
<doc id="2489912" url="https://pl.wikipedia.org/wiki?curid=2489912" title="Hankyung">
Hankyung



</doc>
<doc id="2489913" url="https://pl.wikipedia.org/wiki?curid=2489913" title="Ayu-mi-x II version US+EU">
Ayu-mi-x II version US+EU

ayu-mi-x II version US+EU – kolejna wersja albumu remiksowego "ayu-mi-x II" Ayumi Hamasaki zawierająca remiksy artystów z Europy i USA. Album został wydany 8 marca 2000 roku w celu dalszego promowania drugiego albumu studyjnego "LOVEppears" piosenkarki. Zawiera 13 remiksów autorstwa takich producentów jak m.in. Junior Vasquez, The Orb, Hex Hector, Soul Solution. Znalazł się na 2. miejscu w rankingu Oricon. Sprzedano kopii.

</doc>
<doc id="2489915" url="https://pl.wikipedia.org/wiki?curid=2489915" title="Darryl O’Young">
Darryl O’Young

Darryl O’Young Yeuk-Hay (chin. trad. 歐陽若曦, pinyin "Ouyáng Ruoxi"; ur. 26 marca 1980 w Vancouver, Kolumbia Brytyjska) – hongkońsko–chiński kierowca wyścigowy. Zbobywca tytułów mistrzowskich w Porsche Carrera Cup Asia z 2006 i 2008. Był również kierowcą zespołu ROAL Motorsport w serii World Touring Car Championship.

</doc>
<doc id="2489916" url="https://pl.wikipedia.org/wiki?curid=2489916" title="Sieć Badawcza Łukasiewicz − Instytut Ceramiki i Materiałów Budowlanych">
Sieć Badawcza Łukasiewicz − Instytut Ceramiki i Materiałów Budowlanych

Sieć Badawcza Łukasiewicz − Instytut Ceramiki i Materiałów Budowlanych — państwowa jednostka badawcza i wdrożeniowa pokrywającą swoim obszarem wszystkie dziedziny nauki i przemysłu związane z przetwórstwem surowców niemetalicznych, w szczególności związanych z produkcją wyrobów ceramicznych i ze szkła, materiałów ogniotrwałych oraz mineralnych materiałów budowlanych, spoiw mineralnych oraz wyrobów betonowych.
Siedziba Instytutu znajduje się przy ul. Cementowej 8 w Krakowie.
Opis.
Instytut powstał w 1951 roku. Realizowane w nim zadania naukowo – badawcze i badawczo – rozwojowe, są ściśle związane z dyscyplinami naukowymi, będącymi przedmiotem działalności statutowej Instytutu. Wyniki tych badań są wdrażane na rynku przemysłowym zgodnie z tendencjami rozwoju.
Instytut jest częścią powstałej w 2019 Sieci Badawczej Łukasiewicz. Instytut zatrudnia ponad 300 osób. Misją instytutu jest współudział w realizacji strategii rozwoju gospodarki opartej na wiedzy poprzez opracowywanie i wdrażanie zaawansowanych technik materiałowych w dziedzinie ceramiki, szkła, materiałów ogniotrwałych i budowlanych. Instytut jest jednostką notyfikowaną Unii Europejskiej Nr 1487 oraz Europejskiej Komisji Gospodarczej ONZ Nr E 20/F w zakresie homologacji szyb samochodowych.
Historia Instytutu.
W 2007 roku do Instytutu Szkła i Ceramiki, zostają włączone jednostki naukowe: Instytut Materiałów Ogniotrwałych oraz Instytut Mineralnych Materiałów Budowlanych w Opolu. W wyniku zmian, utworzona jednostka zmieniła nazwę na: Instytut Szkła, Ceramiki, Materiałów Ogniotrwałych i Budowlanych. W roku 2010 do instytutu włączono Centralny Ośrodek Badawczo – Rozwojowy Przemysłu Betonów „CEBET” w Warszawie. W wyniku zmian, Instytut przyjmuje nazwę: Instytut Ceramiki i Materiałów Budowlanych.

</doc>
<doc id="2489917" url="https://pl.wikipedia.org/wiki?curid=2489917" title="Ingleside (Teksas)">
Ingleside (Teksas)

Ingleside – miasto w Stanach Zjednoczonych, w stanie Teksas, w hrabstwach San Patricio i Nueces.
Pierwsi osadnicy przybyli na teren obecnego miasta w 1854 r., prawa miejskie natomiast uzyskało w 1951 roku.
Demografia.
Według przeprowadzonego przez United States Census Bureau spisu powszechnego w 2010 miasto liczyło 9 387 mieszkańców, co oznacza utrzymanie populacji w porównaniu do roku 2000. Natomiast skład etniczny w mieście wyglądał następująco: Biali 83,7%, Afroamerykanie 1,9%, Azjaci 2,1%, pozostali 12,3%. Kobiety stanowiły 50% populacji.

</doc>
<doc id="2489918" url="https://pl.wikipedia.org/wiki?curid=2489918" title="Audrey Deroin">
Audrey Deroin

Audrey Deroin (ur. 6 września 1989 w Châtenay-Malabry), francuska piłkarka ręczna, reprezentantka kraju, grająca na pozycji prawoskrzydłowej. Obecnie występuje we francuskiej Division 1 Kobiet, w drużynie Toulon Saint Cyr Var HB.
Dwukrotna wicemistrzyni Świata z 2009 i 2011 r.

</doc>
<doc id="2489919" url="https://pl.wikipedia.org/wiki?curid=2489919" title="Veronika Fischer">
Veronika Fischer

Veronika Fischer (ur. 1951 w Wölfis) - NRD-owska, następnie niemiecka piosenkarka. Wzięła udział w Międzynarodowym Festiwalu Piosenki w Sopocie w 1976, gdzie wykonała swoją piosenkę „Hänschengross”.

</doc>
<doc id="2489921" url="https://pl.wikipedia.org/wiki?curid=2489921" title="Słowo las znaczy świat">
Słowo las znaczy świat



</doc>
<doc id="2489922" url="https://pl.wikipedia.org/wiki?curid=2489922" title="Klub Fantastyki Druga Era">
Klub Fantastyki Druga Era



</doc>
<doc id="2489923" url="https://pl.wikipedia.org/wiki?curid=2489923" title="Muhammad Nadżib ar-Ruba'i">
Muhammad Nadżib ar-Ruba'i



</doc>
<doc id="2489924" url="https://pl.wikipedia.org/wiki?curid=2489924" title="Chlmec">
Chlmec



</doc>
<doc id="2489927" url="https://pl.wikipedia.org/wiki?curid=2489927" title="Medal „Za zasługi w podboju kosmosu”">
Medal „Za zasługi w podboju kosmosu”

Medal "Za zasługi w podboju kosmosu" () – jednoklasowe odznaczenie Federacji Rosyjskiej nadawane za zasługi w podboju i wykorzystaniu przestrzeni kosmicznej.
Medal został ustanowiony 7 września 2010 dekretem prezydenta Federacji Rosyjskiej Dmitrija A. Miedwiediewa.
Zasady nadawania.
Medal jest przyznawany obywatelom Federacji za osiągnięcia w dziedzinie badań, podboju i wykorzystania przestrzeni kosmicznej, znaczący wkład w rozwój techniki rakietowej, przygotowaniu kadr, realizacji projektów zmierzających do realizacji międzynarodowych programów, jak również za inne osiągnięcia w działalności kosmicznej w celu kompleksowego rozwoju społeczno-gospodarczego Federacji Rosyjskiej, wzmocnienia jej obronności i wspierania interesów narodowych a także rozszerzenia współpracy międzynarodowej.
Medal może być przyznawany cudzoziemcom za ich wybitne osiągnięcia w rozwoju przemysłu kosmicznego w Federacji Rosyjskiej.
Medal nosi się na lewej piersi z innymi odznaczeniami Federacji Rosyjskiej pod medalem "Za rozwój kolei żelaznych".
Opis odznaki.
Medal stanowi owalny krążek o średnicy 32 mm wykonany ze srebra o wypukłej obustronnie krawędzi.
Na awersie znajduje się tłoczony wizerunek rakiety kosmicznej R-7 podczas pierwszego startu oraz trzy czteroramienne gwiazdki. Na odwrocie znajduje się napis "ЗА ЗАСЛУГИ В ОСВОЕНИИ КОСМОСА" a pod nim – numer kolejny medalu.
Medal połączony jest za pomocą uszka i pierścienia ze wstążką z dwoma niebieskimi paskami o białych krawędziach oraz jednym granatowym pasku pośrodku, ograniczonym z obu stron białymi paskami. Szerokość wstążki – 24 mm.

</doc>
<doc id="2489930" url="https://pl.wikipedia.org/wiki?curid=2489930" title="Związek Socjalistycznych Republik Radzieckich na zimowych igrzyskach olimpijskich">
Związek Socjalistycznych Republik Radzieckich na zimowych igrzyskach olimpijskich

Związek Socjalistycznych Republik Radzieckich wystartował we wszystkich zimowych IO od zimowych igrzysk w Cortinie d'Ampezzo w 1956 roku do igrzysk w Calgary w 1988. Reprezentowany był przez 473 sportowców (362 mężczyzn i 111 kobiet).

</doc>
<doc id="2489932" url="https://pl.wikipedia.org/wiki?curid=2489932" title="BDO Canadian Open 2011 (2011/2012)">
BDO Canadian Open 2011 (2011/2012)

BDO Classic Canadian Open 2011 – turniej curlingowy zaliczany do Capital One Grand Slam of Curling rozegrano w dniach 14-18 grudnia 2011 w Kingston, w General Motors Centre.
W turnieju brało udział 18 drużyn grających Round Robin w trzech grupach. Do ćwierćfinałów awansowało 8 drużyn. Pula nagród wyniosła 100 000 CAD. Tytuł mistrzowski obroniła drużyna Mike'a McEwena.
Play off.
Finał.
18 grudnia 2011; 13:00
Półfinały.
17 grudnia 2011; 19:00
Ćwierćfinały.
17 grudnia 2011; 14:00
Tie-breaker.
17 grudnia 2011; 9:30
Round Robin.
Sesja 1..
14 grudnia 2011; 19:30
Sesja 2..
15 grudnia 2011; 9:00
Sesja 3..
15 grudnia 2011; 12:30
Sesja 4..
15 grudnia 2011; 16:00
Sesja 5..
15 grudnia 2011; 19:30
Sesja 6..
16 grudnia 2011; 9:00
Sesja 7..
16 grudnia 2011; 12:30
Sesja 8..
16 grudnia 2011; 16:00
Sesja 9..
16 grudnia 2011; 19:30

</doc>
<doc id="2489934" url="https://pl.wikipedia.org/wiki?curid=2489934" title="BDO Canadian Open 2011">
BDO Canadian Open 2011



</doc>
<doc id="2489935" url="https://pl.wikipedia.org/wiki?curid=2489935" title="Stefano D'Aste">
Stefano D'Aste

Stefano D'Aste (ur. 26 lutego 1974 w Genui) – włoski kierowca wyścigowy. Obecnie jeździ w zespole PB Racing w serii World Touring Car Championship.

</doc>
<doc id="2489936" url="https://pl.wikipedia.org/wiki?curid=2489936" title="Sandy Bridge">
Sandy Bridge

Sandy Bridge – mikroarchitektura procesorów firmy Intel pierwotnie w wymiarze 32 nm, która zastąpiła architekturę Nehalem. Stosowana w procesorach firmy Intel z rodziny Intel Core i3, i5, i7 z serii 2000 np. Intel Core i7 2600K. Wprowadza instrukcje AVX oraz sprzętową akcelerację kodowania dla kodeków H.264, VC-1 i MPEG-2 za pomocą technologii Intel Quick Sync Video.
Istnieje również wersja high-endowa Sandy Bridge-E (E pochodzi od wyrazu ang. Enterprise) np. Intel Core i7 3930K.

</doc>
<doc id="2489940" url="https://pl.wikipedia.org/wiki?curid=2489940" title="Francisco Lopez de Gomara">
Francisco Lopez de Gomara



</doc>
<doc id="2489942" url="https://pl.wikipedia.org/wiki?curid=2489942" title="Francisco Lopez de Gómara">
Francisco Lopez de Gómara



</doc>
<doc id="2489943" url="https://pl.wikipedia.org/wiki?curid=2489943" title="Chlmec (wieś)">
Chlmec (wieś)

Chlmec – wieś (obec) na Słowacji położona w kraju preszowskim, w powiecie Humenné. Pierwsze wzmianki o miejscowości pochodzą z roku 1451.
Według danych z dnia 31 grudnia 2010, wieś zamieszkiwało 561 osób, w tym 277 kobiet i 284 mężczyzn.
W 2001 roku rozkład populacji względem narodowości i przynależności etnicznej wyglądał następująco:

</doc>
<doc id="2489949" url="https://pl.wikipedia.org/wiki?curid=2489949" title="Portland (Teksas)">
Portland (Teksas)

Portland – miasto w Stanach Zjednoczonych, w stanie Teksas, w hrabstwach San Patricio i Nueces.
Demografia.
Według przeprowadzonego przez United States Census Bureau spisu powszechnego w 2010 miasto liczyło 15 099 mieszkańców, co oznacza wzrost o 1,8% w porównaniu do roku 2000. Natomiast skład etniczny w mieście wyglądał następująco: Biali 88,2%, Afroamerykanie 1,6%, Azjaci 1,3%, pozostali 8,9%. Kobiety stanowiły 50,5% populacji.

</doc>
<doc id="2489950" url="https://pl.wikipedia.org/wiki?curid=2489950" title="Air Caledonie">
Air Caledonie



</doc>
<doc id="2489951" url="https://pl.wikipedia.org/wiki?curid=2489951" title="Louis Eugène Félix Néel">
Louis Eugène Félix Néel



</doc>
<doc id="2489953" url="https://pl.wikipedia.org/wiki?curid=2489953" title="Fredy Barth">
Fredy Barth

Frédéric Nicolas „Fredy” Barth (ur. 5 grudnia 1979 w Lozannie) – szwajcarski kierowca wyścigowy. Obecnie jeździ w zespole Wiechers-Sport w serii World Touring Car Championship.

</doc>
<doc id="2489954" url="https://pl.wikipedia.org/wiki?curid=2489954" title="Dedačov">
Dedačov

Dedačov – wieś (obec) na Słowacji położona w kraju preszowskim, w powiecie Humenné. Pierwsze wzmianki o miejscowości pochodzą z roku 1543.
Według danych z dnia 31 grudnia 2010, wieś zamieszkiwało 177 osób, w tym 93 kobiety i 84 mężczyzn.
W 2001 roku względem narodowości i przynależności etnicznej wszyscy mieszkańcy deklarowali się jako Słowacy.

</doc>
<doc id="2489955" url="https://pl.wikipedia.org/wiki?curid=2489955" title="Gingerich">
Gingerich

Gingerich:

</doc>
<doc id="2489956" url="https://pl.wikipedia.org/wiki?curid=2489956" title="Kobieta w oknie">
Kobieta w oknie

Kobieta w oknie (oryg. ang. "The Woman in the Window") – amerykański film noir w reżyserii Fritza Langa z 1944, zrealizowany .
Opowiada historię profesora psychologii, który ulega fascynacji piękną "femme fatale" i za jej sprawą zostaje przypadkowo wplątany w przestępstwo. Wykorzystano tu charakterystyczny dla weimarskiego filmu ulicznego motyw mężczyzny w średnim wieku zafascynowanego młodszą kobietą; pomysł scenariusza inspirowany jest także teoriami Zygmunta Freuda.

</doc>
<doc id="2489959" url="https://pl.wikipedia.org/wiki?curid=2489959" title="Ayu-mi-x II version Acoustic Orchestra">
Ayu-mi-x II version Acoustic Orchestra

ayu-mi-x II version Acoustic Orchestra – kolejna wersja albumu remiksowego "ayu-mi-x II" Ayumi Hamasaki. Album został wydany 8 marca 2000 roku w celu dalszego promowania drugiego albumu studyjnego "LOVEppears" piosenkarki. Zawiera symfoniczne aranżacje utworów. Znalazł się na 3. miejscu w rankingu Oricon. Sprzedano kopii.

</doc>
<doc id="2489960" url="https://pl.wikipedia.org/wiki?curid=2489960" title="Copa del Atlantico 1956">
Copa del Atlantico 1956



</doc>
<doc id="2489961" url="https://pl.wikipedia.org/wiki?curid=2489961" title="Copa del Atlantico 1960">
Copa del Atlantico 1960



</doc>
<doc id="2489962" url="https://pl.wikipedia.org/wiki?curid=2489962" title="Copa del Atlantico 1976">
Copa del Atlantico 1976



</doc>
<doc id="2489963" url="https://pl.wikipedia.org/wiki?curid=2489963" title="Copa del Atlántico">
Copa del Atlántico



</doc>
<doc id="2489966" url="https://pl.wikipedia.org/wiki?curid=2489966" title="Rosja na zimowych igrzyskach olimpijskich">
Rosja na zimowych igrzyskach olimpijskich

Rosja wystartowała we wszystkich zimowych IO od zimowych igrzysk w Lillehammer w 1994 roku. Reprezentowana była przez 489 sportowców (303 mężczyzn i 186 kobiet)..

</doc>
<doc id="2489968" url="https://pl.wikipedia.org/wiki?curid=2489968" title="Pałac Wielopolskich w Pińczowie">
Pałac Wielopolskich w Pińczowie

Pałac Wielopolskich w Pińczowie – główny zachowany obiekt miejscowego Zespołu zamkowo-pałacowego. 
Historia.
Budynek został wzniesiony u podnóża Góry Zamkowej w stylu barokowo-klasycystycznym w latach 1773-1799 przez X ordynata Ordynacji Pińczowskiej Franciszka Wielopolskiego. Przyjmuje się, iż zaprojektował go znany architekt tamtej epoki Jan Ferdynand Nax.
Jest to budowla piętrowa, wzniesiona na rzucie prostokąta ze skrzydłem przy narożu północnym. Fasadę frontową, przedzieloną kordonowym gzymsem, przyozdabiają dwie stiukowe płaskorzeźby przedstawiające sceny z mitologii, fronton zaś herb fundatora. Obramienia okien zdobią stiukowe zworniki i girlandy kwiatowe. Wnętrze pałacu zostało przebudowane w XIX w.
W południowej części przypałacowego parku znajduje się późnorenesansowy pawilon ogrodowy z końca XVI wieku autorstwa Santi Gucciego.

</doc>
<doc id="2489969" url="https://pl.wikipedia.org/wiki?curid=2489969" title="Obraz Matki Bożej Krasnobrodzkiej">
Obraz Matki Bożej Krasnobrodzkiej

Obraz Matki Bożej Krasnobrodzkiej – wizerunek przedstawiający Matkę Boską z Dzieciątkiem, znajdujący się w rzymskokatolickim Kościele Nawiedzenia Najświętszej Maryi Panny w Krasnobrodzie.
Opis.
Krasnobrodzki obraz Matki Bożej został wykonany w poł. XVII w. metodą metalorytniczą na papierze mszalnym w nieznanej drukarni. Jest on kopią obrazu "Madonna w Różanym Ogrodzie", włoskiego malarza Francesco Raiboliniego (Francii) z Bolonii (1430-1517), znajdującego się w Pinakotece Monachijskiej. Przedstawia Maryję w białej szacie adorującą Dzieciątko, spoczywające u jej stóp. Jezus wyciąga rękę w kierunku Maryi w geście błogosławieństwa. W lewym rogu obrazka widnieje Duch Św. w postaci spadającej gołębicy. Scena adoracji umieszczona została w ogrodzie różanym. Całość otacza wieniec ze stylizowanych kwiatów i łaciński napis "Pulchrior est Infans Sole at Sol Virgo refulgens spectata in coelis, spectata in Orbe Deum", który w przekładzie brzmi: „Dziecię piękniejsze od słońca. Dziewica jak słońce jaśniejąca. Oglądajcie na niebie i na ziemi Boga”. Obrazek umieszczony jest w srebrnej ramce, którą wieńczą aniołki trzymające koronę. Cudowny wizerunek jest zamieszczony na swej powiększonej kopii, którą wykonał w 1964 r. krakowski malarz prof. Tadeusz Korpal (1889 - 1977). 
Historia.
5 sierpnia 1640 r. Jakubowi Ruszczykowi, mieszkańcowi wsi Szarowola, dręczonemu opętaniem, ukazała się w lesie w pobliżu Krasnobrodu Matka Boża, która poleciła wystawić figurę na chwałę Chrystusa, obiecując w zamian uwolnienie od choroby. Wyleczony Jakub, w dowód wdzięczności wystawił figurę w miejscu objawienia, które stało się powszechnie odwiedzanym przez wiernych. Pątnicy, przybywając po uzdrowienie zostawiali przy figurze wota.
Jesienią 1648 r., wojska Bohdana Chmielnickiego w pochodzie na zamojską twierdzę, zdewastowały miejsce objawienia. Zniszczeniu uległa figura, zrabowano cenniejsze dewocjonalia, a inne zniszczono. Wiosną 1649 r. miejscowa ludność znalazła mały obrazek, przedstawiający Matkę Bożą adorującą Dziecię Jezus. Obrazek, pomimo że przeleżał od jesieni do wiosny w błocie, zachował swoją świeżość co wierni uznali za fakt nadzwyczajny. Otoczono go czcią i kultem. 
W latach 1648-64, w miejscu objawień powstał drewniany kościółek z fundacji Katarzyny z Ostrogskich Zamoyskiej, w którym umieszczono cudowny wizerunek. W 1654 roku biskup chełmski Stanisław Pstrokoński powołał komisję, na czele której stanął sufragan Mikołaj Świrski. Po przesłuchaniu świadków w sporządzonym protokole uznano prawdziwość objawień i kultu cudami słynącego obrazka. Do opieki nad miejscem objawień Jan Sobiepan Zamoyski, wojewoda sandomierski sprowadził dominikanów, którzy byli kustoszami krasnobrodzkiego sanktuarium w latach 1664-1864. W 1671 roku biskup chełmski Stanisław Jacek Święcicki podczas wizytacji kanonicznej stwierdził kult obrazu i obecność licznych wotów ofiarowanych za doznane łaski. W 1674 r. Jan Zamoyski wysłał do krasnobrodzkiego sanktuarium Komisję Teologiczną Akademii Zamoyskiej w osobie rektora Bazylego Rudomicza i księdza Czesława Sulickiego, aby jeszcze raz zbadać sprawę. W protokole stwierdzono prawdziwość objawienia i szerzący się kult obrazka oraz cuda. W 1673 r. drewniany kościółek został spalony przez Tatarów i ponownie obrazek wyciągnięto ze zgliszcz w stanie nienaruszonym. Uratowany wizerunek przeniesiono wówczas do Zamościa i umieszczono w katolickiej świątyni obrządku ormiańskiego. W 1680 r. łaski uzdrowienia za sprawą cudownego obrazka doznała Maria Kazimiera d’Arquien, żona króla Jana III Sobieskiego. Jako wotum wdzięczności wystawiła murowany kościół (1690-1699), a nieco później klasztor. Cudowny wizerunek został umieszczony w ołtarzu głównym nowej świątyni. Podczas wojny północnej w 1703 roku obrazek ponownie przebywał w Zamościu. W czasie okupacji niemieckiej przechowywany był w rezydencji hr. Kazimierza Fudakowskiego.
Dnia 4 lipca 1965 roku biskup lubelski Piotr Kałwa dokonał na prawie papieskim koronacji cudownego obrazka wraz z powiększoną kopią. 
Kult.
Sanktuarium Matki Bożej Krasnobrodzkiej jest głównym sanktuarium maryjnym Diecezji Zamojsko-Lubaczowskiej. Ku czci Matki Bożej są tu doroczne odpusty: Matki Bożej „Jagodnej” (2 lipca), Matki Bożej „Zielnej” (15 sierpnia), Matki Bożej „Siewnej” (8 września) oraz Matki Bożej Różańcowej (pierwsza niedziela października).

</doc>
<doc id="2489970" url="https://pl.wikipedia.org/wiki?curid=2489970" title="The Great Mass">
The Great Mass

The Great Mass – ósmy album studyjny greckiej grupy muzycznej Septicflesh. Wydawnictwo ukazało się 18 kwietnia 2011 roku nakładem wytwórni muzycznej Season of Mist. Nagrania poprzedził wydany 24 grudnia 2010 roku singel pt. "The Vampire from Nazareth". 
Kompozycje zostały nagrane pomiędzy lipcem a wrześniem 2010 roku w Devasoundz Studio w Grecji oraz w Abyss Studio w Szwecji. Produkcji podjął się sam zespół we współpracy z Peterem Tägtgrenem, członkiem Hypocrisy. W nagraniach uczestniczyła także Praska Orkiestra Symfoniczna pod batutą Adama Klemensa oraz International Choir of Prague pod przewodnictwem Stanislava Mistra. Orkiestracje na potrzeby płyty przygotował muzyk Septicflesh – Christos Antoniou.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2489972" url="https://pl.wikipedia.org/wiki?curid=2489972" title="VEB Deutsche Schallplatten Berlin">
VEB Deutsche Schallplatten Berlin

VEB Deutsche Schallplatten Berlin – jedyny producent nośników muzyki w NRD pod markami Amiga, Nova, Litera, Eterna, Aurora, Schola. Firma utworzona w 1954 z Lied der Zeit.

</doc>
<doc id="2489973" url="https://pl.wikipedia.org/wiki?curid=2489973" title="Hervé Gaschignard">
Hervé Gaschignard

Hervé Gaschignard (ur. 14 czerwca 1959 w Saint-Nazaire) – francuski duchowny katolicki, w latach 2012-2017 biskup diecezjalny Aire i Dax.
Życiorys.
Prezbiterat.
Święcenia kapłańskie otrzymał 1 lipca 1989 i został inkardynowany do diecezji Nantes. Był m.in. wychowawcą II i III roczników seminarium diecezjalnego, delegatem biskupim ds. ekumenizmu oraz proboszczem w Guérande.
Episkopat.
30 października 2007 papież Benedykt XVI mianował go biskupem pomocniczym archidiecezji Tuluzy, ze stolicą tytularną "Bisuldino". Sakry biskupiej udzielił mu 6 stycznia 2008 arcybiskup Tuluzy - Robert Le Gall. 24 stycznia 2012 został przeniesiony na urząd biskupa diecezjalnego Aire i Dax. Jego ingres odbył się 11 marca 2012.
6 kwietnia 2017 papież Franciszek przyjął jego rezygnację z pełnionego urzędu.

</doc>
<doc id="2489974" url="https://pl.wikipedia.org/wiki?curid=2489974" title="Trine">
Trine

Trine – platformowo-logiczna przygodowa gra akcji dostępna na platformy Microsoft Windows, Linux, OS X i PlayStation Network. Została stworzona przez fińską firmę Frozenbyte, która poprzednio stworzyła serię "Shadowgrounds". Akcja gry toczy się w średniowiecznym świecie fantasy i pozwala graczowi kontrolować trzy odmienne postaci, którymi walczy z przeciwnikami i rozwiązuje zagadki środowiskowe.
Gra została wydana 3 lipca 2009 roku na system Microsoft Windows. Wersja na PlayStation Network miała zostać wydana w lipcu 2009 roku, ale błędy wykryte podczas ostatecznych testów spowodowały opóźnienie. Wydano ją 17 września 2009 roku w Europie i 22 października 2009 roku w Ameryce Północnej. Port gry dla systemu OS X został wydany 2 listopada 2010 roku. Wersję na Linuksa stworzyło Alternative Games, a wydano ją 12 kwietnia 2011 roku jako część Humble Frozenbyte Bundle. Wersja na Xbox Live Arcade była tworzona przez Atlus, ale według Frozenbyte najprawdopodobniej nie powstanie.
Dnia 7 grudnia 2011 roku wydana została jej kontynuacja o tytule "Trine 2".
24 lipca 2014 roku ukazała się rozbudowana wersja gry pt. "Trine: Enchanted Edition", która oferuje m.in. ładniejszą oprawę graficzną i tryb kooperacji przez internet.
Fabuła.
Akcja gry ma miejsce w zapomnianym i zrujnowanym królestwie. Po wielu latach pokoju król umiera bezpotomnie, a w królestwie wybucha wojna o władzę. Z powstałego zamętu korzysta armia nieumarłych, która atakuje krainę i zmusza mieszkańców do jej opuszczenia.
Gra zaczyna się, gdy złodziejka przeszukuje skarbiec Akademii Astralnej, opuszczonego uniwersytetu badań magicznych. Nie wie jednak, że pewien czarodziej pozostał w uczelni, aby studiować niebo, i że pewien rycerz przybył do akademii z misją jej ochrony. Trójka ta spotyka się komnacie starożytnego skarbu i, po dotknięciu go w tym samym czasie, znika.
Czarodziej przypomina sobie, że skarb jest w rzeczywistości artefaktem zwanym Trójnią (ang. Trine), który ma moc wiązania dusz. W wyniku jego działania tylko jedna osoba może fizycznie egzystować, a pozostałe muszą pozostać wewnątrz Trójni. Czarodziej pamięta również, że Trójnia jest związana z legendą strażnika, którego grób można znaleźć pod Akademią Astralną.
Szukając sposobu, by uwolnić się od efektu Trójni, bohaterowie badają katakumby znajdujące się pod akademią i znajdują grób strażnika. Czarodziej, odczytuje inskrypcje na grobie i odkrywa, że kiedyś istniały trzy artefakty: jeden dla duszy, jeden dla umysłu i jeden dla ciała, a każdy z nich został zabezpieczony przez strażnika. Strażnicy używali tych trzech obiektów do utrzymania pokoju w królestwie. Czarodziej uważa, że ponowne zjednoczenie trzech artefaktów może cofnąć zaklęcie wiążące ich dusze.
Inskrypcje sugerują, że jeden z tych przedmiotów znajduje się w zamku dawnego króla. Trio przeszukując zamek, znajduje dzienniki króla, które informują, że artefakty umysłu i ciała można znaleźć w ruinach, które były niegdyś domem trzech strażników i gdzie trzy relikwie zostały pierwotnie stworzone.
Podczas eksploracji ruin, na miejscu pochówku jednego ze strażników, bohaterowie dowiadują się, że Trójnia, artefakt duszy, została oddzielona podczas trzęsienia ziemi od artefaktów umysłu i ciała, które zostały wypaczone. Przez to narodziła się zła wieża, w której pojawili się pierwsi bezduszni nieumarli. Trio zmierza na szczyt wieży, unikając przeszkód tworzonych przez ogromnego nieumarłego (który w rzeczywistości jest zmarłym królem) i łączy Trójnię z dwoma zaginionymi artefaktami, rozwiązując swoje dusze. Nieumarli znikają z królestwa, dzięki czemu może się ono odbudować, a czarodziej, rycerz i złodziejka zostają okrzyknięci bohaterami krainy.
Rozgrywka.
Podczas rozgrywki gracz steruje jednym z trojga różnych bohaterów (złodziejką, rycerzem lub czarodziejem), pomiędzy którymi może się dowolnie przełączać. Możliwa jest także gra w kooperacji, gdzie inni gracze mogą w dowolnym momencie dołączyć do rozgrywki i przejąć kontrolę nad pozostałymi postaciami.
Każda postać ma własny pasek życia i energii. Energia potrzebna jest do używania specjalnych umiejętności bohaterów, uzupełnia się ją dzięki niebieskim miksturom znajdowanym podczas eksploracji poziomów. Zdrowie odnawia się zbierając czerwone buteleczki w kształcie serca, które wypadają z niektórych przeciwników.
Doświadczenie zdobywa się pokonując przeciwników i zbierając zielone buteleczki, które czasami są dobrze ukryte. Dzielone jest ono po równo na wszystkie postacie. Co 50 punktów doświadczenia każda postać dostaje punkt umiejętności, który można wydać na ulepszenie jej zdolności.
Na poziomach znajdują się także skrzynie ze skarbami, które zawierają magiczne przedmioty lub umożliwiają naukę nowych umiejętności. Przedmioty można przenosić między postaciami, ale niektóre są przeznaczone tylko dla jednej z nich.
Punkty kontrolne rozsiane po poziomach mają formę świecącej kuli umieszczonej na piedestale. Podczas przejścia obok takiego punktu, wszystkie martwe postacie są wskrzeszane, a w zależności od wybranego poziomu trudności odnawiana jest pewna wartość życia i energii.
Gdy kierowana postać umiera, gracz musi wybrać inną, aby kontynuować rozgrywkę. Jeśli wszystkie postaci zginą, gracz zaczyna rozgrywkę od ostatnio mijanego punktu kontrolnego, gdzie bohaterowie powracają do życia.
Przeciwnikami, z którymi musi najczęściej walczyć gracz, są szkielety i nietoperze. Spotkać także można bossów, takich jak gigantyczny szkielet, czy inne duże stworzenia. Niektóre szkielety są uzbrojone w miecze, inne w łuki i strzały, część z nich może pluć ogniem lub posiada tarcze. Szkielety są zdolne do wspinania się po ścianach i pokonywania przeszkód. Pozostałymi niebezpieczeństwami są lawa, żrący kwas, spadające stalaktyty, kule ognia, ostre wahadła i inne pułapki.
Do uzyskania interakcji fizycznych między postaciami a obiektami w "Trine" użyto silnika fizyki PhysX firmy Nvidia.
Postacie.
Złodziejka.
Złodziejka Zoya mówi głosem Vicky Krueger. Jej bronią jest łuk. Przytrzymanie przycisku strzału powoduje mocniejsze naprężenie cięciwy, dzięki czemu strzała leci dalej i bardziej prosto. Złodziejka posiada także linę z hakiem, która po wystrzeleniu przyczepia się do drewnianych powierzchni. Używanie normalnych strzał i liny jest nielimitowane i nie wyczerpuje energii. Podczas gry złodziejka zyskuje zdolność używania płonących strzał, które zużywają jej energię. Płonące strzały zadają większe obrażenia, mogą niszczyć niektóre obiekty i zapalać pochodnie znajdujące się w ciemnych obszarach poziomów.
Zdolności, które może rozwijać złodziejka, to wystrzelenie większej ilości strzał naraz, szybsze naciąganie cięciwy i większe obrażenia płonącymi strzałami.
Rycerz.
Rycerz Pontiusz początkowo posługuje się mieczem i tarczą. Podczas gry zdobywa płonący miecz, który zadaje więcej obrażeń i może zapalać pochodnie. Kolejną bronią, którą może zdobyć, jest młot. Rycerz potrafi także chwytać niektóre obiekty i rzucać nimi w przeciwników. Jego tarcza może być użyta do ochrony przed atakami wrogów, a także przed spadającymi obiektami i pociskami.
Zdolności, które może rozwijać rycerz, to dodatkowe ataki mieczem, szarża i dodatkowe ataki młotem.
Czarodziej.
Czarodziej Amadeusz potrafi używać magii, aby przesuwać różne obiekty, a także tworzyć nowe. Początkowo może stworzyć tylko sześcienne pudło, lecz z biegiem czasu uczy się tworzyć podłużne kładki. Pudła i kładki zachowują się jak normalne obiekty, podlegają prawom fizyki i grawitacji. Jeszcze później czarodziej zdobywa umiejętność tworzenia latających platform w kształcie odwróconej piramidy, które pozostają w miejscu ich utworzenia do momentu przesunięcia ich przez niego. Tworzone obiekty używane są głównie do pokonania przeszkód i dotarcia do niedostępnych miejsc, np. kładka może być użyta do utworzenia przejścia nad przepaścią (o ile będzie miała się o co oprzeć). Tworzenie obiektów i ich przesuwanie zużywa energię czarodzieja.
Czarodziej nie posiada tradycyjnych ataków, ale może miażdżyć wrogów ciskając w nich różnymi przedmiotami. Może także blokować ataki poprzez tworzenie lub przesuwanie obiektów na ich drodze.
Zdolności, które może rozwijać czarodziej, to możliwość tworzenia więcej niż jednego pudła lub kładki naraz (początkowo na poziomie może istnieć tylko jedno pudło i jedna kładka), zmiana stworzonych latających platform w drewno, dzięki czemu złodziejka może przyczepić do nich linę oraz możliwość wywołania eksplozji latającej platformy przez rycerza lub złodziejkę.
Odbiór.
Gra "Trine" otrzymała ogólnie pozytywne recenzje, uzyskując w serwisie Metacritic wyniki 80/100 i 83/100 odpowiednio dla wersji na Microsoft Windows i PlayStation 3. Gra zdobyła nagrodę GameSpot's Editor's Choice w kategorii Best Downloadable Game na Electronic Entertainment Expo w 2009 roku.
Magazyn „PC Format” chwalił grę za oszałamiającą dbałość o szczegóły i dodał, że nie sposób nie docenić pięknie płynnej mechaniki gry.
Serwis IT Reviews dał grze rekomendację redakcji i stwierdził, iż "Trine" jest zachwycającą estetycznie i dobrze wykonane platformówką logiczną, wyraźnie uzależniającą, jeśli chodzi o pełne zbadanie poziomów w celu maksymalnego ulepszenia zdolności swoich postaci. Po ukończeniu trybu dla pojedynczego gracza, tryb gry wieloosobowej daje grze dodatkowe życie, jako że doświadczenia w nim są zupełnie inne.
Recenzja serwisu IGN była bardziej powściągliwa, stwierdzono w niej, że brak różnorodności przeciwników, rozczarowujące zakończenie i źle zaprojektowany gry wieloosobowej oddala "Trine" od wspaniałości, ale jest to nadal wysoce polecana platformówka logiczna.
Recenzenci australijskiego talk show poświęconego grom wideo "Good Game" ocenili "Trine" na 7,5/10.
W lutym 2011 roku na łamach fińskiego dziennika finansowego Kauppalehti studio Frozenbyte stwierdziło, że "Trine" sprzedano w liczbie 400 tys. kopii na wszystkie platformy. W grudniu 2011 roku ujawniono, iż liczba sprzedanych egzemplarzy wyniosła 1,1 miliona na komputery osobiste i PlayStation 3.

</doc>
<doc id="2489975" url="https://pl.wikipedia.org/wiki?curid=2489975" title="Santa Barbara Airlines">
Santa Barbara Airlines



</doc>
<doc id="2489976" url="https://pl.wikipedia.org/wiki?curid=2489976" title="Teatr &quot;Syrena&quot; w Warszawie">
Teatr &quot;Syrena&quot; w Warszawie



</doc>
<doc id="2489977" url="https://pl.wikipedia.org/wiki?curid=2489977" title="Jelizawieta Tuktamyszewa">
Jelizawieta Tuktamyszewa

Jelizawieta Siergiejewna Tuktamyszewa, ros. Елизавета Серге́евна Туктамышева (ur. 17 grudnia 1996 w Głazowie) – rosyjska łyżwiarka figurowa, startująca w konkurencji solistek. Mistrzyni (2015) i wicemistrzyni(2021) świata, mistrzyni Europy (2015), zwyciężczyni finału Grand Prix (2014) oraz mistrzyni Rosji (2013).

</doc>
<doc id="2489979" url="https://pl.wikipedia.org/wiki?curid=2489979" title="Aleksandr Starkov">
Aleksandr Starkov



</doc>
<doc id="2489980" url="https://pl.wikipedia.org/wiki?curid=2489980" title="Nodar Akhalkatsi">
Nodar Akhalkatsi



</doc>
<doc id="2489981" url="https://pl.wikipedia.org/wiki?curid=2489981" title="Ukraina na zimowych igrzyskach olimpijskich">
Ukraina na zimowych igrzyskach olimpijskich

Ukraina wystartowała we wszystkich zimowych IO od zimowych igrzysk w Lillehammer w 1994 roku. Reprezentowana była przez 198 sportowców (120 mężczyzn i 78 kobiet).

</doc>
<doc id="2489983" url="https://pl.wikipedia.org/wiki?curid=2489983" title="Negryci">
Negryci

Negryci () – niskorosłe ludy autochtoniczne, wykazujące cechy negroidalne, zamieszkujące trudno dostępne rejony Azji Południowo-Wschodniej, zwłaszcza Filipiny (Aetowie, Ati), Półwysep Malajski (Semangowie) i Andamany (Andamanie). Posługują się językami z rodzin austronezyjskiej i austroazjatyckiej.

</doc>
<doc id="2489984" url="https://pl.wikipedia.org/wiki?curid=2489984" title="Mirdjalal Kasimov">
Mirdjalal Kasimov



</doc>
<doc id="2489985" url="https://pl.wikipedia.org/wiki?curid=2489985" title="Aleksiej Dudukało">
Aleksiej Dudukało

Aleksiej Dudukało (cyryl. Алексей Дудукало; ur. 6 października 1976 w Moskwie) – rosyjski kierowca wyścigowy. W latach 2011–2013 jeździł w serii World Touring Car Championship. Po Wyścigu Włoch został zwolniony za spowodowanie kolizji ze swoim zespołowym kolegą Jamesem Thompsonem.

</doc>
<doc id="2489986" url="https://pl.wikipedia.org/wiki?curid=2489986" title="Valeri Velichko">
Valeri Velichko



</doc>
<doc id="2489987" url="https://pl.wikipedia.org/wiki?curid=2489987" title="Sergey Puchkov">
Sergey Puchkov



</doc>
<doc id="2489988" url="https://pl.wikipedia.org/wiki?curid=2489988" title="Anatoli Davydov">
Anatoli Davydov



</doc>
<doc id="2489989" url="https://pl.wikipedia.org/wiki?curid=2489989" title="Miroslav Stupar">
Miroslav Stupar



</doc>
<doc id="2489991" url="https://pl.wikipedia.org/wiki?curid=2489991" title="Viktor Dvirnik">
Viktor Dvirnik



</doc>
<doc id="2489992" url="https://pl.wikipedia.org/wiki?curid=2489992" title="Sergei Mamchur">
Sergei Mamchur



</doc>
<doc id="2489993" url="https://pl.wikipedia.org/wiki?curid=2489993" title="Gruzovce">
Gruzovce

Gruzovce – wieś (obec) na Słowacji położona w kraju preszowskim, w powiecie Humenné. Pierwsze wzmianki o miejscowości pochodzą z roku 1568.
Według danych z dnia 31 grudnia 2010, wieś zamieszkiwały 123 osoby, w tym 63 kobiety i 60 mężczyzn.
W 2001 roku względem narodowości i przynależności etnicznej wszyscy mieszkańcy deklarowali się jako Słowacy.

</doc>
<doc id="2489994" url="https://pl.wikipedia.org/wiki?curid=2489994" title="Frankenweenie (film 2012)">
Frankenweenie (film 2012)

Frankenweenie – amerykański, czarno-biały film animowany w reżyserii Tima Burtona, długometrażowa adaptacja filmu krótkometrażowego Burtona z 1984 roku, którego premierę zaplanowano na 2012 rok. Film zrealizowano w wersji 3D przy użyciu techniki animacji poklatkowej. Jest jednocześnie parodią i hołdem złożonym powieści Mary Shelley pt. "Frankenstein".
W październiku 2011 roku pojawiły się pierwsze fotosy z filmu Premiera filmu w Stanach Zjednoczonych odbyła się 5 października 2012.
Opis fabuły.
Kiedy pies Sparky zostaje potrącony przez samochód, jego właściciel, Victor, postanawia przywrócić go do życia. Eksperyment się udaje i ożywione zwierzę pomimo swego wyglądu, nadal jest psiakiem, którego kochał. Chłopak stara się utrzymać sekret ożywiania zwierząt w tajemnicy, lecz mu się nie udaje, co ma groźne konsekwencje.

</doc>
<doc id="2489995" url="https://pl.wikipedia.org/wiki?curid=2489995" title="Jaskinia zapomnianych snów">
Jaskinia zapomnianych snów

Jaskinia zapomnianych snów (ang. "Cave of Forgotten Dreams") – film dokumentalny wykonany w technologii 3D, wyreżyserowany przez Wernera Herzoga, opowiadający o jaskini Chauveta w południowej Francji, w której latem 1994 roku odkryto prehistoryczne malowidła sprzed ponad 30 tys. lat.
Film zawiera materiał dokumentalny z wnętrza jaskini, prezentujący tamtejsze malunki, odciski ludzkich dłoni i rzeźby. Na temat jaskini wypowiadają się także historycy i naukowcy.
Światowa premiera miała miejsce podczas 35. edycji festiwalu filmowego w Toronto. 25 marca 2011 roku film został wprowadzony do kin w Wielkiej Brytanii, a 29 kwietnia 2011 roku trafił do kin w USA.

</doc>
<doc id="2489996" url="https://pl.wikipedia.org/wiki?curid=2489996" title="Reguły gry">
Reguły gry

Reguły gry (fr. "La Regle du jeu") – francuska, czarno-biała komedia obyczajowa w reżyserii Jeana Renoir z 1939 roku. Obecnie uważany za jeden z najlepszych filmów w historii kina, co roku plasując się w czołówce rankingów brytyjskiego czasopisma "Sight &amp; Sound", oraz portalu recenzyjnego "They Shoot Pictures, Don’t They". Jest to ostatni film Renoira zrealizowany przed jego wyjazdem do Stanów Zjednoczonych.
Przyjęcie filmu.
Opowiadając o życiu francuskiej arystokracji tuż przed wybuchem II wojny światowej, został chłodno przyjęty przez publiczność. Jej rozpowszechnianie zostało wstrzymane do końca lat 50. Potem, niespodziewanie, wielu krytyków i reżyserów zaczęło go określać jako jeden z najlepszych filmów w historii kina.
Koncepcja.
Film to autorska próba kompleksowej analizy różnic społecznych, w której sprzeczność narastają i pozostają nierozwiązane. Renoir używa chwytów teatralnych i estetyki farsy by ukazać rozwój relacji międzyludzkich. Ma to na celu pokazanie – w obliczu panujących wówczas różnic społecznych – ich hipokryzję i przypadkowość. Reżyser podważa ideę spójności społecznej, która w jego mniemaniu jest iluzoryczna, i bazuje na akceptacji łgarstwa.

</doc>
<doc id="2489997" url="https://pl.wikipedia.org/wiki?curid=2489997" title="Hankovce">
Hankovce

2 miejscowości na Słowacji:

</doc>
<doc id="2489998" url="https://pl.wikipedia.org/wiki?curid=2489998" title="Volkseigener Betrieb">
Volkseigener Betrieb

Volkseigener Betrieb, VEB – forma prawna przedsiębiorstw państwowych w NRD, najpierw należące do zjednoczenia, później do kombinatu.
W rolnictwie państwowe gospodarstwa nazywały się Volkseigenes Gut.

</doc>
<doc id="2489999" url="https://pl.wikipedia.org/wiki?curid=2489999" title="Zło (film)">
Zło (film)

Zło (szw. "Ondskan") – szwedzki dramat w reżyserii Mikaela Håfströma z 2003 roku zrealizowany na podstawie powieści autobiograficznej Jana Guillou pod tym samym tytułem. Zgłoszony przez jury nagrody Guldbagge jako szwedzki kandydat do Oscara i otrzymał nominację.
Film opowiada historię szesnastoletniego Erika, który wyrzucony ze szkoły za pobicie zostaje wysłany do kolejnej. Tam musi stawić czoła kolejnym prześladowcom.

</doc>
<doc id="2490000" url="https://pl.wikipedia.org/wiki?curid=2490000" title="Edward Ciupak">
Edward Ciupak

 Edward Ciupak (ur. 1 stycznia 1930 w Andrzejowie, zm. 21 października 2011) – polski socjolog i religioznawca, nauczyciel akademicki Uniwersytetu Warszawskiego, profesor nauk humanistycznych.
Życiorys.
W 1964 otrzymał stopień naukowy doktora nauk humanistycznych nadany przez Uniwersytet Warszawski. W 1973 uchwałą Wydziału Filozofii i Socjologii Uniwersytetu Warszawskiego uzyskał habilitację w zakresie socjologii religii. W 1993 otrzymał uzyskał tytuł naukowy profesora nauk humanistycznych. Wykładał na Wydziale Psychologii Wyższej Szkoły Finansów i Zarządzania w Warszawie oraz w Instytucie Socjologii Wydziału Filozofii i Socjologii UW. Pochowany na Cmentarzu Wojskowym na Powązkach w Warszawie (kwatera D-1a-5).
Życie prywatne.
Był ojcem Magdaleny Środy.

</doc>
<doc id="2490001" url="https://pl.wikipedia.org/wiki?curid=2490001" title="Tadżykistan na zimowych igrzyskach olimpijskich">
Tadżykistan na zimowych igrzyskach olimpijskich

Tadżykistan wystartował we wszystkich zimowych IO od zimowych igrzysk w Salt Lake City w 2002 roku. Reprezentowany był przez 1 sportowca - narciarza alpejskiego Andreja Drygina..

</doc>
<doc id="2490003" url="https://pl.wikipedia.org/wiki?curid=2490003" title="Książę mroku">
Książę mroku

Książę mroku (ang. "Dark Prince") – powieść fantasy brytyjskiego pisarza Davida Gemmella. Wydana w 1991 roku, była drugą i ostatnią powieścią w której pojawił się Parmenion. Powieść jest sequelem wydanego rok wcześniej Lwa Macedonii.
Parmenion jest Spartańczykiem, ale nie szanowany przez swoich pobratymców, gdyż jego matka jest Macedonką. W drugiej części jego przygód odnaleźć można więcej elementów fantasy, a mniej fikcji historycznej. Czas akcji przypada na panowanie Aleksandra Wielkiego.
W Polsce została wydana w 2002 roku nakładem wydawnictwa Zysk i S-ka w przekładzie Ewy Wojtczak i Dariusza Wojtczaka. Pierwsze polskie wydanie miało 488 stron ()..

</doc>
<doc id="2490004" url="https://pl.wikipedia.org/wiki?curid=2490004" title="Lew Macedonii">
Lew Macedonii

Lew Macedonii (ang. "Lion of Macedon") – powieść fantasy brytyjskiego pisarza Davida Gemmella. Wydana w 1990 roku, była pierwszą z dwóch powieści w których pojawił się Parmenion.
Parmenion jest Spartańczykiem, ale nie szanowany przez swoich pobratymców, gdyż jego matka jest Macedonką. Parmenion jest postacią historyczną, jednak obok niego w książce odnaleźć można dużo elementów fantasy - czarodziejki i demony. Książka opisuje także ekspansję Macedonii za Filipa Macedońskiego i narodziny Aleksandra Wielkiego.
Książka była pierwszą powieścią wydaną w ramach "Cyklu greckiego". Rok później ukazał się jej sequel zatytułowany "Książę mroku".
W Polsce została wydana w 2000 roku nakładem wydawnictwa Zysk i S-ka w przekładzie Ewy Wojtczak i Dariusza Wojtczaka. Pierwsze polskie wydanie miało 452 strony ()..

</doc>
<doc id="2490005" url="https://pl.wikipedia.org/wiki?curid=2490005" title="Jadwiga Kowalczykówna">
Jadwiga Kowalczykówna

Jadwiga Kowalczykówna (ur. 12 grudnia 1874 w Warszawie, zm. 11 sierpnia 1944 tamże) – nauczycielka, która wraz z Jadwigą Jawurkówną założyła i prowadziła przez 41 lat prywatną szkołę dla dziewcząt, znaną jako „Szkoła na Wiejskiej”. Obie Panny Jadwigi zostały zastrzelone przez Niemców w czasie powstania warszawskiego.
Dzieciństwo i młodość.
Jadwiga Kowalczykówna była córką polskiego astronoma, Jana Kowalczyka, docenta Szkoły Głównej Warszawskiej, dyrektora Obserwatorium Astronomicznego. Jej dziadkiem ze strony matki, Aleksandry, był botanik Jerzy Aleksandrowicz, w latach 1862–1869 – dyrektor Ogrodu Botanicznego UW w Warszawie, na którego terenie znajdował się budynek Obserwatorium. Liczna rodzina Kowalczyków mieszkała na parterze tego budynku.
Jadwiga Kowalczykówna skończyła prywatną polską szkołę 6-klasową, prowadzoną przez Henrykę Czarnocką, a następnie uczęszczała do siódmej klasy gimnazjum rządowego. Ukończyła je ze złotym medalem i dyplomem nauczycielki domowej.
W latach 1898–1903 studiowała na Uniwersytecie Latającym, gdzie wykładowcami byli wówczas m.in. profesorowie Władysław Smoleński, Edward Grabowski, Adam Mahrburg, Bronisław Chlebowski, Ludwik Krzywicki, Piotr Chmielowski i Władysław Dawid. W tym samym czasie uczyła języka polskiego i matematyki (prywatnie i na tajnych kompletach).
Plany i ich realizacja.
W czasie studiów Jadwiga Kowalczykówna zaprzyjaźniła się z Jadwigą Jawurkówną. Obie przyjaciółki, tak samo energiczne i pracowite, rozpoczęły w 1903 roku realizację wspólnych marzeń o nowoczesnej szkole dla dziewcząt, w której panowałaby atmosfera przyjaźni, zaufania i tolerancji, szkoły kształtującej umysły i charaktery, rozwijającej uczucia patriotyczne, tolerancję dla przekonań innych, poważny i twórczy stosunek do pracy. Założyły prywatną szkołę przy Wiejskiej 5, której poświęciły całe swoje życie. Pannom Jadwigom udało się zatrudnić w szkole wysoko wykwalifikowanych nauczycieli. Skutecznie przełamywały bariery, stawiane przez władze carskie przed odzyskaniem niepodległości. Wykorzystały okres wolności (1918–1939) dla rozwoju szkolnej bazy lokalowej i unowocześniania programów i metod nauczania. W Szkole na Wiejskiej uczyli m.in. Konrad Górski (język polski), Henryk Mościcki (historia Polski), Stefan Kulczycki (matematyka), Jan Babiński (chemia), Tadeusz Miłobędzki (fizyka, tajne komplety), Józef Birkenmajer (łacina), ks. Antoni Bogdański (religia), ks. Jan Mauersberger (religia), Zofia Niesiołowska-Rothertowa (polski), Wanda Karpowiczówna (biologia), Jan Ehrenfeucht (matematyka, fizyka) i Zofia z Doroszewskich Ehrenfeuchtowa (chemia). Panna Kowalczykówna – Jadwiga Czarna uczyła matematyki (1903–1917) i języka polskiego (1914–1939), a Jadwiga Jawurkówna – Jadwiga Biała – religii i śpiewu (zob. Stosunek do religii). Panna Czarna i Biała – tak Panny Jadwigi były nazywane przez wszystkie uczennice i nauczycieli.
W okresie okupacji niemieckiej (1939–1944) Panny Jadwigi kontynuowały pracę pedagogiczną w zakresie szkoły powszechnej w różnych lokalach, przekazanych szkole przez okupanta, a częściowo na kursach tajnych – w prywatnych mieszkaniach (zakazany przez okupanta zakres I i II klasy gimnazjalnej i liceum).
Okoliczności śmierci.
W czasie powstania warszawskiego ciężko chora Jadwiga Kowalczykówna przebywała, wraz z licznymi członkami rodziny i z Jadwigą Jawurkówną, w mieszkaniu przy Al. Niepodległości 132 m. 41, należącym do jej siostrzeńca, Wiktora Ehrenfeuchta. Powstańcy byli zmuszeni wycofać się z tego terenu już 2 sierpnia 1944, w drugim dniu powstania dom był już kontrolowany przez Niemców. Kilku powstańców dotarło tu 11 sierpnia; jeden z nich – ranny – nie był w stanie wycofać się. Po ponownym wejściu Niemców został zastrzelony, a mieszkańcom budynku kazano opuścić mieszkania. Ze względu na stan zdrowia Jadwigi Kowalczykówny w mieszkaniu 41 zostały trzy starsze panie – dwie Panny Jadwigi i Maria Ehrenfeuchtowa (siostra Jadwigi Czarnej i wychowawczyni w Szkole na Wiejskiej). Wychodzący z domu sąsiedzi słyszeli, że w tym mieszkaniu żandarmi krzyczeli coś po niemiecku, a panie odpowiadały po polsku. Potem padły strzały i mieszkanie zostało podpalone. Aniela Miklaszewska-Ehrenfeucht, która dotarła do spalonego domu następnego dnia, znalazła w ruinach zwęglone ciała (kul nie odszukała). Prochy pochowano w rocznicę śmierci zmarłych, 11 sierpnia 1945 roku. Pochowana na cmentarzu Powązkowskim (kwatera 62-5-16/17).
W latach 50. na frontowej ścianie budynku w al. Niepodległości 132/136 umieszczono tablicę Tchorka upamiętniającą zamordowanych mieszkańców domu.
Wspomnienia.
Profesor Konrad Górski tak wspomina swoje pierwsze spotkanie z Panną Jadwigą Czarną w 1923 roku, gdy starał się o posadę nauczyciela na znanej pensji, do której przed laty chodziła jego siostra:
Na temat okoliczności śmierci Panny Jadwigi napisał na zakończenie:
Wspomnienia opublikowano w książce „Szkoła na Wiejskiej” (wyd. Znak 1974), wśród wielu innych relacji ludzi związanych ze Szkołą Panny Jadwigi Czarnej i Panny Jadwigi Białej. Wszystkie teksty świadczą, że Panny Jadwigi osiągnęły swój cel – stworzyły szkołę, o jakiej marzyły. Duże grono jej nauczycieli i wychowanek stara się:

</doc>
<doc id="2490007" url="https://pl.wikipedia.org/wiki?curid=2490007" title="Temuri Ketsbaia">
Temuri Ketsbaia



</doc>
<doc id="2490008" url="https://pl.wikipedia.org/wiki?curid=2490008" title="Temur Ketsbaia">
Temur Ketsbaia



</doc>
<doc id="2490009" url="https://pl.wikipedia.org/wiki?curid=2490009" title="Taras Chopik">
Taras Chopik



</doc>
<doc id="2490010" url="https://pl.wikipedia.org/wiki?curid=2490010" title="Jean-Claude Rudaz">
Jean-Claude Rudaz

Jean-Claude Rudaz (ur. 23 lipca 1942 roku w La Grande Dixence, Sion) – szwajcarski kierowca wyścigowy.
Starty w Formule 1.
System punktacji w poszczególnych latach w F1

</doc>
<doc id="2490012" url="https://pl.wikipedia.org/wiki?curid=2490012" title="Legenda kroczącej śmierci">
Legenda kroczącej śmierci

Legenda kroczącej śmierci (ang. "The Legend of Deathwalker") – powieść fantasy brytyjskiego pisarza Davida Gemmella. Wydana w 1996 roku. 
Książka była siódmą powieścią wydaną w ramach "Sagi Drenajów". Biorąc jednak pod uwagę chronologie świata powieści, jest piąta w kolejności.
W Polsce została wydana w 2001 roku nakładem wydawnictwa Zysk i S-ka w przekładzie Zbigniewa A. Królickiego. Pierwsze polskie wydanie miało 390 stron (). Okładkę zaprojektował Mike Posen. Brak informacji co do wznowienia książki przez wydawnictwo "Mystery".

</doc>
<doc id="2490013" url="https://pl.wikipedia.org/wiki?curid=2490013" title="Legenda (powieść)">
Legenda (powieść)

Legenda (ang. "Legend") – pierwsza powieść fantasy brytyjskiego pisarza Davida Gemmella. Wydana w 1984 roku, od razu zwróciła uwagę czytelników fantasy. Jedna z postaci powieści, Druss, pojawiał się jeszcze kilkakrotnie w innych dziełach pisarza.
Gemmell wpadł na pomysł powieści w 1976, gdy diagnozowano u niego raka. Napisał wówczas "The Siege of Dros Delnoch". W 1980 rękopis przeczytał jego przyjaciel, który namówił go do publikacji dzieła. Gemmell napisał książkę ponownie i wydał pod tytułem "Legenda".
Książka była pierwszą powieścią wydaną w ramach "Sagi Drenajów". Biorąc jednak pod uwagę chronologię świata powieści, jest szósta w kolejności.
W Polsce została wydana w 1996 roku nakładem wydawnictwa Zysk i S-ka w przekładzie Zbigniewa A. Królickiego i Barbary Kamińskiej. Pierwsze polskie wydanie miało 392 strony (). Książkę wznowiło wydawnictwo "Mystery" w 2010 roku ().

</doc>
<doc id="2490014" url="https://pl.wikipedia.org/wiki?curid=2490014" title="Saga Drenajów">
Saga Drenajów

Saga Drenajów () – wydawana w latach 1984-2004 seria książek fantasy autorstwa Davida Gemmella. Historia, rozciągająca się na przestrzeni kilku wieków, opowiada o narodzie Drenajów, ich potyczkach z wrogami. Poszczególne części skupiają się na osobnych bohaterach, często niemających ze sobą żadnych związków.
Książki wydane w ramach sagi.
Na anglojęzycznym rynku wydawniczym ukazały się także trzy antologie, które skupiają wszystkie książki wydane w ramach serii.

</doc>
