<doc id="2527969" url="https://pl.wikipedia.org/wiki?curid=2527969" title="Kléber Pereira">
Kléber Pereira

Kléber João Boas Pereira (ur. 13 sierpnia 1975 w Peri Mirim) – piłkarz brazylijski, występujący na pozycji napastnika.
W Brazylii znany głównie jako Kléber Pereira, zaś w Meksyku jako Kléber Boas.
Kariera klubowa.
Karierę piłkarską Kléber Pereira rozpoczął w klubie Moto Club São Luís w 1995. Rok później z 26 bramkami na koncie został królem strzelców ligi stanowej Maranhão. Dzięki temu trafił do szwajcarskiego FC Sion. Z Sionem zdobył mistrzostwo Szwajcarii oraz Puchar Szwajcarii w 1997. Po roku powrócił do Brazylii i został zawodnikiem Náutico Recife, z którego powrócił do Moto Club. W barwach Moto Club z 25 bramkami został królem strzelców Campeonato Brasileiro Série C. Przełomem w jego karierze był transfer do Athletico Paranaense w 1999. W lidze brazylijskiej zadebiutował 25 lipca 1999 w przegranym 1-2 meczu z Grêmio Porto Alegre.
Z Athletico Paranaense zdobył mistrzostwo Brazylii 2001 oraz trzykrotnie mistrzostwo stanu Paraná – Campeonato Paranaense w 2000, 2001 i 2002. Indywidualnie Kléber dwukrotnie był królem strzelców ligi stanowej w 2001 i 2002. W 2003 Kléber wyjechał do Meksyku, gdzie został zawodnikiem Tigres UANL. W lidze meksykańskiej zadebiutował 11 stycznia 2003 w wygranym 3-0 meczu z Jaguares de Chiapas. Kléber wszedł na boisko w 81 min. i sześć minut później ustalił wynik spotkania. W Tigres Kléber występował przez kilkanaście miesięcy i rozegrał w nim 45 meczów, w których strzelił 14 bramek.
Przed sezonem 2004-2005 przeszedł do Veracruz, jednak po rozegraniu rundy Apertura 2004 przeszedł do stołecznego Club América. Z Club América Kléber zdobył mistrzostwo Meksyku w turnieju Clausura 2005. Indywidualnie z 11 bramkami Kléber był królem strzelców tych rozgrywek. Rok później Kléber wygrał rozgrywki Ligi Mistrzów CONCACAF. Sezon 2006-2007 Kléber spędził na wypożyczeniu w Club Necaxa. W Necaxie rozegrał swój ostatni mecz w lidze meksykańskiej 21 kwietnia 2007 w wygranym 2-1 meczu z Atlasem Guadalajara. Było to udane pożeganie, gdyż w 49 min. meczu Kléber otworzył wynik spotkania. Ogółem w latach 2003-2007 Kléber rozegrał w lidze meksykańskiej 133 spotkania, w których strzelił 57 bramek.
Po powrocie do Brazylii latem 2007 Kléber trafił do Santosu FC. W sezonie 2007 strzelił on 16 bramek w 26 meczach. Sezon 2007 Kléber zakończył z 21 bramkami w 35 meczach, dzięki czemu wraz z Washingtonem i Keirrisonem został królem strzelców z ligi brazylijskiej w 2008. W Santosie występował do końca 2009 i rozegrał w nim 88 meczów, w których strzelił 50 bramek.
Pierwszą połowę 2010 Kléber spędził w SC Internacional. Z Internacionalem zdobył Copa Libertadores 2010. Drugą połowę spędził w Vitórii Salvador. W barwach Vitórii Kléber rozegrał swój ostatni dotychczas mecz w lidze brazylijskiej 4 listopada 2010 w przegranym 0-1 meczu z Cruzeiro EC. Dotychczas w lidze brazylijskiej rozegrał 195 mecze, w których strzelił 101 bramek. Od początku 2011 Kléber występuje po raz trzeci w Moto Club.

</doc>
<doc id="2527970" url="https://pl.wikipedia.org/wiki?curid=2527970" title="Kléber João Boas Pereira">
Kléber João Boas Pereira



</doc>
<doc id="2527971" url="https://pl.wikipedia.org/wiki?curid=2527971" title="Kléber Boas">
Kléber Boas



</doc>
<doc id="2527972" url="https://pl.wikipedia.org/wiki?curid=2527972" title="Oldrzich Vlasak">
Oldrzich Vlasak



</doc>
<doc id="2527975" url="https://pl.wikipedia.org/wiki?curid=2527975" title="René Holten Poulsen">
René Holten Poulsen

René Holten Poulsen (ur. 28 listopada 1988 w Bagsværd) – duński kajakarz, wicemistrz olimpijski z Pekinu, sześciokrotny mistrz świata i ośmiokrotny Europy, brązowy medalista igrzysk europejskich.
Pierwsze igrzyska zaliczył w 2008 roku w Pekinie. Zdobył srebrny medal z Kimem Wraaem Knudsenem w dwójce na 1000 metrów. Wyprzedzili ich tylko Niemcy. Trzecie miejsce przypadło Włochom. Na połowie krótszym dystansie zajęli piąte miejsce, tracąc do podium pół ponad sekundy.
Cztery lata później w Londynie był tuż za podium w jedynce na 1000 metrów. Do będącego na trzecim miejscu Maxa Hoffa stracił ponad 1,5 sekundy. Wystąpił również w czwórce, lecz w finale A dopłynęli na linię mety na piątej pozycji ze stratą do zwycięskich Australijczyków ok. 1,5 sekundy. W osadzie wystąpili też Kim Wraae Knudsen, Emil Stær i Kasper Bleibach.
Podczas letnich igrzysk olimpijskich w Rio de Janeiro wystąpił tylko w jednej konkurencji. Po awansach w eliminacjach i półfinale zajął szóste miejsce w finale A jedynek na dystansie 1000 metrów.

</doc>
<doc id="2527979" url="https://pl.wikipedia.org/wiki?curid=2527979" title="Georges Alexandre Krins">
Georges Alexandre Krins

Georges Alexandre Krins (ur. 18 marca 1889, zm. 15 kwietnia 1912) – belgijski skrzypek, obecny na pokładzie Titanica. Zmarł w katastrofie parowca.
Wczesne życie.
Georges Alexandre Krins urodził się w dniu 18 marca 1889 roku w Paryżu. Jego rodzina pochodziła z Belgii, a wkrótce po jego urodzeniu przenieśli się tam do miasta Spa. Studiował w Académie de Musique de Spa. Następnie przeniósł się do Konserwatorium Royal de Musique w Liège w Belgii, gdzie studiował od 30 października 1902 do 1908 roku. Tam też zdobył pierwszą nagrodę za skrzypce z najwyższym wyróżnieniem. Jako młodsza osoba chciał wstąpić do wojska, jednak wkrótce rodzice przekonali go, aby tego nie robił. Pracował w sklepie ojca i grał w La Grande Symphonie w mieście Spa. W 1910 roku przeniósł się do Paryża na pierwszy koncert Le Trianon Lyrique. Później przeniósł się do Londynu i grał przez dwa lata w Hotelu Ritz aż do marca 1912.
Na pokładzie Titanica.
Na pokład Titanica wsiadł w środę 10 kwietnia 1912 w Southampton w Wielkiej Brytanii. Jego numer biletu to 250654, bilet dla wszystkich członków orkiestry Wallace Hartleya. Jego kabina mieściła się w 2 klasie. Krins był jedynym muzykiem belgijskim na pokładzie statku. Gdy parowiec uderzył w górę lodową i zaczął tonąć Krins i jego koledzy z zespołu na górnym pokładzie zaczęli grać muzykę, aby zachować spokój wśród pasażerów. Krins zmarł w wieku 23 lat. Jego ciało nigdy nie zostało odnalezione.

</doc>
<doc id="2527982" url="https://pl.wikipedia.org/wiki?curid=2527982" title="Rajd Madery 2009">
Rajd Madery 2009

Rezultaty Rajdu Madery ("50. Rali Vinho da Madeira 2009"), eliminacji Intercontinental Rally Challenge w 2009 roku, który odbył się w dniach 30 lipca - 1 sierpnia. Była to siódma runda IRC w tamtym roku oraz trzecia asfaltowa, a także szósta w mistrzostwach Europy i piąta w mistrzostwach Portugalii. Bazą rajdu było miasto Funchal. Zwycięzcami rajdu została włoska załoga Giandomenico Basso i Mitia Dottia jadąca Fiatem Abarth Grande Punto S2000. Wyprzedzili oni Portugalczyków Bruno Magalhãesa i Carlosa Magalhãesa w Peugeocie 207 S2000 oraz Alexandre Camacho i Pedro Calado w Peugeocie 207 S2000.
Rajdu nie ukończyło 33 kierowców. Odpadli z niego między innymi: Włoch Luca Rossetti (Fiat Abarth Grande Punto S2000, wypadek na 16. oesie), Francuz Julien Maurin (Škoda Fabia S2000, na 13. oesie), Portugalczycy Vítor Sá (Peugeot 206 S1600, na 2. oesie), Fernando Peres (Mitsubishi Lancer Evo IX, wypadek na 12. oesie), Bernardo Sousa (Fiat Abarth Grande Punto S2000, na 6. oesie) i Ricardo Moura (Mitsubishi Lancer Evo IX, na 4. oesie).

</doc>
<doc id="2527985" url="https://pl.wikipedia.org/wiki?curid=2527985" title="Ramienica kolczasta">
Ramienica kolczasta

Ramienica kolczasta ("Chara aculeolata") – gatunek ramienicy. Gatunek "Chara aculeolata" Kütz. in Rchb. 1832 bywa uznawany za synonim gatunku "Chara intermedia" A.Braun 1859, co nie jest powszechnie przyjęte
Morfologia.
Stosunkowo duży makroglon (do 80 cm długości) o słabo rozgałęzionej plesze. Gruba (0,6-1,8 mm średnicy) nibyłodyga i nibyliście, a międzywęźla o zmiennej długości (1–10 cm). Plecha szarozielona, zielonopomarańczowa lub zielona, zwykle silnie inkrustowana węglanem wapnia. Wytwarza bulwki chwytnikowe. Roślina jednopienna. 
Dwurzędowe, zmienne, czasem trzyrzędowe. Rzędy główne wyraźnie przeważają nad bocznymi.
Długie (1,5–8 cm) i cienkie (0,5 mm średnicy). Rzadko dłuższe od międzywęźli. Wygięte na zewnątrz. 7–12 (zwykle 8) w okółku. 5–7 członów, z których ostatni, zwykle jedno- lub dwukomórkowy, nieokorowany i szerszy od okorowanych. 
Zwykle widoczne gołym okiem, długie i cienkie, przy czym zewnętrzne zwykle krótsze od wewnętrznych (na płonnych nibyliściach, zwłaszcza w pierwszych węzłach, zróżnicowanie mniejsze). Wewnętrzne dłuższe od lęgni i tępo zakończone.
Zmienne. O nieregularnych kształtach od małych, brodawkowatych po długie, igłowate. Pojedyncze, choć czasem po dwa, trzy w pęczku. W dolnych międzywęźlach słabiej wykształcone.
Bardzo zmienne. W dwurzędowych okółkach. Zwykle w górnym okółku dłuższe (wałeczkowate lub wałeczkowato-igiełkowate), a w dolnym brodawkowate. Rzadziej oba okółki mało zróżnicowane – wałeczkowato-igiełkowate.
Pojedyncze. Zazwyczaj w trzech, pięciu pierwszych węzłach nibyliści. Pomarańczowe. Dość duże i widoczne gołym okiem (0,5 mm średnicy), dwukrotnie mniejsze od lęgni.
Pojedyncze. Zazwyczaj w trzech, pięciu pierwszych węzłach nibyliści. Jasnobrązowe. Koronka duża (0,2 mm wysokości), lekko rozchylona, o gładkich krawędziach. Oospory ciemnobrązowe.
Gatunek bardzo zmienny. W wodach płytkich, w strefie falowania, zwykle mniejsze i delikatniejsze, zielone lub zielonopomarańczowe, w głębszych wodach formy bardziej wydłużone, zielone lub szarozielone. 
Ramienica omszona, ramienica zwyczajna
Ekologia.
Gatunek zasadniczo słodkowodny, ale znosi niewielkie zasolenie. Nie występuje w wodach szybko płynących. Występuje głównie w jeziorach o niezbyt wysokiej trofii (mezotroficzne lub słabo eutroficzne), o zasadowych wodach. Zwykle w wodach płytkich litoralu (sięga 4 m głębokości), na mulistym podłożu. Może występować w małych zbiornikach (w tym w torfiankach), a nawet rowach. Tworzy zespół roślinny "Charetum aculeolatae" w postaci zwartej łąki ramienicowej.
Występuje w większej w Europie. W Polsce w całym kraju, choć rzadka.
Zagrożenia i ochrona.
Według Czerwonej listy roślin i grzybów Polski jest gatunkiem wymierającym. Podlega w Polsce ochronie gatunkowej. W Wielkiej Brytanii zaś ma status gatunku narażonego. Występowanie jej zbiorowiska jest natomiast podstawą do objęcia zbiornika, w którym występuje, ochroną jako siedlisko przyrodnicze 3140 (twardowodne oligo– i mezotroficzne zbiorniki z podwodnymi łąkami ramienic "Charetea") w systemie Natura 2000.

</doc>
<doc id="2527986" url="https://pl.wikipedia.org/wiki?curid=2527986" title="Chara aculeolata">
Chara aculeolata



</doc>
<doc id="2527987" url="https://pl.wikipedia.org/wiki?curid=2527987" title="William Callahan">
William Callahan

 
William Patrick Callahan OFMConv. (ur. 17 czerwca 1950 w Chicago, Illinois) – amerykański duchowny katolicki, biskup La Crosse w Wisconsin od 2010.
Życiorys.
Do kapłaństwa przygotowywał się we franciszkańskim niższym seminarium w Crystal Lake, a następnie wstąpił do nowicjatu franciszkanów konwentualnych w Lake Forest. Studiował też na Loyola University w rodzinnym mieście, a także w Toronto w Kanadzie. Święcenia kapłańskie otrzymał 30 kwietnia 1977 z rąk abpa Williama Cousinsa, ówczesnego metropolity Milwaukee i rozpoczął pracę duszpasterską w archidiecezji Milwaukee. W latach 1978-1984 był mistrzem nowicjatu franciszkanów konwentualnych w Illinois. W latach późniejszych pracował jako proboszcz w Peorii i Milwaukee. Od 2005 sprawował funkcję ojca duchownego w Kolegium Ameryki Płn. w Rzymie.
30 października 2007 otrzymał nominację na biskupa pomocniczego Milwaukee ze stolicą tytularną "Lares". Sakry udzielił mu późniejszy kardynał Timothy Dolan. Był pierwszym w historii franciszkaninem konwentualnym z USA, który został biskupem. 11 czerwca 2010 mianowany ordynariuszem diecezji La Crosse. Ingres miał miejsce 11 sierpnia 2010 roku.

</doc>
<doc id="2527988" url="https://pl.wikipedia.org/wiki?curid=2527988" title="Chara intermedia">
Chara intermedia



</doc>
<doc id="2527990" url="https://pl.wikipedia.org/wiki?curid=2527990" title="YG">
YG

Keenon Jackson (ur. 9 marca 1990 w Compton, Kalifornia), znany jako YG lub Young Gangsta – amerykański raper. Znany jest w środowisku Jerkin' w Kalifornii. W 2008 podpisał kontrakt z wytwórnią Def Jam Recordings. 18 marca 2014 ukazała się pierwsza solowa płyta rapera, "My Krazy Life". 17 czerwca 2016 roku odbyła się premiera drugiego studyjnego albumu zatytułowanego "Still Brazy".
YG znany jest ze współpracy z takimi raperami jak Snoop Dogg, Wiz Khalifa, Game czy Young Jeezy.

</doc>
<doc id="2527993" url="https://pl.wikipedia.org/wiki?curid=2527993" title="Zasłonak bagienny">
Zasłonak bagienny

Zasłonak bagienny ("Cortinarius uliginosus" Berk.) – gatunek grzybów należący do rodziny zasłonakowatych ("Cortinariaceae").
Systematyka i nazewnictwo.
Nazwę polską podał Andrzej Nespiak w 1975. Niektóre synonimy naukowe:
Morfologia.
Średnica 4–12 cm, za młodu półkulisty, potem wypukły, z czasem staje się rozpostarty. Na środku tępy garb. Kolor żywomiedzianoczerwony, przy brzegu nieco złoty. Powierzchnia matowa, jedwabista, pilśniowa, pokryta przylegającymi włókienkami. Brzeg tępy i gładki.
Szerokie i wybrzuszone na środku, do trzonu przyrośnięte szeroko. U młodych okazów mają kolor od ochrowego do żółtopomarańczowego, u starszych są rdzawobrązowe.
Wysokość 4–7 cm, grubość 3–5 mm. Jest walcowaty, u młodych okazów pełny, potem pusty. W górnej części jest jasnożółty, w środkowej żółtopomarańczowy, w dolnej pomarańczowobrązowy. Na jego powierzchni występują czerwonawe włókienka zasnówki.
Zasłonak bagienny należy do sekcji "Dermocybe", która charakteryzuje się występowaniem w miąższu specyficznych barwników. Miąższ jest mięsisty, jasny, brudnożółty, o słabym zapachu rzodkwi i nieokreślonym smaku.
Rdzawy.
Występowanie.
W Europie Środkowej jest rzadki. Występuje w lasach i zaroślach, zarówno na nizinach, jak i w górach. Rośnie głównie w miejscach wilgotnych; wśród kęp mchu torfowca, pod olchami i wierzbami.
Znaczenie.
Grzyb mikoryzowy. Grzyb trujący. Wywołuje zaburzenia żołądkowo-jelitowe. W Skandynawii jego owocniki wykorzystywano dawniej do farbowania wełny.
Gatunki podobne.
Jest wiele podobnych gatunków zasłonaków. Najważniejszym kryterium przy ich rozróżnianiu jest kolor blaszek młodych okazów (u zasłonaka bagiennego są żółte). Starszych okazów różnych gatunków na ogół nie da się morfologicznie rozróżnić. Pomocne przy odróżnieniu tego gatunku jest również miejsce występowania i żywomiedzianoczerwony kolor kapelusza.

</doc>
<doc id="2527994" url="https://pl.wikipedia.org/wiki?curid=2527994" title="Cortinarius uliginosus">
Cortinarius uliginosus



</doc>
<doc id="2527997" url="https://pl.wikipedia.org/wiki?curid=2527997" title="Rudolf Fugert">
Rudolf Fugert

Rudolf Fugert (ur. ok. 1828 r., prawdopodobnie w Ostrzyhomiu – zm. 24 kwietnia 1893 r. w Trnawie) – austriacki rzeźbiarz, malarz i pozłotnik, działający na terenie dzisiejszej Słowacji. Spoczywa na tzw. Nowym Cmentarzu w Trnawie.
Przez większość swego twórczego życia był związany z Trnawą. Zajmował się rzeźbiarstwem, malarstwem i pozłotnictwem oraz pokrewnymi dziedzinami rzemiosła artystycznego. Wykonywał prace dla zleceniodawców instytucjonalnych (głównie parafii) i prywatnych, a swą działalność reklamował w ówczesnej słowackiej prasie katolickiej.
Wykonał m.in.:

</doc>
<doc id="2527998" url="https://pl.wikipedia.org/wiki?curid=2527998" title="Dermocybe uliginosa">
Dermocybe uliginosa



</doc>
<doc id="2528000" url="https://pl.wikipedia.org/wiki?curid=2528000" title="The Bolshoi">
The Bolshoi

The Bolshoi – angielska grupa rockowa, działająca w II połowie lat 80.
Grupa powstała w roku 1984 w Woolwich. Założyli ją wokalista i gitarzysta Trevor Tanner, perkusista Jan Kalicki i basista Nick Chown. Początkowo grali jako support dla The Cult, Wall of Voodoo i podobnych grup. Pierwszy album nagrali w roku 1986. Grupa rozpadła się w roku 1988. 12 maja 1989 roku wystąpili na koncercie w Polsce w katowickim Spodku.
Listy przebojów.
Na "Liście Przebojów Trójki" pojawiły się piosenki: „Happy Boy”, „Sunday Morning”, „Looking for a Life to Lose”, „Please”, „T.V. Man” i „West of London Town”. Piosenka „Sunday Morning” była notowana dwukrotnie na miejscu pierwszym (wyd. 263 i 264).

</doc>
<doc id="2528001" url="https://pl.wikipedia.org/wiki?curid=2528001" title="Letni Puchar Kontynentalny kobiet w skokach narciarskich 2009">
Letni Puchar Kontynentalny kobiet w skokach narciarskich 2009

Letni Puchar Kontynentalny kobiet w skokach narciarskich 2009 – była to 2. edycja letniego Pucharu Kontynentalnego kobiet. Rozpoczął się 8 sierpnia 2009 na skoczni Ochsenkopfschanze w Bischofsgrün, a zakończył 23 sierpnia 2009 na skoczni Lysgårdsbakken w Lillehammer. Cykl składał się z 7 konkursów.

</doc>
<doc id="2528008" url="https://pl.wikipedia.org/wiki?curid=2528008" title="San Martino di Castrozza">
San Martino di Castrozza

San Martino di Castrozza (niem. "Sankt Martin am Sismunthbach") – ośrodek turystyczny (zimowy i letni) położony na wysokości 1487 m nad poziomem morza, w górskiej dolinie Primiero, na wschodzie Trydentu. Zachodnia część, która ma 428 mieszkańców, należy do gminy Siror, podczas gdy wschodnia z 135 mieszkańcami należy do gminy Tonadico.

</doc>
<doc id="2528011" url="https://pl.wikipedia.org/wiki?curid=2528011" title="Masakra w Budach">
Masakra w Budach

Masakra w Budach (także bunt w Budach, niem. "Budyrevolte") – masakra więźniarek karnej kompanii KL Auschwitz, kwaterującej w podobozie Wirtschaftshof Budy, do której doszło w pierwszych dniach października 1942 roku (prawdopodobnie 5 października). Z rąk niemieckich więźniarek funkcyjnych i wartowników SS zginęło wówczas około 90 więźniarek, w większości francuskich Żydówek.
Podobóz.
W kwietniu 1942 roku na terenie Boru, Bud i Nazieleniec (obecnie przysiółki Brzeszcz) utworzony został podobóz KL Auschwitz. Nazwany został zbiorczo, od nazwy folwarku, "Wirtschaftshof Budy", a następnie podzielony na podobozy męski i żeński.
Podobóz żeński był usytuowany na terenie Boru. Po ucieczce polskiej więźniarki Janiny Nowak (czerwiec 1942) został przekształcony w karną kompanię. Osadzone w niej więźniarki zajmowały się głównie oczyszczaniem stawów, wyburzaniem domów i budową dróg. Połowę z 400 więźniarek stanowiły Polki, pozostałe były Żydówkami ze Słowacji i Francji oraz Niemkami. Więźniarkami funkcyjnymi były Niemki, głównie prostytutki i kryminalistki.
Podobóz był rozlokowany w trzech budynkach. Murowany budynek, wykorzystywany wcześniej jako szkoła, zajmowały Niemki-więźniarki funkcyjne, dla których urządzono pomieszczenia na parterze oraz Żydówki francuskie, mieszkające na poddaszu. Pozostałe więźniarki mieszkały w drewnianym baraku. Ostatni z budynków służył jako kuchnia. Teren podobozu otoczony był drutem kolczastym, w narożnikach rozlokowano zaś wieże strażnicze.
Przebieg masakry.
W godzinach wieczornych francuska Żydówka wracała po schodach na poddasze budynku współdzielonego z niemieckimi więźniarkami funkcyjnymi. Jedna z funkcyjnych, niemiecka prostytutka Elfriede Schmidt uznała, że widzi w jej ręce kamień. Zawołała na pomoc wartowników SS informując ich, że została przez tę więźniarkę pobita.
W swoich wspomnieniach esesman Pery Broad sugeruje, że powodem dla którego więźniarka funkcyjna wszczęła fałszywy alarm była chęć spotkania się z kochankiem-wartownikiem. Wartownicy nie mogli w nocy przebywać wewnątrz obozu, ale alarm pozwolił im wejść do środka, zaś ogólne zamieszanie dało kochankom czas na osobności. Z kolei szef "Politische Abteilung" (obozowego gestapo), Max Grabner, twierdził, że masakra była efektem lęku funkcyjnych, które bały się, że żydowskie więźniarki doniosą władzom obozowym o zakazanych stosunkach pomiędzy tzw. "zielonymi" więźniarkami a strażnikami. Dlatego też postanowiły zabić Żydówki.
Po wszczęciu alarmu wartownicy razem z więźniarkami funkcyjnymi wbiegli po schodach na poddasze i rozpoczęli masakrę. Żydówki mordowano za pomocą kijów, pałek i siekier. Niektóre kobiety zepchnięto ze schodów, inne wyrzucono przez okno. Po wypędzeniu więźniarek na zewnątrz masakrę kontynuowano za pomocą kolb od karabinów i strzałów.
Komendant Rudolf Höß został powiadomiony o stłumieniu rzekomego buntu o godzinie 5 nad ranem.
Po masakrze.
Zaalarmowany Höß osobiście wybrał się na teren podobozu. Po oględzinach miejsca masakry wrócił do Auschwitz i przekazał sprawę do oddziału politycznego. Po jego odjeździe pozostali na Borze wartownicy SS, w celu usunięcia świadków, podjęli próbę zabicia wszystkich więźniarek, które przeżyły masakrę ukrywając się między zwłokami. Przed południem na Bór przybyli kolejni funkcjonariusze SS, których zadaniem była dokumentacja zdarzenia. Wykonali oni fotografie przedstawiające stos leżących trupów oraz ciała więźniarek wiszące na drutach ogrodzenia – część Żydówek dla ratowania się przed śmiercią podjęła desperackie próby ucieczki. Sanitariusze SS kontynuowali proces mordowania świadków aplikując pozostałym francuskim więźniarkom zastrzyki z fenolem.
SS przeprowadziło śledztwo dotyczące masakry. W jego wyniku 24 października 1942 wykonano wyrok śmierci przez wstrzyknięcie fenolu do serca na sześciu więźniarkach funkcyjnych, w tym na "królowej siekiery" Elfriede Schmidt. Oryginały fotografii wykonanych bezpośrednio po masakrze zostały zniszczone, zaś wszystkie odbitki przekazano komendantowi.
Po tym zdarzeniu kompania karna istniała nadal. Została zlikwidowana dopiero wiosną 1943 roku.
Masakra we wspomnieniach Rudolfa Hössa.
W swojej autobiografii komendant obozu wyraził następującą opinię na temat masakry:
Teren podobozu obecnie.
Zachował się tylko jeden budynek podobozu. Zburzone zostały kuchnia i drewniany barak, zaś budynek byłej szkoły, w którym rozpoczęła się masakra został zaadaptowany na przedszkole. Na budynku oraz przed nim umieszczono tablice upamiętniające zarówno podobóz, karną kompanię, jak i samą masakrę.

</doc>
<doc id="2528013" url="https://pl.wikipedia.org/wiki?curid=2528013" title="Galileo (serial telewizyjny)">
Galileo (serial telewizyjny)

 – japoński serial telewizyjny, powstały w oparciu o powieść autorstwa Keigo Higashino. Opisuje wydarzenia i sprawy, jakie napotyka Kaoru Utsumi, początkująca detektyw, oraz Manabu Yukawa – genialny fizyk i wykładowca uniwersytetu. Razem rozwiązują sprawy i prowadzą dochodzenia. Drama emitowana była na kanale Fuji TV od 15 października do 17 grudnia 2007 roku w poniedziałki o 21:00. Odcinek specjalny serii został wyemitowany 4 października 2008 roku. Tego samego dnia miał swoją premierę film , który również jest adaptacją książki Keigo Higashino.
Drugi sezon rozpoczął swoją emisję w stacji Fuji TV w dniu 15 kwietnia 2013 roku, a zakończył się adaptacją powieści . Drugi film, zatytułowany , miał swoją premierę w Japonii i Hongkongu 29 czerwca 2013 roku.

</doc>
<doc id="2528018" url="https://pl.wikipedia.org/wiki?curid=2528018" title="Aldfrith z Nortumbrii">
Aldfrith z Nortumbrii

Aldfrith z Nortumbrii (, ; ur. w VII wieku; zm. 14 grudnia 704 lub 705) - władca anglosaskiego królestwa Nortumbrii od 686 do 705. Średniowieczni kronikarze Beda Czcigodny i Stephen Ripon relacjonują jego rządy jako okres wyjątkowego spokoju w dziejach Nortumbrii.
Aldfrith był synem Oswiu z Nortumbrii i jego pierwszej żony - irlandzkiej księżniczki Fin. Nieznana jest dokładna data jego urodzenia, wiadomo jednak, że urodził się w czasie, gdy Oswiu ukrywał się na piktyjskim dworze. Małżeństwo to nie było oficjalnie uznane w Nortumbrii i we wczesnych źródłach Aldfrith figuruje jako bastard Oswiu z nieprawego łoża. Zgodnie z irlandzkim prawem do momentu osiągnięcia dojrzałości pozostawał pod opieką klanu Cenél nEógain, z którego wywodziła się jego matka. Istnieją przesłanki, by przypuszczać, że został wychowany całkowicie w tradycji irlandzkiej i że lepiej władał językiem staroirlandzkim niż ataroangielskim, o czym świadczą zachowane dzieła, których autorstwo jest mu przypisywane.
Już od młodych lat Aldfrith był znany ze swej miłości do ksiąg i nauki. Został więc wysłany na wyspę Iona, gdzie spokojnie mógł studiować. Współczesne mu źródła historyczne zachwalają jego wiedzę, inteligencję i elokwencję. Jego przeznaczeniem miała być kariera duchowna. Stało się jednak inaczej - kiedy w 685 roku w bitwie pod Nechtansmere zginął jego brat Egfryt, rządzący dotąd w Nortumbrii, Aldfrith został jego następcą. Niektórzy historycy sugerują, iż wybór jego osoby był wynikiem poparcia ze strony sojuszu Piktów i królestwa Dalriady, którzy chętniej widzieli na tronie sąsiedniego królestwa uczonego niż wojownika, jak Oswiu czy Egfryt. Aldfrith spełnił ich oczekiwania - kronikarze odnotowali za jego panowania zaledwie jedną bitwę w 697 lub 698 roku z Piktami (zginął w niej książę Berht). Okres jego rządów uważany jest za początek złotego wieku w dziejach Nortumbrii.
Aldfrith musiał dbać o swoje kontakty z kościołem w Nortumbrii, który w owym czasie cieszył się znacznymi przywilejami i wpływami. Duchowni nie tylko cieszyli się autorytetem związanym z władzą kościelną, ale również byli właścicielami gruntów i w znacznym stopniu kontrolowali handel. Aldfrith wydaje się cieszyć poparciem duchowieństwa, zwłaszcza swojej przyrodniej siostry Elfledy, jak i wpływowego biskupa Cuthberta, który wręcz przepowiedział mu sukcesję na tronie Nortumbrii. Utrzymywał również kontakty z biskupem Sherborne Aldhelmem i przyjaźnił się z Adomnanem, opatem klasztoru na wyspie Iona. To właśnie opat Adomnan negocjował z królem uwolnienie irlandzkich jeńców, pojmanych po bitwie z księciem Berhtem. Zezwolił również, za namową arcybiskupa Canterbury Teodora, na powrót do Nortumbrii jednego z najpotężniejszych ówczesnych duchownych, biskupa Wilfrida, wygnanego przez Egfryta za przekonywanie jego żony Etelredy do zachowania celibatu. Wkrótce jednak doszło do konfliktu między królem a biskupem, u którego podstaw leżało przywiązanie Aldfritha do tradycji kościoła celtyckiego oraz dążenie Wilfryda do odzyskania władzy nad całą diecezją nortumbryjską, podzieloną w 677 na dwie odrębne. Konflikt zaognił się do tego stopnia, że król ponownie wygnał biskupa, który schronił się na dworze Mercji. Nie pomogła nawet interwencja papieża Jana VI, Aldfrith pozostał nieugięty.
Prawdopodobnie za panowania Aldfritha rozpoczęto bicie srebrnych monet, tzw. sceattów. Bito je w wielu państwach anglosaskich, nawet znacznie wcześniej, jednak te nortumbryjskie wyróżniają się tym, że noszą imię Aldfritha, napisane unicjałą. Na rewersie większość z nich ma symbol lwa z podniesionym ogonem, co miało symbolizować władzę królewską.
Potężny król Wesseksu Ine, za namową swego kuzyna, biskupa Aldhelma, zdecydował się oddać Aldfrithowi za żonę swoją siostrę Kutburgę i związać oba kraje sojuszem dynastycznym. Aldfrith w ten sposób został jednym z najpotężniejszych władców anglosaskiej Anglii. Znane są imiona co najmniej dwóch synów Aldfritha: Osreda i Osrica, nie jest jednak pewne, czy ich matką była Kutburg. Wiadomo natomiast, że małżeństwo rozstało się niedługo przed śmiercią króla. Florencja z Worcester odnotowała, że rozstanie nastąpiło z inicjatywy królowej, która miała się wyrzec małżeństwa w imię miłości do Boga. Kutburga wstąpiła do zakonu a następnie została ksienią klasztoru w Barking.
Współcześni mu kronikarze odnotowali, że Aldfrith chorował przez jakiś czas, aż w końcu zmarł 14 grudnia 705 roku w Driffield w hrabstwie East Riding of Yorkshire.
Po jego śmierci władzę w Nortumbrii na dwa miesiące przejął uzurpator Eadwulf, co wspomina Stephen Ripon w swym życiorysie biskupa Wilfrida. Eadwulf został usunięty z tronu i wygnany z kraju, a władcą został syn Aldfritha, Osred, wówczas małoletni. Po jego zamordowaniu, na tronie Nortumbrii zasiadł jego daleki krewny z innej linii potomków Idy.

</doc>
<doc id="2528020" url="https://pl.wikipedia.org/wiki?curid=2528020" title="3 Batalion Logistyczny">
3 Batalion Logistyczny

3 batalion logistyczny „Ziemi Goleniowskiej” – jednostka wchodzącą w skład 1 Pomorskiej Brygady Logistycznej, dyslokowany w Glewicach, w gminie Goleniów, niedaleko lotniska Goleniów.
Historia.
Batalion sformowano na bazie rozformowanych 75 batalionu zaopatrzenia MPS oraz 86 batalionu zaopatrzenia wraz z 1 Brygadą Logistyczną, sformowaną na bazie 4 pułku dowodzenia oraz 5 pułku zabezpieczenia dowództwa Pomorskiego Okręgu Wojskowego na podstawie:
Jednostkę sformowano według etatu 50/111/0.

</doc>
<doc id="2528021" url="https://pl.wikipedia.org/wiki?curid=2528021" title="Sucker Punch">
Sucker Punch



</doc>
<doc id="2528024" url="https://pl.wikipedia.org/wiki?curid=2528024" title="Rajd Barum 2009">
Rajd Barum 2009

Rezultaty Rajdu Barum ("39. Barum Czech Rally Zlín 2009"), eliminacji Intercontinental Rally Challenge w 2009 roku, który odbył się w dniach 20 sierpnia - 22 sierpnia. Była to ósma runda IRC w tamtym roku oraz czwarta asfaltowa, a także siódma w mistrzostwach Europy i piąta w mistrzostwach Czech. Bazą rajdu było miasto Zlin. Zwycięzcami rajdu została czeska załoga Jan Kopecký i Petr Starý jadąca Škodą Fabią S2000. Wyprzedzili oni brytyjsko-irlandzką załogę Krisa Meeke i Paula Nagle'a w Peugeocie 207 S2000 oraz Finów Juho Hänninena i Mikko Markkulę w Škodzie Fabii S2000.
Rajdu nie ukończyło 51 kierowców. Na 8. oesie wypadek miał Włoch Giandomenico Basso (Fiat Abarth Grande Punto S2000). Na 10. oesie wycofał się Belg Freddy Loix (Peugeot 207 S2000). Francuz Bryan Bouffier (Proton Satria Neo S2000) miał awarię silnika na 1. oesie. Na 4. oesie Francuzowi Nicolasowi Vouillozowi zapalił się Peugeot 207 S2000. Na 13. oesie zrezygnował z jazdy Rosjanin Jewgienij Nowikow (Škoda Fabia S2000). Brytyjczyk Guy Wilks (Proton Satria Neo S2000) miał awarię silnika na 2. oesie, a Polak Leszek Kuzaj (Peugeot 207 S2000) - awarię alternatora na 5. oesie. Rajdu nie ukończyli również tacy zawodnicy jak: Czesi Jaromír Tarabus (Fiat Abarth Grande Punto S2000, 7. oes) i Roman Odložilík (Peugeot 207 S2000, awaria skrzyni biegów na 8. oesie), Włoch Corrado Fontana (Peugeot 207 S2000, zgubił koło na 3. oesie) i Polak Grzegorz Grzyb (Fiat Abarth Grande Punto S2000, wypadek na 13. oesie).

</doc>
<doc id="2528028" url="https://pl.wikipedia.org/wiki?curid=2528028" title="Fin (irlandzka księżniczka)">
Fin (irlandzka księżniczka)



</doc>
<doc id="2528030" url="https://pl.wikipedia.org/wiki?curid=2528030" title="Rəhim Məmmədov">
Rəhim Məmmədov

Rəhim Məmmədov (ur. 23 lipca 1992) – azerski lekkoatleta specjalizujący się w biegu na 110 metrów przez płotki.
Nie odniósł sukcesów podczas olimpijskiego festiwalu młodzieży Europy w 2009. Brązowy medalista mistrzostw Europy juniorów (2011). Mistrz małych krajów Europy (2016).
Reprezentant kraju w drużynowych mistrzostwach Europy, stawał na podium mistrzostw Azerbejdżanu. 
Okazjonalnie startuje także w biegach rozstawnych 4 x 100 metrów. 
Rekordy życiowe: bieg na 110 metrów przez płotki – 14,06 (25 maja 2012, Baku); bieg na 60 metrów przez płotki (hala) – 7,95 (17 stycznia 2015, Kuldīga) rekord Azerbejdżanu. 22 lipca 2011 w Tallinnie Mammadov wynikiem 13,74 ustanowił juniorski rekord Azerbejdżanu w biegu przez płotki o wysokości juniorskiej (99 cm). 

</doc>
<doc id="2528032" url="https://pl.wikipedia.org/wiki?curid=2528032" title="Dagnum">
Dagnum

Dagnum (łac. "Dagnensis") – stolica historycznej diecezji w Dalmacji Superiore, sufragania również historycznej archidiecezji Doclea w rejonie Epir, współcześnie miejscowość Vau i Dejës w Albanii. Obecnie katolickie biskupstwo tytularne. W latach 1970–1992 biskupem tytularnym Dagnum był Czesław Domin, biskup pomocniczy katowicki. W latach 1992–2012 biskupem tytularnym Dagnum był Stefan Siczek, biskup pomocniczy radomski.
Historia.
Tereny diecezji Dagnum od XI w. należały do metropolii barskiej. Diecezja Dagnum była erygowana w XIV w. W trakcie swojego istnienia na krótko była łączona z innymi diecezjami. Po raz ostatni biskup Dagnum wymieniany był w dokumentach z 1520. W XVI w. diecezję zlikwidowano, włączając ją do diecezji Sarda (współcześnie biskupstwo tytularne). Stolica tytularna Dagnum ustanowiona została w 1933.

</doc>
<doc id="2528033" url="https://pl.wikipedia.org/wiki?curid=2528033" title="Schorfheide">
Schorfheide

Puszcza Schorfheide – puszcza leżąca ok. 65 km na północny wschód od Berlina i stanowi jeden z największych kompleksów leśnych Niemiec. Pojęcie „Schorfheide“ to także nazwa zbiorcza dla znacznie większego obszaru leśnego, składającego się z tzw. "Innere Schorfheide", "Eichheide" oraz "Üderheide".
Powstanie i użytkowanie.
Historia powstania krajobrazu sięga czasów ostatniego zlodowacenia, które formując powierzchnię terenu pozostawiło po sobie wszystkie klasyczne formy serii glacjalnej – pradolina, sandry, morena czołowa i denna. Obraz ten uzupełniają tak charakterystyczne dla przedpola moreny czołowej, zarówno głęboko wyorane jeziora rynnowe (jezioro Werbellinsee) jak i powstałe podczas powrotu lodowca, płytkie jeziora nieckowate (jezioro Grimnitzsee). Pokryte lasem, charakteryzujące się częściowo silną energią rzeźby terenu płyty morenowe, wykazują się ze względu na duży udział glin zwałowych w przeważającej części dość bogatymi siedliskami. Sąsiadują one tu często z ubogimi w substancje odżywcze, w przeważającej części porośniętymi sosną piaskami wydmowymi, nadając obszarowi zajętemu przez Schorfheide tak typową dla tych terenów formę mozaiki siedliskowej.
Nazwa Schorfheide powstała w średniowieczu ze słów „Schorp Weide” kiedy to chłopi wyganiali jeszcze swoje bydło do lasu, składającego się w tym okresie w przeważającej części z dębu. Po raz pierwszy nazwa „Schorff Heyde” pojawia się w roku 1713 na jednej z map leśnych. Później większość tych dąbrów padła ofiarą produkcji lawet do dział, jednak konsekwentne prace odnowieniowe zadbały o to, że tereny te w swej większej części zawsze były pokryte lasem.
W czasach narodowego socjalizmu Naczelny Łowczy Rzeszy Hermann Göring utrzymywał na terenach Schorfheide swoje olbrzymie gospodarstwo łowieckie "Carinhall". W okresie NRD duża część tych lasów należała do obszaru zastrzeżonego wyłącznie do prowadzenia polowań przez członków kierownictwa SED.
Ochrona przyrody.
Dzisiaj 64.580 ha lasów Schorfheide wchodzi w skład powstałego jeszcze w 1990 r. Rezerwatu biosfery Schorfheide-Chorin, zajmującego szerokie połacie krajobrazu między Barnim a Uckermark. 
Miejscowości.
Nazwę „Bramy do Schorfheide“ nosi miejscowość Groß Schönebeck, należąca dzisiaj administracyjnie do gminy Schorfheide. Dalszymi ważniejszymi miejscowościami na skraju Schorfheide są Joachimsthal, Templin i Zehdenick.
Połączenia komunikacyjne.
Do eksploatacji drewna w puszczy funkcjonowała w latach 1884-1936 kolej leśna Schorfheide.

</doc>
<doc id="2528040" url="https://pl.wikipedia.org/wiki?curid=2528040" title="Sarydżaz">
Sarydżaz



</doc>
<doc id="2528041" url="https://pl.wikipedia.org/wiki?curid=2528041" title="Wszyscy inni">
Wszyscy inni

Wszyscy inni (niem. "Alle anderen") − niemiecki dramat filmowy z 2009 roku w reżyserii Maren Ade. Światowa premiera filmu miała miejsce 9 lutego 2009 w konkursie głównym na 59. MFF w Berlinie.

</doc>
<doc id="2528045" url="https://pl.wikipedia.org/wiki?curid=2528045" title="Anyang Arena">
Anyang Arena



</doc>
<doc id="2528047" url="https://pl.wikipedia.org/wiki?curid=2528047" title="Rakieta fotograficzna">
Rakieta fotograficzna

Rakieta fotograficzna, fotorakieta – urządzenie służące do wykonywania fotografii z powietrza głównie w celach wywiadowczych.
W 1904 r. Niemiec Alfred Mann skonstruował rakietę służącą do robienia zdjęć z powietrza.
Konstrukcja.
Według opisu z 1912 r. do spodu rakiety – mającej kształt „długiej strzały opatrzonej na końcu lotkami” – był przytwierdzony aparat fotograficzny, zaopatrzony w spadochron. Rakieta wystrzelona z wyrzutni wzlatywała na dużą wysokość, a po osiągnięciu określonego pułapu wybuchała, co powodowało otwarcie migawki aparatu fotograficznego, który wykonywał zdjęcie obserwowanego rejonu. Aparat spadał ze spadochronem i na ziemi był odbierany bez uszkodzeń. Fotografie można było wykonywać także w nocy dzięki zastosowaniu magnezji.
Zastosowanie.
Rakieta fotograficzna wykorzystywana była w cesarskiej armii niemieckiej do celów zwiadowczych, używana też była w trakcie działań wojennych I wojny bałkańskiej.

</doc>
<doc id="2528050" url="https://pl.wikipedia.org/wiki?curid=2528050" title="Kostur (obwód Chaskowo)">
Kostur (obwód Chaskowo)

Kostur () – wieś w Bułgarii, w obwodzie Chaskowo, w gminie Swilengrad. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 grudnia 2018 roku miejscowość liczyła 32 mieszkańców.
Kostur znajduje się w górach Sakar. Do 1878 roku wioskę zamieszkiwali wyłącznie Turcy. Stara nazwa miejscowości istniejąca do 1934 to Kostju kjoj.

</doc>
<doc id="2528051" url="https://pl.wikipedia.org/wiki?curid=2528051" title="Gílson Paulo">
Gílson Paulo

Gilson Paulo (ur. 1 maja 1949 r.) – brazylijski trener piłkarski, który obecnie trenuje reprezentację Gwinei Równikowej; stanowisko objął w dniu 3 stycznia 2012 roku. Paulo wcześniej pracował jako dyrektor sportowy w akademii brazylijskiego klubu CR Vasco da Gama.

</doc>
<doc id="2528054" url="https://pl.wikipedia.org/wiki?curid=2528054" title="Jonathan Hay">
Jonathan Hay

Jonathan Hay (ur. 12 lutego 1992) – brytyjski lekkoatleta specjalizujący się w biegach średnich i długich.
Odpadł w eliminacjach biegu na 1500 metrów w 2009 roku na mistrzostwach świata juniorów młodszych. W 2011 został brązowym medalistą mistrzostw Europy juniorów w biegu na 5000 metrów. 
Trzykrotnie – w latach 2009-2011 – uczestniczył w mistrzostwach świata w biegach przełajowych jednak nie odniósł podczas tej imprezy większych sukcesów. W 2009, 2010, 2011 i 2013 startował w mistrzostwach Europy w przełajach zdobywając dwukrotnie drużynowy tytuł mistrzowski juniorów (Albufeira 2010 i Velenje 2011) i raz w gronie młodzieżowców (Belgrad 2013). 
Rekord życiowy: bieg na 5000 metrów – 13:57,16 (28 maja 2011, Manchester). 

</doc>
<doc id="2528063" url="https://pl.wikipedia.org/wiki?curid=2528063" title="Andong Arena">
Andong Arena



</doc>
<doc id="2528064" url="https://pl.wikipedia.org/wiki?curid=2528064" title="Martin Grau">
Martin Grau

Martin Grau (ur. 26 marca 1992) – niemiecki lekkoatleta, specjalizujący się w biegach długich.
Finalista mistrzostw świata juniorów (2010) oraz brązowy medalista mistrzostw Europy juniorów (2011) w biegu na 3000 metrów z przeszkodami. Uczestnik mistrzostw Europy w przełajach. W 2015 zdobył złoty medal na uniwersjadzie.
Rekord życiowy: bieg na 3000 metrów z przeszkodami – 8:24,29 (11 czerwca 2014, Dessau). 

</doc>
<doc id="2528068" url="https://pl.wikipedia.org/wiki?curid=2528068" title="Roman Jagiel-Jagiełło">
Roman Jagiel-Jagiełło

Roman Yagel, także Roman Jagiel-Jagiełło, Roman Jagiełło, Roman Ritter lub Roman Rytter (ur. 1 maja 1922 w Birczy, zm. 17 stycznia 2016 w Tel Awiwie) – polonijny działacz kombatancki pochodzenia żydowskiego, żołnierz Armii Czerwonej, oficer polskiego Urzędu Bezpieczeństwa, oficer policyjnych służb izraelskich.
Domniemany życiorys.
Według podanego przez siebie życiorysu, opublikowanego w artykule pt. "Żołnierz w trzech mundurach" w czasopiśmie „Focus Historia”, urodził się 1 maja 1921 w Birczy jako Roman Ritter, w rodzinie żydowskiej, jego ojciec miał być żołnierzem armii austriackiej oraz Legionów Polskich. W Krakowie Ritter ukończył wieczorowe gimnazjum. Po wybuchu II wojny światowej (1939) przeniósł się na tereny zajęte przez Armię Czerwoną. Tam ukończył szkołę podoficerską. Po ataku Niemiec na Związek Sowiecki (22 czerwca 1941) z ewakuowanymi rannymi żołnierzami dotarł do Kijowa, potem wrócił na front i dostał się do niewoli, skąd uciekł i znalazł się w Charkowie, po sowieckiej stronie frontu. Tam, jako były jeniec, został aresztowany, następnie znowu posłany na front. Gdy dowiedział się, że w ZSRR powstaje polskie wojsko (tzw. Armia Andersa), został zwolniony z Armii Czerwonej, ale w drodze do polskich placówek wojskowych został zatrzymany i wcielony do sowieckich batalionów roboczych. Później, zgłosił się do powstającej Dywizji im. T. Kościuszki, podając się za Polaka. Został dowódcą plutonu czwartej kompanii 1 pułku. Brał udział w bitwie pod Lenino (22 października 1943), tam został ranny. Po powrocie do dywizji otrzymał awans na podporucznika. Następnie miał rzekomo walczyć m.in. w Lublinie, Warszawie (gdzie podobno został kolejny raz ranny) i brać udział w zdobyciu Berlina.
Po zakończeniu wojny, w stopniu kapitana podobno został komendantem szkoły wojskowo-partyjnej w Krakowie. Tam potajemnie współpracował z Żydami, którzy chcieli wyjechać do Palestyny i wstąpić do organizacji Hagana. Z tego powodu aresztowany, po dziewięciu miesiącach aresztu wrócił na wolność, gdy wyszło na jaw, że Ritter, podobnie jak komendant więzienia, jest Żydem. Został jednak zwolniony z wojska, ale po dwóch latach ponownie przyjęty. W międzyczasie miał otrzymać propozycję objęcia stanowiska komendanta portu morskiego w Szczecinie.
Ponownie będąc w wojsku został podobno dowódcą pułku i komendantem garnizonu w Skierniewicach. Tam Jagiełło (takie przybrał nazwisko) popadł w konflikt z dowódcą dywizji, generałem Dziadurą, wskutek czego w 1955 postrzelił generała i siebie. Mimo grożącego sądu wojskowego, marszałek Rokossowski uznał, że „takiego wypadku w wojsku polskim nie było”.
W 1957 wyemigrował do Izraela i jako były polski pułkownik wstąpił do armii izraelskiej w stopniu podporucznika. Zmienił nazwisko na Yagiel (Yagel) i ponoć dosłużył się także stopnia pułkownika. Następnie został szefem ochrony na lotnisku w Tel-Awiwie. Na emeryturę miał odejść w wojskowym stopniu generała brygady.
Był członkiem zarządu Związku Weteranów Wojsk Polskich w Izraelu oraz ambasadorem międzynarodowej organizacji Helping Hand Coalition („HHC” – Koalicja „Pomocna Dłoń”) prowadzącej działania na rzecz ocalonych z Holocaustu.
W 2005 przez Prezydenta Polski został odznaczony Krzyżem Komandorskim Orderu Odrodzenia Polski „w uznaniu wybitnych zasług dla współpracy polsko-izraelskiej, za działalność na rzecz środowisk kombatanckich”.
Kontrowersje. Oficer Urzędu Bezpieczeństwa.
W artykule opublikowanym w „Focus Historia” nie są podane żadne nazwy wojskowych jednostek sowieckich, polskich – nie licząc 1 Dywizji im. Tadeusza Kościuszki – lub izraelskich, w szeregach których miał służyć Ritter (Jagiełło).
Według polskiego Instytutu Pamięci Narodowej Roman Rytter był absolwentem kursów NKWD w Kujbyszewie organizowanych dla wyselekcjonowanych żołnierzy 1 DP, a następnie oficerem Urzędu Bezpieczeństwa w stopniu porucznika i kapitana. Od sierpnia 1944 pracował w Wojewódzkim Urzędzie Bezpieczeństwa Publicznego w Rzeszowie, następnie od stycznia 1945 do 19 sierpnia 1946 w WUBP w Krakowie, gdzie był m.in. kierownikiem Wydziału I (kontrwywiad); od 12 lipca 1946 był zawieszony dyscyplinarnie, a 1 stycznia 1947 został zwolniony.
Okres służby w UB wyklucza udział Rittera (Ryttera) w działaniach bojowych podczas II wojny światowej na terenie Polski oraz w zdobyciu Berlina.
W latach 50. XX wieku w Skierniewicach stacjonował 2 Pułk Piechoty 1 DP; źródła nie wymieniają wśród oficerów osoby o nazwisku Jagiełło lub Ritter (Rytter). Józef Dziadura, który od 20 listopada 1952 do 10 października 1955 był dowódcą 1 DP, generałem został dopiero w 1962 roku.
Według niektórych źródeł Roman Yagel jest określany jako dowódca izraelskiej Policji Granicznej, wg innych w latach 80. był oficerem łącznikowym izraelskiej policji przy Interpolu, ze służby odszedł w stopniu generała.

</doc>
<doc id="2528069" url="https://pl.wikipedia.org/wiki?curid=2528069" title="I liga polska w hokeju na lodzie (1959/1960)">
I liga polska w hokeju na lodzie (1959/1960)

5. sezon I ligi polskiej w hokeju na lodzie rozegrany został na przełomie 1959 i 1960 roku. Był to 25. sezon rozgrywek o Mistrzostwo Polski w hokeju na lodzie. W rozgrywkach wzięło udział 8 zespołów. W rozgrywkach za zwycięstwo klub otrzymywał dwa punkty, a za remis jeden punkt. Mistrzem Polski został zespół Górnika Katowice i był to drugi tytuł mistrzowski w historii klubu. 
Tabela.
W sezonie 1959/1960 żaden klub I ligi nie został objęty degradacją jako w wyniku reorganizacji rozgrywek do sezonu I ligi 1960/1961 zostały dopuszczone wszystkie zespoły I ligi, a poza tym także II-ligowe i zespół awansujący z III poziomu ligowego.
Skład Mistrza Polski.
Górnik Katowice: Wacław, Paweł Śpiewok, Trójca, Zawada, Reguła, Małysiak, Wilczek, Jończyk, Mitoła, Jerzy Ogórczyk, Herman, Gburek, Adolf Wróbel, Alfred Wróbel

</doc>
<doc id="2528073" url="https://pl.wikipedia.org/wiki?curid=2528073" title="Pat Power">
Pat Power

Patrick (Pat) Percival Power (ur. 11 lutego 1942 w Coomie) – australijski duchowny rzymskokatolicki, w latach 1986-2012 biskup pomocniczy Canberry-Goulburn. 
Życiorys.
Święcenia kapłańskie przyjął 17 lipca 1965 w archidiecezji Canberry-Goulburn. Udzielił ich mu ówczesny ordynariusz archidiecezji, Eris Norman Michael O’Brien. 8 marca 1986 papież Jan Paweł II mianował go biskupem pomocniczym archidiecezji ze stolicą tytularną Oreto. Sakry udzielił mu 18 kwietnia 1986 abp Francis Patrick Carroll. 

</doc>
<doc id="2528076" url="https://pl.wikipedia.org/wiki?curid=2528076" title="Diecezja Xiamen">
Diecezja Xiamen

Diecezja Xiamen (łac. "Dioecesis Sciiamenensis", chiń. 天主教厦门教区) – rzymskokatolicka diecezja ze stolicą w Xiamenie, w Chińskiej Republice Ludowej. Diecezja jest sufraganią archidiecezji Fuzhou.
Diecezja posiada 45 kościołów i ponad 5 punktów misyjnych.
W diecezji służy 16 sióstr zakonnych.
Historia.
3 grudnia 1883 z mocy decyzji Leona XIII erygowano wikariat apostolski Amoy. Nazwę zaczerpnięto od ówczesnej nazwy Xiamenu. Dotychczas wierni z tych terenów należeli do wikariatu apostolskiego Północnego Fujianu (obecnie archidiecezja Fuzhou).
13 lipca 1913 z wikariatu wydzielono Tajwan erygując prefekturę apostolską Wyspy Formoza (obecnie diecezja Kaohsiung).
W wyniku reorganizacji chińskich struktur kościelnych dokonanych przez Piusa XII bullą "Quotidie Nos", 11 kwietnia 1946 wikariat apostolski Amoy podniesiono do godności diecezji i zmieniono nazwę na obecną.
Z 1950 pochodzą ostatnie pełne, oficjalne kościelne statystyki. Diecezja Xiamen liczyła wtedy:
Od zwycięstwa komunistów w chińskiej wojnie domowej w 1949 diecezja, podobnie jak cały prześladowany Kościół katolicki w Chinach, nie może normalnie działać.
Ordynariusze Xiamenu.
Obecnie biskupem Xiamenu jest Joseph Cai Bingrui. Posługę ordynariusza Xiamenu sprawuje od 2010. Wcześniej, od 1996, był administratorem apostolskim tej diecezji. Jest on uważany za legalnego biskupa zarówno przez Stolicę Apostolską jak i przez rząd ChRL.
W diecezji obecnie nie ma biskupów pomocniczych.

</doc>
<doc id="2528078" url="https://pl.wikipedia.org/wiki?curid=2528078" title="Ice on Fire Tour">
Ice on Fire Tour

Ice on Fire Tour – światowa trasa koncertowa Eltona Johna, która odbyła się na przełomie 1985 i 1986 r. W 1985 obejmowała 32 koncerty w Europie. W 1986 obejmowała 24 koncerty w Europie i 30 w Ameryce Północnej.

</doc>
<doc id="2528079" url="https://pl.wikipedia.org/wiki?curid=2528079" title="José Reynaldo Bencosme de Leon">
José Reynaldo Bencosme de Leon

José Reynaldo Bencosme de Leon (ur. 16 maja 1992 w Concepción de La Vega) – pochodzący z Dominikany włoski lekkoatleta specjalizujący się w biegu na 400 metrów przez płotki.
Pierwsze międzynarodowe sukcesy odniósł w 2009 roku kiedy to zdobył brąz mistrzostw świata juniorów młodszych, srebro olimpijskiego festiwalu młodzieży Europy oraz złoto gimnazjady. Podczas mistrzostw świata juniorów w Moncton (2010) dotarł do półfinału. W 2011 wywalczył brązowy medal mistrzostw Europy juniorów. Uczestnik mistrzostw Europy w Amsterdamie (2016), w których dotarł do półfinału biegu płotkarskiego na 400 metrów.
Okazjonalnie występuje m.in. w biegach rozstawnych 4 × 400 metrów.
Medalista seniorskich mistrzostw Włoch ma w dorobku dwa złote medale (Turyn 2011 i Bressanone 2012).
Rekord życiowy (płotki seniorskie): 49,22 (22 lipca 2017, Orvieto). Zawodnik 13 czerwca 2009 w Cuneo wynikiem 51,50 ustanowił rekord Włoch kadetów w biegu przez płotki o wysokości 84 centymetrów.

</doc>
<doc id="2528081" url="https://pl.wikipedia.org/wiki?curid=2528081" title="José de Leon">
José de Leon



</doc>
<doc id="2528082" url="https://pl.wikipedia.org/wiki?curid=2528082" title="Dorota Szelągowska">
Dorota Szelągowska

Dorota Szelągowska (ur. 26 września 1980 w Trypolisie) – polska prezenterka telewizyjna i projektantka wnętrz.
Życiorys.
Urodziła się w Trypolisie w Libii w 1980, gdzie do jesieni 1981 mieszkała z rodziną. Po powrocie do Polski jej rodzice rozwiedli się, wychowywała ją mama Katarzyna Grochola i babcia Lidia.
Jest absolwentką Społecznego Liceum Ogólnokształcącego nr 5 w Milanówku. Studiowała dziennikarstwo i stosowane nauki społeczne, jednak żadnego kierunku nie ukończyła. Ukończyła kurs projektowania wnętrz.
W 1998 została prowadzącą program młodzieżowy TVP1 "Rower Błażeja," którego później była wydawcą. Była felietonistką magazynów „Malemen”, „Pani”, „Olivia” i „Polska The Times”. Współpracowała z TVN przy produkcji programów rozrywkowych "Moja krew" i "Taniec z gwiazdami" oraz programu śniadaniowego "Dzień dobry TVN". Pracowała także przy produkcji teledysków kilku artystów, takich jak Dorota Miśkiewicz czy Tomasz Makowiecki.
Prowadziła "Polskie lato" w TVP1, "Pytanie na śniadanie" w TVP2 i "Dietosferę" w Kuchnia TV. Była gospodynią programów w Domo+: "Dach nad gwiazdami", "Hotelove" oraz "Domy gwiazd". Od 2014 prowadzi programy o tematyce wnętrzarskiej w kanałach należących do grupy TVN Discovery: była prowadzącą "Dorota Was urządzi", "Polowanie na kuchnie", "Weekendowe metamorfozy Doroty" oraz "Wielkanocne metamorfozy Doroty" w TVN Style, "Polowanie na mieszkanie" i "Totalne remonty Szelągowskiej" w TVN, "Domowe rewolucje", "Tu jest pięknie", "Dorota inspiruje", "Metamorfozy Doroty Szelągowskiej" w HGTV. Prowadzi także własne biuro projektowe.
Życie prywatne.
Trzykrotnie zamężna. Z pierwszym mężem, aktorem Pawłem Hartliebem (ur. 1974), za którego wyszła w wieku 20 lat, ma syna Antoniego (ur. 2001). 30 maja 2013, po 11 latach związku, poślubiła Adama Sztabę. 21 maja 2015 się rozwiedli. W 2017 wyszła za Michała Wawro, z którym ma córkę Wandę (ur. 2018). W 2019 się rozstali, a dwa lata później uzyskali rozwód.
Cierpiała na nerwicę lękową i borykała się z atakami paniki.
Deklaruje się jako osoba wierząca w Boga.

</doc>
<doc id="2528088" url="https://pl.wikipedia.org/wiki?curid=2528088" title="Ad Abi Karam">
Ad Abi Karam

Ad Abi Karam (ur. 28 marca 1937 w Qornet Shehwan) – libański duchowny maronicki, obecnie pracujący w Australii. W latach 2002-2013 był ordynariuszem eparchii św. Marona w Sydney.
Życiorys.
Święcenia kapłańskie przyjął 25 marca 1962. Początkowo pełnił funkcję wychowawcy w seminarium w Ghazir, w 1967 został dyrektorem szkoły w Kornet Chewan. W latach 1973-1974 był sekretarzem generalnym eparchii św. Marona w Sydney, później został mianowany proboszczem maronickiej parafii w Moutaileb, gdzie pracował do nominacji biskupiej.
26 października 2001 papież Jan Paweł II mianował go maronickim eparchą Sydney. Sakry udzielił mu 12 stycznia 2002 kardynał Nasrallah Piotr Sfeir, maronicki patriarcha Antiochii, zwierzchnik Kościoła maronickiego. Jego ingres do katedry maronickiej w Sydney odbył się 8 lutego 2002.
17 kwietnia 2013 przeszedł na emeryturę.

</doc>
<doc id="2528089" url="https://pl.wikipedia.org/wiki?curid=2528089" title="BDO World Darts Championship 2012">
BDO World Darts Championship 2012

BDO World Darts Championship 2012 to 35. edycja organizowanych przez British Darts Organisation Mistrzostw Świata w dartach. Po raz 27 organizowane są w Lakeside Country Club. Wśród mężczyzn obrońcą tytułu jest Anglik Martin Adams, a wśród kobiet Angielka Trina Gulliver.
U mężczyzn kwalifikuje się do turnieju 32 zawodników, natomiast u kobiet - 8 zawodniczek.

</doc>
<doc id="2528090" url="https://pl.wikipedia.org/wiki?curid=2528090" title="Franciszek Malczewski (1800–1852)">
Franciszek Malczewski (1800–1852)

Franciszek Malczewski (ur. 1800, zm. 8 lutego 1852) – major Wojska Polskiego. 
Był członkiem sprzysiężenia Piotra Wysockiego.
W momencie wybuchu powstania listopadowego (29 listopada 1830), poprowadził do boju swój batalion saperów. 
Po upadku powstania, skazany przez rosyjski Najwyższy Sąd Kryminalny na 18 lat ciężkich robót na Syberii. Skuty razem z Piotrem Wysockim dotarł do Irkucka na Syberii w dniu 2 czerwca 1835 r., a 10 czerwca dotarł do miejscowości Aleksandrowsk. Zaledwie 10 dni później nocą z 3/21 na 4/22 czerwca 1835 roku razem z Wysockim podjął próbę ucieczki. Po pochwyceniu przez Rosjan skazany na karę chłosty po 150 rózeg, a następnie wysłany do Kutomary w okręgu nerczyńskim, potem w 1842 roku do kopalni złota w Dolnej Karze, a następnie odbywał karę wraz z Wysockim w Akatuji w "wielkiej biedzie", jak zanotowano w 1844 roku w księdze adresowej Komitetu Opieki. Opisano go następująco: "Malczewski był wysokiego wzrostu, szczupły, włosy blond, w rudawe wpadające, lubił porządek, akuratność i odznaczał się powagą. Charakter dzielny, szlachetny, skromny...". 
Ciężko chory znalazł się w domu Antoniego Beauprégo, gdzie zmarł 8 lutego 1852 roku. 
Napis na blasze w kościele w Nerczyńsku spisany przez Agatona Gillera głosił:

</doc>
<doc id="2528093" url="https://pl.wikipedia.org/wiki?curid=2528093" title="Agoniklici">
Agoniklici



</doc>
<doc id="2528095" url="https://pl.wikipedia.org/wiki?curid=2528095" title="François Zahoui">
François Zahoui

François Zahoui (ur. 21 sierpnia 1962 w Treichville) – piłkarz pochodzący z Wybrzeża Kości Słoniowej i trener piłkarski. W trakcie kariery zawodniczej grał na pozycji pomocnika.
Karierę piłkarską rozpoczynał w 1980 roku w Stella Club d’Adjamé. W 1983 przeszedł do włoskiego klubu Ascoli. Po 2 latach przeniósł się do Francji, gdzie w ciągu 10 lat grał w następujących klubach AS Nancy, SC Toulon oraz JGA Nevers. W tym ostatnim klubie zakończył karierę.
Największym sukcesem François Zahoui jest awans z reprezentacją swojego kraju do turnieju Puchar Narodów Afryki 2012.

</doc>
<doc id="2528096" url="https://pl.wikipedia.org/wiki?curid=2528096" title="Saffron Aldridge">
Saffron Aldridge

Saffron Aldridge (ur. 8 grudnia 1969) − brytyjska modelka i aktywistka na rzecz obrony praw dziecka.
Kariera.
Saffron swoją przygodę z modelingiem rozpoczęła w 1984 roku, gdy miała 16 lat. Pierwszym jej zleceniem była sesja zdjęciowa dla brytyjskiego magazynu Pole (magazyn). W 1985 roku wyjechała na dziewięciomiesięczny kontrakt do Paryża, który jednak nie okazał się pomyślny. W 1987 roku rodzima agencja wysłała ją do Nowego Jorku. Wtedy zaczęła się w jej życiu dobra passa. Już na samym początku pobytu w Stanach Zjednoczonych została zaangażowana do kampanii reklamowej Rarpha Laurena, z którym podpisała trzyletni kontrakt. Reklamowała jego kosmetyki oraz prezentowała kolekcje na wybiegu. W trakcie kontraktu z Ralphem Laurenem jej kariera nabrała rozpędu. W 1990 roku zaproponowano jej kontrakty z agencjami w: Los Angeles, Paryżu i Londynie. Zaczęła odbywać sesje zdjęciowe i pojawiać się na okładkach najbardziej prestiżowych magazynów mody, jak chociażby: Elle i Marie Claire. Wkrótce została zaproszona do licznych kampanii reklamowych, m.in.: Burberry, Laura Biagiotti, Gianfranco Ferre, Harrods, La Perla, Olay oraz Pretty Polly.
Pomimo urodzenia syna Milo w 1993 roku nie przerwała swojej kariery. W 1997 roku urodziła drugiego syna o imieniu Finn Konstantyn.

</doc>
<doc id="2528098" url="https://pl.wikipedia.org/wiki?curid=2528098" title="Fatehpur Sikri (miasto)">
Fatehpur Sikri (miasto)

Fatehpur Sikri – miasto w północnych Indiach w stanie Uttar Pradesh, na Nizinie Hindustańskiej. Położone jest 37 kilometrów na zachód od Agry.
Populacja miasta w 2001 roku wynosiła 28 754 mieszkańców.
Historia.
Akbar został władcą wielkich mogołów w 1556 roku w wieku 14 lat, gdy wcześnie zmarł jego ojciec, Humajun. Początkowo za stolicę państwa obrał Agrę, a na swoją siedzibę wybrał Czerwony Fort. Jednak Akbar, podobnie jak wielu innych władców indyjskich, postanowić założyć nową stolicę od postaw, która miałaby się znajdować w pobliżu Agry. 
Nowe miasto wybudowane na miejscu wioski Sikri. Zostało ono założone w 1571 roku i przyjęło nazwę "Fatehpur Sikri". Akbar miał w tym miejscu spotkać sufickiego pustelnika Selima Ćisti, który przepowiedział cesarzowi urodzenie syna (na którego Akbar od wielu lat czekał). W tym celu Ćisti miał zabić własnego 6-miesięcznego syna, aby dusza zabitego dziecka inkarnowała się w syna cesarza. Akbar wierzył, że dzięki Ćistiemu urodził się mu pierworodny syn – przyszły cesarz Dżahangir. Wizyty pustelnika musiały być owocne, ponieważ cesarz miał wkrótce trzech synów. Aby uhonorować Ćistiego, zbudował w tym miejscu miasto z grobowcem Ćistiego z białego marmuru (jednym z najwspanialszych zabytków mogolskich w Indiach).
Miasto zostało opuszczone w 1585, prawdopodobnie z powodu braku wody pitnej, stało się "miastem-widmem", a stolicę przeniesiono do Lahaur.
Zabytki.
Doskonale zachowany zespół architektoniczny dawnej stolicy został w 1986 roku wpisany na Listę światowego dziedzictwa UNESCO.

</doc>
<doc id="2528102" url="https://pl.wikipedia.org/wiki?curid=2528102" title="Bo Grahn">
Bo Grahn

Bo Grahn (ur. 6 października 1947 w Porvoo, zm. 16 lipca 2018 w Vantaa) – fiński lekkoatleta, kulomiot.
4. zawodnik europejskich igrzysk juniorów (1966).
Podczas igrzysk olimpijskich w Monachium (1952) zajął 24. miejsce w eliminacjach, nie awansując do finału.
Srebrny medalista mistrzostw Finlandii (1972).
W latach 1972–1973 trzykrotnie reprezentował swój kraj w meczach międzypaństwowych (2 zwycięstwa indywidualne).

</doc>
<doc id="2528103" url="https://pl.wikipedia.org/wiki?curid=2528103" title="I liga polska w hokeju na lodzie (1960/1961)">
I liga polska w hokeju na lodzie (1960/1961)

6. sezon I ligi polskiej w hokeju na lodzie rozegrany został na przełomie 1960 i 1961 roku. Był to 26. sezon rozgrywek o Mistrzostwo Polski w hokeju na lodzie. Mistrzem Polski został zespół Legii Warszawa. Był to 10 tytuł mistrzowski w historii klubu.
Formuła rozgrywek.
Przed startem sezonu 1960/61 PZHL zreformował rozgrywki. Zmiana polegała na utworzeniu dwóch grup regionalnych: Północnej, która liczyła siedem zespołów oraz Południowej, w której rywalizowało osiem drużyn. W rozgrywkach wzięły udział wszystkie osiem drużyn z I ligi zeszłorocznej edycji, pięć drużyn z edycji II ligi 1959/1960 oraz dwie zwycięskie z baraży na poziomie III poziomu ligowego. 
Eliminacje.
W dniach 4-6 marca 1960 na lodowisku Torkat w Katowicach odbyły się półfinałowe turnieje eliminacyjne, pierwotnie zapowiadane jako rozgrywane o miejsce w II lidze 1960/1961, w których uczestniczyły zespoły: 
Turniej zaplanowano w dniach 11-13 marca 1960 w Toruniu: 
Uczestnicy: Gryf Toruń, Gwardia Katowice, Lotnik Warszawa, Włókniarz Zgierz
W wyniku reformy rozgrywek dwa zespoły awansujące z trzeciego poziomu ligowego (Włókniarz Zgierz i Naprzód Janów) zostały włączone do I ligi 1960/1961.
Sezon zasadniczy.
Po dwie pierwsze ekipy z obu grup awansowały do turnieju finałowego.
Grupa Północna.
Legenda: 
Grupa Południowa.
W decydujących spotkaniach o miejsce czwarte w tabeli, Fortuna Wyry - Start Katowice, padły wyniki 4:3 i 2:7, zaś zwycięstwo gospodarzy w pierwszym meczu zapewniło im wyższą pozycję i awans do turnieju w Łodzi.
Legenda: 
Turniej finałowy.
Wyniki.
Turniej finałowy był rozgrywany od 18 do 20 lutego 1961 na lodowisku Torkat w Katowicach, a zakwalifikowały się do niego po dwie pierwsze drużyny z grupy południowej i północnej.
Tabela.
     = mistrz Polski
Turniej o utrzymanie.
Wyniki.
Turniej o utrzymanie, określany także jako Finał „B” był rozgrywany do poniedziałku 20 lutego 1961 w Łodzi, a zakwalifikowały się do niego drużyny z miejsc 3-4 obu grup południowej i północnej; w ostatnim dniu turnieju padły wyniki:
Tabela.
     = drużyny zdegradowane
Skład Mistrza Polski.
Legia Warszawa: Kocząb, Zygadło, Olczyk, Romanowski, Czesak, Kurek, Janiczko, Manowski, Piasecki, Stankiewicz, Gosztyła, Michalak, M. Słowakiewicz, Parzynowski, Jeżak, Skotnicki, Burek, Dutkiewicz

</doc>
<doc id="2528105" url="https://pl.wikipedia.org/wiki?curid=2528105" title="Francois Zahoui">
Francois Zahoui



</doc>
<doc id="2528106" url="https://pl.wikipedia.org/wiki?curid=2528106" title="Fatehpur Sikri (ujednoznacznienie)">
Fatehpur Sikri (ujednoznacznienie)

Słowo Fatehpur Sikri może dotyczyć: 

</doc>
<doc id="2528108" url="https://pl.wikipedia.org/wiki?curid=2528108" title="Grahn">
Grahn



</doc>
<doc id="2528111" url="https://pl.wikipedia.org/wiki?curid=2528111" title="Luis Alberto Lazarte">
Luis Alberto Lazarte

Luis Alberto Lazarte (ur. 4 marca 1971 w Mar del Plata) – argentyński bokser, były zawodowy mistrz świata wagi junior muszej (do 108 funtów) organizacji IBF.
Karierę zawodową rozpoczął 2 marca 1996. Do stycznia 2010 stoczył 57 walk, z których wygrał 46, 9 przegrał i 1 zremisował. Zdobył lokalne tytuły mistrza Argentyny oraz Południowej Ameryki w wadze słomkowej i junior muszej oraz WBC Latino i WBC Mundo Hispano w wadze muszej. Pięciokrotnie bezskutecznie próbował zdobyć tytuł mistrza świata. 30 października przegrał z Kolumbijczykiem Kerminem Guardią pojedynek o tytuł mistrza WBO w wadze muszej, 6 grudnia 2001 z Tajem Pongsaklekiem Wonjongkamem o tytuł mistrza WBC w wadze junior muszej, 13 września 2002 z Omarem Andresen Narvaezem o tytuł WBO w wadze muszej, 28 lipca 2007 z Meksykaninem Edgarem Sosą o tytuł WBC w junior muszej oraz 26 września 2008 z Kolumbijczykiem Danielem Reyesem o tytuł mistrza tymczasowego WBO w wadze słomkowej.
29 maja 2010 w Mar del Plata stanął przed kolejną szansą walki o tytuł mistrza świata, tym razem federacji IBF w wadze junior muszej. Zwyciężył niejednogłośnie na punkty broniącego tytułu Kolumbijczyka Carlosa Tamarę i w wieku trzydziestu dziewięciu lat został nowym mistrzem. W pierwszej obronie tytułu, 4 września, jednogłośnie na punkty pokonał Nerysa Espinozę z Nikaragui a 18 grudnia obronił tytuł remisując z byłym posiadaczem tego tytułu Ulisesem Solisem (Meksyk).
30 kwietnia 2011 w Mar del Plata doszło do pojedynku rewanżowego z Ulisesem Solisem. Po wyrównanym pojedynku niejednogłośnie na punkty zwyciężył Solis i odzyskał tytuł mistrza świata. 2 września w walce eliminacyjnej Lazarte ponownie pokonał Nerysa Espinozę co umożliwiło mu próbę odzyskania utraconego tytułu mistrzowskiego.

</doc>
<doc id="2528112" url="https://pl.wikipedia.org/wiki?curid=2528112" title="Slaná Voda">
Slaná Voda

Slaná voda (pol. "Słona Woda") – osada Orawskiej Półgóry w powiecie Namiestów na Słowacji, dawniej lokalne uzdrowisko ze źródłami słonawej wody.
Źródła w Słonej Wodzie na Orawie, w których występują solanki jodowo-bromowe, były znane już w średniowieczu. W 1550 r. znalazły się na mapie Górnej Orawy (była to też pierwsza wzmianka o miejscowości).
Od XVI w. źródła wykorzystywane były przez miejscową ludność do celów leczniczych i gospodarczych, m.in. uzyskiwano z nich sól do celów spożywczych, oszczędzając na drogiej soli importowanej z salin bocheńskich czy wielickich. Niewykorzystane wody ściekały do potoku, a z nim do rzeczki Polhoranki, której woda była wyraźnie słonawa – stąd nazwa położonej niżej wsi Slanica. W 1755 r. przy źródle wykopano szyb, próbując bezskutecznie znaleźć złoże soli.
Inicjatorem wykorzystania źródeł do celów rehabilitacyjnych i utworzenia tu uzdrowiska był pochodzący z niedalekiego Klina polityk i poseł do sejmu węgierskiego František Skyčák. W latach 1863–1865 urządził tutaj skromny zakład balneologiczny, do którego zaczęli przyjeżdżać chętnie goście z całych Austro-Węgier i z Niemiec. Osadę kąpielową tworzyło 6 drewnianych domów mieszkalnych i takiż budynek zakładu kąpielowego. Znajdowało się w nim 50 pokoi, w których mogło mieszkać 100 kuracjuszy. Stał tu również dom lekarza uzdrowiskowego, budynek mieszkalny dla personelu i restauracja dla gości. Kąpielami w wodzie, która osiągała temperaturę 47 °C, leczono tu choroby skóry, przypadłości ginekologiczne, cukrzycę oraz choroby górnych dróg oddechowych. Pod koniec XIX w. uzdrowisko osiągnęło szczyt popularności. W tym czasie bywał tu często znany słowacki poeta Pavol Hviezdoslav.
Zakład kąpielowy funkcjonował do 1918 r., chociaż w latach I wojny światowej liczba pacjentów znacznie się zmniejszyła. Po zakończeniu wojny miejscowa ludność rozszabrowała natychmiast jego wyposażenie – uzdrowisko upadło i nie zostało już nigdy odbudowane. Obecnie w jego sąsiedztwie znajduje się jedynie schronisko turystyczne z restauracją.
W latach 1986–1988 prowadzono na tym terenie badania hydrogeologiczne mające na celu określić ilość i jakość występujących tu wód. Wykonano odwiert, w którym na głębokości 1820 m natrafiono na wysokozmineralizowane wody o temperaturze 47 °C i wydajności ok. 6 l/s. Rozważane są możliwości wykonania kolejnych odwiertów w celu ich ewentualnego wykorzystania w balneologii.
Z uzdrowiska Słona Woda biegnie najstarszy szlak turystyczny na szczyt Babiej Góry. Jest to jeden z najstarszych szlaków turystycznych w całych Beskidach Zachodnich.

</doc>
<doc id="2528115" url="https://pl.wikipedia.org/wiki?curid=2528115" title="Lidai Diwang Miao">
Lidai Diwang Miao

Lidai Diwang Miao () – dawna świątynia cesarska w centrum Pekinu, w dzielnicy Xicheng, położona na zachód od parku Beihai. Zajmuje obszar 21 500 m², z czego same zabudowania 6000 m².
Zbudowana w 1530 roku, za panowania cesarza Jiajinga, na miejscu dawnej świątyni buddyjskiej Bao’an. Stanowiła przez wieki miejsce, w którym cesarze dynastii Ming i następnie Qing składali hołd dawnym władcom. Po obaleniu monarchii w 1912 roku świątynię zamknięto, a następnie w 1931 roku urządzono w jej zabudowaniach szkołę żeńską. W latach 1953–1954 rozebrano bramę pailou oraz znajdujące się przed wejściem mostki, a w okresie rewolucji kulturalnej zniszczono oryginalne tabliczki z imionami cesarzy.
W 2000 roku szkoła została przeniesiona, a władze rozpoczęły trwający trzy lata remont kompleksu w celu przywrócenia mu dawnego wyglądu i przekształcenia go w muzeum. Obiekt został udostępniony zwiedzającym w 2004 roku.
Przy głównym wejściu na teren kompleksu świątynnego znajdują się dwie kamienne stele z czasów cesarza Qianlonga, na których wyryto napis w językach chińskim, mongolskim i tybetańskim, nakazujący odwiedzającym świątynię dostojnikom zsiąść z konia. W centrum głównego pawilonu, którego wygląd wraz z otoczeniem odtworzono w nawiązaniu do tego z czasów panowania Qianlonga, znajdują się tabliczki poświęcone mitycznym Trzem Czcigodnym i Pięciu Cesarzom, zaś po obu ich stronach tabliczki poszczególnych cesarzy historycznych. Tabliczek, odtworzonych na wzór zniszczonych w czasie rewolucji kulturalnej oryginałów, jest w sumie 188. Pawilon ma wymiary 51×27 m i prawie 21 m wysokości.

</doc>
<doc id="2528117" url="https://pl.wikipedia.org/wiki?curid=2528117" title="Marynarka wojenna Rosji">
Marynarka wojenna Rosji



</doc>
<doc id="2528120" url="https://pl.wikipedia.org/wiki?curid=2528120" title="Cynamonian heksylu">
Cynamonian heksylu

Cynamonian heksylu – organiczny związek chemiczny, ester kwasu cynamonowego i heksanolu. Stosowany w przemyśle kosmetycznym.

</doc>
<doc id="2528121" url="https://pl.wikipedia.org/wiki?curid=2528121" title="Rosemary Ferguson">
Rosemary Ferguson

Rosemary Ferguson (ur. 21 lutego 1964 w Londynie) – brytyjska modelka.
Kariera.
Rosemary została odkryta w jednej z londyńskich restauracji przez agentkę z agencji Elite Premier w 1979 roku. Miała wówczas zaledwie 15 lat. Wkrótce odbyła pierwszą poważną sesję zdjęciową do magazynu "The Face". Po ukazaniu się zdjęć dostała mnóstwo ofert, jednak wszystkie odrzuciła, bojąc się utraty swej dotychczasowej pracy. Chciała również ukończyć szkołę średnią. Rok później zdecydowała się na powrót do branży mody. Wkrótce jej twarz ozdobiła okładkę brytyjskiego wydania magazynu Vogue. Podpisała kontrakty w Paryżu i Nowym Jorku, co pociągnęło za sobą sesje zdjęciowe dla międzynarodowych wydań magazynów: Elle, Vogue oraz Marie Claire. Zaproszono ją do kampanii reklamowych takich marek jak: Dolce &amp; Gabbana, Gastone Lucioli, Giorgio Armani, Iceberg, Nina Ricci, Yoshi Yamamoto. Na wybiegu prezentowała kolekcje: Alexandra McQueena, Emanuela Ungaro, Givenchy, Karla Lagerfelda, Marca Jacobsa, Chanel oraz firmy Versus.
W 2002 roku zakończyła karierę modelki.

</doc>
<doc id="2528122" url="https://pl.wikipedia.org/wiki?curid=2528122" title="Fylarchos">
Fylarchos

Fylarchos z Aten (lub z Naukratis), gr. Φύλαρχoς – działający w III w. p.n.e. historyk grecki okresu hellenistycznego. Autor "Dziejów" opisujących czasy mu współczesne do roku 219 p.n.e. (do śmierci króla Sparty - Kleomenesa III), będących kontynuacją dzieł Hieronima z Kardii i Durisa z Samos. Jego historia nie dotrwała do naszych czasów, być może z powodu krytyki Polibiusza, który atakował Fylarchosa za nadmierne dramatyzowanie relacji. Z Fylarchosa korzystali w swoich pracach Plutarch i Pompejusz Trogus.

</doc>
<doc id="2528123" url="https://pl.wikipedia.org/wiki?curid=2528123" title="Etelwald z Nortumbrii">
Etelwald z Nortumbrii

Etelwald z Nortumbrii, Œthelwald, Oidilualdo, Oidiluald (żył w VII wieku) – władca anglosaskiej Deiry w latach 651-655.
Etelwald był synem króla Oswalda, który zginął w bitwie pod Maserfield w 642 roku. Etelwald był jego naturalnym następcą, jednak w momencie śmierci ojca był jeszcze zbyt młody, dlatego władcą Deiry i Bernicji, połączonych unią, został wówczas Oswiu. Nie został jednak zaakceptowany przez mieszkańców Deiry (jako wywodzący się z dynastii bernickiej), mimo poślubienia deirskiej księżniczki Enfledy, więc ostatecznie na tronie zasiadł Oswine, syn Osrica, wywodzący się z dynastii deirskiej.
W 651 roku Oswine został zabity na zlecenie Oswiu, a jego następcą został Etelwald. Nie jest do końca jasne, czy na władcę Deiry wyznaczył go potężny Oswiu, czy też Etelwald wystąpił w opozycji wobec wuja.
Beda Czcigodny w swej "Historii kościelnej narodu angielskiego" odnotował, że Etelwald był pobożnym chrześcijaninem i przekazał hojny grant na ręce biskupa Cedda na rzecz założonego przez niego klasztoru w Lastingham.
Kiedy w 655 roku Nortumbria została zaatakowana przez Pendę z Mercji, Etelwald dołączył do jego armii przeciw wujowi. W decydującym starciu pod Winwaed, Etelwald wycofał swoje siły, co osłabiło mercjan do tego stopnia, że Oswiu zdołał ich pokonać i zabił Pendę. Nie wybaczył jednak zdrady bratankowi i usunął go z tronu, na krótko obejmując władzę nad Deirą, a następnie przekazując ją swemu synowi Alfridowi.
Nieznane są dalsze losy Etelwalda. Według tradycji miał się wycofać z życia publicznego i zostać pustelnikiem.

</doc>
<doc id="2528126" url="https://pl.wikipedia.org/wiki?curid=2528126" title="Etelwald z Deiry">
Etelwald z Deiry



</doc>
<doc id="2528127" url="https://pl.wikipedia.org/wiki?curid=2528127" title="Lito Vidigal">
Lito Vidigal

José Carlos Fernandes Vidigal (ur. 11 lipca 1969 w Luandzie) – angolski piłkarz, grał na pozycji obrońcy. Trener piłkarski.
Kariera piłkarska.
Vidigal grał całą karierę w Portugalii, reprezentując O Elvas CAD, SC Campomaiorense, CF Os Belenenses i CD Santa Clara, przechodząc na emeryturę w 2003 w wieku 34 lat, z 212 meczami w pierwszej i drugiej lidze portugalskiej.
W reprezentacji rozegrał 16 spotkań, z którą pojechał na Puchar Narodów Afryki 1998.
Kariera trenerska.
Niemal natychmiast po przejściu na emeryturę w 2004 roku, Vidigal zaczął prace jako trener, począwszy od skromnych AD Pontassolense i GD Ribeirão. W 2008 roku przeniósł się do Estrela Amadora, by po roku pracy przenieść się do Portimonense SC. Pod koniec października 2009 roku zastąpił Manuela Fernandesa na stanowisku trenera w União Leiria.
8 stycznia 2011 Vidigal został mianowany trenerem reprezentacji Angoli, którą prowadził do 2012 roku. Następnie trenował AEL Limassol oraz CF Os Belenenses, a w 2015 roku został szkoleniowcem drużyny FC Arouca.

</doc>
<doc id="2528128" url="https://pl.wikipedia.org/wiki?curid=2528128" title="Historia kultury w Bydgoszczy">
Historia kultury w Bydgoszczy

Tradycje kultury bydgoskiej sięgają okresu średniowiecza-renesansu. Staropolska kultura Bydgoszczy – miasta od swego zarania leżącego w granicach Królestwa Polskiego, silnie spolonizowanego – z końcem XVIII wieku weszła w dziedzinę polityki germanizacyjnej. W II połowie XIX wieku rozwinęły się zawodowe instytucje kultury, rozwijane przez władze pruskie, którym przeciwstawiały się rosnące w siłę kulturalne przedsięwzięcia polskie. Po włączeniu Bydgoszczy w 1920 r. w granice odrodzonego państwa polskiego, rozpoczęto intensywną repolonizację miasta, która doprowadziła do wytworzenia w latach 30. XX w. nowej polskiej elity kulturalnej w Bydgoszczy. Po dramatycznym epizodzie II wojny światowej, trwał nadal proces rozwoju kulturalnego głównie pod względem instytucjonalnym. W latach 50. i 60. położono podwaliny pod ustalenie rangi Bydgoszczy jako uznanego ośrodka muzycznego, zaś po 1990 r. nastąpił rozwój prywatnych instytucji zajmujących się promocją oraz upowszechnianiem kultury.
Okres staropolski.
Pierwsze przejawy życia kulturalnego miały miejsce w Bydgoszczy w czasach I Rzeczypospolitej. Były to początkowo biblioteki klasztorne (karmelitów, bernardynów, klarysek, jezuitów), z których do dnia dzisiejszego zachowała się tylko część biblioteki bernardynów – 1557 dzieł. Istniały także: biblioteka parafialna, biblioteka grodzka (na zamku) i ławnicza (w ratuszu) oraz biblioteki prywatne bogatych mieszczan. Konwent Bernardynów, założony w Bydgoszczy w 1480 r. był podstawą do stworzenia środowiska o większych ambicjach intelektualnych. Bernardyn Bartłomiej, urodzony w Bydgoszczy i całe życie z miastem związany opracował dwa słowniki, które stanowią wartościowe źródło historyczne do badań języka polskiego. Pierwsze dzieło to pionierski słownik łacińsko-polski ukończony w 1532 roku, liczący 4272 polskie wyrazy, a drugie – ponad 11 tys. polskich wyrazów, przełożonych w 1544 r. z łaciny na marginesach, powstałego w 1488 roku, słownika "„Vocabularis breviloquus”" autorstwa Jana Reuchlina. Rękopisy zwane sylwą, tworzył w XVI w. także inny bernardyn – Teofil z Bydgoszczy.
Wielu mieszczan oraz urzędników bydgoskich tworzyło własne dzieła pisarskie. Autorem panegiryków na cześć papieża oraz publicystyki z okresu rokoszu sandomierskiego był starosta bydgoski Maciej Smogulecki. Inny starosta – kanclerz wielki koronny Jerzy Ossoliński był autorem pamiętnika, zaliczanego do najwybitniejszych w XVII wieku. Wytworem bydgoskiej kultury mieszczańskiej była "Kronika Bydgoszczy" Wojciecha Łochowskiego, prezentująca dzieje miasta do 1637 r. Inny charakter miała "Kronika Bernardynów Bydgoskich", którą pisało łącznie 83 zakonników w okresie 1604-1825 r.
Widowiska publiczne na rynku miejskim odbywały się od XVI w. za sprawą cechów rzemieślniczych. Sztuki teatralne wystawiali natomiast od 1623 r. uczniowie kolegium jezuickiego. W tymże roku uświetniono widowiskiem publicznym pobyt króla Zygmunta III Wazy w Bydgoszczy, a w latach późniejszych z okazji przejazdu królów, biskupów i fundatorów odbywały się przedstawienia teatralne, śpiewanie hymnów pochwalnych i wygłaszanie panegiryków. Największe natężenie działalności scenicznej miało miejsce w II połowie XVII w. Teatr jezuicki nie zaprzestał działalności także podczas wojny północnej (1700-1721). Inscenizowano powitania dostojników państwowych i kościelnych, prezentowano widowiska związane z kalendarzem liturgicznym, wygłaszano laudacje ku czci dobroczyńców kolegium. Specjalną oprawę uzyskała wizyta w Bydgoszczy we wrześniu 1734 r. króla Stanisława Leszczyńskiego. Trzeba jednak przyjąć, że teatr jezuicki nie mógł reprezentować zbyt wysokiego poziomu.
W budynku kolegium istniała sala teatralna, która służyła jeszcze w dwudziestoleciu międzywojennym na zebrania rady miejskiej. Było to okazałe pomieszczenie zdolne zmieścić ok. 300 osób, posiadające scenę sukcesywną, która nie wymagała każdorazowego opuszczania kurtyny. Przedstawienia dla większej liczby widzów organizowano na podwórzu między kolegium a kościołem jezuickim.
Ważną dziedziną życia kulturalnego była muzyka. Śpiew i gra na instrumentach stanowiła poważną dziedzinę działalności obecnych w mieście bractw kościelnych i cechów rzemieślniczych. Ośrodkami kultury muzycznej był kościół farny wraz ze szkołą parafialną oraz klasztory, zwłaszcza karmelitów i bernardynów. Przy klasztorze Karmelitów istniała bursa muzyczna, gdzie nauka trwała 7 lat, zaś przy kolegium jezuickim – bursa muzyczna i kapela. Kilku muzyków z Bydgoszczy rozwinęło swe kariery m.in. na dworze królewskim (Bartłomiej Wardeński – lutnista w kapeli Władysława IV) i w Krakowie (trębacz Melchior).
Oprócz działalności teatralnej i muzycznej, w Bydgoszczy od XVI w. rozwijała się sztuka malarska i rzeźbiarska. Kościół bernardynów bydgoskich ozdabiał malowidłami znany malarz tego zakonu Franciszek z Sieradza (zm. 1516), a brat Sylwester wykonał stalle w kościołach bernardyńskich w Bydgoszczy, Lwowie, Łowiczu i Wilnie. W Bydgoszczą związany był m.in. malarz Stefan Dunajewski (zm. 1615) oraz Łukasz Porębski (zm. 1637) i Jan Pipan tworzący dzieła w Krakowie. Reliktami sztuki rzeźbiarskiej z okresu staropolskiego są tablice nagrobne i fundacyjne. Najstarsze zachowane do dnia dzisiejszego to tablica nagrobna Stanisława Grzymały (1593) w kościele farnym, tablica z domu przy ul. Farnej 6, płaskorzeźba fundacyjna Stanisława Małżewskiego przedstawiająca Ukrzyżowanie z 1595 r. Sporo tablic zachowało się z XVII wieku, m.in. tablice nagrobne burmistrzów bydgoskich: Wojciecha Łochowskiego i Marcina Orłowity oraz Zofii Rozdrażewskiej. Miejscami, gdzie zachowało się najwięcej przedmiotów dawnego rzemiosła artystycznego są kościoły: farny i klarysek. W farze znajduje się najcenniejsze dzieło malarstwa w Bydgoszczy – XV-wieczny wizerunek Madonny Bydgoskiej, zaliczany do najpiękniejszych wizerunków maryjnych na ziemiach polskich, a także m.in. krucyfiks z początku XVI w., XVII-wieczna figura św. Jana Ewangelisty, wizerunki: Matki Bożej Szkaplerznej, św. Barbary, św. Antoniego, św. Józefa, chrzcielnica ufundowana przez Wojciecha Łochowskiego, kute kraty, XVIII-wieczne stalle, konfesjonały i ambona. W kościele klarysek na uwagę zasługują m.in. XVII-wieczne wytwory kowalstwa artystycznego.
Okres pruski 1772-1806.
W wyniku I rozbioru Polski w 1772 r. Bydgoszcz została wcielona do Królestwa Prus oraz ustanowiona siedzibą władz Obwodu Nadnoteckiego, obejmującego zajęte tereny Wielkopolski i Kujaw. W życiu kulturalnym tego okresu najważniejsze znaczenie miało księgarstwo i teatr. Funkcjonowało nadal Bractwo Kurkowe oraz niektóre bractwa kościelne. W 1806 r. Jan Adam Kimmel założył pierwszą drukarnię w Bydgoszczy, którą faktycznie prowadził jednak Andreas Friedrich Gruenauer – późniejszy II burmistrz Bydgoszczy (1815-1829). Na przełomie XVIII/XIX wieku Bydgoszcz odwiedzały wędrowne grupy teatralne. Brak dokładniejszych informacji na temat życia muzycznego w tym okresie. 9 sierpnia 1795 r. odbył się po raz pierwszy w Bydgoszczy pokaz lotu balonu. Powstanie nowych instytucji administracyjnych oraz kolonizacja niemiecka sprzyjały rozwojowi budownictwa, czego wyrazem było kilka okazałych budowli, z gmachem Deputacji Kameralnej (1778) i farą ewangelicką (1787) na czele, wzniesione w obowiązującym wtedy stylu późnobarokowo-klasycystycznym.
Okres Księstwa Warszawskiego 1806-1815.
W czasach Księstwa Warszawskiego w Bydgoszczy awansowanej do ośrodka polityczno-administracyjnego (stolica departamentu), nastąpił rozwój polskiego piśmiennictwa, przede wszystkim czasopism. Inicjatorem powołania pierwszej w Bydgoszczy polskiej gazety był prefekt Antoni Gliszczyński. W 1808 r. rozpoczęto redagowanie i drukowanie Dziennika Doniesień Rządowych i Prywatnych Departamentu Bydgoskiego. Należał on do najdłużej wydawanych polskich czasopism rządowych doby Księstwa Warszawskiego (do 1815 r.) Wydawano też druki polskie oraz publicystykę dotyczącą stosunków politycznych i społeczno-gospodarczych (Antoni Gliszczyński, Jan Ignacy Bocheński, Franciszek Skórzewski). Ożywiło się polskie życie teatralne. W mieście istniały trzy stałe zawodowe grupy teatralne (Kamińskiego, Vogla i Seibta) oraz teatr amatorski wystawiający utwory okolicznościowe na scenie dawnego kolegium jezuickiego.
Okres pruski 1815-1850.
Po ponownym wcieleniu Bydgoszczy do Królestwa Prus w wyniku kongresu wiedeńskiego, życie kulturalne miasta weszło w dziedzinę polityki germanizacyjnej, choć prowadzonej jeszcze w dość łagodnej formie. Oddziaływanie niemieckiej kultury miało uatrakcyjnić życie napływającym z głębi Niemiec osadnikom oraz być orężem w dziele wynaradawiania ludności polskiej.
Bydgoskie życie kulturalne I połowy XIX wieku opierało się niemal wyłącznie na ruchu amatorskim. Jego społeczne podstawy tworzyła głównie inteligencja niemiecka: urzędnicza, bogate kupiectwo i rzemieślnicy. Rozwijały się zwłaszcza dziedziny będące domeną środowiska urzędników: teatr i muzyka, a w mniejszym stopniu literatura i sztuki plastyczne. Życie towarzyskie skupiało się w elitarnych stowarzyszeniach: Towarzystwie Wypoczynkowym (niem. "Erholungs-Verein"), loży masońskiej Janus na Wschodzie (powstałej w 1784 r.), Bractwie Strzeleckim. Pionierski i bardziej masowy charakter miało założone w 1832 r. Towarzystwo Upiększania Miasta forsujące zadrzewianie, brukowanie ulic i urządzanie parków i promenad. Jego działalność prowadzona przez cały XIX wiek przyniosła powstanie wielu parków i upiększenie przestrzeni miejskiej, wskutek czego zaczęto nazywać Bydgoszcz „zielonym miastem”. Bydgoska elita inteligencka spotykała się w salonie rodziny Roquettów w celu wspólnych dyskusji, muzykowania i odbywania wieczorów autorskich. Do wybitniejszych przedstawicieli życia kulturalnego należał m.in. Theodor Gottlieb Hippel (wydawca odezwy "„An Mein Volk”"), Gustav Graben-Hoffmann (śpiewak operowy, kompozytor), Bogumil Goltz (filozof, pisarz), Albert Schulz (historyk literatury), Heinrich Theodor Röttscher (dramaturg).
Podstawową rozrywką bydgoszczan był teatr. Przedstawienia odbywały się początkowo w dawnym kolegium jezuickim, a od 3 sierpnia 1824 r. w nowym gmachu teatralnym, zbudowanym na fundamentach rozebranego kościoła mariackiego Karmelitów. Widownia teatru składała się z parteru, balkonów i lóż. Po pożarze budynku w 1835 r. odbudowano go w bardziej funkcjonalnym kształcie, uwzględniając ogrzewanie wnętrza. Repertuar teatru uzależniony był od zespołów teatralnych i operowych z Gdańska, Poznania i Królewca, zjeżdżających do Bydgoszczy na gościnne występy. Istniał również miejscowy urzędniczy zespół amatorski, wystawiający sztuki dramatyczne i operowe oraz teatr prywatny Towarzystwa Wypoczynkowego.
Życie muzyczne w Bydgoszczy opierało się na zespołach Towarzystwa Śpiewaczego (niem. "Gesangverein") i Towarzystwa Operowego (niem. "Opernverein"), które wspólnie z chórem męskim "„Liedertafel”" wystawiało własnymi siłami sztuki operowe. 100-osobowy bydgoski chór mieszany wykonywał w 1823 r. wielkie oratorium Josepha Haydna "„Stworzenie świata”". Gościnnie koncertowali w Bydgoszczy także wybitni muzycy niemieccy.
Bydgoszcz będąca ośrodkiem administracyjnym (stolica rejencji), wyróżniała się spośród innych miast Wielkiego Księstwa Poznańskiego jako ośrodek czytelnictwa i drukarstwa. Już w latach 20. XIX w. w mieście znajdowała się wypożyczalnia książek, istniały trzy drukarnie, z drukarnią Grunauera na czele oraz zakład litograficzny Carla Wilhelma Bellacha. W mieście wydawano (do 1848 r. dwujęzyczną, potem tylko w języku niemieckim) gazetę rządową, a od lat 30. XIX w. także niemieckie gazety prywatne: "„Bromberger Wochenblatt”", "„Bromberger Deutsche Zeitung”", "„Bromberger Volksblatt”" i inne.
Obok oficjalnego życia niemieckiego, w Bydgoszczy istniała również polska działalność kulturalna, prężna zwłaszcza w początkowym okresie, kiedy antypolska polityka rządu nie przybrała zbyt wielkich rozmiarów. Polacy brali udział w poczynaniach kulturalnych, również w tych, które były inspirowane przez Niemców. W mieście przebywały polskie zespoły teatralne, koncertowali polscy muzycy, a towarzystwa śpiewacze miały w swych szeregach również Polaków. Dopiero nasilenie germanizacji po Wiośnie Ludów w 1848 r. sprawiło, że Polacy zaczęli tworzyć odrębny nurt działalności kulturalnej. Przez krótki okres ośrodkiem kultury polskiej w mieście było Kasyno Polskie, wspierane finansowo przez okoliczne ziemiaństwo. W 1845 r. założono Czytelnię Katolicką i Czytelnię dla Dzieci oraz Bractwo Trzeźwości i Wstrzemięźliwości (do 1846 r.) W 1840 r. podjęto też próbę wydawania polskiej Gazety Bydgoskiej.
Z polską kulturą tego okresu związane jest nazwisko artysty malarza, twórcy wielu obrazów o tematyce patriotycznej – Maksymiliana Antoniego Piotrowskiego. Syn piekarza bydgoskiego, spędził w Bydgoszczy lata młodości (1813-1833), a po studiach w Berlinie, jako profesor Akademii Sztuk Pięknych w Królewcu nadal kultywował polskość i związki z Bydgoszczą (m.in. nie pozwolił na zniemczenie swego nazwiska). Jednym z najwcześniejszych jego dzieł był namalowany w 1836 r. obraz "„Chłopcy przy zabawie pod murami zamku bydgoskiego”". Jego grób znajduje się na cmentarzu Starofarnym w Bydgoszczy.
Okres niemiecki 1850-1920.
W II połowie XIX w. Bydgoszcz stała się dużym miastem i ważnym ośrodkiem gospodarczym. Stworzyło to potrzebę rozwoju zawodowych instytucji kultury, gdyż nie wystarczała już działalność amatorska. Tymczasem polskie poczynania kulturalne spotykały się z szykanami ze strony administracji pruskiej, która sama nie czyniła zbyt wiele nawet dla rozwoju niemieckiego życia kulturalnego. Dopiero w końcu XIX wieku w obliczu zjawiska odpływu inteligencji niemieckiej do zachodnich ośrodków Niemiec, władze przystąpiły do rozbudowywania placówek kulturalnych i finansowania ich działalności (niem. "Hebungspolitik"). Akcja ta miała na celu podniesienie kultury w miastach zaboru pruskiego poprzez popieranie kultury niemieckiej i stanowiła instrument polityki germanizacyjnej.
Najważniejszą placówką kulturalną w mieście był Teatr Miejski, goszczący zespoły przyjezdne. Sprawy personalne zespołu aktorskiego podlegały dyrekcji teatru poznańskiego lub gdańskiego. Dopiero za sprawą pożaru teatru w 1895 r. oraz odbudowy gmachu w 1896 r. w monumentalnej formie, wzrosła ranga teatru bydgoskiego. Nowy budynek teatru postawiony na Placu Teatralnym według projektu arch. Heinricha Seelinga z Berlina posiadał widownię z lożami na 800 miejsc i wyróżniał się klasą i wielkością spośród podobnych budynków w innych miastach Niemiec. Pierwsze przedstawienie 3 października 1896 r. obejrzał cesarz Niemiec Wilhelm II Hohenzollern. Kilka lat później dokładną replikę teatru bydgoskiego wystawiono w Berlinie jako Theater der Westens. Budynek stworzył nowe perspektywy i oprawę dla wystawiania sztuk; odtąd przyjeżdżały do Bydgoszczy niejednokrotnie sławy kulturalnej Europy. Polityka podnoszenia kulturalnego niemieckich ziem wschodnich znalazła wyraz w stałym subwencjonowaniu teatru bydgoskiego. Personel teatru w 1898 r. liczył 46 aktorów, 31 osób obsługi oraz orkiestrę. Repertuar teatru był dość urozmaicony. Składały się nań przedstawienia operowe (m.in. cały cykl Wagnera), operetki, tragedie, komedie i farsy. Scena ta była dostępna wyłącznie dla zespołów niemieckich.
W mieście działały także letnie sceny sezonowe: na Szreterach (1859), w ogrodzie Patzera (1860), Strzelnicy (1876), "„Elysium”" (1882), "„Concordia”" (1891). Na ich repertuar składały się na ogół operetki, komedie i farsy. W latach 1871–1902 na scenach teatrów letnich wystawiano wiele polskich przedstawień, prezentowanych przez aktorów poznańskich. Do repertuaru tych zespołów wchodziły najczęściej polskie sztuki patriotyczne, krzepiące uczucia narodowe Polaków. Zespołom polskim zakazano występów dopiero w okresie zaostrzenia się walki narodowościowej na początku XX w. W tej sytuacji ludność polska w mieście korzystała z przedstawień teatralnych organizowanych przez miejscowe stowarzyszenia kulturalno-oświatowe.
Bujnie rozwijającą się dziedziną życia kulturalnego w Bydgoszczy był amatorski ruch śpiewaczy. Brało w nim udział zarówno społeczeństwo polskie, jak i niemieckie. W latach poprzedzających pierwszą wojnę światową istniały w mieście trzy duże chóry polskie: męski "„Halka”" i mieszane "„Święty Wojciech”" i "„Moniuszko”" oraz kilka sekcji śpiewaczych przy stowarzyszeniach polskich. W 1885 r. odbył się w Bydgoszczy pierwszy zjazd chórów polskich, na którym padła myśl utworzenia Związku Kół Śpiewaczych, zrealizowana w 1892 r. Powołany w ramach związku Bydgoski Okręg Śpiewaczy należał do najlepiej pracujących okręgów w Rzeszy Niemieckiej.
Niemiecki ruch śpiewaczy był reprezentowany w 1904 r. przez 10 chórów, z których najwyższy poziom osiągnęły: "„Liederlafel”", "„Eintracht”", "„Gutenberg”" i Towarzystwo Śpiewu "„Sine cura”". Bydgoskie chóry niemieckie tworzyły okręg w ramach Poznańskiego Prowincjonalnego Związku Śpiewaczego (niem. "Posener Provinzial-Sangerbund"). Począwszy od 1855 r. w Bydgoszczy odbywały się kilkakrotnie niemieckie prowincjonalne zjazdy śpiewacze.
Działalność koncertową prowadziły głównie bydgoskie orkiestry wojskowe, a także organizowano występy gościnne artystów muzyków. Muzyczne wyrobienie publiczności bydgoskiej wzrastało stopniowo, aż do końca XIX wieku. Na początku XX wieku istniały w Bydgoszczy dwie średnie szkoły muzyczne: Bydgoska Wyższa Szkoła Muzyczna i Operowa oraz Bydgoskie Konserwatorium Muzyczne (1904 r.), trzy fabryki instrumentów, w tym najbardziej znana w Europie i na świecie Fabryka Pianin i Fortepianów Brunona Sommerfelda oraz liczne zespoły i orkiestry. W 1880 r. w Bydgoszczy mieszkał i pracował jeden z najwybitniejszych muzykologów niemieckich – Hugo Riemann.
W II połowie XIX w. w mieście istniało ok. 40 miejsc, w których odbywały się muzyczne spotkania i koncerty. Wiele sal adaptowano dla wystawiania sztuk operowych, wodewili i operetek najbardziej oczekiwanych przez publiczność. Po 1896 r. rolę głównej miejskiej sali koncertowej przejęła scena Teatru Miejskiego. W tym okresie Bydgoszcz gościła niejednokrotnie sławy muzyczne ówczesnej Europy, m.in. dwukrotnie kompozytora Hansa von Bülowa (1880, 1885), Richarda Straussa (1899), orkiestrę z mediolańskiej „La Scali” (1899), Eduarda Straussa (syna Johanna) z orkiestrą (1899, 1900) i wiele innych.
Pierwsza książnica publiczna w Bydgoszczy powstała w 1884 r. Była to Biblioteka Ludowa założona przez burmistrza Hugo Braesicke. W 1903 r. utworzono Bibliotekę Miejską, subwencjonowaną przez władze państwowe. Początkowy jej księgozbiór, złożony z 13,5 tys. tomów, zwiększył się w 1911 r. do 54 tys. Po kilku latach jednostkę tę ulokowano w gmachu byłej Deputacji Kameralnej przy Starym Rynku. Obok niej znajdowała się starsza Biblioteka Ludowa (22 tys. tomów w 1911 r.) włączona organizacyjnie w skład Biblioteki Miejskiej. Obydwie placówki miały wyraźnie sformułowane zadania germanizatorskie. Mniejszymi bibliotekami dysponowały różnorodne instytucje, stowarzyszenia, szkoły i jednostki wojskowe. W 1906 r. otwarto również pierwszą placówkę naukowo-badawczą w Bydgoszczy – Królewski Instytut Rolniczy im. Cesarza Wilhelma, którego zadaniem było rozwinięcie kultury rolnej w Poznańskiem i w sąsiednich prowincjach.
W mieście organizowano również wystawy sztuk plastycznych, z których największym powodzeniem cieszyła się w 1913 r. wystawa malarstwa holenderskiego. Ośrodkiem kształcenia kadr artystycznych była otwarta w 1913 r. Królewsko-Pruska Szkoła Rzemiosł i Przemysłu Artystycznego, w zamyśle zalążek przyszłego uniwersyteckiego wydziału sztuk pięknych.
Rozwój demograficzny i gospodarczy Bydgoszczy wraz z rozszerzeniem bazy szkolnictwa pociągnął za sobą napływ inteligencji niemieckiej różnych specjalności, która rozwijała swe pasje naukowo-kulturalne w stowarzyszeniach. W 1857 r. założono Towarzystwo Techniczne (niem. "Technischer Verein"), skupiające inżynierów, urzędników, przemysłowców i rzemieślników, a w 1865 r. Towarzystwo Przyrodnicze (niem. "Naturwissenschaftlicher Verein"), którego zbiory stały się podstawą bydgoskiego Muzeum Etnograficzne-Przyrodniczego. Artyści zawodowi i amatorzy oraz miłośnicy sztuk pięknych założyli w 1878 r. Towarzystwo Sztuki (niem. "Kunst-Verein"), zaś historycy i regionaliści w 1880 r. – Towarzystwo Historyczne Obwodu Nadnoteckiego (niem. "Historischer Verein für den Netzedistrikt"). Towarzystwo to skupiające w 1902 r. 292 osoby, prowadziło samodzielne badania naukowe, poświęcone głównie przedrozbiorowej historii miasta. Duże zasługi dla rozwoju regionalnej historiografii bydgoskiej położył zwłaszcza profesor gimnazjalny dr Erich Schmidt. Zbiory archeologiczne i pamiątki miejskie zebrane przez członków towarzystwa były zaczątkiem Muzeum Miejskiego, utworzonego początkowo na chórze kościoła Klarysek. Staraniem historyków zorganizowano także w 1909 r. w pomieszczeniach piwnicznych magistratu Archiwum Miejskie, gromadzące akta z czasów staropolskich oraz różnego rodzaju pamiątki miejskie.
23 czerwca 1902 r. utworzono w Bydgoszczy Niemieckie Towarzystwo Sztuki i Nauki (niem. "Deutsche Gesellschaft für Kunst und Wissenschaft"), w skład którego weszły wszystkie bydgoskie towarzystwa naukowe i niektóre stowarzyszenia artystyczne.
Rozbudowa miasta, podjęta na szeroką skalę w drugiej połowie XIX i na początku XX w., spowodowała także ożywienie w środowisku architektów. Wyposażono wówczas Bydgoszcz w wiele okazałych gmachów municypalnych, oświatowych i sakralnych oraz nowe dzielnice mieszkaniowe, w części wykonane w koncepcji urbanistycznej miasta-ogrodu (wschodnia część Śródmieścia). Bydgoszcz stała się nowoczesnym miastem europejskim, porównywanym do Berlina („kleine Berlin”), wyposażonym w nowe udogodnienia techniczne: wodociągi, kanalizację, energię elektryczną, telefon, tramwaj. Większość nowych gmachów publicznych wykonano w obowiązującym wtedy pruskim stylu narodowym, za sprawą architektów berlińskich. Do rodzimych architektów, którzy pozostawili najbogatszą spuściznę należeli m.in. Józef Święcicki, Fritz Weidner, Rudolf Kern, Karl Bergner, Erich Lindenburger, Carl Meyer, Alfred Schleusener i inni. Budynki wznoszono w różnych stylach architektonicznych obecnych w Niemczech II połowy XIX i początku XX w.: neoklasycznym (1830-1875), neorenesansu (1875-1890), neogotyku, neobaroku (lata 90. XIX w.), historyzm malowniczego (1895-1905), secesji (1900-1910), Landhaus (1905-1915), modernizmu (1910-1915).
Wyrazem smaku kulturalno-estetycznego ówczesnych elit były wystawione w tym okresie pomniki i rzeźby publiczne, niektóre o dużej wartości artystycznej. Do czasów obecnych przetrwał posąg Łuczniczki (1910), uznawany za jeden z symboli miasta – dzieło Ferdinanda Lepcke z Berlina. Natomiast Fontanna Potop (1904) zaliczająca się do obiektów monumentalnych, stanowiła atrakcję turystyczną i od 2008 r. jest rekonstruowana.
Na początek XX wieku (1902) przypada początek kinematografii w Bydgoszczy. Pierwsze kino z prawdziwego zdarzenia urządził w 1909 r. przy ul. Gdańskiej 34 przedsiębiorca Wacław Szkaradkiewicz. Następne lata przyniosły prawdziwy „boom kinowy”. Największe w Bydgoszczy kino otwarto w 1914 r. Było to „Kristall Palast” z 764 miejsc (późniejsze kino „Pomorzanin”).
Przez cały okres panowania pruskiego w Bydgoszczy występowały antagonizmy polsko-niemieckie, lecz dopiero po Wiośnie Ludów (1848) przyjęły one nasiloną formę. Spośród zabiegów organizowanych przez Polaków, przeciwstawiających się germanizacji znajdowało się szereg przedsięwzięć kulturalnych m.in. założenie w Bydgoszczy przez Tomasza Śniegockiego pierwszej polskiej księgarni i czytelni (1867), powstanie Czytelni Polskiej (1869), działalność wydawnicza Juliana Prejsa (od 1865). W latach 80. XIX w. zaczęły powstawać masowo kulturalne stowarzyszenia i organizacje polskie m.in.: "Towarzystwo Czytelni Ludowych" (1881), "Towarzystwo Oświaty Ludowej" (1883), "Towarzystwo Śpiewu „Halka”" (1883), "Polskie Towarzystwo Gimnastyczne „Sokół”" (1886). W 1873 r. przy "Towarzystwie Przemysłowym" w Bydgoszczy założono polski amatorski zespół teatralny, który wystawiał wyłącznie sztuki polskie. Od 1884 r. datuje się działalność polskich drukarń na terenie Bydgoszczy. W latach 1891–1894 Stanisław Tomaszewski wydawał polską gazetę "„Straż Polska”", od 1898 r. codzienną "„Gazetę Bydgoską”", a w latach 1902–1904 "„Dziennik Bydgoski”". Periodyki te zamykano wskutek szykan i pozwów sądowych wytyczonych przez władze pruskie. Pierwsza trwała gazeta polska „Dziennik Bydgoski” zaczęła wychodzić 1 stycznia 1908 r. (numer okazowy 2 grudnia 1907), redagowana aż do czasów II wojny światowej przez założyciela Jana Teskę. Od 1906 r. działał także w Bydgoszczy polski ośrodek kultury „Dom Polski”, założony przez dr Emila Warmińskiego. W sierpniu 1919 r., podczas Powstania Wielkopolskiego dom został zdemolowany przez Grenzschutz, zabito przy tym kilku działaczy polskich.
Mimo wysiłków pruskich, które przyniosły poszerzenie sieci placówek kulturalnych w Bydgoszczy oraz ożywienie niemieckiego życia umysłowego, polskość w mieście czyniła znaczne postępy. Kultura polska, rozwijana przez polskie stowarzyszenia, wyszła obronną ręką ze starcia z subwencjonowaną przez rząd i dysponującą wyszkolonymi kadrami kulturą niemiecką.
Dwudziestolecie międzywojenne 1920-1939.
Po włączeniu Bydgoszczy do niepodległego państwa polskiego rozpoczął się nowy etap historii bydgoskiej kultury. Spadek pozostawiony przez żywioł niemiecki był punktem wyjścia dla polskiej działalności kulturalnej, żywo przeciwstawiającej się presji germańskiej. Początki kształtowania się instytucjonalnych podstaw życia kulturalnego w Bydgoszczy datują się od chwili przejęcia miasta przez władze polskie – 19 stycznia 1920 r. Społeczeństwo polskie pozyskało wówczas wiele instytucji o proweniencji niemieckiej: Teatr Miejski, Biblioteki – Miejską i Ludową, zbiory muzealne, Kasyno Cywilne przy ulicy Gdańskiej i inne. W latach 20. zostały one poddane pracom adaptacyjnym i przeróbkom, w latach 1922–1924 Teatr Miejski, Biblioteka Miejska i Ludowa w latach 1924, 1927 i 1935-1936, natomiast Muzeum Miejskie w 1926 r.
Ruch kulturalny w pierwszych latach po odzyskaniu niepodległości inspirowali przedstawiciele polskiej inteligencji oraz miejscowe kupiectwo. W pierwszych latach niepodległości kształtujące się dopiero społeczeństwo polskie bojkotowało działalność kulturalną, prowadzoną w poniemieckich instytucjach. O przeszłości tych placówek nie zapominali także przedstawiciele mniejszości niemieckiej, którzy forsowali w magistracie prowadzenie działalności również w wersji niemieckojęzycznej, oferując w zamian korzyści ekonomiczne. Wskutek akcji niemieckiej nie udało się przywrócić działalności Domu Polskiego, gdzie mieściła się sala widowiskowa, biblioteka i czytelnia. Po zdemolowaniu budynku przez żołnierzy Grenzschutzu (17 sierpnia 1919), zamieniono go na fabrykę. Utrata Domu Polskiego była tym większa, że miastu brakowało siedzib dla krzewienia kultury wśród społeczeństwa wymagającego repolonizacji. Istniejące świetlice i domy związkowe służyły zamkniętym grupom członków stowarzyszeń czy zrzeszeń, których w Bydgoszczy było kilkadziesiąt (Towarzystwo Zachęty Sztuk Pięknych, Towarzystwo Miłośników Miasta Bydgoszczy, Uniwersytet Powszechny, Towarzystwo Czytelni Ludowych, Towarzystwo Nauczycieli Szkół Średnich i Wyższych, Komitet Wykładów Oświatowych dla Bydgoszczy, Rada Artystyczno-Kulturalna w Bydgoszczy i inne).
W specjalistycznych stowarzyszeniach kulturalnych sprawdzały się możliwości i aspiracje inteligencji, w tym także ambitnych artystów. Na ogół były to placówki ubogie i słabo wyposażone. Na brak placówek cierpiało również szkolnictwo, pierwszą świetlicę szkolną otwarto dopiero w 1933, zaś Muzeum Szkolne w 1935 Kłopoty natury lokalowej obce były natomiast instytucjom i stowarzyszeniom niemieckim. Niemieckie Towarzystwo Sztuki i Nauki użytkowało obiekt przy ul. Gdańskiej, posiadając m.in. dużą bibliotekę oraz teatr „Elysium” przy Alei Mickiewicza. Z teatrem tym była związana Scena Niemiecka (niem. "Deutsche Bühne"), znajdująca się pod wpływem organizacji politycznych. W latach 20. odżyła także aktywność niemieckiego ruchu muzycznego, który był kontynuacją bogatej tradycji z okresu zaborów. Dysponujące odpowiednimi salami i funduszami "Bachverein", Niemieckie Towarzystwo Sztuki i Nauki oraz Konserwatorium Muzyczne Wilhelma von Winterfelda, sprowadzały do Bydgoszczy często wybitnych solistów z ośrodków kulturalnych Rzeszy. Po przemianowaniu niemieckiego konserwatorium w Bydgoskie Konserwatorium Muzyczne (1927), zatrudniano w nim czterech polskich nauczycieli muzyki i włączono później do organizowania życia muzycznego. Po II wojnie światowej dyplom ukończenia Konserwatorium Winterfelda traktowano na równi z dyplomami uczelni muzycznych stopnia akademickiego.
Rozwój życia kulturalnego polskiej społeczności Bydgoszczy natrafiał na przeszkody natury finansowej. Z tego powodu nie powiodły się zabiegi Towarzystwa Muzycznego (zał. 1922) zmierzające do utworzenia w Bydgoszczy stałej orkiestry symfonicznej. Poprzestano na działalności orkiestry kameralnej. Dopiero w 1936 powstała w Bydgoszczy Miejska Orkiestra Symfoniczna złożona z 46 muzyków, która koncertowała publiczne raz w miesiącu. W rozwoju kultury muzycznej niebagatelną rolę odgrywało rozwinęte polskie szkolnictwo muzyczne. W 1924 założono Pomorskie Towarzystwo Filharmoniczne zrzeszające muzyków z Bydgoszczy, Torunia i Grudziądza. Miało ono doprowadzić do powstania Pomorskiej Orkiestry Symfonicznej, a w przyszłości budowy filharmonii oraz opery, lecz brak środków finansowych przeszkodził realizacji tych zamierzeń. W 1927 w bydgoskim teatrze utworzono dział muzyczny, który wystawiał kilkanaście premier operetek w ciągu sezonu, a w latach 30. podjęto próbę utworzenia stałego zespołu operowego. Rozwijał się także amatorski ruch śpiewaczy, którego siłą napędową była bezinteresowność oraz uczucia patriotyczne.
O międzywojennej kulturze w Bydgoszczy, zwłaszcza w latach 20. decydowały implikacje polityczne. Część z nich miała charakter historyczny, gdy za cel działań obierała kwestie niemieckie i obowiązek repolonizacji mieszkańców Bydgoszczy. Wytworzeniu więzi patriotycznej, towarzyskiej i kulturalnej służyły nowo powstające towarzystwa statutowe, wśród których dominowały głównie towarzystwa kulturalno-literackie, plastyczne i naukowo-oświatowe. W grudniu 1919 powstało Towarzystwo Popierania Przedstawień prowadzące działalność inscenizacyjną, współpracujące z Ludwikiem Dybizbańskim. Zadaniem repolonizacji społeczeństwa poprzez prelekcje, odczyty, kursy zajmowała się Organizacja Inteligencji Polskiej (zał. 1921), zaś szeroko pojętym regionalizmem – Towarzystwo Miłośników Miasta Bydgoszczy (1923). Do pracy kulturalno-oświatowej włączyły się także: Towarzystwo Nauczycieli Szkół Średnich (1920), Bydgoskie Towarzystwo Nauczycieli Szkół Wyższych (1921), Towarzystwo Oświatowe „Lech” (1921), Towarzystwo Czytelni Ludowych (1907), Towarzystwo Kulturalno-Oświatowo-Wydawnicze „Rozwaga” (1925), "Towarzystwo im. Tomasza Zana" (1933). W 1924 utworzono w Bydgoszczy Uniwersytet powszechny, placówkę kulturalno-oświatową popularyzującą wiedzę z różnych dyscyplin nauki.
W mieście działały też takie organizacje, jak: Towarzystwo Prelegentów Uniwersytetu Żołnierskiego (1934), Bydgoskie Towarzystwo Numizmatyczne (1935) oraz zasłużony dla kultury bydgoskiej Klub Polski (1921). Była to placówka skupiająca inteligencję, głównie dziennikarzy i nauczycieli, którzy organizowali wieczory literackie i koncerty muzyki poważnej. W Klubie Polskim gościli: Karol Szymanowski, Tadeusz Boy-Żeleński, Stanisław Przybyszewski, Ludwik Solski i inni.
Największy dorobek w sferze upowszechnienia literatury, plastyki i muzyki odnotowała Rada Artystyczno-Kulturalna (1934), odgrywająca rolę animatora ruchu kulturalnego i koordynatora jego działań, skazana jednak na zawężenie swej działalności ze względów ekonomicznych. W ramach RAK w 1935 powołano sekcję literacką, w 1937 – sekcję plastyczną i muzyczną, a w 1938 – sekcję radiową. Staraniem grupy artystycznej Rady powołano tzw. "Salon Bydgoski", na którego terenie odbywały się wystawy różnych dziedzin sztuki, a także podstudio bydgoskie Rozgłośni Pomorskiej Polskiego Radia (1937).
Najaktywniejszym elementem w ruchu kulturalnym miasta było bydgoskie środowisko artystów-plastyków, które w 1929 zrzeszyło się w Związku Plastyków Pomorskich. Ośrodkiem, wokół której w latach 20. skupiło się środowisko artystyczne była Szkoła Rzemiosł i Przemysłu Artystycznego, jedna z czterech na terenie kraju (Bydgoszcz, Kraków, Lwów, Poznań). Dzięki szkole, Bydgoszcz gościła wielu wybitnych plastyków przybyłych z innych dzielnic kraju (Kraków, Warszawa). Rozwijali oni umiejętności tworzenia sztuki użytkowej (malarstwo dekoracyjne, rzeźba, grafika, tkactwo, architektura itp.) i przekazywali swą wiedzę uczniom, z których później wyrosło wielu utalentowanych artystów. Z inicjatywy profesorów szkoły w 1921 założono w Bydgoszczy Towarzystwo Zachęty Sztuk Pięknych oraz zorganizowano profesjonalne wystawy plastyczne. Oddziaływanie kulturotwórcze placówki osłabło w 1923 po jej przemianowaniu w Szkołę Przemysłową, lecz praca u podstaw zaowocowała rozwojem miejskiego środowiska plastyków. Na początku lat 30. powstały m.in.: Klub Kanciastego Stołu (1930), grupa „Nora” (współdziałająca ze środowiskiem artystów teatralnych), Związek Plastyków Pomorza, Towarzystwo Przyjaciół Sztuk Pięknych (1921-1923, 1931-1939 Towarzystwo Przyjaciół Sztuki).
Do najważniejszych stowarzyszeń, wokół których skupiało się życie naukowe międzywojennej Bydgoszczy należała Rada Zrzeszeń Naukowych i Kulturalnych Ziemi Pomorskiej (1934), Towarzystwo Pomocy Naukowej im. Karola Marcinkowskiego (1934), a także oddział Polskiego Towarzystwa Historycznego, publikujący prace na temat historii Polski i regionu na łamach „Kwartalnika Historycznego” i „Przeglądu Bydgoskiego”.
W okresie międzywojennym w zasadzie nie uprawiano odgórnej polityki kulturalnej. Jej przejawów można upatrywać w programowej działalności niektórych twórców, np. autorów czasopisma „Wici Wielkopolskie” (1933-1938). Prasa bydgoska okresu międzywojennego była bezpośrednią projekcją poglądów (prawicowych, zachowawczych, lewicowych i innych) wydawcy lub kręgów społecznych, które reprezentowała. Do najpoważniejszych gazet bydgoskich należały: chrześcijańsko-demokratyczny „Dziennik Bydgoski” (1909-1939), prowadzony przez redaktora Jana Teskę oraz endecka „Gazeta Bydgoska” (od 1933 „Kurier Bydgoski”). Inne to m.in. sanacyjne „Echo Zachodnie” (1926, przekształcone później w „Przegląd Zachodni”) i „Kurier Pomorski” (1939-1938; mutacja toruńska – „Dzień Pomorski”, bydgoska – „Dzień Bydgoski'”, później „Gazeta Pomorska”), endecki „Robotnik Wielkopolski” (1923–1924), młodzieżowe pismo „Brzask” (1929-1932), ilustrowany dwutygodnik „Światło” (1932-1935).
W międzywojennej Bydgoszczy wydawano także znaczną liczbę czasopism kulturalno-literackich. Pierwszym tego typu pismem był tygodnik „Nowe Tory” (1920-1921), a następne: „Helikon” (1924), „Magazyn Powieściowy” (1933), dwutygodnik „Ze świata” (1932), „Posiew Poetycki” (1938–1939). Najpoważniejszym periodykiem naukowo-regionalnym w międzywojennej Bydgoszczy był wydawany w latach 1933–1939 kwartalnik „Przegląd Bydgoski” (1933-1939), związany z osobą Zygmunta Malewskiego, badacza sztuki sakralnej, miłośnika Bydgoszczy. Poruszano w nim zagadnienia regionalne, historię Bydgoszczy i regionu oraz jego życia kulturalnego.
Odrębną grupę pism stanowiły miesięczniki i kwartalniki adresowane do młodzieży szkolnej, w której pisali przedstawiciele tzw. „młodej Bydgoszczy”, którzy głosili program „awangardy literackiej”, kultywowali regionalizm, przeciwstawiali się rutynie i tradycjonalizmowi. Ich przedstawicielem był m.in. Tadeusz Nowakowski (1917-1996). Tematykę teatralną reprezentowały: tygodnik „Przegląd Teatralny i Filmowy” (1924-1925), „Almanach Teatru Bydgoskiego” (1924), „Scena Bydgoska” (1935-1939).
Duże znaczenie dla rozwoju prasy i czasopiśmiennictwa w Bydgoszczy miała rozbudowana w dwudziestoleciu międzywojennym baza poligraficzna oraz wydawnictwa. Korzystny wpływ na kulturę miasta i jej mieszkańców miały Zakłady Graficzne (dawna drukarnia Grunauera, największa drukarnia na Pomorzu i jedna z większych w kraju) i mniejsze drukarnie: Drukarnia Bydgoska – wydawnictwo „Dziennika Bydgoskiego”, Drukarnia Polska (1920-1932), Drukarnia dla Handlu i Przemysłu (1919-1926) oraz niemiecka Drukarnia Emila i Hermanna Dittmannów – wydawca niemieckich gazet i podręczników. Największe osiągnięcia w upowszechnianiu dorobku polskich pisarzy i uczonych miała „Biblioteka Polska”, którą określono mianem „instytucji bydgoskiej kultury”, a także prywatne oficyny wydawnicze (Jan Idzikowski, Leon Posłuszny, Waleria Modlibowska). W latach 1921–1927 w mieście działał również Polski Instytut Narodowy (1921-1927) powołany za sprawą Antoniego Chołoniewskiego.
Dominującą rolę w życiu kulturalnym Bydgoszczy okresu międzywojennego odgrywał teatr. W pierwszych latach aktywną formą życia kulturalnego były przedstawienia amatorskie, inspirowane przez organizacje społeczne (Teatr Garnizonowy 1920-1922, Towarzystwo Popularnych Przedstawień – 1920, Koło Amatorskie im. Wojciecha Bogusławskiego – 1920, Towarzystwo Miłośników Sceny), które przyczyniały się do obrony języka polskiego, w obliczu konkurencji profesjonalnego teatru niemieckiego. W latach 1920–1921 przy Teatrze Miejskim istniała Szkoła Dramatyczna ucząca aktorstwa, którą w 1925 przejęło Towarzystwo Teatralne „Zgoda”. W 1931 stworzono stałą scenę rewiową pod nazwą „Uśmiech Bydgoszczy” w teatrze letnim Patzera.
Intensywność działania amatorów uległa osłabieniu po 1930, kiedy życie teatralne w Bydgoszczy zdominowała scena zawodowa Teatru Miejskiego, przejętego w 1920 z rąk niemieckich. Placówkę prowadziło miasto, w 1932 wydzierżawiając go Związkowi Artystów Scen Polskich. W latach 20. dyrektorzy (Ludwik Dybizbański, Wanda Siemaszkowa, Józef Karbowski, Karol Benda) preferowali sztuki ambitne i patriotyczne wpisując się w proces repolonizacji miasta. Do sukcesu artystycznego i stabilizacji kadrowej doprowadził placówkę Władysław Stoma (1932-1938), który zdobył publiczność i przekonał do sztuki polskiej, wychowując ją na autentyczną publiczność teatralną. Od sezonu 1927 do repertuaru Teatru Miejskiego weszła operetka, zdobywając dużą popularność. W rekordowych latach liczba przedstawień teatralnych przekraczała 350 spektakli w roku. Na scenie bydgoskiej występował własny zespół aktorski, jak również zespoły i znani aktorzy z całego kraju, w tym z najwybitniejszych teatrów polskich doby międzywojnia.
W pierwszej połowie lat 20. Bydgoszcz była ważnym ośrodkiem rozwijającej się sztuki filmowej. Pierwszą wytwórnią filmową w Bydgoszczy była "„Polonia-Film”" Maksymiliana Hausschilda z Gdańska (1921). Polsko-niemiecki zespół zrealizował w Bydgoszczy dwa pełnometrażowe filmy fabularne: „Złote łóżko Gabby” (prapremiera 28 maja 1922 w kinie „Polonia”) oraz „Car Dymitr Samozwaniec” (prapremiera 14 sierpnia 1922 w Warszawie). W 1926 powstała w Bydgoszczy kolejna wytwórnia filmowa „Deveko-Film”, która wyprodukowała pełnometrażowe filmy: „Wampiry Warszawy”, „Magdalena”, „Przewodnik po Zakopanem” oraz „Z dnia na dzień”. Bydgoskie wytwórnie filmowe nie zdołały jednak przebić się w branży kinowej i przekształcić w instytucje o szerszym zasięgu kulturalnym i artystycznym. Warto dodać, że w latach 1920–1923 w Bydgoszczy swoją willę miała Pola Negri – gwiazda międzywojennego Hollywood.
Tuż przed wybuchem II wojny światowej znajdowało się w Bydgoszczy 8 kin, z których za najbardziej ekskluzywne uważano „Cristal” („Pomorzanin”). Od 1937 emitowano również audycje radiowe w Bydgoszczy ze studia Pomorskiej Rozgłośni Radiowej, mieszczącego się w salach Teatru Miejskiego. Tylko w 1937 nadano z Bydgoszczy 84 audycje lokalne i 28 ogólnopolskich. W październiku 1937 w Bydgoszczy odbyła się Ogólnopolska Wystawa Radiowa.
Ważną rolę odegrały w okresie międzywojennym rozwijane na nowo polskie placówki kulturalne. W 1920 r. dyrektorem Biblioteki Miejskiej został Witold Bełza – dawny bibliotekarz „Ossolineum” we Lwowie, którego ambicją było przekształcenie placówki w wyróżniającą się w kraju bibliotekę naukową. Rozpoczęto badania historii Bydgoszczy i regionu, wyeksponowano Bibliotekę Bernardynów Bydgoskich. Znacznie wzrosły zasoby biblioteki, w tym szczególnie pozycje naukowe. W 1923 utworzono kolejną jednostkę: Muzeum Miejskie w jednej z kamienic zachodniej pierzei Starego Rynku. Muzeum udało się pozyskać kolekcję obrazów i pamiątek po Leonie Wyczółkowskim, które to zbiory stanowią o specyfice muzeum po dzień dzisiejszy. Muzeum było także siedzibą licznych miejskich towarzystw kulturalnych, które integrowały środowisko inteligencji twórczej. W 1935 placówka gościła Zjazd Związku Muzeów w Polsce. Kolejną placówką kulturalną było Archiwum Miejskie, w którym gromadzono dokumenty historyczne i współczesne miasta i regionu. W 1938 placówka została przemianowana na Archiwum Województwa Pomorskiego.
Ogólnopolski wydźwięk uzyskały niektóre imprezy kulturalne organizowane w Bydgoszczy. Najważniejsze z nich były uroczystości związane z Henrykiem Sienkiewiczem, trwające nieprzerwanie prawie cztery lata (1924-1928). 31 lipca 1927 w obecności prezydenta RP Ignacego Mościckiego oraz gości z całego kraju odsłonięto pierwszy w Polsce pomnik pisarza. Podobna inicjatywa uhonorowania pomnikiem Juliusza Słowackiego zakończyła się ostatecznie na organizacji akademii i cyklu odczytów na temat jego twórczości. Od 1925 miasto pomagało finansowo pisarzowi Kazimierzowi Przerwa-Tetmajerowi, który z tej racji często uczestniczył w spotkaniach ze społeczeństwem bydgoskim. Trwałe koneksje z bydgoską kulturą łączyły także znanego pisarza młodopolskiego – Stanisława Przybyszewskiego.
Spośród imprez, zorganizowanych w latach 30. przez Radę Artystyczno-Kulturalną, czołowe miejsce zajmowały odczyty autorskie. Gościli na nich zaproszeni pisarze, m.in. Tadeusz Boy-Żeleński, Gustaw Morcinek, Jarosław Iwaszkiewicz, Karol Irzykowski, Jan Lorentowicz, Zygmunt Nowakowski, z autorów obcych m.in. Tibor Csorba. Wśród licznych obchodów jubileuszy i rocznic pisarskich (Asnyka, Kasprowicza, Kochanowskiego), do najbardziej głośnych należał "„Rok Leona Wyczółkowskiego”" w 1937. W Bydgoszczy mieszkał i tworzył także Karol Szymanowski (1920-1937). W Bydgoszczy skomponował „Słopiewnie” – pięć pieśni na głos i fortepian do tekstów Juliana Tuwima, które zapoczątkowały nowy okres w jego twórczości. Kolejnym artystą, który pozostawił swoje ślady w Bydgoszczy był Artur Rubinstein, mieszkując w apartamencie hotelu „Pod Orłem”, gdzie grywał na stojącym tu do dziś fortepianie.
W latach 20. w Bydgoszczy osiedliło się grono napływowych twórców, przybywających głównie ze Lwowa i Krakowa, ale też Warszawy i Poznania, które stało na czele elity kulturalno-intelektualnej miasta. Rozgłos o ich poczynaniach nie wychodził jednak z reguły poza ramy bydgoskie, do czego przyczyniła się m.in. odgórnie przeprowadzona degradacja administracyjna miasta, ograniczająca jego środowisko inteligenckie i urzędnicze. Bydgoszcz jako ośrodek powiatowy, choć największy w Polsce (7. miasto w kraju), był traktowany jako prowincjonalny i nie skupiał uwagi elit kulturalnych kraju. Także polityka władz miejskich, nie zawsze przemyślana w stosunku do zagadnień kulturalnych powodowała, że entuzjazm twórczy wybitnych jednostek często kończył się niesławą (Ludwik Dybizbański, Wanda Siemaszkowa, Józef Karbowski, Tadeusz Dobrowolski). Na wieść o zamiarze utworzenia w Bydgoszczy silnego ośrodka literackiego i wydawniczego przez Władysława Kościelskiego (1886-1933), zamieszkał tu Adam Grzymała-Siedlecki (1876-1967), Józef Weyssenhoff (1860-1932), Antoni Chołoniewski (1872–1924), a planował osiąść na gruncie bydgoskim także Stanisław Przybyszewski. Ze Lwowa przyjechał Stanisław Brandowski (1864-1935), dziennikarz, autor powieści i dramatów oraz Witold Bełza (1886-1955) – dyrektor Biblioteki Miejskiej. W 1922 osiedlił się nad Brdą historyk Zygmunt Malewski (1873-1937) – archiwariusz miejski, założyciel i redaktor „Przeglądu Bydgoskiego”. Wokół Karola Franciszka Mądrala (1880-1957), profesora Państwowej Szkoły Przemysłu Artystycznego i artysty grafika skupiło się natomiast wielu plastyków, pochodzących głównie z Poznania. W Bydgoszczy tworzył także grafik Stanisław Brzęczkowski (1897-1955). Kadra profesorska szkół średnich, w tym również szkolnictwa artystycznego, wywodziła się w większości spoza Bydgoszczy np. Zdzisław Jahnke – założyciel Miejskiego Konserwatorium Muzycznego (1930 r.) Wybitnymi osobowościami twórczymi byli też artyści kierujący Teatrem Miejskim w Bydgoszczy, zwłaszcza Wanda Siemaszkowa (1867-1947).
W latach 30. wykształciła się w Bydgoszczy grupa miejscowych prozaików, poetów, publicystów i krytyków skupionych w Radzie Artystyczno-Kulturalnej. Do wybitniejszych przedstawicieli różnych środowisk twórczych należeli m.in. Józef Weyssenhoff, Adam Grzymała-Siedlecki, Antoni Chołoniewski, Władysław Umiński, Władysław Wan, Henryk Kuminek, Marian Turwid, Witold Bełza, Stanisław Brzęczkowski, Włodzimierz Kulmatycki, Melchior Wierzbicki, Kazimierz Południowski, Stanisław i Teodor Brandowscy, Alfred Kowalkowski, Władysław Dunarowski, Jan Piechocki i inni.
Okres II wojny światowej.
Po zajęciu Bydgoszczy przez Niemców, władze hitlerowskie rozpoczęły akcję likwidacji polskich działaczy kulturalnych według wcześniej ustalonych list. Chronologicznie otwiera ją październik 1939 r., kiedy aresztowano członków Polskiego Związku Zachodniego i nauczycieli. Hitlerowcy zakazali pod karą śmierci prowadzenia polskiej działalności kulturalnej. Zabronione było posiadanie polskich książek, radioodbiorników, a nawet rozmawiania po polsku. Niemcy przejęli bydgoskie obiekty kulturalne i w niektórych z nich kontynuowali działalność pod szyldem niemieckim. Dotyczyło to m.in. Muzeum Miejskiego, gdzie organizowano wystawy np. "„Dni Sztuki Niemieckiej”" w 1943 r. oraz Teatru Miejskiego, działającego od 14 grudnia 1939 r. do września 1944 r. Do działalności scenicznej zaangażowano zespół Niemców przesiedlonych z Rygi. Prawo do uczęszczania do teatru posiadali tylko Niemcy (do 1942). Okresowo funkcjonowała także druga scena teatralna oraz teatr lalek. Oprawę muzyczną przedstawień zapewniała niemiecka orkiestra miejska. W mieście koncertowały ponadto orkiestry wojskowe i paramilitarne. Spośród 8 przedwojennych kin bydgoskich w okresie okupacji działało 5 (do końca 1944 r.), w których wyświetlano wyłącznie filmy niemieckie, w większości propagandowe. W listopadzie 1939 r. w kinie „Pomorzanin” przemawiał minister propagandy Joseph Goebbels, entuzjastycznie witany przez fanatyków niemieckich. Pismem codziennym był wydawany od 8 września 1939 r. dziennik "„Deutsche Rundschau”".
W okresie okupacji zamordowano wielu przedstawicieli polskiej inteligencji bydgoskiej: m.in. Konrada Fiedlera (1886-1939) – prezesa Związku Dziennikarzy Pomorskich, członka zarządu Głównego Związku Dziennikarzy Polskich; Henryka Kuminka (1911-1941) – kierownika działu kultury i sztuki „Dziennika Bydgoskiego”, Stanisława Nowakowskiego (1889-1942) – redaktora „Dziennika Bydgoskiego” i działacza plebiscytowego na Warmii i Mazurach, Bernarda Nuszkowskiego (1913-1942) – kierownika podstudia bydgoskiego Rozgłośni Pomorskiej, Edwarda Józefa Pawłowskiego (1870-1939) – wydawcy „Kuriera Bydgoskiego”, Jana Teski (1876-1945) – nestora pomorskich dziennikarzy, wieloletniego wydawcy i redaktora naczelnego „Dziennika Bydgoskiego”, Władysława Żewickiego (1896-1946) – publicysty „Dziennika Bydgoskiego”, Zygmunta Polakowskiego – dyrektora Gimnazjum Klasycznego, Józefa Wolfa (1894-1939) – profesora historii Gimnazjum im. M. Kopernika, prof. Włodzimierza Kulmatyckiego (1895-1939) i jego asystenta Leonarda Żemły z Instytutu Naukowego Gospodarstwa Wiejskiego, ks. Jana Kleina – (1895-1940) – muzeologa, współzałożyciela Biblioteki Miejskiej w Bydgoszczy; dr Michała Nycza (1909-1939) – historyka; Alfonsa Rezlera (1907-1939) – muzykologa, dyrygenta, profesora Miejskiego Konserwatorium Muzycznego, krytyka muzycznego oraz plastyków bydgoskich: Mariana Faczyńskiego, Wacława Krystoszka, Bogdana Raczkowskiego, Kazimierza Orlicza.
Podobną śmiercią ginął także dorobek materialny kultury bydgoskiej. Zniszczeniu uległa przedwojenna siedziba Muzeum Miejskiego, pomnik Henryka Sienkiewicza, zabytkowy kościół pojezuicki, gmach Teatru Miejskiego. W 1944 roku wywieziono zbiory muzealne. Grabież ta spowodowała też zaprzepaszczenie, m.in. 1266 dzieł sztuki polskiej i obcej, w tym 150 prac Leona Wyczółkowskiego. Przetrzebiono zbiory Archiwum Miejskiego, Biblioteki Miejskiej (20%), Biblioteki Ludowej, księgozbioru Instytutów Rolniczych, biblioteki szkolne, a także biblioteki różnych towarzystw i organizacji kulturalnych. Zniszczono przy tym niemal kompletnie dotychczasowy dorobek plastyki bydgoskiej.
Odbudowa kultury 1945-1950.
Okres 1945–1949 charakteryzował się szybką odbudową życia kulturalnego, nawiązującą wprost do doświadczeń sprzed wojny. Działacze kultury, którzy przeżyli II wojnę światową realizowali zadania kulturotwórcze prywatnym sumptem, skupiając się początkowo wokół Wydziału Kultury i Sztuki Pomorskiego Urzędu Wojewódzkiego w Bydgoszczy. Samorzutnie odbywały się także zebrania inteligencji, która przyjęła na siebie odbudowę kultury macierzystego regionu, grupując się w organizacjach m.in. Tymczasowym Komitecie Obywatelskim, Towarzystwie Przyjaciół Nauki i Sztuki im. M. Kopernika oraz w Zrzeszeniu Inteligencji Pracującej. Wkrótce potem zaczęły się kształtować organizacje miejscowych artystów oraz miłośników nauki i sztuki: Związek Zawodowy Artystów Plastyków, Związek Zawodowy Muzyków, Związek Zawodowy Historyków Sztuki i Związek Literatów Polskich, którego wcześniejszą zapowiedzią był Klub Literacko-Artystyczny (czerwiec 1945 r.) 22 czerwca 1945 r. plastycy bydgoscy weszli w skład Oddziału Bydgoskiego ZPAP.
Próba integracji środowiska twórczego znalazła wyraz w działalności Pomorskiego Domu Sztuki, który od 7 maja 1946 r. był siedzibą artystów, uczonych i działaczy kultury, a zarazem stanowił pierwszy miejski dom kultury. Utworzenie PDS w Bydgoszczy nadało status prawny Oddziałowi Pomorskiemu ZPAP, który zajął część pomieszczeń na sale wystawowe Liceum Sztuk Plastycznych (pierwsza szkoła plastyczna na Pomorzu). Budynek użytkował także Oddział Związku Zawodowego Muzyków oraz Klub Literacko-Artystyczny (tu odbywały się "„Środy Literackie”"). Wokół PDS skupiało się życie kulturalne Bydgoszczy do 1950 r. Najwybitniejszymi działaczami tego okresu byli m.in.: Zygmunt Felczak, Adam Grzymała-Siedlecki, Alfred Kowalkowski, Jan Piechocki, Marian Turwid i inni. Z ich udziałem odbywało się wiele wydarzeń kulturalnych. Pojawiło się także wiele placówek kulturalnych, jakie żywo rozwijały amatorskie i profesjonalne formy działalności kulturalnej; muzycznej i teatralnej.
Wielką stratą kultury bydgoskiej była rozbiórka w 1945 r. uszkodzonego przez działania wojenne gmachu Teatru Miejskiego. Samorząd miejski, któremu przewodniczył wiceprezydent Władysław Jagniewski, sprzeciwił się rekonstrukcji budowli – jak to określano – „o proweniencji niemieckiej”. W pierwszych latach powojennych funkcjonowały dwie prowizoryczne sceny teatralne: jedna w pomieszczeniach dawnego teatru „Elysium”, a druga w budynku przy ul. Grodzkiej (późniejszy Teatr Kameralny). Już 4 dni po wyzwoleniu Bydgoszczy – 28 stycznia 1945 r. odbyła się pierwsza po wojnie premiera teatralna – „Zemsta” A. Fredry. W tym samym dniu powstała Miejska Orkiestra Symfoniczna pod kierownictwem Zygmunta Noakowskiego, a także ukazała się bydgoska gazeta – "„Wiadomości Bydgoskie”". 19 lutego 1945 r. otwarto Bibliotekę Miejską, w tym samym miesiącu rozpoczęły projekcje filmów 4 kina bydgoskie oraz ukazało się jedyne w dziejach kultury miasta czasopismo dla dzieci pt. "„Iskierki Bydgoskie”". Marzec 1945 r. przyniósł otwarcie Konserwatorium Muzycznego, z którym współpracowały placówki kulturalne i zrzeszenia twórcze, m.in. Teatr Lalki Ireny Pikiel-Samorewiczowej i Jadwigi Badowskiej. Reaktywowano także działalność Archiwum Miejskiego i Muzeum Miejskiego im. Leona Wyczółkowskiego, które przeniesiono do dawnego klasztoru Klarysek przy ul. Gdańskiej (11 kwietnia 1946). Rozgłośnia Pomorska rozpoczęła emisję programu od 1 maja 1945 r., będąc nie tylko źródłem informacji, ale także koncertów muzycznych, audycji literackich, satyrycznych ("„Pokrzywy nad Brdą”" Grzegorza Kardasia, Zdzisława Kunstmanna i Jeremiego Przybory), folklorystycznych. Podobnie uniwersalną rolę spełniały wówczas codzienne gazety bydgoskie: "„Ziemia Pomorska”" (1945-1951), w mniejszym stopniu "„Trybuna Pomorska”" (1945-1947, następnie "„Gazeta Zachodnia”", a od 1948 "„Gazeta Pomorska”"), wychodzący od jesieni 1945 r. "„Ilustrowany Kurier Polski”", a także jedno z cenniejszych pism kulturalnych w powojennej Polsce – „Arkona”, którego pomysłodawcą i redaktorem był Marian Turwid.
Organizatorami życia muzycznego w Bydgoszczy byli członkowie przedwojennego Towarzystwa Muzycznego i Miejskiego Konserwatorium Muzycznego. Wiosną 1945 r. osiedlił się w Bydgoszczy Arnold Rezler, który zorganizował kameralną orkiestrę radiową, zwaną "Bydgoskim Kwartetem Smyczkowym", występująca na falach bydgoskiej rozgłośni. Pod koniec 1945 r. zespół ten przeobraził się w Orkiestrę Symfoniczną Polskiego Radia w Bydgoszczy. W 1946 r. powstała również 50-osobowa Pomorska Orkiestra Symfoniczna, której trzon stanowili członkowie orkiestry radiowej z Arnoldem Rezlerem na czele. W okresie 1945-1950 zorganizowano w Bydgoszczy kilkadziesiąt koncertów symfonicznych, a ponadto koncerty popularne i recitale. W maju 1946 r. Konrad Pałubicki na obchody 600-lecia nadania praw miejskich Bydgoszczy skomponował hejnał miasta, a obchody uświetniał konkurs chórów i 33 zespołów muzycznych. Natomiast w sierpniu 1946 r. odbył się pierwszy w Bydgoszczy festiwal muzyczny – "„Tydzień Muzyki Polskiej”". Duże znaczenie miał także amatorski ruch śpiewaczy. W 1949 r., gdy w Bydgoszczy odbył się Zjazd Polskiego Związku Śpiewaczego, w mieście funkcjonowało ok. 15 zespołów. Pod względem artystycznym najbardziej liczącym się chórem w Bydgoszczy był "„Arion”", który do 1952 r. dał 187 koncertów, z czego połowę stanowiły koncerty w Polskim Radio, zaś od 1953 r. współpracował z Państwową Filharmonią Pomorską.
Od 1948 r. w Bydgoszczy znajdowała się siedziba Oddziału Pomorskiego Związku Literatów Polskich, a jego prezesem wybrano Alfreda Kowalkowskiego. Scalaniem środowiska literackiego zajmowała się w okresie powojennym m.in. bydgoska redakcja literacka Rozgłośni Polskiego Radia, która dawała możliwość debiutu początkującym literatom. Prozę bydgoskich autorów interpretował m.in. Jeremi Przybora. Od 1948 r. z rozgłośnią współpracowało kolegium uniwersyteckie, które tworzyli profesorowie: Konrad Górski, Stefan Srebrny, Karol W. Zawodziński, a także Czesław Zgorzelski i Irena Sławińska.
W 1949 r. w pomieszczeniach Pomorskiego Domu Sztuki zostało powołane Biuro Wystaw Artystycznych (BWA) – jako jedno z czterech Oddziałów Warszawskiego Centralnego Biura Wystaw Artystycznych. Salon BWA był miejscem zbiorowych i indywidualnych wystaw: miejscowych artystów (Kazimierz Drejas, Bogdan Chmielowski, Michał Kubiak, Teofil Ociepka), znanych artystów polskich (Jan Wadyński, Józef Pakulski, Władysław Hasior, Magdalena Abakanowicz, Alina Szapocznikow) oraz wystaw zagranicznych.
Prężny rozwój życia kulturalnego w Bydgoszczy sprawił, że miasto po raz kolejny stało się miejscem, w którym osiedlali się artyści sceny, plastycy, muzycy i pisarze oraz znawcy sztuki, historii i archeologii oraz zagadnień gospodarczych. Część środowiska naukowego wchłaniał Instytut Bałtycki, który początkowo miał siedzibę w Bydgoszczy (czerwiec 1945 r.) Wielu uczonych i artystów współpracowało również z Pomorskim Domem Sztuki, prasą codzienną, a nade wszystko z „Arkoną”: Marian Brandys, Franciszek Beciński, Stanisław Czernik, Jan Dobraczyński, Karol i Konrad Górscy, Stanisław Holsztyński, Zbigniew Herbert, Wilam Horzyca, Stefan Hrabec, Artur Hutnikiewicz, Jarosław Iwaszkiewicz, Tadeusz Makowiecki, Józef Maśliński, Wojciech Natanson, Tymon Niesiołowski, Bożena Osmólska, Eugeniusz Paukszta, Jerzy Eugeniusz Płomieński, Roman Pollak, Konstanty Puzyna, Aleksander Rogalski, Irena Sławińska, Stefan Srebrny, Karol Wiktor Zawodziński, Czesław Zgorzelski. Do niepowodzeń należało przeniesienie w 1947 r. Teatru Lalki i Aktora do Torunia, gdzie wkrótce powstał „Baj Pomorski”. Do 1950 r. teatr ten wielokrotnie sięgał po repertuar dla dzieci – głównie pióra autorów skupionych wokół czasopisma dla dzieci i młodzieży pn. "„Iskierki Bydgoskie”". Jasnym punktem było natomiast oddanie do użytku wiosną 1949 r. nowej siedziby dla zburzonego w 1945 r. Teatru Miejskiego. Był to pierwszy gmach teatru w Polsce wystawiony po wojnie, głównie dzięki funduszom społecznym, jednak nie dorównywał skalą architektoniczną swemu poprzednikowi. Aby uzyskać dotację Ministerstwa Kultury i Sztuki, przedsięwzięcie prowadzono oficjalnie jako rozbudowę dawnego niemieckiego teatru „Elysium”. Stąd wynikła lokalizacja teatru na zapleczu ul. Gdańskiej, zamiast w dawnym miejscu przy placu Teatralnym.
Okres stalinizmu 1950-1955.
Pod koniec lat 40. pojawiły się pierwsze oznaki niweczenia śmiałych inicjatyw kulturalnych przez władze polityczne. Z powodu braku funduszy zaprzestała działalności Szkoła Dramatyczna, którą kierował Adam Grzymała-Siedlecki, przestało wychodzić czasopismo „Arkona”, w niełaskę popadł Pomorski Dom Sztuki, Klub Literacko-Artystyczny uległ rozwiązaniu oraz zaniknęła tradycja popularnych wieczorów literacko-muzycznych tzw. "„Śród Literackich”", a Pomorska Orkiestra Symfoniczna utrzymywała się tylko dzięki staraniom Towarzystwa Muzycznego. Zniweczono również działalność Studia Operowego, zainicjowanego w 1947 r. W latach stalinizmu (1950-1955) stopniowo likwidowano dotychczasowe dokonania kulturalne na gruncie bydgoskim. Indywidualizm twórców kultury istotny jeszcze w okresie 1945-1948 zeszedł na drugi plan na rzecz programowania i administrowania. Wyrazem tych działań była m.in. likwidacja dodatków kulturalnych gazet codziennych i ograniczenie liczby tytułów pism oraz koncepcja kultury jako dziedziny podporządkowanej ideologii i postępowi społecznemu. W tej sytuacji jedynie w sferze życia muzycznego zachował się dorobek o trwalszym znaczeniu, zwłaszcza w odniesieniu do tzw. Roku Chopinowskiego (1955). Wydarzeniem, które miało duże znaczenie dla kultury miasta było powierzenie 1 września 1951 r. stanowiska dyrektora Pomorskiej Orkiestry Symfonicznej Andrzejowi Szwalbe. 1 stycznia 1953 r. zarządzeniem ministra kultury zespoły muzyków bydgoskich zostały zrzeszone w jednostkę zwaną Państwową Filharmonią Pomorską. Od tej chwili Andrzej Szwalbe rozpoczął starania o budowę gmachu filharmonii. We wrześniu 1955 r. Państwowa Filharmonia Pomorska, licząca 65 muzyków, została zasilona muzykami z rozwiązanej Orkiestry Polskiego Radia w Bydgoszczy, dotąd kierowanej przez Arnolda Rezlera. W tym samym roku nazwa instytucji uległa zmianie na Filharmonia Pomorska im. Ignacego Paderewskiego. W 1955 r. Bydgoskie Towarzystwo Muzyczne zainaugurowało również działalność Studium Operowego.
W latach 50. w budynku Pomorskiego Domu Sztuki prowadzili działalność muzycy (z Państwowej Filharmonii Pomorskiej i orkiestry radiowej, potem także z Teatru Muzycznego), plastycy (z Biurem Wystaw Artystycznych i Liceum Technik Plastycznych). W połowie lat 50. nastąpiła likwidacja PDS, którego zadania przejmowały nowo powstałe jednostki kulturalne, m.in. nowo założony Klub Międzynarodowej Prasy i Książki i Wojewódzki Dom Kultury. Wagę, jaką przykładano wówczas do rozwoju amatorskiej twórczości oraz świetlic i domów kultury sprawił, że powołano do życia takie instytucje jak: Biuro Amatorskiego Ruchu Artystycznego, Klub Pracowników Kultury, Amatorski Klub Filmowców, Społeczne Ogniska Artystyczne.
W latach 50. upaństwowiono wszystkie jednostki kulturalne, a także zjednoczono teatry Bydgoszczy i Torunia w Państwowe Teatry Ziemi Pomorskiej (1949-1960).
Ożywienie kulturalne 1955-1980.
Wydarzenia „polskiego października 1956 r.” zmieniły sposób sprawowania władzy i rozluźniły uścisk polityczny, co miało także duży wpływ na życie kulturalne. W nurcie postsocrealistycznej odnowy znalazło się w pierwszym rzędzie czasopismo "„Pomorze”", stanowiące kontynuację „Arkony”. Czasopismo skupiło wielu literatów z całej Polski i umożliwiło wystąpienia miejscowym pisarzom, krytykom oraz działaczom kultury. Wartość osiągnięć tego okresu wyraziła się również w założeniu Studia Operowego oraz zawiązaniu się komitetu organizacyjnego telewizji na Pomorzu (1956 r.) 3 maja 1957 r., gdy odbył się pierwszy miejski sejmik kultury, zdefiniowano nową formułę tworzenia i szerzenia kultury w Bydgoszczy – niezależnej od racji urzędowych i nie sterowanej centralnie. Podjęto wówczas decyzję o powołaniu do życia miejscowych towarzystw kulturalnych i naukowych. Stąd wzięło twe źródło m.in. Kujawsko-Pomorskie Towarzystwo Kulturalne i oddział Towarzystwa Literackiego im. A. Mickiewicza – oba założone w 1961 r. Obradom sejmikowym towarzyszyło m.in. powstanie Towarzystwa Przyjaciół Sztuki i otwarcie nowego gmachu Filharmonii Pomorskiej (16 listopada 1959 r.), wyposażonego w pierwsze w Polsce urządzenie stereofoniczne według projektu prof. Wacława Kołtuńskiego z Polskiej Akademii Nauk.
W latach 1958–1962 nastąpiło wyraźne ożywienie w bydgoskiej kulturze. Powołano w tym czasie wiele nowych instytucji kulturalnych, m.in. dwa nowe kina; rozpoczęto wydawanie periodyku społeczno-kulturalnego "„Fakty i Myśli”" z dodatkiem literackim "„Wiatraki”", wokół których skupiła się grupa poetycka, prezentująca szereg tomików wierszy i almanachy poetyckie. W centrum miasta usytuowano Mały Salon Sztuki Towarzystwa Przyjaciół Sztuki (1959 r.), w którym wystawiali swe prace bydgoscy malarze, graficy i rzeźbiarze. W 1958 r. powstał regionalny zespół popularyzujący folklor Kujaw, Kaszub i Pałuk – Zespół Pieśni i Tańca Ziemi Bydgoskiej, który był jednocześnie zespołem instrumentalnym, wokalnym i tanecznym. W 1961 r. otwarto drugą scenę teatralną w Bydgoszczy – Teatr Kameralny. Powstały także sceny małych form teatralnych, np. w 1958 r. Teatr Propozycji przy Klubie Międzynarodowej Prasy i Książki, reaktywowany w 1977 r. pod postacią Sceny Klubowej.
Powstanie Filharmonii Pomorskiej zapoczątkowało stały wzrost rangi kultury muzycznej w Bydgoszczy. Sala koncertowa zasłynęła doskonałą akustyką, którą podkreślali krytycy muzyczni i sławy światowej muzyki, odwiedzający Bydgoszcz. Od 1959 r. Filharmonia zaczęła przejawiać prężność organizacyjną, czego wyrazem było powołanie zespołu naukowo-badawoczego muzykologów, współpracujących z Bydgoskim Towarzystwem Naukowym. Równocześnie utworzono orkiestrę kameralną i zespół muzyki dawnej Capella Bydgostiensis pro Musica Antiqua oraz zorganizowano pierwszy Międzynarodowy Konkurs Pianistyczny im. I.J. Paderewskiego, którego laureatem został Jerzy Maksymiuk. Organizacja w kolejnych latach Bydgoskich Festiwali Muzycznych (1963) i sesji muzykologicznych Musica Antiqua Europae Orientalis (1966) położyło podwaliny pod ustalenie rangi Bydgoszczy jako znanego w świecie ośrodka muzycznego.
3 marca 1959 r. Bydgoskie Towarzystwo Muzyczne przemianowało Studium Operowe na Teatr Muzyczny Opery i Operetki, zaś 1 marca 1960 r. nastąpiło upaństwowienie jednostki w Państwowy Teatr Muzyczny w Bydgoszczy. Do 1971 r. Teatr Muzyczny zaprezentował na scenie dawnego Pomorskiego Domu Sztuki i Teatru Polskiego około 80 przedstawień premierowych, będących realizacją najważniejszych tematów operowych i operetkowych ze światowego repertuaru. Ważne znaczenie dla życia kulturalnego miasta miała działalność rozrywkowa, którą od 1 stycznia 1958 r. kierowała Wojewódzka Agencja Imprez Estradowych, angażując do niej aktorów z teatrów bydgoskich, Teatru Muzycznego, Filharmonii Pomorskiej oraz twórców skupionych wokół Rozgłośni Polskiego Radia. W latach 70. „Estrada Bydgoska” realizowała ok. 500 imprez rocznie, w okresie letnim często w Leśnym Parku Kultury i Wypoczynku.
Spontaniczny rozwój życia kulturalnego na przełomie lat 50. i 60. w Bydgoszczy wzbudził niepokój organów centralnego planowania. Efektem tego było opracowanie przez Komisję Kultury, organu Wojewódzkiej Rady Narodowej "„Programu rozwoju kultury w województwie bydgoskim za lata 1963–1980”", który stał się podstawą poczynań kulturalnych przez wiele lat.
W początku lat 60. z inicjatywy „Gazety Pomorskiej” rozpoczęto wydawanie pierwszej w Bydgoszczy gazety popołudniowej – „Dziennika Wieczornego”, zaś Kujawsko-Pomorskie Towarzystwo Kulturalne podjęło się wydawania periodyku "„Rocznik Kujaw i Pomorza”". W tym czasie zakończono również „epokę przedtelewizyjną” przekazaniem do użytku 22 stycznia 1962 r. stacji retransmisyjnej Pomorskiego Ośrodka Telewizyjnego w Trzeciewcu. Druga połowa lat 60. wprowadziła do kultury Bydgoszczy na stałe kabarety literackie, obecne efemerycznie również w latach 40. i 50. Trzy kabarety prowadzone przez Zdzisława Prussa z powodzeniem sięgnęły po teksty miejscowych autorów, które zrealizowano scenicznie z wykorzystaniem sztuki improwizacji, pure nonsense i elementów happeningu.
Pierwszą ogólnopolską imprezą literacką w Bydgoszczy była "Bydgoska Wiosna Poetycka" (1968 r.) Rozwój miejscowego środowiska literackiego potwierdził Zjazd Pisarzy Ziem Zachodnich i Północnych w Bydgoszczy (1967), Zjazd Związku Literatów Polskich (1969), a następnie "Festiwal Sztuki Faktu", któremu towarzyszył przegląd plastyki i fotografii artystycznej (1975, 1978), "Bydgoskie Dni Literatury" (corocznie od 1978 r.), "Bydgoskie Dni Kultury i Sztuki" (1979 r.) oraz tzw. "Salony Literackie". Największą imprezą literacką w Bydgoszczy były "Bydgoskie Dni Literatury", zorganizowane po raz pierwszy w maju 1978 r. Zakładanie periodyków kulturalnych, powoływanie do życia grup literackich, wydawanie prozy, poezji i rozważań krytyczno-literackich wystąpiło ze szczególną intensywnością w latach 60. Miejsce we współczesnej literaturze polskiej zdobyło wielu literatów wywodzących się z Bydgoszczy, m.in. Władysław Dunarowski (ur. 1903), Jan Górec-Rosiński (ur. 1920), Kazimierz Hoffman (ur. 1928), Jerzy Sulima-Kamiński (ur. 1928), Krzysztof Nowicki (ur. 1940). Czasopiśmiennictwo regionalne wzbogacały od lat 60. periodyki wydawane przez Towarzystwo Miłośników Miasta Bydgoszczy: "„Kalendarz Bydgoski”" i "„Kronika Bydgoska”".
W 1968 r. zamieszkał w Bydgoszczy najwybitniejszy po Nikiforze naiwny realista – Teofil Ociepka (1891-1978). Jego prace były wystawiane w Polsce i za granicą. Rozgłos przyniosła artyście wystawa w Warszawie w 1974 r. Głównym przedstawicielem grafiki rodem z Bydgoszczy był Stanisław Brzęczkowski (1897-1955) – twórca grafik, związanych z pejzażem kujawskim i pomorskim, z jego historią i ludźmi. Autorem wielu realizacji, obecnych w bydgoskiej przestrzeni w latach 60. i 70. był Józef Makowski. Prace noszące ślady eksperymentowania artystycznego prezentowali natomiast m.in.: Krystyna Panasik, Jerzy Bączkowski, Lech Wierzbicki, Aleksander Dętkoś, Michał Kubiak. W sferze architektury utrwalił się przede wszystkim Alfons Licznerski – autor projektu budynku Teatru Polskiego oraz Stefan Klajbor – autor projektu Filharmonii Pomorskiej.
Pierwsza połowa lat 70. zapisała się powstaniem miejskiej oficyny wydawniczej, filii Wydawnictwa Morskiego (1973 r.) oraz połączeniem dwóch czasopism: "„Pomorza”" z "„Faktami i Myślami”", czego konsekwencją stało się utworzenie tygodnika o nazwie "„Fakty”" (1973). W 1973 r. otwarto Pomorskie Muzeum Wojskowe, zaś Muzeum Miejskie, przemianowane na Okręgowe (1975) pozyskało nowe obiekty wystawiennicze: spichrze nad Brdą (1964) oraz budynki na Wyspie Młyńskiej (1975). W 1979 r. na dworcu kolejowym Bydgoszcz Główna powstała Izba Tradycji Bydgoskich Dróg Żelaznych. Lata 70. to także okres płodny w kontestujące grupy plastyczne.
W 1974 r. reaktywowano "Bydgoskie Sejmiki Kultury", podczas których dyskutowano na temat miejskich przedsięwzięć kulturalnych. Owocem obrad był m.in. wydawany co miesiąc "„Bydgoski Informator Kulturalny”", umożliwiający bieżącą orientację w życiu kulturalnym miasta. Elementami rozwoju kultury w latach 70. było także zakładanie nowych instytucji, np. Wyższej Szkoły Muzycznej im. Feliksa Nowowiejskiego (1974), jednostek amatorskich działających przy domach kultury, klubach i uczelniach wyższych oraz inicjowanie nowych festiwali kulturalnych, m.in.: "Bydgoskich Impresji Muzycznych" (od 1977 r.), "Festiwalu Sztuki Faktu" (1975, 1978), "Bydgoskich Dni Literatury" (od 1978), "Międzynarodowego Sympozjum Animatorów Muzyki" (kwiecień 1977), corocznych "Spotkań Laureatów Ogólnopolskich Festiwali Małych Form Teatralnych" (od 1978 r.)
Wśród działalności amatorskiej istotne miejsce zajmował ruch śpiewaczy. W latach 70. działało 6 chórów bydgoskich; męskie: "„Halka”" (najstarszy chór męski w Polsce – od 1883 r.) i "„Hasło”" (od 1920 r.) oraz mieszane: "„Arion”", "„Dzwon”" (od 1923 r.), "„Harmonia”" (od 1920 r.) i "„Lutnia”". W tym okresie powstało też w Bydgoszczy wiele zespołów muzycznych. Do wybitniejszych należały m.in. Młodzieżowa Orkiestra Kameralna, zespół filharmoników Tadeusza Dudzińskiego, Zespół Barokowy Sylwii Kreji, a także zespół wokalno-instrumentalny "„Viva Aqua”". Od 1973 r. działał w Bydgoszczy Oddział Północny Polskiego Stowarzyszenia Jazzowego, który organizował cykliczny festiwal "„Pomorska Jesień Jazzowa”".
Funkcję inspiratorską wobec teatralnej działalności amatorskiej pełniły od 1975 r. "„Bydgoskie Teatralia”", będące konkursowymi prezentacjami zespołów. Amatorskie teatry studenckie powstały też przy rozwijających się bydgoskich uczelniach wyższych. Szerzenie kultury teatralnej przyświecało także założeniu "Wojewódzkiego Klubu „Melpomena”" (1978 r.) i Bydgoskiego Towarzystwa Teatralnego (1979 r.), które ukonstytuowało się przy udziale przedstawicieli środowisk twórczych i naukowych. Począwszy od 1975 r. corocznie przyznawano "„Złote Maski”" wyróżniającym się pracownikom bydgoskich teatrów.
W latach 1945–1980 utworzono w Bydgoszczy około 50 placówek kulturalno-oświatowych (zakładowych, związkowych, należących do spółdzielni mieszkaniowych, szkolnych), jednak wiodącą rolę odgrywały trzy placówki: Klub Międzynarodowej Prasy i Książki (założony 21 lipca 1954), Wojewódzki Dom Kultury (założony w styczniu 1955) oraz Pałac Młodzieży (otwarty 22 lipca 1974), który do dnia dzisiejszego spełnia rolę najważniejszej placówki nauczania i wychowania pozaszkolnego w Bydgoszczy.
Ważną instytucją kulturalną Bydgoszczy była w okresie powojennym Wojewódzka Biblioteka Publiczna. Jej działalność wykraczała poza popularyzację literatury, obejmując również działalność wystawienniczą (5,5 tys. wystaw w latach 1952–1975). W latach 60. bydgoska biblioteka była siedzibą miejscowego środowiska humanistycznego, funkcjonującego w ramach Bydgoskiego Towarzystwa Naukowego, Stowarzyszenia Bibliotekarzy Polskich, Towarzystwa Miłośników Języka Polskiego, Towarzystwa Literackiego im. Adama Mickiewicza, Towarzystwa Miłośników Książki. W dziedzinie sztuki filmowej podstawowe znaczenie miała działalność Dyskusyjnych Klubów Filmowych (DKF), których w 1980 r. było w Bydgoszczy 16, przy Pałacu Młodzieży, uczelniach i przedsiębiorstwach.
W latach 70. rozpoczęto nowe inwestycje związane z obiektami kultury. W 1975 r. dyrektor Filharmonii Pomorskiej Andrzej Szwalbe pozyskał budynek dawnego starostwa powiatowego, który stał się siedzibą Akademii Muzycznej. Odtąd placówki kulturalne skupione wokół parku Jana Kochanowskiego wraz z galerią rzeźb kompozytorów i wirtuozów zaczęto nazywać Dzielnicą Muzyczną. Przed filharmonią zainstalowano nawet fontannę w kształcie organów, a wnętrza ozdobiono kolekcjami gobelinów, fortepianów i portretów sławnych kompozytorów. W 1970 r. oddano do użytku w parku Kazimierza Wielkiego gmach Biura Wystaw Artystycznych, przeznaczony na stałą, miejską galerię sztuki, zaś w 1973 r. zainicjowano budowę okazałego gmachu Opery Nova w zakolu Brdy.
Niekorzystne dla kultury bydgoskiej zmiany spowodowała reforma administracyjna w Polsce (1975). Wielu twórców, zwłaszcza pisarzy i plastyków, zmniejszyło wówczas związki z Bydgoszczą. Wydarzenia polityczne 1980-1981 spowodowały natomiast z jednej strony ożywienie życia społeczno-kulturalnego, a z drugiej kryzys gospodarczy był przyczyną stagnacji placówek kulturalnych.

</doc>
<doc id="2528129" url="https://pl.wikipedia.org/wiki?curid=2528129" title="Marat Baszarow">
Marat Baszarow

Marat Alimżanowicz Baszarоw, ros. Мара́т Алимжа́нович Баша́ров (ur. 22 sierpnia 1974 w Moskwie) – rosyjski aktor teatralny i filmowy, pochodzenia tatarskiego, laureat Nagrody Państwowej Federacji Rosyjskiej (2001).
Zagrał w trzydziestu filmach od 1994 roku. Wystąpił w filmie "Ślub po rosyjsku", który został wybrany na 53. Międzynarodowym Festiwalu Filmowym w Cannes w 2000 roku.

</doc>
<doc id="2528137" url="https://pl.wikipedia.org/wiki?curid=2528137" title="Rieinmellt">
Rieinmellt

Rieinmellt, Raegnmaeld (żyła w VII wieku) - księżniczka wywodząca się z brytyjskiego królestwa Rheged, córka króla Royth.
Imię Rienmellt znane jest dzięki Nenniusowi, który w swojej "Historii Brittonum" wymienia ją jako żonę potężnego Oswiu i matkę jego dzieci: Elfryda ("Eahlfrith") i Ealflaedy ("Eahlflæd"). Małżeństwo to miało zapewnić anglosaskiemu władcy przychylność sąsiadów.
Związek ten nie trwał jednak długo, gdyż Rieinmellt zmarła w młodym wieku.

</doc>
<doc id="2528139" url="https://pl.wikipedia.org/wiki?curid=2528139" title="Świadectwo maszynisty">
Świadectwo maszynisty

Świadectwo maszynisty – dokument uprawniający do prowadzenia pociągu lub pojazdu kolejowego, ważny jedynie na określoną w nim infrastrukturę kolejową i kategorię uprawnień.
Świadectwo maszynisty wystawia przewoźnik kolejowy lub zarządca infrastruktury kolejowej, u którego jest zatrudniony (lub na którego rzecz świadczy usługi) dany maszynista.
Kategorie świadectw maszynisty.
Rozróżnia się następujące kategorie świadectw maszynisty:
Świadectwo maszynisty może zawierać uprawnienie do prowadzenia pociągów lub pojazdów kolejowych w obu wspomnianych wyżej kategoriach.
Warunki uzyskania świadectwa maszynisty.
Warunkami niezbędnymi do uzyskania świadectwa maszynisty są:
Wydawanie i cofanie świadectw maszynisty.
Procedury wydawania świadectw maszynisty są ustalane przez przewoźników kolejowych lub zarządców infrastruktury i stanowią część ich systemu zarządzania bezpieczeństwem. W procedurach tych podmioty uprawnione do wydawania świadectw maszynisty określają w szczególności:
Powyższe procedury podmioty uprawnione do wydawania świadectw maszynisty podają do publicznej wiadomości w przyjęty przez siebie sposób.
Świadectwo maszynisty wydawane jest na czas określony. W celu zachowania ważności świadectwa maszynista przechodzi okresowe badania lekarskie potwierdzające spełnianie wymagań zdrowotnych, fizycznych i psychicznych określonych w stosownych przepisach wykonawczych do UTK. Maszynista przechodzi też okresowe sprawdzenie wiedzy i umiejętności w trybie określonym w procedurach ustanowionych przez podmiot wydający świadectwo maszynisty.

</doc>
<doc id="2528140" url="https://pl.wikipedia.org/wiki?curid=2528140" title="Awiadwigatiel PS-90">
Awiadwigatiel PS-90

Awiadwigatiel PS-90 – seria turbowentylatorowych, dwuprzepływowych silników lotniczych o dużym stosunku dwuprzepływowości. Wytwarzane są przez rosyjską firmę Awiadwigatiel. Silniki napędzają rosyjskie samoloty pasażerskie typu Ił-96, Tu-204 i Tu-214 oraz samolot transportowy Ił-76. skrót PS to inicjały Pawieła Aleksandrowicza Sołowjowa.
Projekt.
Wraz z pojawieniem się nowych rosyjskich samolotów nowej generacji Awiadwigatiel opracował silnik PS-90, który miał zaspokoić potrzeby rynku rosyjskiego na silniki lotnicze oraz spełniać normy emisji spalin i mieć dużą wydajność. Był to ogromny postęp w stosunku do przestarzałych silników radzieckich. Nowy silnik PS-90 niemalże podwoił wydajność poprzedników i jest dość konkurencyjny w stosunku do silników zachodnich.
Cechy konstrukcyjne.
Silnik wykorzystuje wiele nowatorskich rozwiązań zaawansowanych technologii:
Silnik po raz pierwszy został certyfikowany w 1992.
Warianty.
Istnieje pięć wariantów, podstawowe to PS-90A, PS-90A-76 oraz ulepszone wersje PS-90: PS-90A1, PS-90A2 i PS-90A-42.
PS-90A.
PS-90A jest wyjściowym wariantem, stanowi on standardowe wyposażenie dla samolotów Ił-96, Tu-204 i Tu-214. Silniki te pomogły osiągnąć zbliżone osiągi tych maszyn do samolotów zachodniej produkcji. Posiada ciąg 157 kN, a zużycie paliwa jest niższe o 8% od silnika Rolls-Royce RB211-535, które są również wykorzystywane do napędzania Tu-204. Suchoj Superjet 100.
Ten wariant jest modyfikacją podstawowego modelu PS-90A. Ten wariant został skonstruowany specjalnie do napędzania samolotów Ił-76, zastępując stare silniki D-30KP. Dzięki temu samoloty Ił-76 z nowymi silnikami stały się bardziej ekonomiczne oraz mniej hałaśliwe. Osiągi silnika to 142 kN ciągu.
Silnik otrzymał certyfikat w 2003.
PS-90A1.
Wariant PS-90A1 został zaprojektowany specjalnie do napędzania samolotów towarowych np. Ił-96-400T. Silnik rozwija ciąg do 181 kN
PS-90A2.
PS-90A2 bazuje na wyjściowym modelu PS-90 jednak zastosowano w nim nowszą i bardziej wydajną technologię. Spora liczba części pochodzi z Francji, Niemiec, Szwecji i USA. Ponadto silnik jest lżejszy od poprzednika i ma bardziej dopracowany system FADEC. Wszystkie poprawki zmniejszyły koszty eksploatacji o 37%, a zużycie paliwa jest podobne do zachodnich konkurentów. PS-90A2 jest również pierwszym rosyjskim silnikiem, który posiada certyfikat ETOPS 180. Obecnie silnik jest oferowany w nowych rosyjskich samolotach, posiada też tą samą obudowę co PS-90, dlatego z łatwością można zamienić starszą wersję na nowszą. Ciąg silnika nie uległ zmianie i wynosi 157 kN, jednak w szczególnych przypadkach silnik może rozwinąć ciąg do 176 kN.
Zaangażowanie firm z USA w rozwój tego silnika może doprowadzić do zablokowania sprzedaży tego modelu liniom lotniczym z Iranu.

</doc>
<doc id="2528141" url="https://pl.wikipedia.org/wiki?curid=2528141" title="Gitelman">
Gitelman

Gitelman:

</doc>
<doc id="2528142" url="https://pl.wikipedia.org/wiki?curid=2528142" title="Czełkar-tengiz">
Czełkar-tengiz



</doc>
<doc id="2528144" url="https://pl.wikipedia.org/wiki?curid=2528144" title="Schwimmer">
Schwimmer

Schwimmer:

</doc>
<doc id="2528145" url="https://pl.wikipedia.org/wiki?curid=2528145" title="Dubczes">
Dubczes

Dubczes () – rzeka w Rosji, w Kraju Krasnojarskim, lewy dopływ Jeniseju.
Długość rzeki wynosi 433 km. Powierzchnia dorzecza obejmuje 15 300 km². Wpada do rzeki Jenisej w odległości 1670 km od jego ujścia. Wypływa i płynie wśród bagien na wschodnim krańcu Niziny Zachodniosyberyjskiej. Zasilana opadami z przewagą śniegu.

</doc>
<doc id="2528146" url="https://pl.wikipedia.org/wiki?curid=2528146" title="Shalom Harlow">
Shalom Harlow

Shalom Harlow (ur. 5 grudnia 1973) - kanadyjska modelka i aktorka.
Kariera.
Shalom została odkryta przez kanadyjską agentkę w 1990 roku na koncercie grupy The Cure. Początkowo zaczęła pracować jako modelka w Toronto. W 1991 roku podpisała kontrakt z nowojorskim oddziałem agencji Elite. Wkrótce odbyła sesję zdjęciową dla amerykańskiego wydania Vogue. To pociągnęło za sobą kolejne sesje oraz pokazy mody. Po sukcesach osiągniętych w Nowym Jorku została wysłana do Paryża, Londynu i niedługo potem do Mediolanu. W ciągu swej wieloletniej kariery zdobiła okładki niemal wszystkich prestiżowych magazynów mody, tj.: Elle, Harper’s Bazaar, Vogue, Marie Claire. Zatrudniano ją do wielu kampanii reklamowych, m.in.: L’Oréal, Valentino, Versace i MaxMara. Wielokrotnie pojawiała się na wybiegach u: Chanel, Christiana Diora, Calvina Kleina, Dolce &amp; Gabbany, Donny Karan, Gianniego Versace, Givenchy, Johna Galliano, Karla Lagerfelda, Marca Jacobsa, Prady oraz Emanuela Ungaro, którego przez wiele lat była muzą.
Shalom ostatni raz na wybiegu pojawiła się w kolekcji „Spring/Summer” Viktora &amp; Rolfa w 2009 roku.

</doc>
<doc id="2528147" url="https://pl.wikipedia.org/wiki?curid=2528147" title="ACT-CL J0102-4915">
ACT-CL J0102-4915

ACT-CL J0102-4915 – odległa gromada galaktyk leżąca w gwiazdozbiorze Feniksa. 
Ekstremalnie gorąca, masywna i młoda, a także jedna z największych odkrytych gromad galaktyk leżących w dużej odległości od Ziemi, o przesunięciu ku czerwieni z=0,870. Jej światło potrzebowało ponad siedem miliardów lat, aby dotrzeć do Ziemi. Nowo odkryta gromada została nieoficjalnie nazwana "El Gordo" (hiszp.), co na język polski można przetłumaczyć jako „duża” lub „gruba”. Składa się z dwóch osobnych gromad galaktyk, o stosunku mas w przybliżeniu 2:1, zderzających się ze sobą z prędkością kilku milionów kilometrów na godzinę. Masa gromady wynosi M = (2,16 ± 0,32) × 1015 , łączna masa wszystkich gwiazd w gromadzie wynosi około 1%, na resztę masy składa się gorący gaz wypełniający przestrzeń pomiędzy gwiazdami.
Gromada została odkryta przez naukowców Europejskiego Obserwatorium Południowego (ESO), korzystających z zespołu teleskopów optycznych VLT i teleskopu kosmicznego Chandra, dzięki początkowym obserwacjom wykonanym przez Atacama Cosmology Telescope (ACT). W ramach programu przeglądu mikrofalowego promieniowania tła przez ACT odkryto początkowo niewielkie zaburzenia znane jako efekt Suniajewa-Zeldowicza, których dokładna analiza pozwoliła na odkrycie nowej grupy galaktyk.
Zderzenie gromad galaktyk składających się na obecnie obserwowaną gromadę El Gordo przypomina inną, ale leżącą znacznie bliżej grupę galaktyk znaną jako Gromada Pocisk. Obserwacja obu gromad daje pośrednie dowody na istnienie ciemnej materii. W obu gromadach występują dowody na to, że rozkład widzialnej materii różni się od rozkładu masy, a zatem materii w ogóle. Zwykła, widzialna materia została spowolniona przez zderzenie, a ciemna materia już nie.

</doc>
<doc id="2528148" url="https://pl.wikipedia.org/wiki?curid=2528148" title="El Gordo">
El Gordo



</doc>
<doc id="2528149" url="https://pl.wikipedia.org/wiki?curid=2528149" title="Allan">
Allan



</doc>
<doc id="2528150" url="https://pl.wikipedia.org/wiki?curid=2528150" title="The Immortals (zespół muzyczny)">
The Immortals (zespół muzyczny)

The Immortals – brytyjska grupa muzyczna, której twórcą był basista grupy Queen, John Deacon. Zespół powstał przed trasą Queen Magic Tour. Dyskografię zespołu stanowią: jeden singel "No Turning Back" oraz płyta "Biggles: Adventures in Time" ze ścieżką dźwiękową do filmu o tym samym tytule.

</doc>
<doc id="2528151" url="https://pl.wikipedia.org/wiki?curid=2528151" title="Orla Góra">
Orla Góra

Wzniesienia, szczyty:

</doc>
<doc id="2528153" url="https://pl.wikipedia.org/wiki?curid=2528153" title="Jerzy Adam Kowalski">
Jerzy Adam Kowalski

Jerzy Adam Kowalski, polski pracownik naukowy i popularyzator nauki.
Życiorys.
Urodził się w 1958 roku. Absolwent Uniwersytetu Warszawskiego, gdzie w latach 1977-84 studiował nauki polityczne, dziennikarstwo i psychologię. W latach 1975-77 dziennikarz Trybuny Opolskiej oraz Sztandaru Młodych, 1993-95 wydawca i redaktor naczelny prasy lokalnej. W 2019 roku uzyskał stopień doktora w zakresie nauk o kulturze i religii na Uniwersytecie Humanistyczno-Społecznym SWPS. Obecnie jest prezesem fundacji Instytut Badań Seksualnych w Opolu. 
Wydana w 2011 roku książka "Homo eroticus" jest pierwszą w polskim piśmiennictwie obszerniejszą publikacją omawiającą ewolucję seksualności człowieka; omawia zarówno aspekt biologiczny, jak i społeczny tej ewolucji. Autor dokonuje krytycznej analizy kilku słynnych teorii naukowych, np. teorii C. Owena Lovejoya dotyczącej narodziny monogamii u przodków człowieka, koncepcji ewolucyjnej roli ognia Richarda Wranghama czy hipotezy na temat genezy nagości skóry u człowieka, przedstawionej przez Desmonda Morrisa. Książka zawiera też sugestie autora dotyczące rozwiązania kilku istotnych kwestii badawczych.

</doc>
<doc id="2528155" url="https://pl.wikipedia.org/wiki?curid=2528155" title="Czysta chirurgia">
Czysta chirurgia

Czysta chirurgia – polski dramat wojenny z 1977 roku w reż. Tadeusza Junaka na podstawie opowiadania Bogdana Hamery pod tym samym tytułem.
Opis fabuły.
Podczas okupacji hitlerowskiej w Polsce do jednego ze szpitali gestapowcy przywożą rannego członka ruchu oporu. Lekarz który musi go operować staje przed dylematem – z jednej strony jego obowiązkiem jest ratowanie życia człowiekowi, z drugiej doskonale zdaje sobie sprawę, że uratowany przez niego pacjent najpierw zostanie poddany brutalnym przesłuchaniom, a potem i tak zabity. Chirurg przeprowadza udaną operację. Następnie próbuje odnaleźć ludzi z podziemnej organizacji i zainteresować ich losem rannego, jednak ci odmawiają pomocy uznając, że ranny wobec ryzyka ewentualnej akcji odbicia jest zbyt mało wart jako szeregowy członek organizacji. Lekarz nie jest w stanie uśmiercić rannego, chociaż w pewnym momencie stoi już nad jego łóżkiem ze śmiertelnym zastrzykiem. Kiedy w końcu ranny zostaje zabrany przez gestapo, niemająca skrupułów siostra przełożona podrzuca mu pod koc skalpel, przy pomocy którego więzień podczas transportu odbiera sobie życie. Gestapo aresztuje lekarza, a ten od razu bierze na siebie całą winę, chcąc ratować kobietę. Jego los jest przesądzony... 

</doc>
<doc id="2528156" url="https://pl.wikipedia.org/wiki?curid=2528156" title="Rafał Archanioł">
Rafał Archanioł



</doc>
<doc id="2528157" url="https://pl.wikipedia.org/wiki?curid=2528157" title="Yueosaurus">
Yueosaurus

Yueosaurus – rodzaj niewielkiego dinozaura ptasiomiednicznego (Ornithischia), prawdopodobnie będącego bazalnym przedstawicielem grupy Ornithopoda.
Nazwa "Yueosaurus" pochodzi od "Yue", starożytnej nazwy chińskiej prowincji Zhejiang, oraz od greckiego słowa "sauros", oznaczającego "jaszczur". Żył na przełomie wczesnej i późnej kredy (alb lub cenoman) na terenach dzisiejszej Azji.
Gatunkiem typowym jest "Y. tiantaiensis" (epitet gatunkowy pochodzi od nazwy powiatu Tiantai, na którego terenie odkryto skamieniałości tego dinozaura), którego holotypem jest niekompletny szkielet pozaczaszkowy oznaczony ZMNH M8620 z zachowanymi sześcioma tylnymi kręgami szyjnymi, pięcioma przednimi i dwoma środkowymi kręgami grzbietowymi, dziewięcioma kręgami ogonowymi, fragmentami żeber, szewronami, prawą łopatką, niekompletną lewą kończyną przednią, niekompletną miednicą i niekompletną prawą kończyną tylną. Skamieniałości "Y. tiantaiensis" odkryto w osadach formacji Liangtoutang w chińskiej prowincji Zhejiang.
Od innych dinozaurów ptasiomiednicznych odróżnia go współwystępowanie szeregu charakterystycznych cech budowy szkieletu, w tym m.in. wydatnych i skierowanych nieco w dół (wentralnie) dolnych wyrostków poprzecznych (ang. "parapophyses") kręgów szyjnych; wąskich, nachylonych ku tyłowi wyrostków kolczystych na kręgach ogonowych; wyraźnego wyżłobienia rozciągającego się wzdłuż wentralnej (brzusznej) krawędzi łopatki (cecha ta może być autapomorfią "Y. tiantaiensis"); występowania na łopatce zarówno przypory nadpanewkowej (ang. "supraglenoidal buttress") jak i bruzdy nadpanewkowej ("supraglenoid fossa") (autapomorfia); oraz przednio–tylne spłaszczonej dalszej nasady kości strzałkowej (podobnie jak u "Agilisaurus" i "Notohypsilophodon"), ściśle przylegającej do kości piszczelowej (jak u "Agilisaurus").
Ze względu na niekompletność szkieletu okazu holotypowego "Y. tiantaiensis" autorzy jego opisu nie zdecydowali się przeprowadzić analizy kladystycznej dla ustalenia jego pozycji filogenetycznej. Ich zdaniem budowa kości udowej i piszczelowej tego dinozaura dowodzi jego przynależności do kladu Neornithischia. Na kości udowej "Y. tiantaiensis" nie ma głębokiej szczeliny oddzielającej krętarz mniejszy od większego. Upodabnia go to do niektórych bazalnych ornitopodów (m.in. "Hypsilophodon", "Orodromeus", "Haya" i "Gasparinisaura"), u których owa szczelina jest płytka lub w ogóle nie występuje; różni go to natomiast od bazalnych dinozaurów ptasiomiednicznych takich jak "Abrictosaurus", "Eocursor" i "Lesothosaurus" oraz bazalnych przedstawicieli Neornithischia takich jak "Agilisaurus" czy "Hexinlusaurus", u których owa szczelina jest wyraźna i głęboka. Także budową paliczków "Y. tiantaiensis" bardziej przypomina "Hypsilophodon" niż bazalne dinozaury ptasiomiedniczne oraz bazalnych przedstawicieli Neornithischia. "Yueosaurus" różni się od marginocefali stosunkowo krótkim i szerokim trzonem łopatki (ang. "scapular shaft") oraz długim i prostym tylnym wyrostkiem kości łonowej (ang. "post-pubic process") w kształcie drąga.
Ponieważ zdaniem autorów jego opisu "Yueosaurus" nie był bazalnym przedstawicielem Neornithischia ani marginocefalem, zaliczyli go oni do ornitopodów. Ich zdaniem jest on bazalnym przedstawicielem tej grupy, na co wskazuje m.in. kształt końców: bliższego i dalszego łopatki, wspomniany już kształt tylnego wyrostka kości łonowej, wąska i lekko zgięta ku przodowi kość udowa oraz kształt paliczków. Jednak według autorów w oparciu o znane skamieniałości tego dinozaura nie można na razie ustalić jego dokładnej pozycji filogenetycznej w obrębie Ornithopoda. "Yueosaurus" jest pierwszym bazalnym ornitopodem, którego skamieniałości odkryto w południowowschodnich Chinach.
W kręgach grzbietowych okazu holotypowego "Y. tiantaiensis" nie nastąpiło jeszcze całkowite zasklepienie szwów między trzonem kręgu a łukiem kręgu, co sugeruje, że nie był to osobnik dojrzały. Wydłużona kość piszczelowa i kości stopy oraz fakt, że kości jego kończyn były puste w środku sugeruje, że "Yueosaurus" był przystosowany do szybkiego biegu.

</doc>
<doc id="2528158" url="https://pl.wikipedia.org/wiki?curid=2528158" title="Yueosaurus tiantaiensis">
Yueosaurus tiantaiensis



</doc>
<doc id="2528160" url="https://pl.wikipedia.org/wiki?curid=2528160" title="Droga Sudecka">
Droga Sudecka



</doc>
<doc id="2528162" url="https://pl.wikipedia.org/wiki?curid=2528162" title="Feininger">
Feininger

Feininger:

</doc>
<doc id="2528163" url="https://pl.wikipedia.org/wiki?curid=2528163" title="Droga Sudecka (Podgórzyn)">
Droga Sudecka (Podgórzyn)

Droga Sudecka (niem. "Spindlerpassstraße") – droga między Podgórzynem a Borowicami w województwie dolnośląskim. 
Drogę, będącą elementem szerszego planu połączenia ówczesnej niemieckiej i czeskiej strony Karkonoszy rozpoczęto budować pod koniec lat trzydziestych XX wieku. Podczas II wojny światowej budowę kontynuowali robotnicy przymusowi i jeńcy wojenni przetrzymywani w Arbeitskommando 374 Hain, Riesengebirge. Przy pracach nad drogą brali udział Polacy (co najmniej 100 osób z cywilnego obozu pracy), jeńcy belgijscy (250), francuscy (200) i radzieccy (400). Przeciętny stan osobowy obozu jenieckiego wynosił 700 osób, w tym 300 Francuzów.
Budowę przerwano na przełomie lat 1944-1945. Liczbę zmarłych przy budowie jeńców szacuje się na 800 - 1000. W latach 70. myślano nad kontynuowaniem projektu, ostatecznie zrezygnowano.
Symboliczny cmentarz ofiar budowy drogi znajduje się w lesie nad Przesieką.

</doc>
<doc id="2528164" url="https://pl.wikipedia.org/wiki?curid=2528164" title="Grzechy wołające o pomstę do Nieba">
Grzechy wołające o pomstę do Nieba

Grzechy wołające o pomstę do Nieba − według tradycji katechizmu katolickiego, kategoria zawierająca takie grzechy jak:
Katechizm Kościoła Katolickiego jako „grzechy, które wołają o pomstę do nieba” wymienia: krew Abla; grzech Sodomitów; narzekanie uciemiężonego ludu w Egipcie; skarga cudzoziemca oraz wdowy i sieroty; niesprawiedliwość względem najemnika.
Po łacinie:

</doc>
<doc id="2528165" url="https://pl.wikipedia.org/wiki?curid=2528165" title="Leonid Kudriawcew">
Leonid Kudriawcew

Leonid Kudriawcew (ur. 13 czerwca 1960) − rosyjski pisarz fantastyki. Autor ponad dwudziestu książek i licznych opowiadań. Debiutował w 1984 roku opowiadaniem "Labirynt". 

</doc>
<doc id="2528166" url="https://pl.wikipedia.org/wiki?curid=2528166" title="Anna Barnimówna">
Anna Barnimówna

Anna Barnimówna (ur. po 1396, zm. ?) – córka Barnima V, księcia stargardzkiego, słupskiego, sławieńskiego, darłowskiego i szczecineckiego oraz Jadwigi. 
Jej istnienie potwierdza jedyny zachowany dokument z inwentarza Archiwum Koronnego bp. M. Kromera, historyka okresu renesansu. Dokument, który pochodził z 1402 był ustanowieniem dożywocia dla matki Anny – Jadwigi. Ustanowiony został przez jej ojca Barnima V. Tenże podkreślił, że dobra miały przejść na córkę po śmierci matki, co dowodzi o życiu potomkini księcia. Mimo że dokument nie wymienia imiennie córki Barnima V i Jadwigi – przyjmuje się, że miała na imię Anna. 
W 1405 (dwa lata po śmierci ojca) matka prawdopodobnie zabrała ją ze sobą do Korony Królestwa Polskiego, bądź rodzinnych ziem w Wielkim Księstwie Litewskim. O dalszych losach księżniczki nic nie wiadomo.

</doc>
<doc id="2528168" url="https://pl.wikipedia.org/wiki?curid=2528168" title="Zapniów (województwo mazowieckie)">
Zapniów (województwo mazowieckie)

Zapniów – osada leśna w Polsce, położona w województwie mazowieckim, w powiecie przysuskim, w gminie Przysucha.
Historia.
Zapniów to dawna wieś. W latach 1867–1954 należał do gminie Przysucha w powiecie opoczyńskim, początkowo w guberni kieleckiej, a od 1919 w woj. kieleckim. Tam 4 listopada 1933 wszedł w skład gromady o nazwie "Zapniów" w gminie Przysucha, składającej się z wsi Zapniów oraz gajówek Juliuszów i Jedla. 1 kwietnia 1939 wraz z resztą powiatu opoczyńskiego został włączony do woj. łódzkiego.
Podczas II wojny światowej Zapniów włączono do Generalnego Gubernatorstwa (dystrykt radomski, powiat tomaszowski), nadal jako gromada w gminie Przysucha, licząca w 1943 roku 311 mieszkańców. Po wojnie początkowo w województwie łódzkim, a od 6 lipca 1950 ponownie w województwa kieleckim, jako jedna z 11 gromad gminy Przysucha w reaktywowanym powiecie opoczyńskim. W związku z reformą znoszącą gminy jesienią 1954 roku, już wysiedlony Zapniów włączono do nowo utworzonej gromady Przysucha. 1 stycznia 1956 gromada weszła w skład nowo utworzonego powiatu przysuskiego w tymże województwie. 1 stycznia 1958 gromadę zniesiono w związku z przekształceniem jej obszaru w miasto Przysucha, przez co Zapniów stał się formalnie obszarem miejskim. Odtąd wyłączony z obszaru miasta.
Likwidacja Zapniowa wiąże się z istniejącym w okolicy od końca XIX wieku poligonu wojskowego Barycz. Na początku lat 1950. został on rozbudowany i wówczas z tych terenów wysiedlono mieszkańców wsi: Budki, Eugeniów, Gąsiorów, Gródek (uroczysko), Huta, Januchta, Józefów, Kacprów, Ludwinów, Stefanów, Wola Nosowa i Zapniów. Jednak już na przełomie lat 50. i 60. poligon zlikwidowano, a już 1 stycznia 1959 utworzono na tym terenie Nadleśnictwo Barycz, którego głównym celem było zalesienie ponad 4000 ha gruntów rolnych byłego poligonu. W miejscowości Brzeźnica wzniesiono krzyż i pamiątkowe tablice z 2005 roku. Tablica po lewej stronie poświęcona jest leśnikom i robotnikom leśnym pracującym tutaj w latach 1960–1975, natomiast tablica po prawej stronie mieszkańcom wsi, którzy mieszkali na tych terenach przed wysiedleniem.
Na obszarze Zapniowa zachował się jedynie jeden PRL-owski obiekt ze stróżowką oraz figurka św. Barbary.

</doc>
<doc id="2528169" url="https://pl.wikipedia.org/wiki?curid=2528169" title="Puszcza (powiat przysuski)">
Puszcza (powiat przysuski)

Puszcza – osada leśna w Polsce położona w województwie mazowieckim, w powiecie przysuskim, w gminie Przysucha.
W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii bł. Władysława z Gielniowa w Gielniowie.

</doc>
<doc id="2528170" url="https://pl.wikipedia.org/wiki?curid=2528170" title="Günter Brus">
Günter Brus

Günter Brus (ur. 27 września 1938 w Ardning) – austriacki malarz, performer, grafik i poeta. Większość prac artysty była mocno szokująca i kontrowersyjna.
W 1964 wraz z Ottonem Muehlem, Hermannem Nitschem i Rudolfem Schwarzkoglerem rozpoczął nowy nurt artystyczny – akcjonizm wiedeński. Jego akcje prezentowane w obsceniczny sposób miały na celu zlekceważyć konwencje kulturowe i tematy tabu, tak aby zaszokować i poruszyć odbiorcę. Po odbyciu 6 miesięcy kary więzienia za akcję znaną pod nazwą "Sztuka i Rewolucja", która miała miejsce na Uniwersytecie Wiedeńskim, Brus uciekł wraz z rodziną do Berlina, by powrócić do Austrii w 1976. Podczas wspomnianej akcji artysta oddał mocz do szklanki, wysmarował swoje ciało kałem, po czym wypił zawartość szklanki. Podczas performance'u artysta śpiewał hymn narodowy Austrii, równocześnie masturbując się. Akcja zakończyła się po tym, jak artysta publicznie zwymiotował. Wszystko to skutkowało jego natychmiastowym aresztowaniem. Podczas tej i innych akcji Brus chciał unaocznić wciąż żywego faszystowskiego ducha w narodzie austriackim. Od 1969 był redaktorem pisma „Schastrommel”. W książce "Bild-Dichtungen" opracował syntezę malarstwa i poezji. Był również zaangażowany w ruch i nazwie NO!Art.
W 1997 został odznaczony Wielką Austriacką Nagrodą Państwową.

</doc>
<doc id="2528175" url="https://pl.wikipedia.org/wiki?curid=2528175" title="Otto Muehl">
Otto Muehl

Otto Muehl (ur. 16 czerwca 1925 w Grodnau, Burgenland w Austrii zm. 26 maja 2013 w Moncarapacho, Olhão, Portugalia) – austriacki artysta, główny uczestnik i założyciel nurtu artystycznego znanego jako akcjonizm wiedeński.
Życiorys.
W 1943 Muehl musiał odbyć służbę w Wermachcie. Przeszedł szkolenie oficerskie, po czym został awansowany na stopień porucznika. W 1944 brał udział w bitwach lądowych podczas ofensywy w Ardenach. Po wojnie studiował nauczanie niemieckiego i historii, jak również nauki o sztuce na Akademii Sztuk Pięknych w Wiedniu.
W 1972 roku założył "Friedrichshof Commune", która istniała do lata dziewięćdziesiątych. W 1991 roku Muehl został oskarżony o przestępstwa na tle seksualnym z udziałem nieletnich i skazany na 7 lat więzienia. Wypuszczony na wolność w 1997, po odbyciu sześciu i pół roku kary, założył małą społeczność w Portugalii. Mniej więcej w tym samym czasie opublikował pamiętniki "Z więzienia" ("Aus dem Gefängnis").
Akcjonizm wiedeński.
W latach sześćdziesiątych jego celem było 'przezwyciężenie malarstwa sztalugowego poprzez przedstawienie jego procesu destrukcyjnego'. Tworzył roślinne struktury przy użyciu złomu żelaznego ("Gerümpelplastiken"), jednak niebawem skłonił się ku "Akcjom" w sercu happeningów w Nowym Jorku. W 1962, kiedy Muehl miał 37 lat, miała miejsce pierwsza "Aktion" – "Die Blutorgel", która odbyła się w atelier artysty mieszczącym się przy Perinetgasse w Wiedniu. Brali w niej udział sam Muehl, Adolf Frohner i Hermann Nitsch. Po niej w 1963 nastąpiły "Fest des psycho-physischen Naturalismus" i "Versumpfung einer Venus". Od 1964 do 1966 wiele "Malaktionen" zostało sfilmowanych i sfotografowanych przez Kurta Krena i Ludwiga Hoffenreicha. W 1966 Muehl wraz z Günterem Brusem opracowali nową metodę Akcji: zamiast płótna ciało stało się areną akcji performatywnej. W 1968, Muehl, Brus i Oswald Wiener zorganizowali akcję o nazwie „Kunst und Revolution” na Uniwersytecie Wiedeńskim, co wywołało skandal w prasie; artyści zostali aresztowani (Brus musiał wyjechać do Berlina).
Muehl zmarł w wieku 87 lat w Moncarapacho w Portugalii.

</doc>
<doc id="2528177" url="https://pl.wikipedia.org/wiki?curid=2528177" title="Elżbieta (Elsaba)">
Elżbieta (Elsaba)

Elżbieta (Elsaba) (ur. 1360, zm. w okr. 5 października–31 grudnia 1388 prawdopodobnie w Szwerinie) – żona Magnusa I, księcia meklemburskiego na Schwerinie, córka Barnima IV Dobrego, księcia wołogosko–rugijskiego i Zofii.
11 czerwca 1377 miasto Grevesmühlen złożyło hołd przyszłej księżnej, która objęła dobra ziemskie w pięć dni później. Nadania dla Elżbiety były wynikiem rozmów jej braci Warcisława VI (Jednookiego) i Bogusława VI z Albrechtem II Wielkim, ojcem Magnusa I, w sprawie posagu i dożywocia. Rozmowy były podejmowane od 7 lipca 1369, jednak powikłania polityczne spowodowały odłożenie ich na późniejszy okres.
Zmarłą w 1388 pochowano przypuszczalnie w kościele klasztornym, w Doberanie, tuż obok męża.
Rodzina.
Elżbieta była żoną Magnusa I, księcia meklemburskiego na Schwerinie. Data zawarcia związku małżeńskiego, w źródłach i literaturze przedmiotu (A. Hofmeister) przedstawiana jest na okres od 5 lipca 1362 do 7 lipca 1369. Z mariażu pochodziło dwoje dzieci, tj.

</doc>
<doc id="2528178" url="https://pl.wikipedia.org/wiki?curid=2528178" title="Edyta Jurkiewicz">
Edyta Jurkiewicz

Edyta Jurkiewicz (ur. 29 grudnia 1985) - polska brydżystka, Mistrz Krajowy.
Wyniki brydżowe.
Zawody europejskie.
W rozgrywkach europejskich zanotowała następujące rezultaty:

</doc>
<doc id="2528179" url="https://pl.wikipedia.org/wiki?curid=2528179" title="Schlaich Bergermann Partner">
Schlaich Bergermann Partner

Schlaich Bergermann &amp; Partner – firma inżynieryjna z siedzibą w Stuttgarcie (Niemcy). Została założona w 1980 r. przez Jörga Schlaicha i Rudolfa Bergermanna.

</doc>
<doc id="2528183" url="https://pl.wikipedia.org/wiki?curid=2528183" title="Syn Lassie">
Syn Lassie

Syn Lassie (ang. "Son of Lassie") – amerykański film familijny z 1945, będący kontynuacją filmu "Lassie, wróć!" z 1943 roku, opowiadającym o psie imieniem Lassie.
Opis fabuły.
Trwa II wojna światowa. Joe Carraclough planuje wstąpić do RAF-u, by wziąć udział w walce z wrogiem. W domu pozostawia psa Lassie i jej syna, Laddiego. Laddie podąża jednak za nim i chowa się w samolocie, którym Joe udaje się do szkoły lotniczej. Maszyna zostaje zestrzelona nad terytorium wroga. Laddie pomaga panu wydostać się z opresji.

</doc>
<doc id="2528184" url="https://pl.wikipedia.org/wiki?curid=2528184" title="Katarzyna Żegilewicz">
Katarzyna Żegilewicz

Katarzyna Żegilewicz-Zawadzka (ur.: 30 października 1981) - polska brydżystka, Mistrz Międzynarodowy (PZBS), World Master (WBF) występująca w drużynie Gomad Gorzów Wielkopolski.
Wyniki brydżowe.
Olimpiady.
Na olimpiadach uzyskała następujące rezultaty:
Zawody światowe.
W światowych zawodach zdobyła następujące lokaty:
Zawody europejskie.
W europejskich zawodach zdobyła następujące lokaty:

</doc>
<doc id="2528185" url="https://pl.wikipedia.org/wiki?curid=2528185" title="Galatella linosyris">
Galatella linosyris



</doc>
<doc id="2528186" url="https://pl.wikipedia.org/wiki?curid=2528186" title="Wyprawy mołdawskie">
Wyprawy mołdawskie



</doc>
<doc id="2528187" url="https://pl.wikipedia.org/wiki?curid=2528187" title="Huta Szkła Gospodarczego HORTENSJA">
Huta Szkła Gospodarczego HORTENSJA



</doc>
<doc id="2528188" url="https://pl.wikipedia.org/wiki?curid=2528188" title="Huta Szkła &quot;Czechy&quot; S.A">
Huta Szkła &quot;Czechy&quot; S.A



</doc>
<doc id="2528189" url="https://pl.wikipedia.org/wiki?curid=2528189" title="Weturia">
Weturia

Weturia (łac. "Veturia") – bohaterka rzymskiej legendy, matka Gnejusza Marcjusza Koriolana.
Zgodnie z treścią legendy u zarania ustroju republikańskiego w Rzymie wódz Koriolan zażądał zniesienia praw politycznych uzyskanych przez plebejuszy. Wezwany przed sąd ludowy nie stawił się nań i został skazany zaocznie na wygnanie. Koriolan udał się do niedawno pobitego przez siebie, jako wodza rzymskiej armii, plemienia Wolsków, a następnie na czele ich armii zajął całe Lacjum i przystąpił do oblężenia Rzymu.
Gdy dwukrotne poselstwo senatu do oblegającego miasto Koriolana nie przyniosło żadnego rezultatu, postanowiono wysłać doń jego sędziwą matkę Weturię oraz żonę Wolumnię. Koriolan wyszedł z radością na spotkanie zbliżającej się matki, ta jednak zatrzymała go, po czym zwróciła się z gniewem do syna następującymi słowy (według Liwiusza):
Wzruszony słowami matki Koriolan odesłał bliskich do domu i odstąpił od oblężenia rodzinnego miasta.

</doc>
<doc id="2528190" url="https://pl.wikipedia.org/wiki?curid=2528190" title="Bitwa pod Al Faw (2003)">
Bitwa pod Al Faw (2003)



</doc>
<doc id="2528196" url="https://pl.wikipedia.org/wiki?curid=2528196" title="Niebuhr Reinhold">
Niebuhr Reinhold



</doc>
<doc id="2528200" url="https://pl.wikipedia.org/wiki?curid=2528200" title="Czeremcha">
Czeremcha



</doc>
<doc id="2528202" url="https://pl.wikipedia.org/wiki?curid=2528202" title="Adam Maj">
Adam Maj

Adam Maj (ur. 8 marca 1955 w Jordanowie) – polski fizyk jądrowy, profesor nauk fizycznych. Prowadzi badania eksperymentalne z zakresu struktury jąder atomowych i mechanizmów reakcji jądrowych. Jego główne zainteresowania naukowe to badanie gorących i szybko obracających się jąder atomowych, struktura jąder egzotycznych oraz nowatorskie układy do detekcji promieniowania gamma.
Życiorys.
W 1974 uzyskał maturę w Liceum Ogólnokształcącym w Myślenicach. W 1979 ukończył studia z zakresu fizyki na Wydziale Matematyki, Fizyki i Chemii Uniwersytetu Jagiellońskiego w Krakowie, uzyskując tytuł magistra nauk matematyczno-przyrodniczych i rozpoczął pracę w Instytucie Fizyki Jądrowej imienia Henryka Niewodniczańskiego Polskiej Akademii Nauk (IFJ) w Krakowie.
W latach 1982–1984 przebywał w Instytucie Hahn-Meitner w Berlinie Zachodnim. W 1988 obronił pracę doktorską w Instytucie Fizyki Jądrowej w Krakowie. W latach 1989-1990 przebywał w Instytucie Nielsa Bohra w Kopenhadze jako „post-doc”, zaś w 1996 – jako profesor wizytujący. W 2001 uzyskał stopień doktora habilitowanego, a w 2006 – tytuł naukowy profesora.
Jest profesorem zwyczajnym w Instytucie Fizyki Jądrowej PAN, w latach 2011-2016 był dyrektorem naukowym tego instytutu, a wcześniej był kierownikiem Oddziału Fizyki Jądrowej i Oddziaływań Silnych. Ponadto pełni funkcję Członka Rady Naukowej Instytutu Fizyki Jądrowej PAN w Krakowie, Rady Naukowej Środowiskowego Laboratorium Ciężkich Jonów Uniwersytetu Warszawskiego, oraz Rady Naukowej GANIL w Caen, we Francji. Jest członkiem Komitetu Koordynującego Europejską Fizykę Jądrową (NUPECC) a także członkiem wielu innych polskich i zagranicznych specjalistycznych Komitetów Naukowych. Od 2017 roku został wybrany na przewodniczącego Sekcji Fizyki Jądrowej PTF.

</doc>
<doc id="2528203" url="https://pl.wikipedia.org/wiki?curid=2528203" title="Dragon Brno">
Dragon Brno



</doc>
<doc id="2528204" url="https://pl.wikipedia.org/wiki?curid=2528204" title="Oskar Svärd">
Oskar Svärd

Oskar Svärd (ur. 19 września 1976 r. w Tvärred) – szwedzki biegacz narciarski, zawodnik klubu Försvarets SK.
Kariera.
Po raz pierwszy na arenie międzynarodowej Oskar Svärd pojawił się 21 listopada 1999 roku w zawodach FIS Race w szwedzkiej miejscowości Kiruna, gdzie zajął 42. miejsce w biegu na 10 km techniką klasyczną. W Pucharze Świata zadebiutował 25 stycznia 2004 roku w Val di Fiemme, nie kończąc biegu na dystansie 70 km klasykiem. Pierwsze pucharowe punkty zdobył kilka dni później w Sztokholmie, zajmując 28. miejsce w sprincie stylem klasycznym. W klasyfikacji generalnej sezonu 2003/2004 zajął ostatecznie 145. miejsce. Jak dotąd najlepsze wyniki w Pucharze Świata osiągnął w sezonie 2005/2006, który ukończył na 89. pozycji w klasyfikacji generalnej. Nie stał na podium zawodów Pucharu Świata. Nigdy nie też startował na igrzyskach olimpijskich ani mistrzostwach świata.
Svärd startuje głównie w zawodach FIS Marathon Cup, w których 17 razy stawał na podium, przy czym ośmiokrotnie zwyciężał. Pierwszy triumf odniósł 12 stycznia 2003 roku, kiedy zwyciężył w czeskim maratonie Jizerská Padesátka. Trzykrotnie zwyciężył w Biegu Wazów w latach 2003, 2005 i 2007. W klasyfikacji generalnej najlepiej wypadł w sezonie 2009/2010, który ukończył na drugiej pozycji.
Osiągnięcia.
Puchar Świata.
Miejsca na podium w zawodach chronologicznie.
Svärd nigdy nie stał na podium indywidualnych zawodów Pucharu Świata.

</doc>
<doc id="2528206" url="https://pl.wikipedia.org/wiki?curid=2528206" title="Incydent w Akō ery Genroku">
Incydent w Akō ery Genroku



</doc>
<doc id="2528207" url="https://pl.wikipedia.org/wiki?curid=2528207" title="SN 2012A">
SN 2012A

SN 2012A (PSN J10250739+1709146) – supernowa typu II odkryta 7 stycznia 2012 położona w galaktyce NGC 3239 (w gwiazdozbiorze Lwa), pierwsza supernowa odkryta w 2012, w momencie odkrycia miała jasność 14,6.
Przesunięcie ku czerwieni galaktyki, w której odkryto supernową wynosi 0,002512, co oznacza, że jest ona odległa od Ziemi ok. 30 milionów lat świetlnych. Supernowa została odkryta przez B. Moore'a, Jacka Newtona i Tima Pucketta. Obserwacje spektroskopowe dokonane 10 stycznia potwierdziły, że zarejestrowany obiekt był supernową typu II. Supernowa została odkryta w ramach prowadzonego przez astronomów amatorów programu The Puckett Observatory World Supernovae Search. Było to 252 odkrycie w ramach tego programu.

</doc>
<doc id="2528208" url="https://pl.wikipedia.org/wiki?curid=2528208" title="Rajd Asturii 2009">
Rajd Asturii 2009

Rezultaty Rajdu Asturii ("46. Rallye Principe de Asturias 2009"), eliminacji Intercontinental Rally Challenge w 2009 roku, który odbył się w dniach 10 września – 12 września. Była to dziewiąta runda IRC w tamtym roku oraz piąta asfaltowa, a także ósma w mistrzostwach Europy i siódma w mistrzostwach Hiszpanii. Bazą rajdu było miasto Oviedo. Zwycięzcami rajdu została czeska załoga Jan Kopecký i Petr Starý jadąca Škodą Fabią S2000. W klasyfikacji generalnej rajdu wyprzedzili oni dwie hiszpańskie załogi: Sergio Vallejo i Diego Vallejo w Porsche 911 GT3 oraz Enrique Garcíę Ojedę i Jordi Barrabes Costa w Subaru Imprezie WRX STi. Z kolei w klasyfikacji IRC Czesi wyprzedzili brytyjsko-irlandzką załogę Krisa Meeke i Paula Nagle'a w Peugeocie 207 S2000 oraz Nicolasa Vouilloza i Nicolasa Klingera w Peugeocie 207 S2000.
Rajdu nie ukończyło 13 kierowców. Na 9. oesie wypadek miał Fin Toni Gardemeister (Opel Corsa S2000). Na 2. oesie z powodu wypadku wycofał się Hiszpan Miguel Fuster (Fiat Abarth Grande Punto S2000). Wypadek miał też Francuz Julien Maurin (Škoda Fabia S2000, na 1. oesie). Na 14. oesie z dalszej jazdy zrezygnował Bułgar Todor Sławow (Renault Clio R3).

</doc>
<doc id="2528210" url="https://pl.wikipedia.org/wiki?curid=2528210" title="Ramienica wielokolczasta">
Ramienica wielokolczasta

Ramienica wielokolczasta ("Chara polyacantha") – gatunek ramienicy.
Morfologia.
Stosunkowo duży makroglon (do 1,1 m długości) o silnie rozgałęzionej plesze. Gruba (1–2 mm średnicy) nibyłodyga z długimi (do 12 cm) międzywęźlami. Plecha jasnozielona. Gołym okiem widoczne przylistki i okolcowanie. Roślina jednopienna.
Dwurzędowe. Czasem zmienne, a rzędy główne zazwyczaj wyraźnie silniej wykształcone niż boczne, choć czasem jest to słabo wyraźne, a okolcowanie może zasłaniać strukturę.
Długie (1,2–8 cm), cienkie (0,6 mm średnicy) i nieco powyginane. Rzadko dłuższe od międzywęźli. 8–12 (najczęściej 8, 9) w okółku. 5–8 członów, z czego ostatni nieokorowany, zbudowany z jednej lub dwóch komórek, zwykle krótki i zaostrzony.
Zwykle wyraźne. Wewnętrzne przeważnie długie i cienkie, wyraźnie dłuższe (czasem kilkukrotnie) od lęgni, ostro zakończone, podczas gdy na zewnątrz krótsze, ale na nibyliściach płodnych i tak mogą być dłuższe od lęgni. Na liściach płonnych nieco krótsze niż na płodnych i w mniej zróżnicowanych okółkach.
Igiełkowate. O długości równej średnicy międzywęźla lub nawet trzykrotnie większej. Po 3 lub 5 w pęczkach. Zwykle gęsto położone, tak że mogą zasłonić okorowanie. U małych form i w dolnych międzywęźlach są rzadziej rozmieszczone, ale nie zanikają.
Wyraźnie wykształcone. W dwurzędowych okółkach, bardzo mało zróżnicowane. Kształtem i długością przypominają kolce. Czasem zebrane w pęczki.
Pojedyncze. W 3–4 węzłach nibyliści. Żółtoczerwone, mniejsze od lęgni (do 0,5 mm średnicy).
Inkrustowane. Duże (0,5–1,2 mm długości). Pojedyncze. W 3–4 węzłach nibyliści. Jasnobrązowe. Koronka duża (0,18 mm wysokości), wyraźnie rozchylona, o zaostrzonych krawędziach i grubej ścianie komórkowej.
W wodach płytkich zwykle mniejsze formy (do 10 cm), o krótkich międzywęźlach, przez co nibyliście są od nich dłuższe. Kolor plechy takich form zwykle wpada w zielonopomarańczowy lub zielonożółty. Na głębszych stanowiskach – formy wydłużone, o szarych odcieniach zieleni.
Ramienica grzywiasta, ramienica szorstka, ramienica kolczasta
Biologia.
Roślina wieloletnia.
Ekologia.
Gatunek słodkowodny, choć spotykany w wodach słonawych. Nie występuje w wodach szybko płynących. Występuje głównie w jeziorach mezotroficznych, wykazując dość wąską tolerancję ekologiczną co do trofii. Preferuje zbiorniki twardowodne. Występuje także w mniejszych zbiornikach, jak i w rowach. Zwykle w wodach płytkich litoralu (zwykle do 4 m głębokości), tak na podłożu organicznym, jak i mineralnym. Tworzy zespół roślinny "Charetum polyacanthae" w postaci zwartej, żółtozielonej łąki ramienicowej, jest on jednak bardzo rzadki, ograniczony do płytkich (do metra głębokości), przezroczystych wód.
Występuje w Europie. W Polsce dość bardzo rzadka, ale spotykana w całym kraju.
Zagrożenia i ochrona.
Według Czerwonej listy roślin i grzybów Polski jest gatunkiem wymierającym. Jako jeden z niewielu gatunków glonów podlega w Polsce ochronie gatunkowej. Występowanie jej zbiorowiska jest ponadto podstawą do objęcia zbiornika, w którym występuje, ochroną jako siedlisko przyrodnicze 3140 (twardowodne oligo– i mezotroficzne zbiorniki z podwodnymi łąkami ramienic "Charetea") w systemie Natura 2000.

</doc>
<doc id="2528211" url="https://pl.wikipedia.org/wiki?curid=2528211" title="Chara polyacantha">
Chara polyacantha



</doc>
<doc id="2528212" url="https://pl.wikipedia.org/wiki?curid=2528212" title="Snaresbrook (stacja metra)">
Snaresbrook (stacja metra)

Snaresbrook – stacja londyńskiego metra położona na trasie Central Line pomiędzy stacjami South Woodford a Leytonstone. Znajduje się w dzielnicy Snaresbrook w gminie London Borough of Redbridge, w czwartej strefie biletowej. W 2010 roku stacja obsłużyła 2,420 milionów pasażerów.
Stacja została otwarta 22 sierpnia 1856 przez Eastern Counties Railway, w ramach połączenia do Loughton, które to w 1865 roku zostało przedłużone do Epping i Chipping Ongar. 14 grudnia 1947 stacja stała się częścią Central Line.
Połączenia.
Stacja obsługiwana jest przez autobusy linii 66, 958, N55, W12, W13 i W14.

</doc>
<doc id="2528215" url="https://pl.wikipedia.org/wiki?curid=2528215" title="Krzyż Obrony Lwowa">
Krzyż Obrony Lwowa

Krzyż Obrony Lwowa – polska odznaka pamiątkowa nadawana za obronę miasta Lwowa przed Ukraińcami w dniach 1-22 listopada 1918 podczas wojny polsko-ukraińskiej.
Opis.
Rozkazem z 29 listopada 1918 dowódcy operacyjnego Wojska Polskiego „Wschód” gen. Tadeusza Rozwadowskiego na pamiątkę obrony i odsieczy Lwowa została ustanowiona odznaka pamiątkowa „Obrony Lwowa”, której wykonaniem zajął się chor. Roman Woynicz-Horoszkiewicz, zaś nadawaniem zajęła się Naczelna Komenda Wojskowa na Galicję Wschodnią.
Krzyż Obrony Lwowa był nadawany od 1919 (odznaczenie odbierano w Inspektoracie Artylerii Okręgu Generalnego „Lwów”).
Istniały dwa rodzaje odznaczenia: Krzyż Obrony Lwowa z mieczami oraz Krzyż Obrony Lwowa bez mieczy.
W latach 20. przewodniczącym Kapituły Krzyża Obrony Lwowa był płk Czesław Mączyński. Członkiem i do 1939 prezesem Kapituły Krzyża Obrony Lwowa był mjr lek. Lesław Węgrzynowski. W Kapitule zasiadał rtm. dr Tadeusz Michał Nittman.
W marcu 1936 Związek Obrony Lwowa poinformował, że jedyną odznaką pamiątkową za okres walk w obronie Lwowa od 1 do 22 listopada 1918 jest Krzyż Obrony Lwowa. W listopadzie 1936 Kapituła Krzyża Obrony Lwowa podjęła uchwałę o złożeniu krzyża jako wotum w Kościele Matki Boskiej Ostrobramskiej we Lwowie.
25 maja 1922 odbyło się wmurowanie Krzyża Obrony Lwowa na lwowskim dworcu kolejowym, który stanowił pierwszą placówkę obrony miasta przez Polaków (na pomniku umieszczono napis "Czwarty odcinek obrony Lwowa"). W czwartą rocznicę walk, 22 listopada 1922 wizerunek Krzyża Obrony Lwowa został odsłonięty na fasadzie budynku lwowskiej Szkoły im. św. Marii Magdaleny nr 11. W piątą rocznicę oswobodzenia Lwowa w listopadzie 1923 emblemat przedstawiający Krzyż Obrony Lwowa odsłonięto na gmachu szkoły kadeckiej. W szóstą rocznicę obrony Lwowa pod koniec 1924 odsłonięto Krzyż Obrony Lwowa na gmachu Dyrekcji Kolei Państwowej. W 1931 Krzyż Obrony Lwowa został odsłonięty na frontowej ścianie domu ludowego TSL w Lewandówce. W ramach obchodów 16. rocznicy oswobodzenia Lwowa 22 listopada 1934 w gmach budynku XI Państwowego Gimnazjum im. Jana i Andrzeja Śniadeckich we Lwowie został wmurowany Krzyż Obrony Lwowa. 11 listopada 1935 na gmachu szkoły żeńskiej im. Żółkiewskiego wmurowano tablicę pamiątkową i Krzyż Obrony Lwowa. Podczas obchodów 17. rocznicy odsieczy Lwowa 22 listopada 1935 na gmachu ratusza lwowskiego odsłonięto wmurowane tam herb miasta wraz z Orderem Virtuti Militari oraz Krzyż Obrony Lwowa.
W 20. rocznicę walk o Lwów, w 1938 uchwałą Rady Miasta Lwowa dokonano zmian nazw szeregu ulic we Lwowie, wprowadzając ich nowe patronaty, upamiętniające obronę Lwowa i jego wybitnych uczestników, zaś na tabliczkach informacyjnych tychże umieszczono miniatury Krzyża Obrony Lwowa.
W ramach obchodów 50. rocznicy obrony Lwowa, zorganizowanych przez lwowskie środowisko emigracyjne w Londynie w dniach 2-3 listopada 1968, została wydana „Pamiątkowa odznaka w 50-tą rocznicę Obrony Lwowa”, zaprojektowana przez Bogdana Sienickiego, w której została uwieczniona miniatura Krzyża Obrony Lwowa. Z okazji 60. rocznicy obrony Lwowa w 1978 działacze Koła Lwowian w Londynie wręczyli zasłużonym osobom miniatury Krzyża Obrony Lwowa wraz z dyplomem.
29 września 1981 inicjatorzy stworzenia Krzyża Obrońców Lwowa zwrócili się do gen. Mieczysława Boruty-Spiechowicza (ostatniego żyjącego członka Kapituły Krzyża Obrony Lwowa) o zatwierdzenie nowego odznaczenia, który 7 października 1981 dokonał zatwierdzenia wniosku o ustanowienie. Projekt krzyża bazował na Krzyżu Obrony Lwowa, lecz posiadał różnice: na górnym ramieniu pojawił się znak Polski Walczącej, zaś listki wawrzynowe dookoła herbu zastąpiły gałązki cierniowe.
Odznaczeni.
Krzyżem Obrony Lwowa z Mieczami zostało odznaczone miasto Lwów. Odznaczeniem wyróżniono także lwowski dworzec kolejowy.

</doc>
<doc id="2528217" url="https://pl.wikipedia.org/wiki?curid=2528217" title="Haverford (Pensylwania)">
Haverford (Pensylwania)

Haverford – wspólnota mieszkaniowa leżąca 16 kilometrów od Filadelfii, znajdująca się częściowo w hr. Delaware, a częściowo w hr. Montgomery.

</doc>
<doc id="2528221" url="https://pl.wikipedia.org/wiki?curid=2528221" title="Rajd San Remo 2009">
Rajd San Remo 2009

Rezultaty Rajdu San Remo ("51. Rallye Sanremo 2009"), eliminacji Intercontinental Rally Challenge w 2009 roku, który odbył się w dniach 25 września - 26 września. Była to dziesiąta runda IRC w tamtym roku oraz szósta asfaltowa, a także dziewiąta w mistrzostwach Włoch. Bazą rajdu było miasto San Remo. Zwycięzcami rajdu została brytyjsko-irlandzka załoga Kris Meeke i Paul Nagle jadąca Peugetem 207 S2000. Wyprzedzili oni Włochów Lucę Rossettiego i Matteo Chiarcossiego w Fiacie Abarth Grande Punto S2000 oraz Francuzów Nicolasa Vouilloza i Nicolasa Klingera w Peugeocie 207 S2000.
Rajdu nie ukończyło 35 kierowców. Na 8. oesie wycofał się Belg François Duval (Fiat Abarth Grande Punto S2000). Na 2. oesie koło stracił Czech Jan Kopecký (Škoda Fabia S2000). Natomiast wypadkom ulegli m.in.: Włosi Rudy Michelini (Peugeot 207 S2000, na 4. oesie), Davide Medici (Peugeot 207 S2000, na 3. oesie) i Alessio Pisi (Fiat Abarth Grande Punto S2000, na 3. oesie).

</doc>
<doc id="2528224" url="https://pl.wikipedia.org/wiki?curid=2528224" title="Charles Humphreys">
Charles Humphreys

Charles Humphreys (ur. 19 września 1714 w Haverford, zm. 11 marca 1786 tamże) – amerykański młynarz i polityk z okręgu miejskiego Haverford w Pensylwanii. Był synem Joshuy Humphreysa oraz Sary Williams, a także bratem szkutnika Joshuy Humphreysa. Służył jako delegat Pensylwanii w Kongresie Kontynentalnym w latach 1774–1776. Był przeciwnikiem deklaracji niepodległości, gdyż było to sprzeczne z jego poglądami kwakra; wierzył także, iż przyniosłaby tylko eskalację konfliktu. Wycofał się z kongresu zaraz po uchwaleniu aktu.

</doc>
<doc id="2528226" url="https://pl.wikipedia.org/wiki?curid=2528226" title="Szcześniak">
Szcześniak

Szcześniak – polskie nazwisko.
Osoby o tym nazwisku:

</doc>
<doc id="2528228" url="https://pl.wikipedia.org/wiki?curid=2528228" title="1 Batalion Logistyczny">
1 Batalion Logistyczny

1 batalion logistyczny „Ziemi Nakielskiej” – jednostka wchodzącą w skład 1 Pomorskiej Brygady Logistycznej im. Króla Kazimierza Wielkiego w Bydgoszczy.
Jest jednym z pierwszych batalionów w brygadzie oraz w Wojsku Polskim, który zaraz po utworzeniu osiągnął pełen stopień uzawodowienia.

</doc>
<doc id="2528231" url="https://pl.wikipedia.org/wiki?curid=2528231" title="Raul Olle">
Raul Olle

Raul Olle (ur. 23 stycznia 1973 r. w Tartu) – estoński biegacz narciarski, zawodnik klubu Võru Skiclub.
Kariera.
Po raz pierwszy na arenie międzynarodowej Raul Olle pojawił się w 1995 roku podczas Mistrzostw Świata w Thunder Bay, gdzie zajął 65. miejsce w biegu na 10 km techniką klasyczną. Na mistrzostwach startował także w latach 1997, 1999, 2001 i 2005, najlepszy wynik osiągając podczas Mistrzostw Świata w Trondheim w 1997 roku, gdzie był trzydziesty na dystansie 50 km klasykiem. W 1998 roku brał udział w Igrzyskach Olimpijskich w Nagano, w swoim najlepszym starcie, w biegu na 30 km stylem klasycznym był siedemnasty. Cztery lata później, podczas Igrzysk w Salt Lake City zajął między innymi osiemnaste miejsce w biegu na 50 km techniką klasyczną.
W Pucharze Świata zadebiutował 7 grudnia 1996 roku w Davos, zajmując 63. pozycję w biegu na 10 km klasykiem. Pierwsze pucharowe punkty zdobył rok później, 20 grudnia 1997 roku w tej samej miejscowości, kiedy zajął 27. miejsce na dystansie 30 km stylem klasycznym. W klasyfikacji generalnej sezonu 1996/1997 zajął ostatecznie 101. miejsce. Jak dotąd najlepsze wyniki w Pucharze Świata osiągnął w sezonie 2003/2004, który ukończył na 84. pozycji w klasyfikacji generalnej. Nie stał na podium zawodów Pucharu Świata.
Olle startował także w zawodach FIS Marathon Cup, w których kilkakrotnie stawał na podium. Zwyciężył między innymi w szwedzkim Vasaloppet 5 marca 2000 roku oraz trzykrotnie w estońskim Tartu Maraton w latach 1994, 2001 i 2005. W klasyfikacji generalnej najlepiej wypadł w sezonie 1999/2000, który ukończył na pierwszej pozycji. W 2010 roku zakończył karierę.
Osiągnięcia.
Puchar Świata.
Miejsca na podium w zawodach chronologicznie.
Olle nigdy nie stał na podium indywidualnych zawodów Pucharu Świata.

</doc>
<doc id="2528232" url="https://pl.wikipedia.org/wiki?curid=2528232" title="Rajd Szkocji 2009">
Rajd Szkocji 2009

Rezultaty Rajdu Szkocji ("Rally of Scotland 2009"), eliminacji Intercontinental Rally Challenge w 2009 roku, który odbył się w dniach 19 listopada - 21 listopada. Była to jedenasta i ostatnia runda IRC w tamtym roku oraz piąta szutrowa. Bazą rajdu było miasto Perth. Zwycięzcami rajdu została brytyjska załoga Kris Meeke i Paul Nagle jadąca Škodą Fabią S2000. Wyprzedzili oni rodaków Alistera McRae i Williama Hayesa w Protonie Satrii Neo S2000 oraz Jonathana Greera i Daia Robertsa w Mitsubishi Lancerze Evo IX.
Rajdu nie ukończyło 13 kierowców. Na 13. oesie wykluczony został Brytyjczyk Kris Meeke (Peugeot 207 S2000). Na 6. oesie wypadkowi uległ Irlandczyk Keith Cronin (Fiat Abarth Grande Punto S2000). Z kolei na 5. oesie wypadł Brytyjczyk Adam Gould (Peugeot 207 S2000), który miał awarię pompy paliwowej.

</doc>
<doc id="2528233" url="https://pl.wikipedia.org/wiki?curid=2528233" title="Groton (Vermont)">
Groton (Vermont)

Groton – miasto w Stanach Zjednoczonych, w stanie Vermont, w hrabstwie Caledonia.

</doc>
<doc id="2528234" url="https://pl.wikipedia.org/wiki?curid=2528234" title="I liga polska w hokeju na lodzie (1961/1962)">
I liga polska w hokeju na lodzie (1961/1962)

7. sezon I ligi polskiej w hokeju na lodzie rozegrany został na przełomie 1961 i 1962 roku. Był to 27. sezon rozgrywek o Mistrzostwo Polski w hokeju na lodzie. W rozgrywkach wzięło udział 6 zespołów. Mistrzem Polski został zespół Górnika Katowice. Był to 3 tytuł mistrzowski w historii klubu. W rozgrywkach za zwycięstwo klub otrzymywał dwa punkty, a za remis jeden punkt.
Skład Mistrza Polski.
Górnik Katowice: Wacław, Śpiewak, Gburek, Duras, Milota, Alfred Wróbel, Adolf Wróbel, Wilczek, Konieczny, Kretek, A. Fonfara, K. Fonfara, Małysiak

</doc>
<doc id="2528235" url="https://pl.wikipedia.org/wiki?curid=2528235" title="Groton (Dakota Południowa)">
Groton (Dakota Południowa)

Groton – miasto w Stanach Zjednoczonych, w stanie Dakota Południowa, w hrabstwie Brown.

</doc>
<doc id="2528236" url="https://pl.wikipedia.org/wiki?curid=2528236" title="Wilhelm Lehmbruck">
Wilhelm Lehmbruck

Wilhelm Lehmbruck (ur. 4 stycznia 1881 w Duisburgu, zm. 25 marca 1919 w Berlinie) – niemiecki rzeźbiarz. Tworzył w stylu ekspresjonistycznym pod wpływem Auguste'a Rodina oraz Aleksandra Archipienki i Constantina Brâncuși. 
Życiorys.
Pochodził z wielodzietnej rodziny górniczej. W latach 1895-1899 uczył się w nieistniejącej już szkole rzemiemiosła artystycznego ("Kunstgewerbeschule") w Düsseldorfie. Naukę kontynuował od 1901 w tamtejszej Akademii Sztuk Pięknych. Sporo podróżował. W latach 1910-1914 mieszkał w Paryżu, gdzie utrzymywał kontakt z Rodinem, Archipienką, Brâncușim, Henri Matissem, Artistidem Maillolem i Amedeem Modiglianim. W 1915 został powołany do wojskowej służby pomocniczej w szpitalu wojskowym w Berlinie i zwolniony rok później ze względu na stan zdrowia. W latach 1917–1918 tworzył w Zurychu, a następnie wrócił do Berlina. Nawracające epizody depresji przyczyniły się do samobójstwa w 1919.
Twórczość.
W 1912 odniósł sukces na wystawie kolońskiej grupy artystycznej Sonderbund, a w 1913 uczestniczył w Armory Show w Nowym Jorku. W latach 1915–1916 na ogłoszony przez rodzinny Duisburg konkurs powstało jego słynne dzieło "Upadły" ("Der Gestürzte"), w którym wyraził cierpienie i bunt przeciw wojnie.
Kolekcja rzeźb jest zebrana w Muzeum Wilhelma Lehmbrucka ("Wilhelm Lehmbruck Museum") w Duisburgu.

</doc>
<doc id="2528237" url="https://pl.wikipedia.org/wiki?curid=2528237" title="Oblężenie Minas Tirith">
Oblężenie Minas Tirith



</doc>
<doc id="2528238" url="https://pl.wikipedia.org/wiki?curid=2528238" title="Highland (Arkansas)">
Highland (Arkansas)

Highland – miasto w Stanach Zjednoczonych, w stanie Arkansas, w hrabstwie Sharp.

</doc>
<doc id="2528241" url="https://pl.wikipedia.org/wiki?curid=2528241" title="Highland (Illinois)">
Highland (Illinois)

Highland – miasto w Stanach Zjednoczonych, w stanie Illinois, w hrabstwie Madison.
Współpraca.
Miejscowość partnerska:

</doc>
<doc id="2528243" url="https://pl.wikipedia.org/wiki?curid=2528243" title="Highland (Utah)">
Highland (Utah)

Highland – miasto w Stanach Zjednoczonych, w stanie Utah, w hrabstwie Utah.

</doc>
<doc id="2528251" url="https://pl.wikipedia.org/wiki?curid=2528251" title="Wilhelm I Starszy">
Wilhelm I Starszy

Wilhelm I Starszy (ur. 4 lipca 1466 r., zm. 8 lutego 1515 r.) – landgraf Dolnej Hesji w latach 1471-1493.
Życiorys.
Wilhelm był starszym synem landgrafa Dolnej Hesji Ludwika II i Matyldy, córki hrabiego Wirtembergii-Urach Ludwika I. W 1471 r., w chwili śmierci ojca, którego był sukcesorem, miał zaledwie kilka lat – z tego powodu faktyczne rządy w Dolnej Hesji przypadły bratu ojca Henrykowi III Bogatemu, landgrafowi Hesji Górnej, który jednak bardziej troszczył się o interesy własne, niż bratanka. O wychowanie młodego księcia dbała jego matka, czemu zawdzięczał on zapewne duże zainteresowanie kwestiami religijnymi. Stryj zmarł w 1483 r. Wilhelm objął samodzielne rządy w Dolnej Hesji, zgadzając się jednak na udział w nich matki. Ponieważ jego młodszy brat, Wilhelm II Średni żądał współudziału w rządach, oddał mu część swoich ziem. Popierał plany reform monastycznych, a także wspierał rozwój miast. W 1491 r. udał się z pielgrzymką do Ziemi Świętej, w drodze powrotnej zatrzymując się na dłużej w Italii. Wkrótce po powrocie (wiosną 1492 r.) ujawniła się choroba umysłowa księcia, która stopniowo narastała. W interesie kraju już rok później, 3 czerwca 1493 r. abdykował na rzecz swego młodszego brata, pozostawiając sobie w dożywotnim posiadaniu Spangenberg i dożywotnią rentę. Choroba nadal postępowała, tak że w 1496 r. cesarz wyznaczył jego brata na jego opiekuna. Po śmierci brata w 1509 r., gdy stan Wilhelma nieco się polepszył, jego otoczenie starało się wyzyskać tę sytuację i przywrócić jego rządy w Hesji, jednak bezskutecznie.
Rodzina.
Żoną Wilhelma była od 1488 r. Anna, córka księcia Brunszwiku-Getyngi Wilhelma II Młodszego. Z małżeństwa tego pochodziło pięć córek, z których urodzona w 1503 r. Elżbieta została żoną księcia Zweibrücken Ludwika II Wittelsbacha.

</doc>
<doc id="2528252" url="https://pl.wikipedia.org/wiki?curid=2528252" title="Peter Reitmayer">
Peter Reitmayer

Peter Reitmayer (ur. 6 lipca 1993 w Koszycach) – słowacki łyżwiarz figurowy. Jest członkiem klubu ŠKP Bratislava. Jego trenerem jest jego matka Iveta Reitmayerova. Jego siostra Ivana Reitmayerová jest również łyżwiarką figurową, która występuje na zawodach międzynarodowych.
Osiągnięcia.
Do największych osiągnięć Petera Reitmayera należą:

</doc>
<doc id="2528253" url="https://pl.wikipedia.org/wiki?curid=2528253" title="Seraina Boner">
Seraina Boner

Seraina Boner (ur. 11 kwietnia 1982 w Davos) – szwajcarska biegaczka narciarska, zawodniczka klubu SC Klosters. Trzykrotna zwyciężczyni klasyfikacji generalnej cyklu biegów długodystansowych Visma Ski Classics.
Kariera.
Po raz pierwszy na arenie międzynarodowej Seraina Boner pojawiła się 5 grudnia 1998 roku w zawodach FIS Race w Ulrichen, gdzie zajęła 20. miejsce w biegu na 5 km techniką dowolną. W 2002 roku wystartowała na mistrzostwach świata juniorów w Schonach, zajmując 25. miejsce w biegu na 15 km techniką klasyczną oraz 59. miejsce w sprincie stylem dowolnym.
W Pucharze Świata zadebiutowała 13 grudnia 2003 roku w Davos, zajmując 58. miejsce na 10 km stylem klasycznym. Pierwsze pucharowe punkty zdobyła jednak dopiero 12 lutego 2008 roku w Falun, gdzie była trzydziesta w biegu łączonym na 15 km. W klasyfikacji generalnej sezonu 2007/2008 zajęła ostatecznie 88. miejsce. Jak dotąd jest to jej najlepszy wynik w Pucharze Świata. Nigdy nie stała na podium zawodów pucharowych.
Pierwszą duża imprezą w jej karierze były igrzyska olimpijskie w Turynie w 2006 roku, gdzie Boner była jedenasta w sztafecie, a w biegu na 10 km klasykiem zajęła 41. pozycję. Brała także udział w mistrzostwach świata w Sapporo w 2007 roku, zajmując dziewiąte miejsce w sztafecie oraz 41. miejsce w biegu na 10 km techniką dowolną.
Seraina Boner startuje także w zawodach FIS Marathon Cup. W zawodach tego cyklu sześciokrotnie stawała na podium, przy czym dwukrotnie zwyciężała. Pierwsze zwycięstwo odniosła 30 stycznia 2011 roku wygrywając we włoskim maratonie Marcialonga. Najlepsza była także w norweskim Birkebeinerrennet 19 marca 2011 roku. W klasyfikacji generalnej najlepszy wynik uzyskała w sezonach 2010/2011 i 2011/2012, które ukończyła na drugiej pozycji.

</doc>
<doc id="2528254" url="https://pl.wikipedia.org/wiki?curid=2528254" title="Minimum Safe Altitude Warning">
Minimum Safe Altitude Warning

MSAW (ang. "Minimum Safe Altitude Warning") - system ostrzegający kontrolerów lotu o zbyt niskiej wysokości samolotów podchodzących do lądowania; mogą oni takie ostrzeżenie przekazać pilotom, którzy w takiej sytuacji najczęściej powinni wykonać przejście na drugi okrąg.
Nieprawidłowa konfiguracja tego systemu może wprowadzać kontrolerów w błąd. Była to jedna z przyczyn katastrofy lotu Korean Air 801.

</doc>
<doc id="2528256" url="https://pl.wikipedia.org/wiki?curid=2528256" title="Drzewo genealogiczne rodu Rohan-Chabot">
Drzewo genealogiczne rodu Rohan-Chabot

Rohan-Chabot - jedna z linii rodu Rohan, powstała poprzez małżeństwo Małgorzaty de Rohan i Henryka de Chabot

</doc>
<doc id="2528261" url="https://pl.wikipedia.org/wiki?curid=2528261" title="Synchronizacja działań">
Synchronizacja działań



</doc>
<doc id="2528262" url="https://pl.wikipedia.org/wiki?curid=2528262" title="Doktorzy Kościoła">
Doktorzy Kościoła



</doc>
<doc id="2528268" url="https://pl.wikipedia.org/wiki?curid=2528268" title="Yukio Yokoyama">
Yukio Yokoyama

 – japoński pianista; laureat III nagrody na XII Międzynarodowym Konkursie Pianistycznym im. Fryderyka Chopina (1990).
Życiorys.
Pochodzi z rodziny o muzycznych tradycjach. Jego matka również była pianistką. Naukę gry na fortepianie rozpoczął w wieku kilku lat, a o jego talencie przychylnie wypowiadali się Herbert von Karajan i Mstisław Rostropowicz. Uczył się jednocześnie gry na fortepianie i kompozycji. Studiował na Tokijskim Uniwersytecie Sztuki oraz w Konserwatorium Paryskim (m.in. u Vlado Perlemutera). Studia w Konserwatorium ukończył w 1990 roku.
W czasie swojej kariery wziął udział w kilku konkursach pianistycznych:
Koncertuje w wielu krajach świata z wieloma słynnymi orkiestrami. Do Polski powracał m.in. na Międzynarodowy Festiwal Chopinowski w Dusznikach-Zdroju. Słynie z maratonów muzycznych, w trakcie których wykonuje większość utworów Chopina. W 2010 wykonał 166 utworów w trakcie jednego koncertu, a jego wyczyn został wpisany do Księgi rekordów Guinnessa. W 2011 wykonał 212 utworów Chopina w ciągu 18 godzin w ramach akcji charytatywnej po trzęsieniu ziemi u wybrzeży Honsiu.
Zajmuje stanowisko profesora na Ueno Gakuen University w Tokio i Elisabeth University of Music w Hiroszimie. W 1993 roku otrzymał nagrodę kulturalną miasta Jokohamy.
Repertuar i dyskografia.
W jego repertuarze znajduje się wiele dzieł Fryderyka Chopina, Ludwiga van Beethovena, Ferenca Liszta i Siergieja Rachmaninowa.
Nagrał wiele płyt m.in. dla Sony Classical.

</doc>
<doc id="2528274" url="https://pl.wikipedia.org/wiki?curid=2528274" title="Seraina Mischol">
Seraina Mischol

Seraina Mischol (ur. 1 grudnia 1981 r. w Samedan) – szwajcarska biegaczka narciarska, brązowa medalistka mistrzostw świata juniorów.
Kariera.
Po raz pierwszy na arenie międzynarodowej Seraina Mischol pojawiła się 5 grudnia 1998 roku w zawodach FIS Race w Ulrichen, gdzie zajęła 19. miejsce w biegu na 5 km techniką dowolną. W 1999 i 2000 roku startowała na mistrzostwach świata juniorów, jednak zajmowała odległe pozycje. Największy sukces w tej kategorii wiekowej osiągnęła podczas mistrzostw świata juniorów w Karpaczu w 2001 roku, gdzie wywalczyła brązowy medal w biegu na 15 km techniką dowolną.
W Pucharze Świata zadebiutowała 27 grudnia 1999 roku w Engelbergu, zajmując 43. miejsce w sprincie stylem klasycznym. Pierwsze pucharowe punkty zdobyła jednak dopiero 24 lutego 2004 roku w Trondheim, gdzie była osiemnasta w sprincie stylem dowolnym. W klasyfikacji generalnej sezonu 2003/2004 zajęła ostatecznie 75. miejsce. Jak dotąd najlepszy wynik w Pucharze Świata osiągnęła w sezonie 2007/2008, który ukończyła na piętnastej pozycji. Nigdy nie stała na podium zawodów pucharowych.
Pierwszą duża imprezą w jej karierze były mistrzostwa świata w Lahti w 2001 roku, gdzie zajęła 55. miejsce w biegu na 10 km techniką klasyczną. Na mistrzostwach świata startowała także w latach 2003-2009, najlepszy wynik osiągając podczas mistrzostw świata w Oberstdorfie w 2005 roku, gdzie wraz z Laurence Rochat była ósma w sprincie drużynowym techniką dowolną. Indywidualnie najlepiej wypadła na mistrzostwach świata w Sapporo w 2007 roku, gdzie była czternasta w sprincie klasykiem. W 2006 roku wzięła udział w igrzyskach olimpijskich w Turynie, zajmując między innymi jedenaste miejsce w sztafecie oraz piętnaste w biegu na 10 km techniką klasyczną.
Seraina Mischol startuje także w zawodach FIS Marathon Cup. W zawodach tego cyklu dwukrotnie stawała na podium, przy czym 23 stycznia 2011 roku zwyciężyła w austriackim maratonie Dolomitenlauf. W klasyfikacji generalnej najlepszy wynik uzyskała w sezonach 2009/2010 i 2010/2011, które ukończyła na dziesiątej pozycji.
Osiągnięcia.
Puchar Świata.
Miejsca na podium.
Mischol nie stała na podium indywidualnych zawodów Pucharu Świata.

</doc>
<doc id="2528276" url="https://pl.wikipedia.org/wiki?curid=2528276" title="Wilhelm II Średni">
Wilhelm II Średni

Wilhelm II Średni (ur. 30 marca 1469 r., zm. 11 lipca 1509 r.) – landgraf Dolnej Hesji od 1493 r., landgraf Górnej Hesji od 1500 r.
Życiorys.
Wilhelm był młodszym synem landgrafa Dolnej Hesji Ludwika II i Matyldy, córki hrabiego Wirtembergii-Urach Ludwika I. Początkowo był przeznaczony do stanu duchownego. Początkowo wychowywała go matka, a w 1479 r. wysłała go na dwór swego brata, hrabiego Wirtembergii-Urach Eberharda V. Ten wkrótce bardzo polubił swego podopiecznego i był niechętny wobec planów matki uczynienia z niego duchownego. Ostatecznie Wilhelm nie podążył ścieżką wyznaczoną przez matkę a po objęciu samodzielnych rządów przez starszego brata Wilhelma I Starszego zażądał od niego udziału w rządach. Widoczna była też różnica charakterów braci – młodszy miał charakter radosny i zamiłowanie do rycerskich uczynków. Te cechy zbliżyły młodego Wilhelma do króla Niemiec Maksymiliana I Habsburga, w którego otoczeniu często się pojawiał (m.in. w 1486 r., podczas jego elekcji i koronacji). W 1488 brał udział w zbrojnej wyprawie w celu uwolnienia uwięzionego Maksymiliana, z kolei w 1490 r. stawił się zbrojnie do udziału w wyprawie króla przeciw Węgrom. 
Jednocześnie Wilhelm uzyskał władzę w Dolnej Hesji, gdy w 1493 r. wskutek postępującej choroby abdykował jego starszy brat. Wilhelm stopniowo podnosił znaczenie swego księstwa, zarówno poprzez konsolidację ziem (choć zagrożenie stanowił tu brak potomków), jak i opowiedzenie się po królewskiej stronie w sprawie reformy Rzeszy. Ten wzrost znaczenia doprowadził jednak do tego, że jego kuzyn z Górnej Hesji, Wilhelm III Młodszy w 1498 r. zawarł sojusz z ościennymi władcami skierowany przeciw Wilhelmowi. Jednak już w 1500 nagła śmierć Wilhelma III Młodszego rozwiązała problem, a Wilhelm Średni objął po nim władzę w Górnej Hesji, łącząc jednocześnie na powrót podzielone przez jego ojca i stryja księstwo (mimo roszczeń sióstr zmarłego Wilhelma Młodszego). Stał się dzięki temu jednym z potężniejszych książąt Rzeszy. W kolejnych latach zaognił się konflikt z Palatynatem, który Wilhelm najechał podczas wojny o sukcesję bawarską w 1504 r. i zniszczył dużą jego część. 
Na arenie wewnętrznej Wilhelm przykładał dużą wagę do problemu reformy klasztorów, polepszenia sytuacji poddanych oraz poprawę przestrzegania prawa. Powołał m.in. sąd nadworny. Bardzo dbał o bezpieczeństwo na drogach. Miał także plan powołania w Hesji uniwersytetu (urzeczywistnił go jego syn, Filip). Na przeszkodzie dalszym działaniom stanęła jednak choroba księcia (zaraził się syfilisem). Jego stan się pogarszał, a coraz większy wpływ na Wilhelma zdobywała jego żona Anna, której landgraf ostatecznie powierzył regencję nad kilkuletnim w chwili swojej śmierci synem Filipem. 
Rodzina.
Wilhelm był dwukrotnie żonaty. Jego pierwszą żoną była od 1497 r. Jolanta, córka Fryderyka VI, hrabiego Vaudémont. Ze związku pochodził tylko zmarły tuż po narodzeniu w 1500 r. syn Wilhelm. Wkrótce potem zmarła też Jolanta. Kilka miesięcy później Wilhelm ożenił się ponownie, z Anną, córką księcia Meklemburgii Magnusa II. Wilhelm i Anna mieli dwie córki, Elżbietę (1502-1557, żona Jana, najstarszego syna księcia saskiego Jerzego Brodatego) i Magdalenę (zmarłą w niemowlęctwie) oraz syna, przyszłego następcę ojca i landgrafa Hesji Filipa Wielkodusznego (1504-1567).

</doc>
<doc id="2528281" url="https://pl.wikipedia.org/wiki?curid=2528281" title="Rajd Hiszpanii 2011">
Rajd Hiszpanii 2011

Rezultaty Rajdu Hiszpanii ("47è Rally RACC Catalunya – Costa Daurada"), eliminacji mistrzostw świata w 2011 roku, który odbył się w dniach 20 października - 23 października. Była to dwunasta runda mistrzostw w tamtym roku oraz trzecia asfaltowa, a także ósma w SWRC i szósta w Production Cars WRC. Bazą rajdu były miasta Salou i Tarragona. Zwycięzcami rajdu została francusko-monakijska załoga Sébastien Loeb i Daniel Élena jadąca Citroënem DS3 WRC. Wyprzedzili oni Finów Mikko Hirvonena i Jarmo Lehtinena oraz Jarriego-Mattiego Latvalę i Miikę Anttilę. Obie te załogi jechały Fordem Fiestą RS WRC. W SWRC zwyciężyła fińska załoga Juho Hänninen i Mikko Markkula w Škodzie Fabii S2000, a w PCWRC - Szwedzi Patrik Flodin i Göran Bergsten w Subaru Imprezie WRX STi.
Rajdu nie ukończyło 14 kierowców. Francuz Sébastien Ogier (Citroën DS3 WRC) miał awarię silnika na 17. oesie, a na tym samym oesie koło stracił Brytyjczyk Matthew Wilson (Ford Fiesta RS WRC, M-Sport Ford RT). Fin Kimi Räikkönen (Citroën DS3 WRC, Ice 1 Racing) wycofał się z dalszej jazdy na 3. oesie. Z kolei na 1. oesie swój udział w rajdzie zakończył Norweg Petter Solberg (Citroën DS3 WRC, Petter Solberg World Rally Team), który urwał koło. Na 13. oesie wypadek miał Amerykanin Ken Block (Ford Fiesta RS WRC, Monster World Rally Team). Rajdu nie ukończyli również między innymi: Portugalczycy Armindo Araújo (Mini Cooper WRC, na 13. oesie) i Bernardo Sousa (Ford Fiesta S2000, 11. oes) oraz Hiszpan Xavier Pons (Mitsubishi Lancer Evo X, 9. oes).

</doc>
<doc id="2528283" url="https://pl.wikipedia.org/wiki?curid=2528283" title="Fundacja Onkologiczna Dum Spiro-Spero">
Fundacja Onkologiczna Dum Spiro-Spero

Fundacja Onkologiczna Dum Spiro-Spero – jest niezależną, niedochodową organizacją pozarządową, zarejestrowaną w Krajowym Rejestrze Sądowym pod numerem 0000357506. Założona przez Mariolę Beatę Iwanicką (fundator), oraz Magdalenę Kręczkowską – pomysłodawcę i organizatora, obecnie pełniącą funkcję Prezesa Zarządu.
Podstawową metodą działania Fundacji jest udzielanie wsparcia informacyjnego pacjentom onkologicznym i ich rodzinom, poprzez prowadzenie ogólnodostępnego Forum Onkologicznego.
W ramach swojej działalności Fundacja współpracuje z instytucjami o podobnym zakresie działalności, również z centrami onkologii. Jest oficjalnie polecana pacjentowi przez Polskie Towarzystwo Onkologiczne.
Cele Fundacji.
Wsparcie informacyjne pacjenta onkologicznego oraz jego najbliższych
Pacjent powinien:
udziału w badaniu klinicznym);
Propagowanie korzystania przez pacjenta z opieki hospicyjnej
Pacjent i jego lekarz powinni być świadomi faktów:
Propagowanie walki z bólem nowotworowym
Pacjent winien wiedzieć, że:
Lekarz winien pamiętać, że:
Propagowanie partnerskich relacji pomiędzy pacjentem i jego lekarzem
Programy prowadzone przez Fundację.
 Forum Onkologiczne Dum Spiro-Spero http://www.forum-onkologiczne.com.pl/forum/ 
 Program walki z bólem nowotworowym STOP - NIE MUSI BOLEĆ http://www.stop-niemusibolec.pl 
Finansowanie działalności.
Fundacja finansuje swoją działalność ze środków własnych oraz dzięki dotacjom i darowiznom przekazanym jej przez polskie instytucje prywatne oraz osoby prywatne.

</doc>
<doc id="2528284" url="https://pl.wikipedia.org/wiki?curid=2528284" title="Formacja Santa Maria">
Formacja Santa Maria

Formacja Santa Maria () – formacja geologiczna składająca się ze skał osadowych, występująca w Rio Grande do Sul (Brazylia), w niecce Parany. Jej wiek oceniany jest na późny ladyn – wczesny karnik (trias środkowy – trias górny).
Nazwa.
Nazwa formacji pochodzi od miasta Santa Maria, gdzie skały te odkryto i opisano po raz pierwszy.
Wiek.
Wiek formacji na górny trias (ok. 220 mln lat) został oznaczony przez angielski paleontologa Arthura Smitha Woodwarda.
Podział.
Miąższość formacji wynosi powyżej 50 m. Formacja Santa Maria składa się z dwóch ogniw (od góry):
Położenie.
Powyżej zalega formacja Caturrita (port. "Formação Caturrita"), a poniżej formacja Sanga do Cabral (port. "Formação Sanga do Cabral").
Milani (1997) określił formację Santa Maria jako część supersekwencji Gondwana II (port. "Supersequência Gondwana II").
Skamieniałości.
W osadach formacji Santa Maria znaleziono skamieniałości wczesnych dinozaurów, w tym herrerazaura "Staurikozaur", bazalny dinozaur gadziomiedniczny "Tejuwazu" oraz bazalny zauropodomorf "Saturnalia".
Geopark.
Formacja Santa Maria występuje w geoparku Paleorrota

</doc>
<doc id="2528290" url="https://pl.wikipedia.org/wiki?curid=2528290" title="Rajd Wielkiej Brytanii 2011">
Rajd Wielkiej Brytanii 2011

Rezultaty Rajdu Wielkiej Brytanii ("67th Wales Rally of Great Britain"), eliminacji mistrzostw świata w 2011 roku, który odbył się w dniach 10 listopada - 13 listopada. Była to trzynasta i ostatnia runda mistrzostw w tamtym roku oraz ósma szutrowa, a także siódma w Producion Cars WRC i szósta w WRC Academy. Bazą rajdu było miasto Cardiff. Zwycięzcami rajdu została fińska załoga Jari-Matti Latvala i Miikka Anttila jadąca Fordem Fiestą RS WRC. Wyprzedzili oni norwesko-szwedzką załogę Madsa Østberga i Jonasa Anderssona oraz norwesko-austriacką załogę Henninga Solberga i Ilkę Minor. Obie te załogi również jechały Fordem Fiestą RS WRC. W PCWRC zwyciężyła fińsko-szwedzka załoga Patrik Flodin i Timo Alanne w Subaru Imprezie WRX STi, a w WRC Academy - irlandzko-brytyjska załoga Craig Breen i Gareth Roberts w Fordzie Fieście R2.
Rajdu nie ukończyło 19 kierowców. Francuz Sébastien Loeb (Citroën DS3 WRC) miał wypadek na drodze dojazdowej do 19. oesu. Na 8. oesie na skutek awarii silnika odpadł Fin Mikko Hirvonen (Ford Fiesta RS WRC), dzięki czemu Loeb wywalczył tytuł mistrza świata. Rajdu nie ukończył również inny Fin, Kimi Räikkönen (Citroën DS3 WRC, Ice 1 Racing, 13. oes). Na 12. oesie wycofał się Norweg Petter Solberg (Citroën DS3 WRC, Petter Solberg WRT). Z kolei na 5. oesie wypadek miał Holender Peter van Merksteijn (Citroën DS3 WRC, Van Merksteijn Motorsport).

</doc>
<doc id="2528291" url="https://pl.wikipedia.org/wiki?curid=2528291" title="Karol Hoffmann (lekkoatleta)">
Karol Hoffmann (lekkoatleta)



</doc>
<doc id="2528293" url="https://pl.wikipedia.org/wiki?curid=2528293" title="Kangaroo Hoppet">
Kangaroo Hoppet

Kangaroo Hoppet – długodystansowy bieg narciarski, część cyklu Worldloppet. Rozgrywany jest w australijskim Falls Creek, w stanie Wiktoria. Po raz pierwszy odbył się w 1991 roku i od tego czasu rozgrywany jest corocznie w ostatnią sobotę sierpnia.
Kangaroo Hoppet składa się z trzech biegów:
Historia.
Kangaroo Hoppet wywodzi się od organizowanych przez Birkebeiner Nordic Ski Club biegu "Australian Birkebeiner" na dystansie 21 km. Wyścig ten po raz pierwszy odbył się w 1979 roku w Falls Creek. Wzorowany był na norweskim Birkebeinerrennet. W 1989 roku wydłużono dystans do 42 km oraz dodano biegu na 21 km i 7 km (pierwotnie nazywany Birkebeiner Lite). W 1990 roku organizatorzy zgłosili wniosek o włączenie zawodów do cyklu Worldloppet, jednocześnie zmieniając technikę rozgrywania zawodów z klasycznej na dowolną. Pierwszy wyścig w ramach Worldloppet odbył się w 1991 roku.

</doc>
<doc id="2528296" url="https://pl.wikipedia.org/wiki?curid=2528296" title="Związek Helleński">
Związek Helleński



</doc>
<doc id="2528301" url="https://pl.wikipedia.org/wiki?curid=2528301" title="Peter Gardos">
Peter Gardos

Peter Gárdos (ur. 8 czerwca 1948 w Budapeszcie) – węgierski reżyser i scenarzysta filmowy. 
Studia filmowe ukończył w 1971. Jest autorem wielu filmów dokumentalnych i fabularnych, z których najbardziej znany jest komediodramat "Koklusz" (1987) o wydarzeniach rewolucji 1956 widzianej z perspektywy dziecka. 
Obecnie prowadzi w Budapeszcie własny teatr.

</doc>
<doc id="2528302" url="https://pl.wikipedia.org/wiki?curid=2528302" title="Koklusz (film)">
Koklusz (film)

Koklusz (węg. "Szamárköhögés") – węgierski komediodramat z 1987 roku w reżyserii Pétera Gárdosa.
Opis fabuły.
Akcja rozgrywa się w październiku i listopadzie 1956 roku, podczas Powstania Budapeszteńskiego. Rodzeństwo: Tomi oraz Anna Maria przede wszystkim cieszą się, że nie muszą chodzić do szkoły. Powracający z pracy Ojciec przynosi wiadomość o śmierci kolegi. Zabłąkane podczas strzelaniny kule dziurawią na wylot chleb, niesiony przez Babcię, wracającą z zakupów. Rodzina ze Stanów Zjednoczonych telefonuje, by dowiedzieć się więcej o sytuacji panującej w kraju. Matka namawia do wyjazdu zagranicę, gdzie posiada kochanka, ale na przeszkodzie temu staje koklusz, na który zaczyna chorować Tom. Polityczna "normalizacja" oznacza dla dzieci powrót do niechcianej, właśnie otwieranej szkoły.

</doc>
<doc id="2528304" url="https://pl.wikipedia.org/wiki?curid=2528304" title="Rajd Turcji 2008">
Rajd Turcji 2008

Rezultaty Rajdu Turcji ("9th Rally of Turkey"), eliminacji mistrzostw świata w 2008 roku, który odbył się w dniach 12 czerwca - 15 czerwca. Była to ósma runda mistrzostw w tamtym roku oraz piąta szutrowa, a także ósma w Production Cars WRC. Bazą rajdu było miasto Antalya. Zwycięzcami rajdu została fińska załoga Mikko Hirvonen i Jarmo Lehtinen jadąca Fordem Focusem WRC. Wyprzedzili oni rodaków Jariego-Mattiego Latvalę i Miikkę Antillę w Fordzie Focusie WRC oraz francusko-monakijską załogę Sébastiena Loeba i Daniela Élenę w Citroënie C4 WRC. Z kolei w Production Cars WRC zwyciężyła niemiecko-austriacka załoga Andreas Aigner i Klaus Wicha w Mitsubishi Lancerze Evo IX.
Rajdu nie ukończyło 23 kierowców. Włoch Gianluigi Galli (Ford Focus WRC) wycofał się na 17. oesie. Na 11. oesie na skutek awarii silnika odpadł Fin Toni Gardemeister (Suzuki SX4 WRC). Na tym samym oesie wycofał się jego partner z zespołu Suzuki, Szwed Per-Gunnar Andersson, który miał awarię układu elektrycznego. Na 17. oesie awarię silnika miał Japończyk Toshihiro Arai w Subaru Imprezie WRX STi. Na 11. oesie wykluczony został Czech Martin Prokop (Mitsubishi Lancer Evo IX), który korzystał z nielegalnej pomocy na trasie rajdu. Odpadli również między innymi tacy zawodnicy jak: Rosjanin Jewgienij Nowikow (Mitsubishi Lancer Evo IX, wypadek na 2. oesie), Norweg Eyvind Brynildsen (Mitsubishi Lancer Evo IX, awaria zawieszenia na 15. oesie) i Niemiec Uwe Nittel (Mitsubishi Lancer Evo IX, awaria silnika na 17. oesie).
Klasyfikacja po 8 rundach.
Tabele przedstawiają tylko pięć pierwszych miejsc.

</doc>
<doc id="2528305" url="https://pl.wikipedia.org/wiki?curid=2528305" title="Luiza (opera)">
Luiza (opera)

Luiza ( "Louise") - czteroaktowa opera ("powieść muzyczna") Gustave’a Charpentiera do własnego libretta kompozytora. Prapremiera utworu odbyła się 2 lutego 1900 w Opéra-Comique w Paryżu.
Treść.
Miejsce i czas akcji: Paryż roku 1900.
Akt I.
Luiza zakochuje się w swoim sąsiedzie, poecie Julianie. Matka jest przeciwna jest ich związkowi, podczas gdy sprzyja mu ciężko pracujący Ojciec.
Akt II.
Paryż budzi się do życia. Julian zjawia się w szwalni, w której pracuje Luiza i namawia ją, by porzuciła rodziców i przeniosła się do niego. Ostatecznie dziewczyna przystaje na jego propozycję. W pracy staje się przedmiotem kpin ze strony innych szwaczek, zwłaszcza gdy dobiegają odgłosy śpiewanej przez Juliana serenady. Po pracy dziewczyna udaje się do domu swego ukochanego.
Akt III.
Para zamieszkuje na Montmartrze, którego królową ogłoszona zostaje Luiza. Z tej okazji odbywa się biesiada tamtejszej cyganerii. W jej trakcie przychodzi Matka z wiadomością o ciężkiej chorobie Ojca. Julian zgadza się, by Luiza na jakiś czas zamieszkała z rodzicami.
Akt IV.
Po powrocie Luizy Ojciec szybko wyzdrowiał. Ona jednak dusi się w ciasnej atmosferze, jaka panuje w domu rodziców. W końcu postanawia odejść na zawsze do Juliana. Bezsilny Ojciec wygraża bezdusznemu miastu, że zabrało mu jedyne dziecko.
Charakterystyka.
Opera Gustave’a Charpentiera łączy pierwiastki naturalistyczne (odgłosy wielkiego miasta, maszyn do szycia w szwalni) z symbolistycznymi (alegoryczny charakter postaci poza parą głównych bohaterów). Kontynuację losów Juliana stanowi druga opera tego kompozytora – „Julian lub życia poety’’.

</doc>
<doc id="2528306" url="https://pl.wikipedia.org/wiki?curid=2528306" title="Noc wigilijna (opera)">
Noc wigilijna (opera)

Noc wigilijna (ros. Ночь перед Рождеством) – czteroaktowa opera Nikołaja Rimskiego-Korsakowa do własnego libretta kompozytora według „Nocy wigilijnej” Nikołaja Gogola. Prapremiera 10 grudnia 1895 Teatrze Maryjskim w Petersburgu. Premiera polska we Wrocławiu 19 grudnia 1987.
Treść.
Miejsce i czas akcji: Noc wigilijna w Dykańce pod Połtawą oraz w Petersburgu za panowania Katarzyny II.
Akt I.
Uchodząca w wiosce za czarownicę wdowa Sołocha romansuje z samym Czartem, który zamierza skraść z nieba księżyc. Zapadają ciemności. Wakuła, mimo śnieżnej zamieci, odwiedza ukochaną Oksanę, która jednak przekomarza się z nim i udaje obojętną. Do chaty wraca jej pijany ojciec i przegania zalotnika.
Akt II.
Czart nadal flirtuje z Sołochą, ale musi ukryć się w worku po węglu, gdy zjawiają się kolejni zalotnicy, również chowani w workach, które, po powrocie do domu, Wakuła wyrzuca na dwór. Natyka się na Oksanę, która jako warunek poślubienia go stawia zdobycie dla niej pantofelków samej Carycy.
Akt III.
Zrozpaczony Wakuła udaje się po radę do starego zaporożca Paciuka. Ten radzi mu skorzystać z pomocy diabła. Wtedy z worka wychodzi Czart i oferuje mu swoje usługi w zamian za sprzedanie duszy. Chwila nieuwagi sprawia jednak, że Wakuła ujarzmia go i na jego grzbiecie odbywa podniebną podróż do Petersburga. Wraz z oczekującymi zaporożcami zostaje przyjęty przez Katarzynę II. Zaskoczona i rozbawiona jego prośbą, bez wahania spełnia jego życzenia. Wakuła znów dosiada zniewolonego czarta i wraca do rodzinnej wioski, gdzie dzwon wzywa właśnie wiernych na pasterkę.
Akt IV.
Oksaną targa niepokój o losy Wakuły, który zniknął poprzedniej nocy, zwłaszcza że rozeszła się plotka o jego samobójstwie. Tym większa jest jej radość, gdy przybywa on we własnej osobie z wymarzonymi przez nią pantofelkami. Czub wyraża zgodę na ślub córki z kowalem. Wakuła zapowiada, że „Pszczelarz” (Gogol) napisze kiedyś o tych niezwykłych wydarzeniach nocy wigilijnej słynne opowiadanie.

</doc>
<doc id="2528308" url="https://pl.wikipedia.org/wiki?curid=2528308" title="Cyganeria (opera Ruggera Leoncavalla)">
Cyganeria (opera Ruggera Leoncavalla)

Cyganeria ("La bohème") – czteroaktowa opera Ruggera Leoncavalla do własnego libretta, napisanego według powieści "Sceny z życia cyganerii" Henri Murgera. Prapremiera miała miejsce 6 maja roku 1897 w weneckim Teatro La Fenice.
Fabuła.
Miejsce i czas akcji: Paryż pomiędzy gwiazdkami roku 1837 i 1838.
Akt I.
Kawiarnia Momus. Młodzi artyści wraz ze swymi ukochanymi świętują Wigilię, mimo że właściciel kawiarni, Gaudenzio, chce ich przepędzić z powodu ich wiecznych długów. Z opresji chce ich uratować Barbemuche, nauczyciel, młodzieniec z dobrego i zamożnego domu, który gotów jest zrobić wszystko, by przyjęli go do swego grona. Oni jednak odrzucają jego propozycję, a Schaunard wygrywa od niego konieczną sumę w bilard.
Akt II.
Podwórze w miejscu zamieszkania Musetty. Jej dotychczasowy „protektor” postanowił się z nią rozstać, nie regulując jej dotychczasowych zobowiązań finansowych. Wskutek tego zostaje eksmitowana z mieszkania – właśnie w ten wieczór, w który spodziewa się gości. Nie pozostaje jej nic innego, jak przyjąć tłumnie przybyłych na podwórzu kamienicy. Głośna biesiada wywołuje protesty i powoduje awanturę członków Cyganerii z przebudzonymi sąsiadami, solidnymi mieszczanami.
Akt III.
Poddasze, na którym mieszkają Musetta i Marcello. Zniechęcona trudami życia u boku malarza dziewczyna postanawia go opuścić. W tym czasie zjawia się poszukująca Rodolfa Mimi, która wcześniej opuściła go dla wicehrabiego Paula. Musetta namawia ją, by wspólnie spróbowały odmienić swe życie – na próżno. Zniecierpliwieni mężczyźni wypraszają obie kobiety ze swego mieszkania.
Akt IV.
Poddasze, na którym mieszka Rodolfo. Do poety właśnie powróciła Mimi; jest śmiertelnie chora. Przyszła wraz z Musettą, która przeznacza swą biżuterię na zakup opału, mającego zapewnić Mimi spędzenie ostatnich chwil życia w pomieszczeniu ogrzanym. Gdy rozlegają się dzwony wzywające na pasterkę, Mimi umiera.

</doc>
<doc id="2528310" url="https://pl.wikipedia.org/wiki?curid=2528310" title="Jim Sheppard">
Jim Sheppard

James „Jim” Sheppard (ur. 8 maja 1961) – amerykański muzyk, kompozytor i instrumentalista. Jim Sheppard znany jest przede wszystkim z wieloletnich występów w grupie muzycznej Nevermore, której był współzałożycielem. Wcześniej występował w zespole Sanctuary. Współpracował również z grupą Sleze w roku 1985, złożoną z przyszłych członków grup Alice in Chains (Layne Staley), My Sister's Machine (Nick Pollock) oraz Second Coming (Johnny Bacolas oraz James Bergstrom). 
Jim Sheppard jest także zawodowym kucharzem, wraz z wokalistą Nevermore – Warrelem Dane'em prowadził niegdyś restaurację. W latach 90. XX w. wykryto u muzyka chorobę Leśniowskiego-Crohna. W 2011 roku przeszedł operację usunięcia niezłośliwego nowotworu mózgu.

</doc>
<doc id="2528311" url="https://pl.wikipedia.org/wiki?curid=2528311" title="Tadeusz Biela">
Tadeusz Biela

Tadeusz Biela (ur. 25 sierpnia 1918 w Klimontowie; zm. 17 stycznia 2002 w Kobiernie) – duchowny Kościoła katolickiego, mgr filozofii społecznej.
Życiorys.
Droga do kapłaństwa.
Urodził się 25 sierpnia 1918 roku w Klimontowie Jędrzejowskim. Był synem Jana Bieli i Józefy z Jaśkiewiczów. Szkołę powszechną i gimnazjum ukończył w Rawiczu, gdzie w 1936 roku zdał maturę. Studiował w Prymasowskim Wyższym Seminarium Duchownym w Gnieźnie i Poznaniu. W wyniku zawirowań wojennych święcenia kapłańskie przyjął w Seminarium Duchownym w Sandomierzu w 1941 roku z rąk ks. bp. Jana Lorka. Podczas II wojny światowej był kapelanem grup partyzanckich Armii Krajowej i Batalionów Chłopskich na Kielecczyźnie. Prowadził tajne nauczanie w Tarnobrzegu, Jazłowcu, Sokalu i Miechowie. Niósł pomoc Żydom.
Długoletni prefekt.
Po II wojnie światowej został katechetą w liceach w Środzie i Czarnkowie. W latach 1948-49 był wikariuszem w parafii św. Antoniego Padewskiego w Poznaniu. Pełnił funkcję prefekta, wychowawcy, opiekuna i przewodnika młodzieży w Liceum Ogólnokształcącym i Liceum Pedagogicznym w Krotoszynie. W latach 1950-60 był wikariuszem kościoła farnego pw. św. Jana Chrzciciela w Krotoszynie oraz kapelanem krotoszyńskiego szpitala.
Proboszcz w Kobiernie.
W latach 1960-1993 pełnił funkcję proboszcza parafii pw. św. Wojciecha w Kobiernie. Jako proboszcz kobierski zorganizował punkty nauczania religii na terenie parafii. W okresie komunistycznym był nękany i nachodzony przez funkcjonariuszy Urzędu Bezpieczeństwa. Był propagatorem śpiewania pieśni Maryjnej "O Maryjo witam Cię" przed cudownym wizerunkiem Matki Bożej Szkaplerznej. Obraz Madonny Kobierskiej znajduje się w ołtarzu głównym kościoła w Kobiernie. Wielką zasługą kapłana było odmalowanie świątyni. Pełnił funkcję notariusza dekanatu krotoszyńskiego. W kapłaństwie przeżył ponad 60 lat. Zmarł 17 stycznia 2002 roku w Kobiernie. Pochowany został na przykościelnym cmentarzu w Kobiernie.

</doc>
<doc id="2528313" url="https://pl.wikipedia.org/wiki?curid=2528313" title="34WE">
34WE



</doc>
<doc id="2528314" url="https://pl.wikipedia.org/wiki?curid=2528314" title="EN96">
EN96



</doc>
<doc id="2528315" url="https://pl.wikipedia.org/wiki?curid=2528315" title="21WE">
21WE



</doc>
<doc id="2528316" url="https://pl.wikipedia.org/wiki?curid=2528316" title="Formacja Caturrita">
Formacja Caturrita

Formacja Caturrita (port. "Formação Caturrita") – formacja geologiczna składająca się ze skał osadowych, występująca w Rio Grande do Sul (Brazylia), w niecce Parany. Jej wiek oceniany jest na późny karnik - wczesny noryk (trias górny).
Nazwa.
Nazwa formacji pochodzi od osiedla w mieście Santa Maria, gdzie skały te odkryto i opisano po raz pierwszy
. W języku portugalskim Caturrita oznacza również gatunek papugi (mnicha nizinna).
Opis.
Miąższość formacji wynosi ok. 30-60 m. Formacja Caturrita składa się z piaskowców i mułowców pochodzenia rzecznego i deltowego. Osadzały się one w basenie Parany ("Bacia do Paraná" lub "Bacia Geológica do Paraná").
Występowanie.
Wychodnie skał formacji Caturrita znajdują się w brazylijskim stanie Rio Grande do Sul. Ciągną się w kierunku równoleżnikowym przez centralną część stanu wąskim pasem na długości 250 km od miasta Taquari do miejscowości Mata.
Wiek.
Do tej pory nie wykonano żadnych oznaczeń wieku bezwzględnego skał tej formacji. Na podstawie skamieniałości przewodnich określono ich wiek na późny karnik - wczesny noryk (220-215 mln lat).
Położenie.
Powyżej zalega formacja Botucatu (port. "Formação Botucatu"), a poniżej formacja Santa Maria (port. "Formação Santa Maria "). Wraz z formacją Santa Maria wchodzą w skład górnej części grupy Rosário do Sul.
Milani (1997) określił formację Caturrita jako część supersekwencji Gondwana II (port. "Supersequência Gondwana II").
Skamieniałości.
W osadach formacji Caturrita znaleziono liczne skamieniałości, w tym dinozaurów ("Guaibasaurus", "Unaysaurus"), gadów ssakokształtnych ("Tritheledontidae", "Jachaleria", "Brasilitherium", "Brasilodon", "Exaeretodon", "Irajatherium", "Jachaleria", "Minicynodon", "Riograndia") i innych gadów (nieoznaczony fitozaur, "Cargninia", "Clevosaurus", "Faxinalipterus", "Proterochampsa", "Soturnia", "Sacisaurus", "Teyumbaita").
Geopark.
Formacja Caturrita występuje m.in. w geoparku Paleorrota

</doc>
<doc id="2528323" url="https://pl.wikipedia.org/wiki?curid=2528323" title="Franciszek Stroński">
Franciszek Stroński

Franciszek Stroński (ur. 1 stycznia 1803 w Sasowie, zm. 13 kwietnia 1865 w Krakowie) – bibliotekarz, dyrektor Biblioteki Uniwersytetu Lwowskiego i Biblioteki Uniwersyteckiej w Krakowie.
Studiował filozofię we Lwowie i w Wiedniu, którą wykładał następnie we friulijskiej Gorycji na pograniczu słoweńskiej Krainy. Po powrocie do macierzystej uczelni – Uniwersytetu Lwowskiego – objął kierownictwo jej biblioteki, w randze cesarskiego radcy. Doprowadził do uporządkowania zbiorów, tworząc między innymi katalogi: alfabetyczny i rzeczowy. 30 czerwca 1859 roku mianowano go dyrektorem Biblioteki Uniwersyteckiej w Krakowie, w której przeprowadził "scontrum", czyli inwentaryzację (policzenie zasobów oraz sprawdzenie ich lokalizacji), kontynuował wieloletnią restaurację budynku według projektu Karola Kremera. 
Pochowany został na Cmentarzu Rakowickim. Obecnie jego grób nie istnieje. 

</doc>
<doc id="2528330" url="https://pl.wikipedia.org/wiki?curid=2528330" title="Kościół św. Rocha w Lądku-Zdroju">
Kościół św. Rocha w Lądku-Zdroju

Kościół św. Rocha w Lądku-Zdroju - kościół pomocniczy położony we wschodniej części cmentarza komunalnego w Lądku-Zdroju, przy ulicy Śnieżnej 10. 
Historia.
Potrzeba zbudowania kościoła w tej części Lądka-Zdroju związana jest za założeniem w mieście nowego cmentarza w 1616 roku. Pierwszy projekt kościoła cmentarnego powstał w 1619 roku, jednak nie doczekał się swojej realizacji. Prace budowlane ruszyły dopiero w 1678 roku. W tym samym roku obiekt został poświęcony. Spełniał odtąd funkcję kościoła pogrzebowego. Świątynia została w 1691 roku rozbudowana z inicjatywy ówczesnego proboszcza Adama Breitera (zm. 1707). Wynikało to z faktu, iż na czas przebudowy kościoła parafialnego przejęła jej funkcję. Podczas tej rozbudowy wydłużono obiekt o absydę. W latach 80. XX wieku kościół został strawiony przez pożar. Jego odbudowa miała miejsce na początku XXI wieku.
Decyzją wojewódzkiego konserwatora zabytków z dnia 3 sierpnia 1965 roku kościół został wpisany do rejestru zabytków. 
Architektura.
Jest to budowla barokowa, jednonawowa z więżą zwieńczoną hełmem. Elewacje zaakcentowane są boniowanymi pilastrami. Prezbiterium ma kształt kwadratowy i zakończone zostało półkolistą absydą. Bryła główna posiada stromy dach dwuspadowy, krytym łupkiem w karo, natomiast absyda nakryta jest dach dwuspadowym, krytym dachówką karpiówką. Elewacje frontowa zachodnia i tylna wschodnia posiadają wysokie trójkątne szczyty. Na kalenicy jest ośmioboczna sygnaturka.

</doc>
<doc id="2528337" url="https://pl.wikipedia.org/wiki?curid=2528337" title="Georges Poulet">
Georges Poulet

Georges Poulet (ur. 29 listopada 1902 w Chênée, zm. 31 grudnia 1991 w Brukseli) – belgijski francuskojęzyczny historyk literatury i krytyk literacki, związany ze szkołą genewską.
Absolwent prawa i literatury na Uniwersytecie w Liège. W latach 1922–1935 publikował w pismach „Nord” i „Sélection” swoje recenzje i artykuły, używając pseudonimu „Georges Thialet”. Pracował na różnych uniwersytetach w Wielkiej Brytanii i USA jako wykładowca literatury francuskiej. Od 1957 był kierownikiem katedry literatury francuskiej na Uniwersytecie w Zurychu. W 1967 otrzymał tytuł profesorski na Uniwersytecie Nicejskim.
Podstawową kategorią w metodzie badawczej Pouleta była kategoria czasu wspólnie z kategorią przestrzeni. Zdaniem krytyka sposób przeżywania czasu i przestrzeni tłumaczyły zarówno samą egzystencję człowieka, jak i to, co tworzy jego umysł. W swoich pracach opisywał różne sposoby postrzegania i mierzenia czasu, od systemu godzinowego poprzez refleksje Bergsona o trwaniu i Gide’a o chwili. Jako podstawowe źródło każdego utworu literackiego widział nieprecyzyjną myśl człowieka i starał się analizować „wewnętrzną odległość” między pierwszą myślą leżącą u podstaw utworu i ostatecznym jego kształtem. Myśl traktował jako przestrzeń, w której poruszają się i wchodzą ze sobą w interakcje poszczególne idee.
Jak pisał polski romanista Zbigniew Naliwajek:
Zabieg ten Poulet określał jako „krytykę identyfikującą się”, a jako wzór dla niej wskazywał metodę pisarską i badawczą Marcela Prousta. W 1970 na Uniwersytecie w Tybindze wygłosił odczyt, w którym rozwijał założenia swojej metodologii. Twierdził, że podobnie jak Jean-Pierre Richard, Jean Starobinski i Jacques Rivière w swojej krytyce poszukuje myśli autora, by następnie opisywać formy dzieła. Literaturę zaś postrzegał jako bogatą, lecz nieuporządkowaną rzeczywistość, wymagającą wprowadzenia porządku, lub jako budynek, którego zewnętrzny wygląd jedynie sygnalizuje strukturę wnętrza. Rozwijając swoją koncepcję łączenia świadomości krytyka i autora, Poulet doszedł ostatecznie do wniosku, że musi całkowicie oczyścić własną myśl, by mogła ona „pomieścić” tok myślenia twórcy dzieła literackiego. Sprzeciwiał się dzieleniu utworów według formy, definiowaniu rodzajów i gatunków literackich. 

</doc>
<doc id="2528338" url="https://pl.wikipedia.org/wiki?curid=2528338" title="Paolo Danesini">
Paolo Danesini

Paolo Danesini (ur. 27 stycznia 1992) – włoski lekkoatleta specjalizujący się w biegu na 400 metrów.
W 2011 wraz z partnerami z reprezentacji ustanawiając rekord Włoch juniorów zdobył w Tallinnie złoty medal mistrzostw Europy juniorów w biegu rozstawnym 4 x 400 metrów. 
Rekord życiowy: 47,27 (13 lipca 2013, Mediolan). 

</doc>
<doc id="2528340" url="https://pl.wikipedia.org/wiki?curid=2528340" title="Peter Ellenshaw">
Peter Ellenshaw

Peter Ellenshaw (ur. 24 maja 1913 w Londynie, zm. 12 lutego 2007 w Santa Barbara) – brytyjski scenograf i pejzażysta, zdobywca Oscara za najlepsze efekty specjalne za film "Mary Poppins" (1964). Pracował z wieloma uznanymi reżyserami, takimi jak Walt Disney, Stanley Kubrick, Michael Powell i Walter Percy Day. Zilustrował koncepcyjny plan Disneya, znanego dziś parku rozrywki Disneyland. Za swą pracę znalazł się w gronie Disney Legends.
Życiorys.
Peter Ellenshaw urodził się w Londynie 24 maja 1913 roku, w latach dwudziestych Walter Percy Day mieszkający po sąsiedzku odkrył jego talent i zatrudnił Petera jako praktykanta, który dzięki temu miał okazję przyjrzeć się jak powstają efekty specjalne w filmach.
Po służbie w czasie II wojny światowej jako pilot Royal Air Force, Peter powrócił do branży filmowej dla Metro-Goldwyn-Mayer przy produkcji Quo Vadis. W 1947 roku jego prace zwróciły uwagę dyrektor artystycznego Walt Disney Studios. Disney planował swój pierwszy film live-action, Wyspa skarbów, który będzie produkowany w Wielkiej Brytanii i dyrektor artystyczny zapytał, czy Ellenshaw byłby zainteresowany. Tak zaczęła się profesjonalna współpraca i przyjaźń z Waltem Disneyem.
W 1953 roku, Peter i jego rodzina przeniosła się do Kalifornii gdzie rozpoczął pracę w pełnym wymiarze godzin dla Walt Disney Studios. Przyczynił się do powstania efektów specjalnych filmu Disneya 20 000 mil podmorskiej żeglugi. Niedługo po przyłączeniu się do studia które było na etapie planowania nowego parku rozrywki, przyniósł do pracy kawałek płyty pilśniowej o wymiarach 1,2m na 2,4m wizualizującą koncepcję „Disneylandu” widzianą z lotu ptaka. Obraz był wykorzystywany przez Walta Disneya, aby przedstawić widzom swój nowy projekt, a jednocześnie za pomocą obrazu, przyciągnąć sponsorów.
W 1960 roku, Ellenshaw pracował przy filmie Spartakus Stanleya Kubricka, przy jednoczesnym kontynuowaniu pracy w pełnym wymiarze godzin dla wytwórni Disneya.
W 1970 roku wraz z żoną Bobbie, odwiedził Pierścień Kerry w Irlandii, gdzie stworzyła obrazy skalistego wybrzeża Irlandii i pięknych krajobrazów. Jego prace były prezentowane na specjalnej wystawie w ambasadzie amerykańskiej w Dublinie. Dziś wiele z jego dzieł można oglądać w zbiorach w całej Irlandii między innymi w Adare Manor, Dromoland Castle, Waterville House i Ashford Castle.
W 1993 roku Peter Ellenshaw został uhonorowany Disney Legends w Walt Disney Studios, uroczystości przewodniczył dyrektor generalny Michael D. Eisner i Roy E. Disney.
Zmarł 12 lutego 2007 roku w swoim domu w Santa Barbara.
Nagrody.
W 1965 otrzymał Oscara za najlepsze efekty specjalne za film "Mary Poppins" (1964) (otrzymali go również Hamilton Luske i Eustace Lycett).

</doc>
<doc id="2528341" url="https://pl.wikipedia.org/wiki?curid=2528341" title="Alberto Rontini">
Alberto Rontini

Alberto Rontini (ur. 3 kwietnia 1993) – włoski lekkoatleta specjalizujący się w biegu na 400 metrów.
W 2011 wraz z partnerami z reprezentacji ustanawiając rekord Włoch juniorów zdobył w Tallinnie złoty medal mistrzostw Europy juniorów w biegu rozstawnym 4 x 400 metrów. 
Rekord życiowy: 47,52 (1 lipca 2011, Nembro). 

</doc>
<doc id="2528342" url="https://pl.wikipedia.org/wiki?curid=2528342" title="Kąpielisko Glinianki">
Kąpielisko Glinianki

Kąpielisko Glinianki – kąpielisko położone w zachodniej części Wrocławia, utworzone w oparciu o trzy zbiorniki wodne – glinianki, powstałe w wyniku eksploatacji na potrzeby pobliskich cegielni występujących tu złóż gliny (zbiorniki poeksploatacyjne). Ponieważ cegielnie zostały zniszczone podczas działań wojennych pod koniec II wojny światowej, zaprzestano wydobycia stąd surowca, a wykopy zostały zalane wodą, tworząc zespół trzech stawów. Kąpielisko położone jest przy ulicy Kosmonautów 2. Zachodni zbiornik przeznaczono do kąpieli, natomiast wschodni do uprawiania sportów wodnych.
Początkowo zbiorniki te wykorzystywano do kąpieli, mimo iż nie było tu zorganizowanego kąpieliska ("na dziko"). Zbiorniki gwarantowały w tamtym czasie wyjątkową czystość wody. Z czasem miejsce to stało się na tyle popularne, że postanowiono utworzyć tu kąpielisko. Od początku lat 60. XX wieku wyznaczono tu już strzeżone miejsce do kąpieli, uruchomiono także wypożyczalnię kajaków i rowerów wodnych. Od 1967 roku funkcjonuje jako Kąpielisko Glinianki. W latach 70. XX wieku wybudowano szatnie, toalety, prysznice i kioski gastronomiczne. Z kolei w latach 80 XX wieku został zbudowany pawilon wejściowy, w którym usytuowano kasy i biura. Powstało też boisko gier. Wypożyczalnia sprzętu wodnego rozszerzyła ofertę o sprzęt żeglarski. w 1996 roku zainstalowano zjeżdżalnię wodną (długości 90 m), którą usunięto w 2013 roku. Obecnie dostępne są takie inne atrakcje i urządzenia, np. stoły do gry w tenisa stołowego, boisko do piłki plażowej oraz pole biwakowe.

</doc>
<doc id="2528345" url="https://pl.wikipedia.org/wiki?curid=2528345" title="Rajd Nowej Zelandii 2008">
Rajd Nowej Zelandii 2008

Rezultaty Rajdu Nowej Zelandii ("38th Repco Rally New Zealand"), eliminacji mistrzostw świata w 2008 roku, który odbył się w dniach 28 sierpnia – 31 sierpnia. Była to jedenasta runda mistrzostw w tamtym roku oraz siódma szutrowa, a także szósta w Production Cars WRC. Bazą rajdu było miasto Hamilton. Zwycięzcami rajdu została francusko-monakijska załoga Sébastien Loeb i Daniel Élena jadąca Citroënem C4 WRC. Wyprzedzili oni Hiszpanów Daniela Sordo i Marca Martiego w Citroënie C4 WRC oraz Finów Mikko Hirvonena i Jarmo Lehtinena w Fordzie Focusie WRC. Z kolei w Production Cars WRC zwyciężyła czeska załoga Martin Prokop i Jan Tománek w Mitsubishi Lancerze Evo IX.
Rajdu nie ukończyło 22 kierowców. Fin Jari-Matti Latvala (Ford Focus WRC) wycofał się na 17. oesie na skutek wypadku. Na 15. oesie na skutek awarii radiatora odpadł Australijczyk Chris Atkinson (Subaru Impreza WRC). Na 17. oesie wycofał się Belg François Duval (Ford Focus WRC), który miał wypadek. Na 18. oesie odpadł Zimbabwejczyk Conrad Rautenbach (Citroën C4 WRC), a na 5. oesie - Japończyk Toshihiro Arai (Subaru Impreza WRX STi), który miał awarię radiatora. Rajdu nie ukończyli również tacy zawodnicy jak: Mirco Baldacci z San Marino (Mitsubishi Lancer Evo IX, 14. oes), Rosjanin Jewgienij Nowikow (Mitsubishi Lancer Evo IX, 14. oes), Austriak Andreas Aigner (Mitsubishi Lancer Evo IX, wypadek na 12. oesie) i Japończyk Fumio Nutahara (Mitsubishi Lancer Evo IX, 15. oes).
Klasyfikacja po 11 rundach.
Tabele przedstawiają tylko pięć pierwszych miejsc.

</doc>
<doc id="2528351" url="https://pl.wikipedia.org/wiki?curid=2528351" title="Waleria Drygała">
Waleria Drygała

Waleria Władysława Drygała z domu Buckolt (ur. 1908, zm. 1969) – dziennikarka, założycielka „Kalendarza Bydgoskiego”.
Życiorys.
Urodziła się 29 lutego 1908 r. w Bydgoszczy. Była córką Bernarda, maszynisty kolejowego i Stanisławy z Miklaszów. Po ukończeniu liceum handlowego pracowała w kancelariach adwokatów bydgoskich: Melchiora Wierzbickiego i Stanisława Morawskiego, a następnie w fabryce maszyn jako stenotypistka. W maju 1938 r. przeniosła się do Sosnowca, który był miastem rodzinnym jej męża. Tam zastał ją wybuch wojny.
Dobrze znając język niemiecki i pracę biurową, znalazła zatrudnienie w urzędach w Będzinie i Siewierzu. Podejrzana o udział w akcji sabotażowej, ukrywała się przez wiele miesięcy na terenie Zagłębia Dąbrowskiego, a następnie wróciła do Bydgoszczy. Zmuszona do zameldowania się u władz okupacyjnych, została skierowana do pracy fizycznej na bydgoskim lotnisku.
Po wyzwoleniu Bydgoszczy zgłosiła się do służby społecznej. Następnie, zgodnie ze swymi zainteresowaniami dziennikarskimi, podjęła pracę w bydgoskim oddziale „"Polpressu"”, skąd przeszła do Rozgłośni Pomorskiej Polskiego Radia. Równocześnie współpracowała z „"Trybuną Pomorską"”. W 1948 r. związała się z „"Ilustrowanym Kurierem Polskim"”, prowadząc początkowo dział depeszowy, a później zajmując się publicystyką. Jej zainteresowania skupiały się na problemach regionu bydgoskiego oraz zbrodniami hitlerowskimi popełnionymi na mieszkańcach Pomorza.
Była entuzjastką i znawczynią miasta rodzinnego, udzielając się aktywnie w Towarzystwie Miłośników Miasta Bydgoszczy. Kierowała jego sekcją wydawniczą. W 1969 r. doprowadziła do wydania „"Kalendarza Bydgoskiego"”, który następnie współredagowała i zasilała cennymi przyczynkami historycznymi i regionalnymi ciekawostkami. Wybrała również zgłoszone na konkurs wspomnienia i opracowała I tom „"Opowieści bydgoskich"” (1970), które ukazały się już po jej śmierci.
Udzielała się w wielu organizacjach, m.in. Stowarzyszeniu Dziennikarzy Polskich, Okręgowej Komisji Badania Zbrodni Hitlerowskich, Radzie Ochrony Pamięci Walk i Męczeństwa i innych.
Zmarła 2 lipca 1969 r. w Bydgoszczy. Została pochowana na cmentarzu Nowofarnym.
Życie prywatne.
Od 1937 r. była zamężna z Czesławem Drygałą, urzędnikiem mierniczym.
Upamiętnienie.
Jej imieniem nazwano w 1991 r. jedną z ulic w dzielnicy Fordon.

</doc>
<doc id="2528353" url="https://pl.wikipedia.org/wiki?curid=2528353" title="Vito Incantalupo">
Vito Incantalupo

Vito Incantalupo (ur. 11 marca 1993) – włoski lekkoatleta specjalizujący się w biegu na 400 metrów.
Na mistrzostwach Europy juniorów w Tallinnie (2011) dotarł do półfinału biegu na 400 metrów oraz wystąpił w eliminacjach sztafety 4 x 400 metrów, która w finale sięgnęła po złoty medal. Na tym samym dystansie zdobył w 2013 brąz młodzieżowych mistrzostw Europy w Tampere.
Rekord życiowy: 47,16 (19 maja 2012, Marano). 

</doc>
<doc id="2528357" url="https://pl.wikipedia.org/wiki?curid=2528357" title="Ken Romain">
Ken Romain

Ken Romain (ur. 17 kwietnia 1993) – francuski lekkoatleta specjalizujący się w biegach sprinterskich. 
Na mistrzostwach Europy juniorów w Tallinnie (2011) odpadł w eliminacjach biegu na 100 metrów oraz wraz z kolegami z reprezentacji zdobył złoty medal w biegu rozstawnym 4 x 100 metrów. Brązowy medalista IAAF World Relays w sztafecie 4 × 200 metrów (2014). W 2015 zdobył złoto młodzieżowych mistrzostw Europy w biegu rozstawnym 4 x 100 metrów.
Rekordy życiowe: bieg na 60 metrów (hala) – 6,71 (21 stycznia 2017, Nantes); bieg na 100 metrów (stadion) – 10,29 (14 czerwca 2014, Aubagne).

</doc>
<doc id="2528368" url="https://pl.wikipedia.org/wiki?curid=2528368" title="Kryształowy korek">
Kryształowy korek

Kryształowy korek – powieść autorstwa Maurice’a Leblanca opisująca przygody Arsène’a Lupina. Powieść publikowana była w gazecie "„Le Journal”" od września do listopada 1912 roku. Inspiracją Maurice’a Leblanca był niesławny skandal Panamy z 1892 i 1893 roku. Powieść czerpie z również z opowiadania Edgara Allana Poego pt. "Skradziony list", pomysł ukrycia obiektu na widoku.
Fabuła.
Podczas włamania do domu zastępcy Daubrecqa zostaje popełniona zbrodnia, a dwóch wspólników Arsène’a Lupina zostaje aresztowanych przez policję. Jeden z nich jest winny zbrodni, drugi niewinny, ale obaj zostają skazani na śmierć.
Lupin wyrusza na ratunek ofierze pomyłki sądowej, ale musi walczyć z Daubrecq'iem, pozbawionym skrupułów szantażystą, który posiada kompromitujący dokument, ukryty w kryształowej zatyczce.
Rozdziały.
Powieść w oryginale składa się z następujących rozdziałów:

</doc>
<doc id="2528370" url="https://pl.wikipedia.org/wiki?curid=2528370" title="Marcialonga">
Marcialonga

Marcialonga – długodystansowy bieg narciarski, rozgrywany co roku w ostatnią niedzielę stycznia, w prowincji Trydent w północno-wschodnich Włoszech. Jest to najdłuższy i największy włoski maraton. Trasa biegu liczy 70 km, rozgrywany jest techniką klasyczną. Tylko w 2007 roku bieg skrócono do 57 km z uwagi na problemy ze śniegiem. Bieg ten należy do cyklu Worldloppet i Visma Ski Classics.
Pierwsza edycja biegu miała miejsce w 1971 roku. Początkowo bieg rozgrywano tylko w kategorii mężczyzn. Kobiety do rywalizacji przystąpiły w 1978 roku. Trasa zaczyna się w miejscowości Moena i prowadzi przez dolinę Val di Fassa i miejscowość Canazei do Cavalese w dolinie Val di Fiemme. Rozgrywany jest także krótszy wyścig - "Marcialonga light" na dystansie 45 km i prowadzi z Moeny do Predazzo.
Najwięcej zwycięstw wśród mężczyzn odniósł Włoch Maurilio De Zolt, który zwyciężał czterokrotnie w latach: 1986, 1987, 1991 i 1992. Wśród kobiet najczęściej zwyciężała jego rodaczka Maria Canins, która aż dziesięć razy była najlepsza. Canins wygrała wszystkie edycje maratonu w latach 1979-1988.
Podobnie jak norweski maraton Birkebeinerrennet, Marcialonga ma swoje odpowiedniki w kolarstwie szosowym ("Marcialonga Cycling") oraz w biegu przełajowym ("Marcialonga Running").

</doc>
<doc id="2528371" url="https://pl.wikipedia.org/wiki?curid=2528371" title="Eparchia Al-Minja">
Eparchia Al-Minja

Eparchia Al-Minja (łac. "Eparchia Hermopolitana", "eparchia hermopolitańska") – eparchia Kościoła katolickiego obrządku koptyjskiego w Egipcie, z siedzibą w mieście Al-Minja (w pobliżu starożytnego Hermopolis Magna) w muhafazie Al-Minja. Została erygowana jako sufragania koptyjskiego katolickiego patriarchatu Aleksandrii 26 listopada 1895 na mocy listu apostolskiego "Christi Domini" papieża Leona XIII.
Biskupi.
Istnieją dwie rady: duszpasterska i kapłańska. Na terenie diecezji znajduje się kilka szkół katolickich:
jedna kierowana przez diecezję a siedem przez zgromadzenia zakonne.

</doc>
<doc id="2528375" url="https://pl.wikipedia.org/wiki?curid=2528375" title="Jean-Pierre Richard">
Jean-Pierre Richard

Jean-Pierre Richard (ur. 15 lipca 1922 w Marsylii, zm. 15 marca 2019 w Paryżu) – francuski literaturoznawca i krytyk literacki.
Ukończył wyższe studia w dziedzinie literatury w 1945, w 1962 obronił doktorat. Wykładał literaturę na różnych uniwersytetach Szkocji, w Londynie oraz w Instytucie Francuskim w Madrycie.
Na jego metodologię krytyczną wpłynęły prace Gastona Bachelarda i Georges’a Pouleta. Cel prowadzonych przez siebie badań i analiz literackich przedstawił w pracy "Poésie et Profondeur" opublikowanej po raz pierwszy w 1955. Jak pisał, jego dążeniem było odkrycie momentu, w którym precyzuje się idea dzieła literackiego, równocześnie decydując o powstaniu utworu, jak i przemieniając jego autora („moment powstania człowieka, pisarza i dzieła”). Czerpiąc z psychologii, Richard poszukiwał związków między osobistym postrzeganiem świata przez pisarza a jego dziełami, za decydujące dla podejmowania aktywności twórczej i jej dalszego przebiegu uważał instynktowne poszukiwanie dobra przez człowieka oraz procesy marzenia na jawie ("la rêverie", w odróżnieniu do snu; fr. "le rêve").
Autor esejów poświęconych twórczości Stendhala, Flauberta, Fromentina, braci Goncourt, Mallarmé.

</doc>
<doc id="2528384" url="https://pl.wikipedia.org/wiki?curid=2528384" title="Parulski">
Parulski



</doc>
<doc id="2528387" url="https://pl.wikipedia.org/wiki?curid=2528387" title="Stefan I Sidarous">
Stefan I Sidarous



</doc>
<doc id="2528389" url="https://pl.wikipedia.org/wiki?curid=2528389" title="Clan Of Xymox">
Clan Of Xymox



</doc>
<doc id="2528392" url="https://pl.wikipedia.org/wiki?curid=2528392" title="Filip Flisar">
Filip Flisar

Filip Flisar (ur. 28 września 1987 w Mariborze) – słoweński narciarz dowolny, specjalizujący się w skicrossie. Największy sukces osiągnął w 2015 roku, kiedy wywalczył złoty medal w skicrossie na mistrzostwach świata w Kreischbergu. W tej samej konkurencji zdobył także srebrny medal na Winter X Games 16 w 2012 roku. Najlepsze wyniki w Pucharze Świata osiągnął w sezonie 2011/2012, kiedy to zajął 5. miejsce w klasyfikacji generalnej, a w klasyfikacji skicrossu wywalczył Małą kryształową kulę. W 2010 roku brał udział w igrzyskach olimpijskich w Vancouver, gdzie zajął 8. miejsce w skicrossie. Był też szósty w tej konkurencji na rozgrywanych cztery lata później igrzyskach w Soczi. W grudniu 2020 roku poinformował o zakończeniu kariery.

</doc>
<doc id="2528393" url="https://pl.wikipedia.org/wiki?curid=2528393" title="Anna Szczepańska">
Anna Szczepańska

Anna Szczepańska (ur.: 22 stycznia 1979) - polska brydżystka, Mistrz Międzynarodowy.
Wyniki Brydżowe.
Rozgrywki krajowe.
W rozgrywkach krajowych zdobywała następujące lokaty:
Zawody Światowe.
W światowych zawodach zdobyła następujące lokaty:
Zawody europejskie.
W europejskich zawodach zdobyła następujące lokaty:

</doc>
<doc id="2528394" url="https://pl.wikipedia.org/wiki?curid=2528394" title="Bones (soundtrack)">
Bones (soundtrack)



</doc>
<doc id="2528399" url="https://pl.wikipedia.org/wiki?curid=2528399" title="Roman Łągwa">
Roman Łągwa

Roman Łągwa, w historiografii rosyjskiej Роман Войцехович Лонгва, (ur. 9 lipca 1891 w Warszawie, zm. 8 lutego 1938 w Kommunarce pod Moskwą) – polski działacz socjalistyczny i komunistyczny, komkor Armii Czerwonej. Członek PPS-Lewicy (1910–1918) i RKP(b)/WKP(b) (1918–1937). 
Życiorys.
Pochodził z rodziny kupieckiej. W 1910 ukończył średnią szkołę handlową w Warszawie. Od 1910 był członkiem Polskiej Partii Socjalistycznej-Lewicy. W okresie od marca 1912 do września 1913 więziony w więzieniu w Łomży za działalność rewolucyjną.
Po wybuchu I wojny światowej w listopadzie 1914 został zmobilizowany do Armii Imperium Rosyjskiego. W 1915 ukończył Aleksiejewską szkołę oficerów piechoty w Moskwie. Walczył w szeregach 66 Pułku Piechoty, w stopniu sztabskapitana, dowodził kompanią.
Po rewolucji lutowej i obaleniu caratu aktywny działacz polskiej lewicy w armii rosyjskiej, współpracował z bolszewikami. W czasie przewrotu bolszewickiego (rewolucji październikowej) komendant poczty i telegrafu w Piotrogrodzie. W grudniu 1917 został kierownikiem Wydziału Wojskowego Komisariatu do Spraw Polskich w Piotrogrodzie i przewodniczącym Komitetu Głównego Związku Wojskowych Polaków (lewica) w Rosji. Instytucje te prowadziły wówczas intensywną działalność agitacyjną wobec żołnierzy I Korpusu Polskiego w kierunku ich bolszewizacji. W lipcu 1918 wyznaczony na stanowisko szefa sztabu Zachodniej Dywizji Strzelców Armii Czerwonej, a we wrześniu 1918 objął dowództwo I Brygady Zachodniej Dywizji Strzelców. 
W lutym 1919 został dowódcą Zachodniej Dywizji Strzelców, która w czerwcu tego roku została przemianowana na 52 Dywizję Strzelców. Od 24 września 1919 do 3 sierpnia 1920 dowodził 2 Dywizją Strzelecką walczącą z Wojskiem Polskim. Od sierpnia do października 1920 dowódca Polskiej Armii Czerwonej, formacji wojskowej Tymczasowego Komitetu Rewolucyjnego Polski.
W listopadzie został przeniesiony na stanowisko szefa oddziału w Zarządzie Rozpoznawczym Polowego Sztabu Wojskowego Komitetu Rewolucyjnego Republiki. W listopadzie 1921 r. został szefem Oddziału Rozpoznawczego Dowództwa Sił Zbrojnych Ukrainy i Krymu, które w czerwcu następnego roku zostało przeformowane w Dowództwo Ukraińskiego Okręgu Wojskowego. Następnie był zastępcą szefa sztabu oraz pełnił obowiązki szefa sztabu w Dowództwie Ukraińskiego Okręgu Wojskowego. W latach 1925–1926 sekretarz Komisji do Spraw Japonii w Biurze Politycznym Komitetu Centralnego Wszechzwiązkowej Partii Komunistycznej (bolszewików), a w latach 1926–1927 attaché wojskowym przy Poselstwie ZSRR w Chinach.
W sierpniu 1927 objął dowództwo 43 Dywizji Terytorialnej. W 1930 został inspektorem, a dwa lata później zastępcą szefa Zarządu Łączności Robotniczo-Chłopskiej Armii Czerwonej. W latach 1935–1937 był szefem Zarządu Łączności RKKA. 20 listopada 1935 awansowany na stopień komkora. 
W okresie "wielkiego terroru" 21 maja 1937 został aresztowany przez NKWD. Mimo tortur nie załamał się w śledztwie i nie udało się wymóc od niego zeznań obciążających marszałka Michaiła Tuchaczewskiego, z którym blisko współpracował. 8 lutego 1938 wyrokiem Kolegium Wojskowego Sądu Najwyższego ZSRR skazany na karę śmierci z zarzutu o "udział w wojskowo-faszystowskim spisku". Tego samego dnia rozstrzelany na terenie miejsca straceń NKWD „Kommunarka”, położonego pod Moskwą, pochowany anonimowo.
Po XX zjeździe KPZR zrehabilitowany 15 września 1956, postanowieniem Kolegium Wojskowego SN ZSRR.

</doc>
<doc id="2528400" url="https://pl.wikipedia.org/wiki?curid=2528400" title="Nie-przyjaciele">
Nie-przyjaciele

Nie-przyjaciele – amerykański film Disney Channel Original Movies na podstawie książki Alexy Younga "Frenemies". Film miał swoją premierę 13 stycznia 2012 w USA na kanale Disney Channel. W Polsce premiera odbyła się 28 kwietnia o godzinie 11:00.
Fabuła.
Film opowiada historię trzech par przyjaciół, którzy codziennie doświadczają wzlotów i upadków, jakie niesie ze sobą przyjaźń. 
Pierwsza historia opowiada o kujonie Jake'u i jego psie Murrayu. Jake pracuje przy szkolnym projekcie z Julianne, w której się podkochuje. Przedstawia jej Murraya, ale dziewczyna i pies nie przypadają sobie do gustu.
Druga historia śledzi losy Halley i Avalon, najlepszych przyjaciółek, które dostają propozycję by ich blog o modzie ukazywał się w formie magazynu. Ich przyjaźń zostanie jednak wystawiona na próbę, gdy okazuje się, że tylko jedna z nich może pracować w magazynie jako redaktorka.
W ostatniej historii śledzimy losy pochodzącej z wielodzietnej rodziny chłopczycy o imieniu Savannah, która spotyka Emmę, rozpieszczoną dziewczynę z bogatej dzielnicy, wyglądającą zupełnie jak jej siostra bliźniaczka. Dziewczęta zaprzyjaźniają się i decydują na chwilę zamienić miejscami. Okazuje się jednak, że życie po drugiej stronie zupełnie nie odpowiada ich oczekiwaniom.
Wersja polska.
Wersja polska: SDI Media Polska
Reżyseria: Artur Kaczmarski
Dialogi: Julian Scott
Wystąpili:
oraz:
i inni
Lektor: Artur Kaczmarski

</doc>
<doc id="2528402" url="https://pl.wikipedia.org/wiki?curid=2528402" title="Juan Carlos Núñez">
Juan Carlos Núñez

Juan Carlos "Kalin" Núñez Orozco (ur. 18 kwietnia 1983 w Guadalajarze) – meksykański piłkarz występujący na pozycji prawego obrońcy, obecnie zawodnik Tijuany.
Kariera klubowa.
Núñez jest wychowankiem klubu Deportivo Toluca, do którego seniorskiej drużyny został włączony w wieku dwudziestu jeden lat przez szkoleniowca Ricardo Ferrettiego, po kilkunastu miesiącach występów w drugoligowych rezerwach – Atlético Mexiquense. W meksykańskiej Primera División zadebiutował 14 sierpnia 2004 w wygranym 1:0 spotkaniu z Necaxą, jednak nie potrafił sobie wywalczyć miejsca w wyjściowym składzie i pełnił wyłącznie rolę głębokiego rezerwowego. W jesiennym sezonie Apertura 2005 zdobył z ekipą prowadzoną przez trenera Américo Gallego tytuł mistrza Meksyku, jednak sam zanotował wówczas zaledwie jeden ligowy występ. Rok później, w sezonie Apertura 2006, zanotował natomiast wicemistrzostwo kraju, a w tym samym roku dotarł również do finału najbardziej prestiżowych rozgrywek północnoamerykańskiego kontynentu – Pucharu Mistrzów CONCACAF. Ogółem w barwach Toluki spędził cztery lata, lecz sporadycznie pojawiał się na ligowych boiskach i regularne występy notował wyłącznie w drugoligowym Atlético Mexiquense.
Latem 2008 Núñez przeniósł się do drugoligowego Club Tijuana, gdzie z kolei od razu został kluczowym ogniwem formacji defensywnej. W wiosennym sezonie Clausura 2009 dotarł z nim do finału rozgrywek Primera División A, zaś w sezonie Apertura 2010 triumfował z Tijuaną w drugiej lidze. Pół roku później, w sezonie Clausura 2011, ponownie dotarł do finału drugoligowych zmagań, natomiast na koniec rozgrywek 2010/2011 wywalczył z ekipą historyczny awans do najwyższej klasy rozgrywkowej. Wciąż mając niepodważalne miejsce w pierwszej jedenastce, w sezonie Apertura 2012 zdobył z drużyną Antonio Mohameda pierwszy w historii Tijuany (a drugi w swojej karierze) tytuł mistrza Meksyku.

</doc>
<doc id="2528405" url="https://pl.wikipedia.org/wiki?curid=2528405" title="Australian Open 2012">
Australian Open 2012

Australian Open 2012 – pierwszy w sezonie tenisowy turniej wielkoszlemowy, który odbył się w dniach 16–29 stycznia, na twardych kortach Melbourne Park w Melbourne. Była to 100. edycja rozgrywek oraz 25. odsłona imprezy na kortach Melbourne Park.
Obrońcami tytułów w grze pojedynczej byli Belgijka Kim Clijsters i Serb Novak Đoković. Gisela Dulko w parze z Flavią Pennettą były obrończyniami tytułu w deblu kobiet, natomiast amerykańscy bracia Bob i Mike Bryanowie bronili tytułu w grze podwójnej mężczyzn.
Tytuły w grze pojedynczej zdobyli Novak Đoković oraz Wiktoryja Azaranka, zaś w grze podwójnej tytuł wywalczyli Leander Paes i Radek Štěpánek, a w turnieju pań najlepsze okazały się Swietłana Kuzniecowa i Wiera Zwonariowa. Tytuł w grze mieszanej zdobyła para Bethanie Mattek-Sands–Horia Tecău.

</doc>
<doc id="2528406" url="https://pl.wikipedia.org/wiki?curid=2528406" title="Gribaumont">
Gribaumont

Gribaumont – stacja metra w Brukseli, na linii 1. Zlokalizowana jest za stacją Joséphine-Charlotte i Tomberg. Została otwarta 20 września 1976.

</doc>
<doc id="2528408" url="https://pl.wikipedia.org/wiki?curid=2528408" title="Tomberg">
Tomberg

Tomberg – stacja metra w Brukseli, na linii 1. Zlokalizowana jest za stacją Gribaumont i Roodebeek. Została otwarta 20 września 1976.

</doc>
<doc id="2528409" url="https://pl.wikipedia.org/wiki?curid=2528409" title="Eparchia luksorska">
Eparchia luksorska

Eparchia luksorska (łac. "Eparchia Thebana", "eparchia tebańska") – eparchia Kościoła katolickiego obrządku koptyjskiego w Egipcie, z siedzibą w Luksorze (obejmującym także starożytne Teby) w muhafazie Luksor. Została erygowana jako sufragania koptyjskiego katolickiego patriarchatu Aleksandrii 26 listopada 1895 na mocy listu apostolskiego "Christi Domini" papieża Leona XIII. 10 sierpnia 1947 z terytorium diecezji wydzielono eparchię asjucką, a 13 września 1981 - eparchię Sauhadżu.
Biskupi.
Mimo podziału, diecezja liczy 360 km długości. Biskup tej diecezji
obejmuje również patronat nad Koptami-katolikami Sudanu.

</doc>
<doc id="2528416" url="https://pl.wikipedia.org/wiki?curid=2528416" title="Let It Shine">
Let It Shine

Let It Shine – amerykański film Disney Channel Original Movies. Pojawił się 15 czerwca 2012 w USA na kanale Disney Channel, zaś w Polsce 8 września tego samego roku.
Fabuła.
Film opowiada o 16-letnim Cyrus DeBarge, początkującemu wokaliście, któremu brakuje pewności siebie na scenie, ponieważ po wydaniu jego nowej raperskiej piosenki próbuje zdobyć miłość Roxanne Andrews. Po tym, jak jego kapryśny najlepszy przyjaciel, Kris McDuffy bierze udział w konkursie piosenki, zostaje błędnie wybrany laureatem. W obawie przed szeroką publicznością Cyrus panikuje. Wkrótce jednak okazuje się, że Roxanne podkochuje się w Cyrusie.
Polski dubbing.
Wersja polska: SDI Media Polska
Wystąpili:
i inni
Ścieżka dźwiękowa.
W filmie znajduje się 12 oryginalnych utworów przez uznanych producentów muzycznych/kompozytorów/wykonawców, które zostały przeniesione na soundtrack.

</doc>
<doc id="2528417" url="https://pl.wikipedia.org/wiki?curid=2528417" title="American Birkebeiner">
American Birkebeiner

American Birkebeiner lub Birkie - długodystansowy bieg narciarski, rozgrywany co roku w lutym, w Hayward w stanie Wisconsin, w północnej części Stanów Zjednoczonych. Jest to jeden z najdłuższych i największych maratonów w Ameryce Północnej. Trasa biegu liczy 54 km, rozgrywany jest techniką klasyczną. Od 2008 roku American Birkebeiner rozgrywany jest równocześnie stylem dowolnym na dystansie 50 km. Tylko w 2007 roku bieg skrócono do 27 km z powodu braku śniegu. Bieg ten należy do cyklu Worldloppet i FIS Marathon Cup.
Nazwa wywodzi się do norweskiego maratonu Birkebeinerrennet. Pierwsza amerykańska edycja biegu miała miejsce w 1973 roku. Początkowo zawody rozgrywano tylko w kategorii mężczyzn. Kobiety oficjalnie przystąpiły do rywalizacji w 1975 roku, jednak w obu pierwszych edycjach kobiety startowały razem z mężczyznami i tytuły za te lata przypadły Amerykance Jacque Lindskoog. Od 1973 roku rozgrywany jest także bieg krótki - "Kortelopet", którego długość wynosi 23 km. 
Najwięcej zwycięstw wśród mężczyzn odnieśli Włoch Gianantonio Zanetel oraz Austriak Manfred Nagl. Obaj zwyciężali trzykrotnie, pierwszy w latach 2001, 2003 i 2004, a drugi w latach 1990, 1991 i 1993. Wśród kobiet najczęściej zwyciężała Amerykanka Caitlin Gregg, która najlepsza była czterokrotnie.

</doc>
<doc id="2528419" url="https://pl.wikipedia.org/wiki?curid=2528419" title="The Unperverted Pantomime">
The Unperverted Pantomime

The Unperverted Pantomime – album kompilacyjny brytyjskiej grupy Killing Joke, wydany "półoficjalnie" w 1982 roku w postaci kasety magnetofonowej w limitowanym nakładzie 2000 egzemplarzy. Na listę utworów złożyły się cztery nagrania z tzw. Peel Sessions i jedenaście koncertowych.
Zamykający album "Bodies" jest coverem piosenki grupy Sex Pistols.
27 października 2008, nakładem wytwórni Eastworld Recordings, ukazała się oficjalna reedycja płyty, zatytułowana The Original Unperverted Pantomime. Zawierała ona dodatek DVD z zapisem koncertu w klubie East Side w Filadelfii (USA) 17 sierpnia 1981.
W 2003 roku ukazał się album o podobnym tytule, "The Unperverted Pantomime?", jednak złożyły się na niego inne nagrania.
Lista utworów (1982, "The Unperverted Pantomime").
Strona pierwsza ("SIDE ONE") 28:40
Część zatytułowana "THE END/STUDIO TRACKS":
Część zatytułowana "THE BEGINNING/LIVE 1979":
 Strona druga ("SIDE TWO") 29:20
Podtytuł: "LIVE 1979"
Lista utworów (2008, "The Original Unperverted Pantomime").
Nr katalogowy: EWT0036CD

</doc>
<doc id="2528425" url="https://pl.wikipedia.org/wiki?curid=2528425" title="Stanley Tshosane">
Stanley Tshosane

Stanley Tshosane (ur. 16 stycznia 1957) – botswański trener piłkarski. Obecnie selekcjoner rodzimej reprezentacji. Tshosane został początkowo powołany na tymczasowego selekcjonera, lecz z powodu braku funduszy na zatrudnienie trenera z "nazwiskiem" Botswańskiego związku, został zatrudniony na stałe. Pełnił funkcję selekcjonera do 2013 roku

</doc>
<doc id="2528427" url="https://pl.wikipedia.org/wiki?curid=2528427" title="Operacja Chisul">
Operacja Chisul

Operacja Chisul (hebr. מבצע חיסול, "Miwca Chisul"; pol. "operacja Zniszczenie") – izraelska operacja wojskowa przeprowadzona podczas I wojny izraelsko-arabskiej w dniach 27-28 grudnia 1948 przeciwko egipskiej armii w zachodniej części pustyni Negew. Była częścią większej operacji Horew. Jej celem było zniszczenie egipskich wojsk znajdujących się w okrążenia w obszarze wioski al-Faludża. Operacja zakończyła się niepowodzeniem Izraelczyków.
Tło wydarzeń.
Gdy wybuchła I wojna izraelsko-arabska, w rejonie arabskich wiosek al-Faludża i Irak al-Manszija ustabilizował się przebieg linii frontu izraelsko-egipskiego. Jednak jesienią 1948 Izraelczycy przeprowadzili operację Jo’aw, przejmując inicjatywę na pustyni Negew. W jej rezultacie, w obszarze wiosek al-Faludża i Irak al-Manszija została otoczona egipska 4 Brygada (około 4 tys. żołnierzy). Pomimo ogłoszenia kolejnego zawieszenia broni, izraelskie dowództwo podjęło dalsze działania dążące do uszczelnienia pierścienia okrążenia tzw. „worka al-Faludża”. Umocniono pozycje zajmowane na odcinkach dotychczas prowadzonych walk (północna, zachodnia i południowa strona okrążenia). Natomiast potajemne działania ofensywne przeprowadzono po stronie wschodniej, w kierunku na Hebron. Działające w tym obszarze dwa bataliony piechoty zajęły szereg arabskich wiosek, w tym Bajt Dżibrin (27 października) i al-Dawajima (29 października). Podczas ataku na tę ostatnią wieś doszło do jednej z najbardziej brutalnych masakr całej wojny – zginęło około 100 cywili, w tym kobiety i dzieci.
Izraelskie dowództwo zakładało, że Egipcjanie zdołają wytrzymać w oblężeniu maksimum do dwóch tygodni czasu. Nie podejmowano więc żadnych większych działań operacyjnych, koncentrując się jedynie na uszczelnieniu pierścienia okrążenia. Przedłużające się jednak oblężenie, wiązało na południu znaczne siły, które nie mogły być użyte na innych odcinkach walk. Poszukując rozwiązania, dowódca 8 Brygady Pancernej Jicchak Sade zaproponował przeprowadzenie jednodniowej operacji Szmone, do której przeprowadzenia zgromadzono duże wsparcie artyleryjskie. Operacja Szmone rozpoczęła się 9 listopada 1948 od ciężkiego ostrzału artyleryjskiego i nalotu trzech ciężkich bombowców B-17 Flying Fortress. Następnie dwa bataliony piechoty wspierane przez czołgi i transportery opancerzone zdobyły strategiczny fort Irak Suwajdan, biorąc do niewoli około 180 egipskich żołnierzy. Operacja w znacznym stopniu zmniejszyła obszar „worka al-Faludża”, ograniczając go tylko do rejonu dwóch wiosek – al-Faludża i Irak al-Manszija. Znajdujące się tam siły egipskie nie miały praktycznie już szans na wyrwanie się z okrążenia. Dużym sukcesem było zdobycie fortu Irak Suwajdan, dzięki czemu wzmocniono ochronę własnych linii komunikacyjnych. W dniu 12 listopada egipski minister wojny Mohammad Haidar zwrócił się z prośbą do jordańskiego króla Abdullaha o udzielenie pomocy w celu uwolnienia egipskiej 4 Brygady znajdującej się w okrążeniu w „worku al-Faludża”. W następnych dniach doszło do tajnych konsultacji pomiędzy rządami Egiptu, Transjordanii, Iraku i Syrii, w rezultacie czego powstał plan operacji Damaszek. Syria zgodziła się przegrupować dwa swoje bataliony piechoty do północnej Samarii, aby zluzowane w ten sposób dwa irackie regimenty przenieść na południe z celem przeprowadzenia ataku na linii Bajt Dżibrin – al-Faludża. Realizacja tego planu była jednak nieustannie odwlekana w czasie, ponieważ istniały duże rozbieżności na temat sposobu ewakuacji 4 tys. egipskich żołnierzy. Dużym problemem była konieczność zniszczenia ciężkiego sprzętu wojskowego i wycofanie Egipcjan pieszo przez trudne górskie tereny. Dla egipskiej armii oznaczało to bardzo dużą stratę, dlatego poszukiwano innych rozwiązań. Tymczasem dostarczano im zaopatrzenie drogą powietrzną. Ze względów bezpieczeństwa wszystkie loty odbywały się jedynie nocą. W okresie od 22 października do 16 listopada odbyło się 87 lotów z amunicją, lekami i żywnością dla oblężonych żołnierzy. Następnie przygotowano tymczasowy pas startowy „"Oman"” pomiędzy Betlejem a Hebronem. Egipskie samoloty mogły tutaj lądować, aby uzupełnić paliwo i załadować kolejne towary. W ten sposób przewieziono 90,7 ton zaopatrzenia.
W dniu 1 grudnia w Ammanie odbyła się pierwsza w historii konferencja zatytułowana „"Jerycho"”, w której udział wzięło około 3 tys. delegatów z terytoriów Palestyny pozostających pod kontrolą wojsk jordańskich. Postanowili oni, że „"Palestyna będzie częścią jednego Królestwa Haszymidzkiego i przysięgają wierność Jej Królewskiej Mości Królowi Abdullah bin al-Husajnowi"”. Decyzja ta była wyrazem ambitnych planów króla Abdullaha, który zamierzał podporządkować sobie Zachodni Brzeg ze Wschodnią Jerozolimą. Wywołało to jednak silne sprzeciwy pozostałych państw arabskich, z których najgłośniejszy sprzeciw wniósł Egipt. Starając się uspokoić emocje, król Abdullah wysłał do Egiptu swojego ministra z listem, w którym wyjaśniał, że decyzja Konferencji „Jerycho” była wyrazem opinii ludności Palestyny, z których 700 tys. jest uchodźcami. Abdullah wysłuchał ich prośby, i jak twierdził w tym liście, wysłuchał i wziął ich pod swoją opiekę. W odpowiedzi, egipski minister Nugruszi Pasza napisał, że Egipt zawsze stał na stanowisku, że armie arabskie wkroczyły do Palestyny aby ratować naród arabski, a następnie utworzyć państwo z własnymi rozwiązaniami politycznymi, będącymi odzwierciedleniem poglądów i przekonań palestyńskich Arabów. W liście tym podkreślił, że Egipt zawsze przestrzegał zasady, że Palestyna jest dla swojego narodu i ma nadzieję, że decyzja jordańskiego króla nie sprzeciwi się tym poglądom. Dodatkowo, król Faruk I wezwał przywódców innych państw arabskich, aby rozpoczęli współpracę przeciwdziałając planom Abdullaha o narzuceniu haszymidzkiej dominacji w regionie. Wszystkie te działania potwierdzały rosnącą różnicę poglądów pomiędzy Egiptem a Transjordanią. Zwróciła na to uwagę Wielka Brytania, która potrzebowała współpracy pomiędzy tymi obydwoma państwami, aby utrzymać swoje interesy na Bliskim i Środkowym Wschodzie. Dlatego brytyjski minister spraw zagranicznych Ernest Bevin przedstawił plan podziału pozostałych po Palestynie terytoriów pomiędzy Egipt i Transjordanię. W ten sposób król Abdullah otrzymałby Zachodni Brzeg ze Wschodnią Jerozolimą, natomiast król Faruk otrzymałby część pustyni Negew ze Strefą Gazy. Propozycja ta wymagała jednak niezwykłej delikatności względem państwa żydowskiego, dlatego Brytyjczycy usilnie nakłaniali Abdullaha by kontynuował negocjacje z Izraelem.
Izraelskie dowództwo zdawało sobie sprawę, że zbliża się koniec wojny. Dlatego strategiczną koniecznością wydawało się poszukiwanie jak najszybszych rozwiązań na Negewie, tak aby przeszkodzić zatrzymaniu tych terenów przez Egipt. Dodatkową trudnością dla Izraela była konieczność utrzymywania dużej armii w ciągłej gotowości bojowej. Nowo utworzone państwo żydowskie miało bardzo ograniczone możliwości finansowe, a koszty utrzymywania ponad 100 tys. żołnierzy bardzo ciążyły na całej gospodarce. Z tych powodów, Dawid Ben Gurion był gotowy zaryzykować wzrost międzynarodowego niezadowolenia, niż przedłużać obecny impas na froncie południowym. Sztab Generalny przystąpił więc do opracowywania planu operacji Horew (22 grudnia 1948 – 7 stycznia 1949), której celem było usunięcie wojsk egipskich z Negewu. W jej pierwszym etapie doszło do bitwy o Bir Tamila (25-26 grudnia) i bitwy o Audżę (26-27 grudnia), dzięki którym Izraelczycy otworzyli dla swoich zmechanizowanych kolumn otwartą drogę na półwysep Synaj. Jednak zanim przystąpiono do realizacji drugiej fazy operacji Horew, postanowiono zlikwidować „worek al-Faludża”. W tym celu przygotowano plan operacji Chisul, który zakładał zdobycie wioski Irak al-Manszija. W rejonie tym stacjonowało blisko jedna trzecia okrążonych wojsk, i zakładano, że ich upadek spowodowałby kapitulację pozystałych sił w „worku al-Faludża”.
Układ sił.
Siły arabskie.
W rejonie tzw. „worka al-Faludża” w okrążeniu znajdowała się 4 Brygada licząca 4 tys. żołnierzy. Zajmowali oni dobrze ufortyfikowane pozycje. Organizacją obrony dowodził Mahmud Taha.
Siły żydowskie.
Zadanie zniszczenia okrążonych wojsk egipskich powierzono Brygadzie Aleksandroni.
Przebieg operacji.
Operacja Chisul została poprzedzona dwudniowym ostrzałem artyleryjskim i bombardowaniami powietrznymi „worka al-Faludża”, które trwały nieustannie od 25 grudnia 1948.
W nocy z 27 na 28 grudnia natarcie na wieś Irak al-Manszija rozpoczął 36 Batalion. Natrafił on jednak na bardzo dobrze zorganizowane egipskie linie obronne, i natarcie utknęło pod silnym ogniem karabinów maszynowych i moździerzy. Pomimo to, kompania A i B zdołały wedrzeć się do wsi, a następnie kompania C zajęła wzgórze górujące nad okolicą. Wykorzystując przewagę taktyczną, Izraelczycy opanowali do godziny 4:30 nad ranem całą wieś. Równocześnie 35 Batalion wysadził most na drodze prowadzącej do al-Faludża, uniemożliwiając dotarcie tędy egipskich posiłków. W momencie tym wydawało się, że wojska egipskie z łatwością ulegną. Izraelscy żołnierze dopuścili się wówczas zbrodni wojennej, zabijając kilku jeńców wojennych. Ten błąd kosztował Izraelczyków przegraną całą bitwę, ponieważ Egipcjanie postanowili walczyć do zwycięstwa lub zginąć.
Rankiem 28 grudnia, w rejon Irak al-Manszija dotarła kolumna egipskich pojazdów pancernych. Egipcjanie szybko sforsowali izraelskie pozycje obronne przy drodze i wysadzonym moście, po czym piechota rozpoczęła walki o każdy dom we wsi. Szybko rosnące straty, zmusiły Izraelczyków do podjęcia decyzji o wycofaniu się. Kompanie A i B wycofały się, jednak większość kompanii C została otoczona w kilku obejściach u podnóża wzgórza. Prawie wszyscy oni zginęli w walce, i zostali pochowani w zbiorowej mogile. 5 żołnierzy trafiło do niewoli.
Reakcje i następstwa.
Operacja zakończyła się niepowodzeniem Izraelczyków. Stała się ona silnym wzmocnieniem morale Egipcjan w „worku al-Faludża”, zachęcając ich do dalszej walki i rezygnacji z myśli o kapitulacji.
Zawarte 24 lutego 1949 izraelsko-egipskie zawieszenie broni umożliwiło Egipcjanom wycofanie swoich wojsk z okrążenia. 26 lutego egipska kolumna swobodnie wycofała się w kierunku półwyspu Synaj. Razem z nimi uciekła większość arabskich cywili.

</doc>
<doc id="2528429" url="https://pl.wikipedia.org/wiki?curid=2528429" title="Kabutomushi">
Kabutomushi



</doc>
<doc id="2528432" url="https://pl.wikipedia.org/wiki?curid=2528432" title="Joseph Habib Hitti">
Joseph Habib Hitti

Joseph Habib Hitti (ur. 30 września 1925 w Aitou, zm. 3 lutego 2022) – libański duchowny maronicki, w latach 1991-2001 ordynariusz eparchii św. Marona w Sydney i zarazem zwierzchnik Kościoła maronickiego w Australii.
Życiorys.
Święcenia kapłańskie 24 marca 1951. 23 listopada 1990 został mianowany maronickim eparchą (biskupem) Sydney. Sakry udzielił mu osobiście papież Jan Paweł II w dniu 6 stycznia 1991. Ingres eparchy do katedry maronickiej w Sydney odbył się 4 marca 1991. We wrześniu 2000 osiągnął biskupi wiek emerytalny (75 lat), jednak jego posługa została przedłużona o ponad rok, do 26 października 2001. Od tego czasu pozostaje biskupem seniorem eparchii.

</doc>
<doc id="2528433" url="https://pl.wikipedia.org/wiki?curid=2528433" title="Pistoia (stacja kolejowa)">
Pistoia (stacja kolejowa)

Pistoia (wł. "Stazione di Pistoia") – stacja kolejowa w Pistoi, w prowincji Pistoia, w regionie Toskania, we Włoszech.
Znajduje się na linii kolejowe Florencja-Viareggio, a także na linii z Pistoi do Porretta Terme, która następnie biegnie do Bolonii.
Stacja jest mocno uczęszczana, przez studentów w kierunku Prato i Florencji, ale także do Lukki i Pizy. Latem ruch jest wspierany w kierunku Versilia i Viareggio.
Roczny ruch na stacji wynosi 3 mln pasażerów, i jest zarządzana przez RFI i Centostazioni. Posiada kategorię "złotą".

</doc>
<doc id="2528442" url="https://pl.wikipedia.org/wiki?curid=2528442" title="Port lotniczy Modesto">
Port lotniczy Modesto

Port lotniczy Modesto (IATA: MOD, ICAO: KMOD) – port lotniczy położony 3 km na południowy wschód od Modesto, w stanie Kalifornia, w Stanach Zjednoczonych.

</doc>
<doc id="2528443" url="https://pl.wikipedia.org/wiki?curid=2528443" title="The Unperverted Pantomime?">
The Unperverted Pantomime?

The Unperverted Pantomime? – album kompilacyjny brytyjskiej grupy Killing Joke, wydany 6 października 2003 roku nakładem Alchemy Entertainment Ltd. W 2006 ukazała się reedycja płyty nakładem KJ Records / Killing Joke Music Ltd.
Mimo tytułu niemal identycznego do "The Unperverted Pantomime" z 1982 roku, na ten album składają się inne nagrania.

</doc>
<doc id="2528444" url="https://pl.wikipedia.org/wiki?curid=2528444" title="Major Gercino">
Major Gercino

Major Gercino – miasto i gmina w Brazylii, w stanie Santa Catarina. Znajduje się w mezoregionie Grande Florianópolis i mikroregionie Tijucas.

</doc>
<doc id="2528445" url="https://pl.wikipedia.org/wiki?curid=2528445" title="Nova Trento">
Nova Trento

Nova Trento – miasto i gmina w Brazylii, w stanie Santa Catarina. Znajduje się w mezoregionie Grande Florianópolis i mikroregionie Tijucas.

</doc>
<doc id="2528446" url="https://pl.wikipedia.org/wiki?curid=2528446" title="Europa Ojczyzn">
Europa Ojczyzn



</doc>
<doc id="2528448" url="https://pl.wikipedia.org/wiki?curid=2528448" title="W rękach Boga">
W rękach Boga

W rękach Boga (ang. "Something the Lord Made") – amerykański film biograficzny z 2004 roku w reżyserii Josepha Sargenta. Obraz został wyprodukowany przez HBO. Scenariusz został oparty na artykule "Like Something The Lord Made" autorstwa Katie McCabe.
Opis fabuły.
Film opowiada historię doktora Alfreda Blalocka, profesora uniwersytetu Vanderbilt w Nashville. Blalock zaczyna współpracę z Vivienem Thomasem, czarnoskórym pasjonatem medycyny, który dotychczas pracował w jego gabinecie jako sprzątacz. Razem wykonują na psach doświadczenia w zakresie kardiochirurgii. Jako pierwsi przeprowadzają zabieg zespolenia tętnicy podobojczykowej z tętnicą płucną u pacjenta z tetralogią Fallota. Operacja małej dziewczynki cierpiącej na to schorzenie okazuje się olbrzymim sukcesem. Blalock zdobywa sławę i zbiera laury, zaś Thomas pozostaje w cieniu.
Nagrody.
Lista najważniejszych nagród i nominacji przyznanych filmowi:

</doc>
<doc id="2528449" url="https://pl.wikipedia.org/wiki?curid=2528449" title="São João Batista">
São João Batista

São João Batista – miasto i gmina w Brazylii, w stanie Santa Catarina. Znajduje się w mezoregionie Grande Florianópolis i mikroregionie Tijucas. 

</doc>
<doc id="2528450" url="https://pl.wikipedia.org/wiki?curid=2528450" title="Rozszczepka pospolita">
Rozszczepka pospolita

Rozszczepka pospolita ("Schizophyllum commune" Fr.) – gatunek grzybów należący do rodziny rozszczepkowatych ("Schizophyllaceae").
Systematyka i nazewnictwo.
Pozycja w klasyfikacji według Index Fungorum: "Schizophyllaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Ma 23 synonimy naukowe. Niektóre z nich:
Nazwę polską podali Barbara Gumińska i Władysław Wojewoda w 1968 r. W polskim piśmiennictwie mykologicznym gatunek ten opisywany był też jako olszówka pospolita, kosmatek, dwójlistek towarzyski.
Morfologia.
Średnica 1–4 cm, kształt kolisty, półkolisty, wachlarzowaty lub muszelkowaty. Do podłoża przyrasta bokiem. Trzonu brak. Powierzchnia filcowata o kolorze od białawego do szarego.
Pokryta jest szczecinkami i jest promieniście pofałdowana lub bruzdowana. Czasami posiada odcień beżowy lub różowy. Zdarza się też, że pomiędzy szczecinkami osiedlają się glony nadające kapeluszowi zielony kolor.
Szary do bladoczerwonobrązowego i w grupie owocników przypomina podłużnie rozszczepione blaszki, co jest charakterystyczną cechą rodzaju rozszczepka. Podczas suchej pogody zwijają się, w ten sposób chroniąc zarodniki przed wyschnięciem.
U młodych okazów mięsisty, ale szybko staje się łykowaty i skórzasty. Podczas wilgotnej pogody jednak staje się giętki i elastyczny.
Biały. Zarodniki bezbarwne, eliptyczne, o gładkiej powierzchni. Rozmiar 3–4 × 1–1,5 μm.
Występowanie i siedlisko.
Gatunek pospolity na całym świecie. Również w Polsce jest bardzo pospolity.
Unika siedlisk wilgotnych i występuje głównie w miejscach dobrze nasłonecznionych. Rośnie na martwym drewnie drzew liściastych i iglastych, a także na zranionych miejscach żywych drzew. Rozwija się przez cały rok. Można go spotkać na pniach i pniakach drzew, na suchych gałęziach, na starym, składowanym drewnie. Często występuje razem z porostami i wrośniakiem szorstkim ("Trametes hirsuta").
Znaczenie.
Saprotrof i pasożyt. Wywołuje białą zgniliznę drewna. Czasami wyrządza szkody w rolnictwie, poraża bowiem zafoliowane bale siana i kiszonki. Czasami (rzadko) atakuje również ludzi. Obecność grzybni tego gatunku stwierdzono np. w drogach oddechowych u ludzi o osłabionym układzie odpornościowym.
W Europie jest uważana za grzyb niejadalny. Jednak na opracowanej dla FAO liście jest wymieniona jako grzyb jadalny w następujących państwach świata: Benin, Chiny (z Hongkongiem), Demokratyczna Republika Konga, Etiopia, Ghana, Gwatemala, Indie, Laos, Madagaskar, Malawi, Meksyk, Mozambik, Nigeria, Peru, Republika Środkowoafrykańska, Zambia.
Zawiera schizophylan – substancję o właściwościach imunostymulujących i przeciwnowotworowych.
Gatunki podobne.
Podobna jest ciżmówka zmienna ("Crepidotis variabilis"). Rozróżnić ją można jednak łatwo po nierozszczepionych blaszkach. Ma brązowe zarodniki i rośnie w bardziej wilgotnych siedliskach.

</doc>
<doc id="2528451" url="https://pl.wikipedia.org/wiki?curid=2528451" title="The Original Unperverted Pantomime">
The Original Unperverted Pantomime



</doc>
<doc id="2528452" url="https://pl.wikipedia.org/wiki?curid=2528452" title="Tijucas">
Tijucas

Tijucas – miasto i gmina w Brazylii, w stanie Santa Catarina. Znajduje się w mezoregionie Grande Florianópolis i mikroregionie Tijucas.

</doc>
<doc id="2528454" url="https://pl.wikipedia.org/wiki?curid=2528454" title="Mirinda">
Mirinda

Mirinda – gazowany napój produkowany przez koncern PepsiCo o smaku pomarańczowym, arbuzowym, mandarynkowym, czerwonej pomarańczy, a kiedyś również ananasowym, którego produkcja rozpoczęła się w Hiszpanii. Nazwa napoju pochodzi z języka esperanto, w którym oznacza „przedziwny, godzien podziwu, cudowny”.
Głównym rywalem Mirindy na rynku jest Fanta, produkowana przez The Coca-Cola Company.

</doc>
<doc id="2528455" url="https://pl.wikipedia.org/wiki?curid=2528455" title="Águas Mornas">
Águas Mornas

Águas Mornas – miasto i gmina w Brazylii, w stanie Santa Catarina. Znajduje się w mezoregionie Grande Florianópolis i mikroregionie Tabuleiro.

</doc>
<doc id="2528457" url="https://pl.wikipedia.org/wiki?curid=2528457" title="Schizophyllum commune">
Schizophyllum commune



</doc>
<doc id="2528458" url="https://pl.wikipedia.org/wiki?curid=2528458" title="Gework Wartanian">
Gework Wartanian

Gework Andriejewicz Wartanian (arm: Գեվորգ Անդրեվիչ Վարդանյան, ros: Гево́рк Андре́евич Вартаня́н, ur. 17 lutego 1924 w Rostowie nad Donem, zm. 10 stycznia 2012 w Moskwie) – radziecki agent wywiadu narodowości ormiańskiej w stopniu pułkownika. Jeden z najsłynniejszych i najskuteczniejszych szpiegów okresu zimnej wojny.
Młodość.
Gework Wartanian był synem radzieckiego szpiega Andrieja Wartaniana, Ormianina pochodzącego z Iranu. W 1930 wraz z rodziną przeniósł się do Persji, gdzie jego ojciec otrzymał zadanie służbowe. Rodzina mieszkała najpierw w Tebrizie, a od ok. 1936 w Teheranie. Młody Gework szybko poszedł w ślady ojca i w 1940 rozpoczął współpracę z radzieckim wywiadem, poprzez skontaktowanie się z agentem Ludowego Komisariatu Bezpieczeństwa Państwowego Iwanem Agajancem. Od tego momentu Wartanian służył wywiadowi pod pseudonimem "Amir".
Służba wywiadowcza.
"Szwoleżerowie".
Gework Wartanian szybko zorganizował grupę kilku młodych ludzi, którzy służyli pomocą Agajancowi. Grupa ta przeszła do historii jako "Szwoleżerowie" (tak żartobliwie przezwał ich Agajanc, ponieważ członkowie grupy Wartaniana przemieszczali się wszędzie na rowerach). Do siatki Wartaniana przyłączyła się także Gohar Lewonowna, która w późniejszym czasie została jego żoną. W 1941 roku "Amira" aresztowała na trzy miesiące irańska policja, za kontakty ze zdemaskowanymi radzieckimi agentami – byli to dwaj członkowie "Szwoleżerów". Wartanian, pozorując współpracę z policją, ujawnił jej kilku agentów, którzy jednak w rzeczywistości starali się zinfiltrować radziecką siatkę.
Działania Wartianiana w Iranie zaowocowały ujawnieniem ok. 400 niemieckich agentów. W 1942 roku Gework wykonał również misję infiltracji brytyjskiej szkoły dla przyszłych agentów, których wysyłano do ZSRR. Wstępując do szkoły jako ochotnik, ujawnił dane szkolących się tam szpiegów i doprowadził do zamknięcia szkoły na skutek protestów radzieckiej dyplomacji.
Operacja Długi Skok.
Na 1943 zaplanowano w Teheranie pierwszą konferencję tzw. wielkiej trójki: Józefa Stalina, Winstona Churchilla i Franklina Delano Roosevelta. Na spotkaniu miano ustalić m.in. wspólne stanowisko wobec III Rzeszy i szczegóły prowadzenia wojny w Europie. Adolf Hitler zdecydował się na przeprowadzenie w tym czasie akcji mającej na celu porwanie lub zabójstwo przywódców ZSRR, Wielkiej Brytanii i USA. Zadanie otrzymało kryptonim Długi Skok, a na dowódcę wyznaczono komandosa – Otto Skorzennego. Grupa niemieckich agentów, która poprzedziła akcję Skorzennego celem przygotowania terenu, została jednak wykryta przez siatkę Wartaniana. Akcję zdekonspirowano, jednak Niemcy dowiedzieli się o inwigilacji: Skorzenny, pomimo oporów, został zmuszony do odwołania operacji. Był to najgłośniejszy sukces Geworka Wartaniana.
Okres powojenny.
W 1946 roku Wartanian ożenił się ze swoją współpracowniczką, Gohar Lewonowna. Siatkę swoich agentów w Iranie prowadził aż do 1951 roku. Po zakończeniu misji na Bliskim Wschodzie, "Amir" wraz z żoną udali się do ZSRR: osiedli w Erywaniu, gdzie podjęli studia na tamtejszym uniwersytecie, na Wydziale Języków Obcych. W 1955 roku Wartanianowie wznowili służbę wywiadowczą, która trwała trzydzieści lat. Małżonkowie pracowali zawsze razem i zakończyli sukcesem wszystkie operacje, w których brali udział, nigdy ani jednej z kierowanych przez nich agentów nie został zdemaskowany ani aresztowany. Do najważniejszych zadań Wartanianów w czasie zimnej wojny należało zdobywanie i przekazywanie do ZSRR informacji o planach NATO w Europie. Na wspólnej służbie poza granicami ZSRR spędzili w sumie ponad 30 lat.
W 1968 lub – co bardziej prawdopodobne – w 1975, Wartanian został awansowany do stopnia pułkownika wywiadu. 28 maja 1984 Rada Najwyższa ZSRR przyznała "Amirowi" za zasługi tytuł Bohatera Związku Radzieckiego oraz Order Lenina i Złotą Gwiazdę. Jego żona została odznaczona Orderem Czerwonej Gwiazdy.
W 1986 roku, wraz z rodziną, Gework powrócił do kraju i zajął się szkoleniem nowych agentów do pracy poza ZSRR. W 1992 ostatecznie zakończył pracę dla wywiadu i przeszedł na emeryturę.
20 grudnia 2000 roku, z okazji 80. rocznicy powstania SWR, władze odtajniły dane personale Geworka Wartaniana. W ciągu następnych lat udzielił wielu wywiadów dla prasy i mediów. Spotkał się także z córką Winstona Churchilla i otrzymał od niej osobiste gratulacje za wspaniałą służbę na rzecz aliantów w czasie II wojny światowej. W 2009 roku władze Armenii nadały Wartanianowi Order Honoru.
Zmarł 10 stycznia 2012 roku w szpitalu w Moskwie. Został pochowany na Cmentarzu Trojekurowskim w Moskwie.

</doc>
<doc id="2528459" url="https://pl.wikipedia.org/wiki?curid=2528459" title="Alfredo Wagner">
Alfredo Wagner

Alfredo Wagner – miasto i gmina w Brazylii, w stanie Santa Catarina. Znajduje się w mezoregionie Grande Florianópolis i mikroregionie Tabuleiro.

</doc>
<doc id="2528460" url="https://pl.wikipedia.org/wiki?curid=2528460" title="Anitápolis">
Anitápolis

Anitápolis – miasto i gmina w Brazylii, w stanie Santa Catarina. Znajduje się w mezoregionie Grande Florianópolis i mikroregionie Tabuleiro.

</doc>
<doc id="2528462" url="https://pl.wikipedia.org/wiki?curid=2528462" title="Rancho Queimado">
Rancho Queimado

Rancho Queimado – miasto i gmina w Brazylii, w stanie Santa Catarina. Znajduje się w mezoregionie Grande Florianópolis i mikroregionie Tabuleiro.

</doc>
<doc id="2528465" url="https://pl.wikipedia.org/wiki?curid=2528465" title="São Bonifácio">
São Bonifácio

São Bonifácio – miasto i gmina w Brazylii, w stanie Santa Catarina. Znajduje się w mezoregionie Grande Florianópolis i mikroregionie Tabuleiro.

</doc>
<doc id="2528467" url="https://pl.wikipedia.org/wiki?curid=2528467" title="Antônio Carlos (Santa Catarina)">
Antônio Carlos (Santa Catarina)

Antônio Carlos – miasto i gmina w Brazylii, w stanie Santa Catarina. Znajduje się w mezoregionie Grande Florianópolis i mikroregionie Florianópolis.

</doc>
<doc id="2528471" url="https://pl.wikipedia.org/wiki?curid=2528471" title="Tartu Maraton">
Tartu Maraton

Tartu Maraton – długodystansowy bieg narciarski, rozgrywany co roku w lutym, we wschodniej Estonii, w prowincji Tartumaa. Jest to najdłuższy i największy estoński maraton, a także największy maraton narciarski we wschodniej Europie. Trasa biegu liczy 63 km, rozgrywany jest techniką klasyczną. Bieg ten należy do cyklu Worldloppet i FIS Marathon Cup. 
Pierwsza edycja biegu miała miejsce w 1960 roku. Początkowo zawody rozgrywano tylko w kategorii mężczyzn. kobiety do rywalizacji przystąpiły w 1967 roku. Obecnie trasa biegu zaczyna się Otepää i prowadzi przez miejscowości Matu, Ande, Peebu i Hellenurme do mety w Elva. 
Najwięcej zwycięstw wśród mężczyzn odniósł Estończyk Raul Olle, który zwyciężał trzykrotnie w latach: 1994, 2001 i 2005. Wśród kobiet najlepsza jest Sandra Hansson ze Szwecji, która wygrała cztery razy: w latach 2009-2011 i 2013 roku.

</doc>
<doc id="2528474" url="https://pl.wikipedia.org/wiki?curid=2528474" title="Jerzy Jankiewicz">
Jerzy Jankiewicz

Jerzy Stanisław Jankiewicz (ur. 15 lipca 1913 w Kijowie, zm. 25 maja 1942 w rejonie kanału La Manche) – major pilot Polskich Sił Powietrznych w Wielkiej Brytanii, uczestnik bitwy o Anglię, kawaler Krzyża Srebrnego Orderu Wojennego Virtuti Militari. Pierwszy Polak, który dowodził angielskim dywizjonem myśliwskim.
Życiorys.
Urodził się w Kijowie, w rodzinie Stanisława Andrzeja i Elżbiety. W 1932 zdał maturę w Korpusie Kadetów nr 3 w Rawiczu i wstąpił do Szkoły Podchorążych Lotnictwa w Dęblinie, którą ukończył 15 sierpnia 1934 roku jako obserwator.
Po ukończeniu szkoły został przydzielony eskadry treningowej 1 pułku lotniczego, skąd został skierowany na kurs szybowcowy do Wojskowego Ośrodka Szybowcowego w Ustjanowej a następnie na teoretyczny kurs pilotażu do Centrum Wyszkolenia Oficerów Lotnictwa w Dęblinie. Po odbyciu tych kursów powrócił w listopadzie 1934 roku do 1 pułku lotniczego, gdzie otrzymał przydział do 13 eskadry towarzyszącej jako obserwator. W 1935 odbył trzymiesięczny praktyczny kurs pilotażu w CWOL w Dęblinie i uzyskał tytuł i uprawnienia pilota. Po czym powrócił do macierzystej 13 eskadry towarzyszącej, gdzie nadal był obserwatorem. 26 listopada 1935 został przeniesiony do 11 eskadry liniowej już jako pilot. 16 marca 1936 ponowne skierowany do eskadry treningowej pułku, a później na kurs wyższego pilotażu do Lotniczej Szkoły Strzelania i Bombardowania w Grudziądzu, który ukończył 17 lipca 1936 uzyskując uprawnienia pilota myśliwskiego. We wrześniu 1936 został przeniesiony do 113 eskadry myśliwskiej, w której był pilotem, a następnie zastępcą dowódcy eskadry, a jednocześnie w okresie od 1 do 24 sierpnia 1937 pełnił obowiązki dowódcy 114 eskadry myśliwskiej. Od 1 czerwca do grudnia 1938 roku był urlopowany z wojska, a po powrocie do 1 pułku lotniczego w styczniu 1939 roku został dowódcą plutonu obsługi samolotów eskadry szkolnej pułku. 9 marca 1939 roku został oficerem taktycznym IV/1 dywizjonu myśliwskiego. W lipcu 1939, jako pilot znający język angielski został skierowany wraz z ppor. pil. Michałem Liniewskim i technikiem lotniczym Feliksem Świątkiem do Wielkiej Brytanii, gdzie odbył praktykę w pilotażu samolotu Hawker Hurricane i wrócił do Polski w końcu sierpnia 1939.
Od 2 września 1939 był w dyspozycji Dowódcy Lotnictwa z przydziałem na instruktora pilotażu samolotów Hawker Hurricane, które miały być dostarczone z Wielkiej Brytanii w ramach brytyjskiej pożyczki na cele wojenne. 11 września 1939 udał się do Rumunii wraz z zespołem, który miał odebrać spodziewaną dostawę samolotów Hawker Huricane w porcie Konstancji. Wobec odwołania tej dostawy, przez Jugosławię i Grecję 23 października 1939 dotarł do Francji. 27 października 1939 zgłosił się do polskiej Stacji Zbornej Lotnictwa w Lyonie, a następnie został skierowany do Stacji Zbornej w Le Bourget pod Paryżem. Od lutego 1940 w Wielkiej Brytanii nadzorował przeróbkę samolotu pasażerskiego Lockheed L-14 Super Electra należącego do PLL LOT w celu przystosowania go do lotów kurierskich do okupowanej Polski. Upadek Francji spowodował zaniechanie tych działań, gdyż loty z Wielkiej Brytanii nie były możliwe. Wtedy też został przydzielony do lotnictwa myśliwskiego i skierowany do Centrum Lotnictwa Polskiego w Blackpool, gdzie odbył przeszkolenie teoretyczne i 17 lipca 1940 został skierowany do 15 Szkoły Pilotażu Początkowego RAF w Carlisle, a po jej ukończeniu 1 sierpnia został skierowany do 6 Oddziału Wyszkolenia Bojowego RAF.
17 sierpnia 1940, po ukończeniu szkolenia, otrzymał przydział do 601 dywizjonu myśliwskiego RAF jako pilot. Od tego czasu rozpoczął loty bojowe w trwającej wówczas bitwie o Anglię. W tym dywizjonie latał do 22 października 1940 roku, zestrzelił w tym czasie 1 samolot na pewno, 1 prawdopodobnie i 1 uszkodził. 23 października 1940 został przydzielony do 303 dywizjonu myśliwskiego, w którym na początku 1941 roku został przeszkolony w pilotażu na samolotach Supermarine Spitfire i rozpoczął na nich loty bojowe. 21 lutego 1941, w związku z ukończeniem tury lotów bojowych, został przeniesiony na naziemne stanowisko dowodzenia dywizjonu. 13 kwietnia 1941 wrócił do lotów bojowych i został dowódcą eskadry A dywizjonu, a od 5 maja eskadry B dywizjonu 303. 9 sierpnia 1941 został dowódcą dywizjonu 303, funkcję tę pełnił do dnia 19 listopada 1941, kiedy ukończył drugą turę bojową i został skierowany na odpoczynek operacyjny.
15 maja 1941, wspólnie z sierż. Wacławem Giermerem, zestrzelił samolot Junkers Ju 52, na pokładzie którego zginął generał pułkownik (Generaloberst) Ulrich Grauert wraz ze swym sztabem.
W czasie odpoczynku operacyjnego pełnił funkcję oficera ds. wyszkolenia myśliwskiego w sztabie płk. Pawlikowskiego, oficera łącznikowego w Dowództwie Lotnictwa Myśliwskiego RAF.
6 maja 1942, po ukończeniu przepisowego okresu odpoczynku operacyjnego, otrzymał przydział do 124 dywizjonu RAF, w którym wykonał kilka lotów bojowych jako dowódca eskadry. Następnie 20 maja 1942 został dowódcą brytyjskiego 222 dywizjonu myśliwskiego. Był pierwszym Polakiem, któremu powierzono stanowisko dowódcy brytyjskiego dywizjonu.
25 maja 1942 na czele dowodzonego przez siebie dywizjonu odbywał lot bojowy w ramach operacji o kryptonimie „Rodeo 51", na tzw. swobodne polowanie w rejonie Dunkierki. Na początku lotu, z powodu awarii samolotu, musiał wycofać się z niej dowódca Skrzydła North Weald, a Jankiewicz przejął dowodzenie całą formacją. W czasie tej operacji na zachód od Dunkierki doszło do walki z myśliwcami niemieckimi, w trakcie której został zestrzelony i wpadł do morza. Ciała nigdy nie odnaleziono. Inny pilot brytyjski zestrzelony w tej walce dostał się do niewoli.
Zestrzelenia.
W okresie swojej kariery myśliwskiej uzyskał wynik zwycięstw: 2 1/2 – 1 i 1/3 – 2. Został sklasyfikowany na 101. pozycji na liście „Bajana”.
Zestrzelenia pewne:
Zestrzelenia prawdopodobne:
Uszkodzone samoloty wroga:
Ordery i odznaczenia.
Wizerunek pilota został umieszczony na samolocie myśliwskim MiG-29 nr 54 z 23 Bazy Lotnictwa Taktycznego.

</doc>
<doc id="2528476" url="https://pl.wikipedia.org/wiki?curid=2528476" title="Steve Angello">
Steve Angello

Steve Angello, właśc. Steven Angello Josefsson Fragogiannis (ur. 22 listopada 1982 w Atenach) – grecko-szwedzki DJ i producent muzyczny. Jest pionierem brzmień house, a także członkiem trio Swedish House Mafia. W przeszłości tworzył także duet z Axwellem pt. "Supermode". Twórca wytwórni Size Records.
Życiorys.
Angello urodził się w greckich Atenach jako syn Szwedki i Greka. Jako nastolatek stracił ojca, którego śmiertelnie postrzelił ateński policjant podczas gangsterskiej strzelaniny. Z powodu tych tragicznych wydarzeń jego matka wraz z nim oraz rodzeństwem podjęła decyzję o przeprowadzce do Szwecji. W Sztokholmie Angello spędził późniejszy nastoletni okres, podczas którego zainteresował się tworzeniem muzyki - już jako nastolatek próbował sił na syntezatorach i komputerze. Pod koniec lat 90 Angello poznał syna włoskich emigrantów Sebastiana Ingrosso oraz Szwedów Erica Prydza i Axela Hedforsa, których współpraca w późniejszym czasie się bardzo zacieśniła. Angello we współpracy z Ingrosso wydał wiele singli, z których niemal 3/4 to wydania pod różnymi aliasami, jak np. "Outfunk" czy "The Sinners". Na początku XXI wieku Prydz stale współpracował z trójką producentów, jednak później poszedł swoją drogą. Brzmienia Fragogiannisa z początków jego kariery to klasyczny house, którego Szwed jest jednym, z prekursorów. Razem z Axwellem pod nazwą "Supermode" Angello zdobył szczyty list przebojów hitem "Tell Me Why". Kolejnym ogromnym sukcesem był wydany w 2009 roku "Leave the World Behind", gdzie trójka Szwedów zasiadła w studiu z holenderskim filipińczykiem Laidbackiem Luke i kanadyjską wokalistką Deborah Cox. Utwór okazał się być jedną, z najpopularniejszych house'owych produkcji z historii muzyki klubowej. 
W 2010 Angello, Ingrosso i Axwell powołali do życia grupę Swedish House Mafia, która okazała się ogromnym sukcesem - singiel One królował na światowych listach przebojów, a sama marka odniosła ogromny sukces komercyjny. Po wydanych 6 singlach i jednocześnie ogromnych hitach w maju 2012 roku grupa ogłosiła rozwiązanie i datę ostatniej trasy koncertowej, której koniec miał miejsce na festiwalu Ultra Music Festival Miami w marcu 2013 roku. Obecnie producenci nadal współpracują między sobą jednocześnie skupiając się na solowej twórczości - Angello po przerwie w obfitym wydawaniu singli otworzył rok 2013 informacją o nadchodzącym albumie, którego wydanie spodziewane jest w drugiej połowie 2013 roku. 
Size Records.
Angello jest twórcą wytwórni płytowej "Size Records", która od 2003 roku wydała już ponad 100 utworów wszelakich artystów muzyki klubowej z całego świata. Początkowo single wydane w Size można było sklasyfikować jako house i tech house - na przełomie dekad obecnego stulecia brzmienia ewoluowały w tzw. "bigroom" - komercyjną odmianę electro house i progressive house.
X Records.
W 2013 roku Angello powołał do życia swój drugi label - X Records, który stawia na bardziej undergroundowe brzmienia, jak np. tech house. Pierwszy singiel wydano w maju 2013 roku, a tytuł ten należy do Amerykanina Trenta Cantrelle.
Życie prywatne.
Steve Angello jest mężem szwedzkiej modelki i prezenterki Isabel Adrian. Mają dwie córki - "Monday-Lily" urodzoną w 2010r. oraz "Winter-Rose", która przyszła na świat w 2012 roku. Fragogiannis mieszka obecnie w amerykańskim Los Angeles, ale regularnie przybywa do rodzimego Sztokholmu.

</doc>
<doc id="2528480" url="https://pl.wikipedia.org/wiki?curid=2528480" title="Ranipur (Uttarakhand)">
Ranipur (Uttarakhand)

Ranipur (zwane także "Bharat Heavy Electricals Limited, Ranipur" lub "BHEL Ranipur") – miasto w północnych Indiach w stanie Uttarakhand, na zagórzu gór Siwalik.
Populacja miasta w 2001 roku wynosiła 43 252 mieszkańców.

</doc>
<doc id="2528483" url="https://pl.wikipedia.org/wiki?curid=2528483" title="Dhandera">
Dhandera

Dhandera – miasto w północnych Indiach w stanie Uttarakhand, na zagórzu gór Siwalik.
Populacja miasta w 2001 roku wynosiła 15 297 mieszkańców.

</doc>
<doc id="2528484" url="https://pl.wikipedia.org/wiki?curid=2528484" title="Elzynor">
Elzynor



</doc>
<doc id="2528485" url="https://pl.wikipedia.org/wiki?curid=2528485" title="Tondż">
Tondż



</doc>
<doc id="2528486" url="https://pl.wikipedia.org/wiki?curid=2528486" title="Port lotniczy Tondż">
Port lotniczy Tondż



</doc>
<doc id="2528487" url="https://pl.wikipedia.org/wiki?curid=2528487" title="Puchar Świata w biathlonie 2011/2012 – Nové Město na Moravě 2012">
Puchar Świata w biathlonie 2011/2012 – Nové Město na Moravě 2012

Zawody pucharu świata w biathlonie w miejscowości Nové Město na Moravě były piątymi w sezonie 2011/2012 w tej dyscyplinie sportu. Konkurencje rozgrywane były w dniach 11-15 stycznia. Rywalizacja odbywała się w biegu indywidualnym, sprincie oraz w biegu pościgowym.
Pierwszego dnia rozegrano bieg indywidualny kobiet. Wygrała Finka Kaisa Mäkäräinen przed Szwedką Heleną Ekholm i Niemką Magdaleną Neuner. Drugiego dnia rozegrano bieg indywidualny mężczyzn. Wygrał Rosjanin Andriej Makowiejew przed Norwegiem Emilem Hegle Svendsenem i Szwedem Björnem Ferrym. Trzeciego dnia rozegrano sprint kobiet. Wygrała Rosjanka Olga Zajcewa przed Norweżką Torą Berger i Niemką Magdaleną Neuner. Czwartego dnia rozegrano sprint mężczyzn. Wygrał Norweg Emil Hegle Svendsen przed francuskimi braćmi Simonem i Martinem Fourcadem. Ostatniego dnia rozgrywano biegi pościgowe. Wśród kobiet wygrała Norweżka Tora Berger przed Szwedką Heleną Ekholm i Francuzką Marie-Laure Brunet. Wśród mężczyzn wygrał Rosjanin Anton Szypulin przed Francuzem Martinem Fourcade i Niemcem Arndem Peifferem.
Biegi indywidualne – 11.01.2012, 12.01.2012.
Kobiety.
Do zawodów zgłoszonych zostało 91 zawodniczek. Przed startem wycofały się Monika Hojnisz i Ľubomíra Kalinová. W trakcie biegu wycofała się Marie-Laure Brunet.
Wyniki:
Mężczyźni.
Do zawodów zgłoszonych zostało 103 zawodników. Przed startem wycofali się Serhij Sedniew i Krzysztof Pływaczyk. W trakcie biegu wycofali się Thorsten Langer i Edgars Piksons.
Wyniki:
Sprinty – 13.01.2012, 14.01.2012.
Kobiety.
Do zawodów zgłoszonych zostało 94 zawodniczek. Przed startem wycofała się Fanny Welle-Strand Horn. W trakcie biegu wycofała się Marine Bolliet.
Wyniki:
Mężczyźni.
Do zawodów zgłoszonych zostało 104 zawodników. Przed startem wycofali się Rune Brattsveen i Nathan Smith.
Wyniki:
Biegi pościgowe – 15.01.2012.
Kobiety.
Do zawodów zgłoszonych zostało 60 zawodniczek. Przed startem wycofała się Susan Dunklee. W trakcie biegu wycofała się Laure Soulié. Zdublowane zostały Martina Chrapanova, Yuki Nakajima i Eevamari Oksanen.
Wyniki:
Mężczyźni.
Do zawodów zgłoszonych zostało 60 zawodników. Przed startem wycofali się Andrij Deryzemla, Ołeh Bereżnyj, Simon Eder i Michaił Kleczerow. W trakcie biegu wycofali się Jean-Philippe Leguellec i Sven Grossegger.
Wyniki:

</doc>
<doc id="2528491" url="https://pl.wikipedia.org/wiki?curid=2528491" title="Lista jednostek Armii Unii ze stanu Connecticut">
Lista jednostek Armii Unii ze stanu Connecticut

Lista jednostek Armii Unii ze stanu Connecticut w czasie wojny secesyjnej w latach 1861-1865.

</doc>
<doc id="2528493" url="https://pl.wikipedia.org/wiki?curid=2528493" title="Haridwar (ujednoznacznienie)">
Haridwar (ujednoznacznienie)

Słowo Haridwar może dotyczyć: 

</doc>
<doc id="2528495" url="https://pl.wikipedia.org/wiki?curid=2528495" title="I liga polska w hokeju na lodzie (1962/1963)">
I liga polska w hokeju na lodzie (1962/1963)

8. sezon I ligi polskiej w hokeju na lodzie rozegrany został na przełomie 1962 i 1963 roku. Był to 28. sezon rozgrywek o Mistrzostwo Polski w hokeju na lodzie. W rozgrywkach wzięło udział 6 zespołów. Mistrzem Polski został zespół Legii Warszawa. Był to 11 tytuł mistrzowski w historii klubu. W rozgrywkach za zwycięstwo klub otrzymywał dwa punkty, a za remis jeden punkt.
Skład Mistrza Polski.
Legia Warszawa: Edward Kocząb, Zygadło, Stanisław Olczyk, Szymon Janiczko, Henryk Handy, Czesak, Korzeniowski, Bronisław Gosztyła, Karol Burek, Józef Manowski, Józef Kurek, Skotnicki, Dutkiewicz, Frątczak, J. Szlendak, J. Kowalski, Skuszyński

</doc>
<doc id="2528501" url="https://pl.wikipedia.org/wiki?curid=2528501" title="Jhabrera">
Jhabrera

Jhabrera – miasto w północnych Indiach w stanie Uttarakhand, na zagórzu gór Siwalik.
Populacja miasta w 2001 roku wynosiła 9378 mieszkańców.

</doc>
<doc id="2528503" url="https://pl.wikipedia.org/wiki?curid=2528503" title="Laksar">
Laksar

Laksar – miasto w północnych Indiach w stanie Uttarakhand, na zagórzu gór Siwalik.
Populacja miasta w 2001 roku wynosiła 18 240 mieszkańców.

</doc>
<doc id="2528504" url="https://pl.wikipedia.org/wiki?curid=2528504" title="Landhaura">
Landhaura

Landhaura – miasto w północnych Indiach w stanie Uttarakhand, na zagórzu gór Siwalik.
Populacja miasta w 2001 roku wynosiła 16 022 mieszkańców.

</doc>
<doc id="2528506" url="https://pl.wikipedia.org/wiki?curid=2528506" title="Manglaur">
Manglaur

Manglaur – miasto w północnych Indiach w stanie Uttarakhand, na zagórzu gór Siwalik.
Populacja miasta w 2001 roku wynosiła 42 782 mieszkańców.

</doc>
<doc id="2528508" url="https://pl.wikipedia.org/wiki?curid=2528508" title="Mohanpur Mohammadpur">
Mohanpur Mohammadpur

Mohanpur Mohammadpur – miasto w północnych Indiach w stanie Uttarakhand, na zagórzu gór Siwalik.
Populacja miasta w 2001 roku wynosiła 8700 mieszkańców.

</doc>
<doc id="2528509" url="https://pl.wikipedia.org/wiki?curid=2528509" title="Transjurassienne">
Transjurassienne

Transjurassienne – długodystansowy bieg narciarski, rozgrywany co roku w lutym, we wschodniej Francji. Jest to najdłuższy i największy francuski maraton. Trasa biegu liczy 76 km, rozgrywany jest techniką dowolną. Bieg ten należy do cyklu Worldloppet i FIS Marathon Cup. W cyklu Worldloppet tylko szwedzki Bieg Wazów jest dłuższy (90 km).
Pierwsza edycja biegu miała miejsce w 1979 roku. Od początku bieg rozgrywano zarówno dla kobiet jak i mężczyzn. Obecnie trasa biegu zaczyna się miejscowości Lamoura i prowadzi przez miejscowości Prémanon, Les Rousses, Bois-d’Amont, Le Brassus, Bellefontaine, Chapelle-des-Bois, Chaux-Neuve i Petite-Chaux do mety w Mouthe. Zawodnicy podczas biegu przekraczają granicę departamentów Jura i Doubs, a w okolicy Le Brassus, także granicę państwową między Francją a Szwajcarią.
Najwięcej zwycięstw wśród mężczyzn odniósł reprezentant Niemiec i Hiszpanii Johann Mühlegg, który zwyciężał trzykrotnie w latach: 1995, 1999 i 2000. Wśród kobiet najczęściej zwyciężała Francuzka Marie-Pierre Guilbaud, która była najlepsza w latach: 1987, 1988, 1994 i 1995.
Transjurassienne ma dwa siostrzane biegi: "Trans'Roller" (bieg na nartorolkach) oraz "Transju'Trail" (kolarstwo górskie).

</doc>
<doc id="2528511" url="https://pl.wikipedia.org/wiki?curid=2528511" title="Roorkee">
Roorkee

Roorkee – miasto w północnych Indiach w stanie Uttarakhand, na zagórzu gór Siwalik.
Populacja miasta w 2001 roku wynosiła 97 064 mieszkańców.

</doc>
<doc id="2528512" url="https://pl.wikipedia.org/wiki?curid=2528512" title="Vincent Michalet">
Vincent Michalet

Vincent Michalet (ur. 1 lipca 1992) – francuski lekkoatleta specjalizujący się w biegach sprinterskich.
Brązowy medalista europejskiego festiwalu młodzieży z 2009 roku w sztafecie 4 x 100 metrów. W 2010 bez większych sukcesów w biegu na 100 metrów oraz sztafecie brał udział w mistrzostwach świata juniorów. Podczas mistrzostw Europy juniorów w Tallinnie (2011) odpadł w eliminacjach biegu na 200 metrów oraz wraz z kolegami z reprezentacji sięgnął po złoto w biegu rozstawnym 4 x 100 metrów. 
Rekordy życiowe: bieg na 100 metrów – 10,51 (4 czerwca 2011, Fort-de-France); bieg na 200 metrów – 21,07 (25 czerwca 2011, Les Abymes). 

</doc>
<doc id="2528514" url="https://pl.wikipedia.org/wiki?curid=2528514" title="Roorkee Cantonment">
Roorkee Cantonment

Roorkee Cantonment – miasto w północnych Indiach w stanie Uttarakhand, na zagórzu gór Siwalik.
Populacja miasta w 2001 roku wynosiła 17 747 mieszkańców.

</doc>
<doc id="2528515" url="https://pl.wikipedia.org/wiki?curid=2528515" title="Schizophyllum">
Schizophyllum

Schizophyllum Fr. (rozszczepka) – rodzaj grzybów należący do rodziny rozszczepkowatych ("Schizophyllaceae") W Polsce występują dwa gatunki.
Systematyka i nazewnictwo.
Pozycja w klasyfikacji według Index Fungorum: "Schizophyllaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Synonimy naukowe:
"Apus" Gray, "Ditiola" P. Browne, "Flabellaria" Pers., "Hyponevris" Earle, "Petrona" Adans.,
"Phaeoschizophyllum" W.B. Cooke, "Rhipidium" Wallr., "Scaphophoeum" Ehrenb. ex Wallr., "Schizonia" Pers.
Nazwę polską podali Barbara Gumińska i Władysław Wojewoda w 1968 r. W polskim piśmiennictwie mykologicznym należące do tego rodzaju gatunki opisywane były także jako olszówka, kosmatek i dwójlistek. 
Charakterystyka.
Drobne grzyby kapeluszowe o owocniku bokiem przyrośniętym do podłoża. Należą do grupy grzybów nadrzewnych. Hymenofor blaszkowy. Charakterystyczną cechą jest promieniste rozszczepienie blaszek. Wysyp zarodników biały, zarodniki bezbarwne.

</doc>
<doc id="2528516" url="https://pl.wikipedia.org/wiki?curid=2528516" title="Deklerykalizacja">
Deklerykalizacja



</doc>
<doc id="2528518" url="https://pl.wikipedia.org/wiki?curid=2528518" title="Anomisma">
Anomisma



</doc>
<doc id="2528519" url="https://pl.wikipedia.org/wiki?curid=2528519" title="Supersam w Katowicach">
Supersam w Katowicach

Supersam (dawniej Hala Targowa w Katowicach, niem. "Markthalle in Kattowitz", "Markthalle Kattowitz") – obiekt handlowy w katowickiej dzielnicy Śródmieście, przy ul. ks. Piotra Skargi 6, zbudowany w latach 1935–1937, gruntownie przebudowany w latach 2013–2015.
Hala Targowa.
Chociaż od 1922 roku Katowice były stolicą województwa, jednak nie posiadały nowoczesnego obiektu wyspecjalizowanego do obsługi handlu targowiskowego i spożywczego. Taki budynek – miejską Halę Targową – miała już od 1905 roku sąsiednia Królewska Huta. W Katowicach targowisko funkcjonowało na Rynku, a od 1909 roku częściowo również w miejskiej Hali Mięsnej (niem. "Städtische Markthalle", "Fleischhalle"), stojącej w miejscu nieistniejącego hotelu „Silesia” przy ul. Piotra Skargi. Po 1925 roku targowisko przeniosło się z Rynku nad Rawę obok Hali Mięsnej.
Na budowę nowej hali, która miała przejąć handel z targowiska, cywilizując go oraz zapewniając nowoczesną infrastrukturę i higienę, przeznaczono pusty teren po zasypanym stawie hutniczym w centrum Katowic, na zachód od Hali Mięsnej. Projektantem szkieletu hali o łukowej, spawanej konstrukcji stalowej został dr inż. Stefan Bryła, profesor Politechniki Warszawskiej, natomiast architekturę budynku zaprojektował zespół budowniczych Wydziału Budownictwa Naziemnego katowickiego Magistratu pod kierunkiem inż. Lucjana Sikorskiego. Szkielet hali targowej stanął w 1935 roku, a gotowy budynek został 30 września 1936 roku poświęcony przez ks. Emila Szramka. W momencie otwarcia hali dla klientów (15 kwietnia 1937 roku) był to największy obiekt tego typu w Polsce.
Centralna, łukowa część katowickiej Hali Targowej miała 121 m długości, 39,5 m szerokości i 16 m wysokości. Okalający ją ciąg pomieszczeń wraz z wystającym zadaszeniem mierzył 7,4 m szerokości i 3,95 m wysokości. Elementy konstrukcyjne wykonały huty: „Królewska” w Chorzowie, „Laura” w Siemianowicach i „Pokój” w Nowym Bytomiu. Do zespawania konstrukcji użyto elektrod wyprodukowanych przez hutę „Baildon” w Katowicach.
W hali, będącej własnością miasta, rozlokowano 408 stoisk na dwóch kondygnacjach (wyższa znajdowała się na balkonie biegnącym wokół hali) i 12 basenów rybnych. Na zewnątrz rozlokowano 30 sklepów, filię urzędu pocztowego i kasy oszczędności. W podziemiach urządzono magazyny i chłodnie. W dni targowe (poniedziałek, czwartek, sobota) zakupy robiło tu 8–10 tysięcy ludzi, a towar dostarczało 80–100 ciężarówek.
Supersam.
Po II wojnie światowej Halę Targową odebrano miastu i upaństwowiono, w 1962 roku urządzając w niej zespół wielobranżowych sklepów samoobsługowych o nazwie „Supersam” należący do państwowego przedsiębiorstwa Domy Towarowe Centrum. Zmieniono też zewnętrzny wygląd obiektu, nadbudowując ściany czołowe i pokrywając elewacje wielkimi płytowymi okładzinami. W 1988 roku do hali dobudowano dwupiętrowy budynek biurowy, przez co powierzchnia obiektu osiągnęła prawie 10.000 m2. W latach 2002–2003 całość zmodernizowano, m.in. całkowicie zasłaniając łukową konstrukcję hali i przekształcając ją w pasaż handlowy o powierzchni handlowej 5900 m2 z marketem spożywczym „Carrefour”. 
W latach 2012–2013 wyburzono biura i niemalże całą konstrukcję hali dawnego „Supersamu”, a w sierpniu 2013 roku inwestor Griffin Real Estate rozpoczął budowę nowego centrum handlowego według projektu przygotowanego jeszcze w 2009 roku przez zespół architektów pod kierunkiem Tomasza Koniora. Na żądanie Wojewódzkiej Konserwator Zabytków Barbary Klajmon projekt ten modyfikowano w latach 2012–2014, m.in. pozostawiając cztery odnowione i wyeksponowane przęsła starej Hali Targowej jako upamiętnienie jej twórcy, prof. Stefana Bryły. Budowę i wyposażanie nowego centrum handlowego ukończono we wrześniu 2015 roku, a dla klientów otwarto 8 października 2015 roku.
Gruntownie przebudowany „Supersam” posiada 5 kondygnacji nadziemnych i 1 podziemną, 42.800 m2 powierzchni całkowitej, 20.000 m2 powierzchni handlowej, mieszcząc 100 lokali handlowo-usługowych (na trzech poziomach) i 400 miejsc parkingowych (na dwóch poziomach).
Właściciel.
Obecnie właścicielem i zarządcą budynku jest firma Globalworth – spółka inwestycyjna notowana na rynku AIM giełdy w Londynie, działająca na rynku nieruchomości w Europie Środkowo-Wschodniej. Projekt posiada certyfikat BREEAM na poziomie Excellent.

</doc>
<doc id="2528525" url="https://pl.wikipedia.org/wiki?curid=2528525" title="Puchar Irlandii Północnej w piłce nożnej">
Puchar Irlandii Północnej w piłce nożnej

Puchar Irlandii Północnej w piłce nożnej () – cykliczne rozgrywki piłkarskie o charakterze pucharu krajowego w Irlandii Północnej. Organizowane co sezon przez Związek Piłkarski Irlandii Północnej (IFA) i przeznaczone są dla krajowych klubów piłkarskich. Najważniejsze po NIFL Premiership piłkarskie rozgrywki w kraju. Triumfator danej edycji Pucharu zyskuje prawo reprezentowania swego kraju w następnej edycji Ligi Konferencji Europy.
Historia.
Zostały one zainaugurowane w 1881 roku i są jednymi z najstarszych rozgrywek piłkarskich na świecie. Do 1921 roku do uzyskania niepodległości przez Republikę Irlandii uczestniczyły w nim kluby z całej Irlandii. Wcześniej oba kraje były częścią Zjednoczonego Królestwa Wielkiej Brytanii i Irlandii. Potem zainaugurowano Puchar Irlandii w piłce nożnej, organizowany przez Football Association of Ireland. Od tego czasu biorą w nim udział jedynie kluby z Ulsteru, zrzeszone w Irish Football Association.
Pierwszym zwycięzcą został klub Moyola Park z miejscowości Castledawson. Obecnym zdobywcą jest Linfield z Belfastu, który ma również na swoim koncie najwięcej końcowych triumfów (42). Zwycięzca danej edycji Irish Cup reprezentuje Irlandię Północną w rozgrywkach Ligi Europy UEFA w kolejnym sezonie, chyba że jednocześnie jest on mistrzem Ulsteru. Wówczas w rozgrywkach tych zastępuje go przegrany finalista.
Format.
Format rozgrywek był wiele razy zmieniany. W rozgrywkach uczestniczą 128 klubów występujących w Mistrzostwach Irlandii Północnej. Obecnie wszystkie rywalizacje od rundy pierwszej eliminacyjnej do finału rozgrywane są w jednym meczu. Zwycięzca kwalifikuje się do dalszych gier, a pokonany odpada z rywalizacji. W wypadku kiedy w regulaminowym czasie gry padł remis zarządza się dogrywkę, a jeśli i ona nie przyniosła rozstrzygnięcia, to dyktowane są rzuty karne. Od sezonu 1998/99 rozgrywki składają się z 9 etapów: rundy pierwszej, drugiej, trzeciej i czwartej eliminacyjnej, 1/16 finału, 1/8 finału, ćwierćfinałów, półfinałów i finału. Oprócz kilku finałów z początku XX w., które zostały rozegrane w Dublinie oraz finału z sezonu 1974/75, który rozegrano w mieście Ballymena, miejscem wszystkich pozostałych finałów były różne stadiony Belfastu. Najczęściej był to Windsor Park, od sezonu 1995/96 wszystkie finały rozegrano na tym stadionie.
Zwycięzcy i finaliści.
Uwagi:
Statystyki.
Klasyfikacja według klubów.
W dotychczasowej historii oficjalnych rozgrywek o Puchar Irlandii Północnej na podium oficjalnie stawało w sumie 32 drużyny. Liderem klasyfikacji jest Linfield F.C., który zdobył 44 Puchary.

</doc>
<doc id="2528529" url="https://pl.wikipedia.org/wiki?curid=2528529" title="Kościół Najświętszej Maryi Panny Nieustającej Pomocy w Lalikach">
Kościół Najświętszej Maryi Panny Nieustającej Pomocy w Lalikach

Kościół Najświętszej Maryi Panny Nieustającej Pomocy w Lalikach – drewniany kościół filialny parafii Zesłania Ducha Świętego w Lalikach w przysiółku Pochodzita, na wysokim wzniesieniu. Wybudowany w 1947, rozbudowany w 1965. 
Kościół znajduje się na Szlaku Architektury Drewnianej województwa śląskiego w pętli beskidzkiej.
Do 1948 obszar obecnej wsi Laliki był częścią miejscowości Szare i znany był jako Szare Gronie. Około 1890 w jej przysiółku zwanym Pochodzita, w miejscu obecnego kościoła wzniesiono pierwszą drewnianą kaplicę z dzwonnicą, zastąpioną w 1917 nową. Uległa ona spaleniu w czasie II wojny światowej. Trzecia kaplica w tym miejscu stanęła w 1947. Do tej od 1948 położonej w nowej miejscowości Laliki kaplicy przyjeżdżali co dwa tygodnie księża z parafii w Milówce. W 1965 została ona rozbudowana i przyjęła obecny wygląd. Parafia w Lalikach pod wezwaniem Zesłania Ducha Świętego erygowana została w 1989, odkąd kościół pw. NMP Nieustającej Pomocy stanowi jej filię.
Ten niewielki kościół jest zbudowany w konstrukcji zrębowej, wniesiony na kamiennej podmurówce. Składa się z trzech naw i nie ma wyraźnie wydzielonego prezbiterium. Ściany i dach pobite są gontem. We wschodniej części dachu znajduje się czworoboczna wieżyczka z sygnaturką, a wejście pod nią poprzedzone jest obszernym, przeszklonym przedsionkiem.
Nad wnętrzem znajduje się płaski strop z fasetami. Dobudowane w 1965 boczne nawy łączą się z nawą główną poprzez arkady. Wszystkie ściany wraz ze stropem ozdobione są przez miejscowych artystów ludowych rycinami o tematyce religijnej, wśród ornamentów o regionalnej tematyce. Jan Krężelok z Koniakowa oraz Jan Porębski z Lalik wyrzeźbili najwięcej, używając gwoździa i noża, po czym przykryli to cienką warstwą lakieru. Pośród tak wykonanych wyobrażeń znajdują się sceny: Dzieło Stworzenia (krużganki), Matka Boża Nieustającej Pomocy i Radosne Tajemnice Różańca Świętego (lewa boczna nawa), Chwalebne Tajemnice Różańca Świętego (prawa nawa), Bolesne Tajemnice Różańca Świętego oraz poczet świętych (w nawie głównej, wokół ścian). Pozostali artyści biorący udział w wykonaniu wystroju to m.in. Ludwik i Franciszek Zawadowie, Franciszek Jakus i Franciszek Wojtas. Na prawo od ołtarza głównego znajduje się mechaniczny zegar z szopką.

</doc>
<doc id="2528530" url="https://pl.wikipedia.org/wiki?curid=2528530" title="Herbert Johanson">
Herbert Johanson

Herbert Voldemar Johanson (ur. 10 września 1884 w Haljala w Estonii, zm. 24 listopada 1964 w Göteborgu) – estoński architekt. Zaprojektował wiele budowli, głównie podczas pierwszej niepodległości Estonii (w okresie międzywojennym). W czasie II wojny światowej, w wyniku agresji Związku Radzieckiego na Estonię, Johanson wyemigrował do Szwecji.
Znane projekty Johansona na terenie Estonii:

</doc>
<doc id="2528533" url="https://pl.wikipedia.org/wiki?curid=2528533" title="Andrea Facchin">
Andrea Facchin

Andrea Facchin (ur. 20 września 1978 w Padwie) – włoski kajakarz, brązowy medalista olimpijski.
Brązowy medalista igrzysk olimpijskich w Pekinie w 2008 roku w konkurencji K-2 (razem z Antonio Scaduto) na 1000 m. Startował również podczas igrzysk w Atenach w 2004 roku, bez większych sukcesów. 
Odznaczony w 2008 roku Orderem Zasługi Republiki Włoskiej.

</doc>
<doc id="2528538" url="https://pl.wikipedia.org/wiki?curid=2528538" title="Anisopleura">
Anisopleura

Anisopleura – rodzaj ważek z rodziny Euphaeidae.
Należą tutaj następujące gatunki:

</doc>
<doc id="2528540" url="https://pl.wikipedia.org/wiki?curid=2528540" title="Avery Ardovino">
Avery Ardovino

Avery Ardovino (ur. 13 lutego 1992) – amerykańska skoczkini narciarska, reprezentantka Park City Nordic Ski Club.
Na międzynarodowej arenie zadebiutowała 23 lipca 2004 w Park City podczas zawodów Letniego Pucharu Kontynentalnego, oddając skoki odpowiednio po 66,5 m i 65 m na skoczni normalnej.
Zajęła 9. miejsce na Mistrzostwach Świata Juniorów 2007 w Tarvisio po skokach na odległość 82,5 m i 86 m.
W 2007 zajęła drugie i trzecie miejsce w mistrzostwach Stanów Zjednoczonych.

</doc>
<doc id="2528542" url="https://pl.wikipedia.org/wiki?curid=2528542" title="Antonio Scaduto">
Antonio Scaduto

Antonio Scaduto (ur. 1 grudnia 1977 w Padwie) – włoski kajakarz, brązowy medalista olimpijski, brązowy medalista mistrzostw świata.
Brązowy medalista igrzysk olimpijskich w Pekinie w 2008 roku w konkurencji K-2 (razem z Andreą Facchin) na 1000 m i zdobywca dziewiątego miejsca na 500 m. Startował również podczas igrzysk w Sydney w 2000 roku, bez sukcesów. Jest brązowym medalistą mistrzostw świata w konkurencji kajaków w K-4 z 2005 roku.
Odznaczony w 2008 roku Orderem Zasługi Republiki Włoskiej.

</doc>
<doc id="2528546" url="https://pl.wikipedia.org/wiki?curid=2528546" title="Karl Patsch">
Karl Patsch

Karl Patsch (ur. 14 września 1865 we wsi Kovač k. Jičína, zm. 21 lutego 1945 w Wiedniu) – austriacki historyk, slawista i archeolog.
Życiorys.
Po ukończeniu gimnazjum prowadzonego przez pijarów w Pradze, w latach 1885–1889 studiował historię i geografię na Uniwersytecie Karola w Pradze.
Naukę kontynuował na Uniwersytecie Wiedeńskim, gdzie ukończył studia z zakresu filologii klasycznej i archeologii. Od początku swojej kariery naukowej poświęcił się badaniom archeologicznym i historycznym krajów bałkańskich. W 1908 objął kierownictwo nad Bośniacko-Hercegowińskim Instytutem Badań nad Bałkanami w Sarajewie. W 1918 odszedł z tego stanowiska i powrócił do Wiednia, gdzie otrzymał profesurę i rozpoczął współpracę z Konstantinem Jirečkiem. W 1922 pracował w Tiranie, gdzie zajął się organizowaniem Muzeum Narodowego – pierwszej stałej instytucji muzealnej w dziejach Albanii.
W 1928 został wybrany członkiem Austriackiej Akademii Nauk, a w 1941 członkiem zagranicznym Bułgarskiej Akademii Nauk.
Zginął w czasie bombardowania Wiednia przez Aliantów.
Dorobek naukowy.
Pierwsze prace naukowe Patscha dotyczyły badań archeologicznych rzymskiej prowincji Dalmacji. Z czasem zakres jego zainteresowań rozszerzył się na Albanię, czego efektem był artykuł o sandżaku berackim, zamieszczony w 1904 w serii "Antiquarische Abteilung". W latach 1908–1918, kiedy kierował instytutem sarajewskim napisał 27 monografii, omawiających problemy historii, etnografii i tradycji literackiej Półwyspu Bałkańskiego.
Po przejściu na Uniwersytet Wiedeński kontynuował swoje badania nad Bośnią i Hercegowiną, czego efektem było dwutomowe dzieło "Historische Wanderungen im Karst und an der Adria". Od 1925 rozpoczął wydawanie monografii "Beiträge zur Völkerkunde von Südosteuropa", której do 1937 ukazało się sześć tomów, a którą poświęcił historii i etnologii Bałkanów.

</doc>
<doc id="2528547" url="https://pl.wikipedia.org/wiki?curid=2528547" title="Robert Joseph Baker">
Robert Joseph Baker

Robert Joseph Baker (ur. 4 czerwca 1944 w Willard, Ohio) – amerykański duchowny katolicki, w latach 2007–2020 biskup Birmingham w Alabamie.
Życiorys.
Święcenia kapłańskie otrzymał 21 marca 1970 z rąk Paula Tannera, ordynariusza Saint Augustine, diecezji na Florydzie, gdzie ks. Baker został duszpasterzem. Służył również w miejscowym seminarium jako kapłan odpowiedzialny za formację.
12 lipca 1999 otrzymał nominację na biskupa Charleston w Karolinie Południowej. Sakry udzielił mu abp John Donoghue, ówczesny metropolita Atlanty. Za jego kadencji liczba katolików w diecezji Charleston wzrosła znacznie (o ok. 40%). 14 sierpnia 2007 przeniesiony został na biskupstwo Birmingham. Ingres miał miejsce 2 października 2007 roku.
25 marca 2020 przeszedł na emeryturę.

</doc>
<doc id="2528550" url="https://pl.wikipedia.org/wiki?curid=2528550" title="Dentario enneaphylli-Fagetum">
Dentario enneaphylli-Fagetum



</doc>
<doc id="2528551" url="https://pl.wikipedia.org/wiki?curid=2528551" title="Alvin i wiewiórki 3">
Alvin i wiewiórki 3

Alvin i wiewiórki 3 (ang. "Alvin and the Chipmunks: Chipwrecked") – amerykański film animowany z 2011 roku w reżyserii Mike’a Mitchella. Jego światowa premiera odbyła się 16 grudnia 2011 roku, zaś w Polsce odbyła się 13 stycznia 2012 roku.
Jest to kontynuacja obu filmów "Alvin i wiewiórki" z 2007 roku oraz "Alvin i wiewiórki 2" z 2009 roku.
Fabuła.
Wiewiórki i ich opiekun, Dave Seville, płyną statkiem na rozdanie międzynarodowych nagród muzycznych. Ta wyprawa ma być zarazem rodzajem wakacji. Alvin obiecuje, że będzie grzeczny, ale oczywiście sprawy szybko wymykają się spod kontroli. W efekcie, gdy Alvin postanawia chwycić za ster, przejąć jacuzzi i zagrać w black Jacka, na statku rozpętuje się małe piekło.
Wiewiórki przez przypadek odlatują na latawcu ze statku, i trafiają na bezludną wyspę, co dla już udomowionych zwierząt staje się sporym wyzwaniem. Na drugą stronę wyspy trafiają Dave i Ian (w ubraniu pelikana). Nie wiedzą, czy podążać za naturalnym instynktem, czy też wezwać kogoś na pomoc. Szymon zaczyna być spontaniczny i staje się podobny do Alvina, chociaż bardziej ogarnięty (Zmiana w Simona). Brittany uświadamia sobie, że jest nie tylko ładna, ale i mądra. Z kolei szalony Alvin dojrzewa i stara się wyplątać bliskich z trudnej sytuacji.
Nieoczekiwanie wiewiórki odkrywają, że wyspa nie jest tak do końca bezludna. Mieszka na niej Zoey, którą biorą początkowo za groźnego potwora. Okazuje się, że jest rozbitkiem, a jej jedynymi przyjaciółmi są... piłki: do koszykówki, golfowa, baseballowa, tenisowa i futbolowa, z którymi lubi sobie gawędzić. Kiedy poznaje wiewiórki, stwierdza, że jest na wyspie już tak długo, że wydaje jej się, że zwierzęta potrafią mówić.

</doc>
<doc id="2528552" url="https://pl.wikipedia.org/wiki?curid=2528552" title="DM70">
DM70

DM70 – subminiaturowa lampa elektronowa (wskaźnik dostrojenia), opracowana na początku lat 50. XX w., stosowana w lampowych radioodbiornikach, także tych produkowanych w Polsce . Posiada charakterystyczne „oczko” w kształcie wykrzyknika.

</doc>
<doc id="2528553" url="https://pl.wikipedia.org/wiki?curid=2528553" title="Marlos">
Marlos

Marlos, właśc. Marlos Romero Bonfim (ur. 7 czerwca 1988 w São José dos Pinhais) – ukraiński piłkarz pochodzenia brazylijskiego, grający na pozycji ofensywnego pomocnika, reprezentant Ukrainy. Od 2014 roku zawodnik Szachtara Donieck.
Kariera piłkarska.
Kariera klubowa.
Wychowanek klubu Coritiba FBC, w barwach którego w 2006 rozpoczął karierę piłkarską. W 2009 został zaproszony do São Paulo FC. 11 stycznia 2011 podpisał 5-letni kontrakt z ukraińskim Metalistem Charków. 4 lipca 2014 przeszedł do Szachtara Donieck.
Kariera reprezentacyjna.
Obywatelstwo ukraińskie otrzymał we wrześniu 2017. Swój pierwszy mecz w reprezentacji rozegrał 6 października 2017 w wygranym 2:0 meczu z Kosowem.

</doc>
<doc id="2528554" url="https://pl.wikipedia.org/wiki?curid=2528554" title="Finlandia-hiihto">
Finlandia-hiihto

Finlandia-hiihto – długodystansowy bieg narciarski, rozgrywany co roku w lutym, w południowej Finlandii, w prowincji Finlandia Południowa. Jest to najdłuższy i największy fiński maraton, jego trasa biegu na najdłuższym dystansie liczy 100 km. W ramach Finlandia-hiihto od 2017 roku rozgrywane są trzy biegi: na 100 km techniką dowolną lub techniką klasyczną oraz na 50 km klasykiem i stylem dowolnym. Zarówno kobiety jak i mężczyźni startują na wszystkich trzech dystansach. Bieg ten należy do cyklu Worldloppet, a w przeszłości do FIS Marathon Cup. 
Pierwsza edycja biegu miała miejsce w 1974 roku. Początkowo bieg rozgrywano techniką klasyczną na dystansie 75 km z miejscowości Hämeenlinna w regionie Kanta-Häme do Lahti w regionie Päijät-Häme. Obecnie trasa znajduje się bliżej Lahti. Poprzednia trasa przecinała kilka zamarzniętych jezior i w związku z ryzykiem załamania się lodu ustalono obecny kształt biegu. 
Najwięcej zwycięstw wśród mężczyzn odniósł Fin Kari Varis, który zwyciężał jedenastokrotnie w latach 2007-2017. Wśród kobiet najczęściej zwyciężała jego rodaczka Sisko Kainulainen, która wygrała te zawody 12 razy w latach 1980-1985, 1987, 1991-1992 i 1993-1994.

</doc>
<doc id="2528555" url="https://pl.wikipedia.org/wiki?curid=2528555" title="Larry Cols">
Larry Cols

Larry Cols (ur. 5 kwietnia 1975) – belgijski kierowca rajdowy. Ma za sobą starty w Mistrzostwach Świata w seriach S1600 i Junior WRC.
Życiorys.
W 1998 roku Cols zadebiutował w Rajdowych Mistrzostwach Świata. Pilotowany przez Philippe'a Droevena i jadący Fiatem Cinquecento Sporting nie ukończył wówczas Rajdu Monte Carlo. W 1999 roku wystąpił po raz drugi w mistrzostwach świata. Jadąc Mitsubishi Carismą GT Evo IV zajął wówczas 27. miejsce w Rajdzie Portugalii. W 2001 roku Cols wziął udział w cyklu Junior WRC (wtedy zwanym Super 1600). Startował samochodem Peugeot 206 XS 1600. Łącznie zdobył 11 punktów i zajął 4. miejsce w tym cyklu. W 2004 roku jadąc Renault Clio S1600 ponownie wystartował w Junior WRC. Zajął w nim 6. pozycję.
W swojej karierze rajdowej Cols jeździł też w mistrzostwach Belgii i mistrzostwach Europy. W 2000 roku jadąc Mitsubishi Lancerem Evo V został rajdowym wicemistrzem Belgii. W 2002 roku wywalczył wicemistrzostwo Belgii w klasie S1600, a w 2003 - mistrzostwo tejże klasy. W 2007 roku został z kolei mistrzem Belgii.

</doc>
<doc id="2528556" url="https://pl.wikipedia.org/wiki?curid=2528556" title="Salut 001">
Salut 001

Salut 001 – radioodbiornik produkcji radzieckiej firmy Radiotechnika z Rygi przy współpracy VEB Stern-Radio Berlin. Na początku lat 80. radioodbiornik był modernizowany, m.in. dołożono jedno pasmo fal krótkich.
Opis.
Radioodbiornik przeznaczony do odbioru fal długich, średnich, krótkich i UKF. W porównaniu z ówcześnie produkowanym sprzętem zawierał wiele nowych i unikatowych rozwiązań, między innymi strojenie wzbogacone czujnikami sensorowymi, programator 8 stacji: po 4 z zakresu AM i FM, automatyczna regulacja częstotliwości zarówno dla UKF, jak i stacji nadających w systemie AM, niezależne anteny teleskopowe dla AM i FM (długość 120 cm), także dwie anteny ferrytowe. Dodatkowo wyposażony był w funkcję automatycznego wyłączania i timer. Analogowa skala podświetlana jest na zielono wyłącznie podczas strojenia.
Odbiornik produkowany był w dwóch wersjach: dla ZSRR oraz NRD i na eksport do krajów zachodnich. W edycji „wschodniej” zastosowano pasmo OIRT oraz 5 zakresów fal krótkich, w wersji eksportowej UKF z zakresem CCIR oraz 8 pasm fal krótkich.
Historia.
Po raz pierwszy radio zostało zaprezentowane na Międzynarodowych Targach Lipskich w roku 1977. Choć produkcji radzieckiej, zawierało rozwiązania, które powstały we współpracy z technikami z NRD. W pierwszym roku obecności na rynku kosztowało 630 marek NRD.

</doc>
<doc id="2528557" url="https://pl.wikipedia.org/wiki?curid=2528557" title="Szyna (medycyna)">
Szyna (medycyna)

Szyna – urządzenie służące do wsparcia lub unieruchomienia kończyny lub kręgosłupa. Może być używana przez:
Szyna może mieć również kształt kołnierza, jeśli unieruchomionymi kośćmi mają być kręgi szyjne.
W stomatologii – pomijając złamania np. żuchwy – słowo "szyna" ma inne znaczenie, jednak w niektórych przypadkach można powiedzieć, że służy także ochronie zębów (np. w bruksizmie).

</doc>
<doc id="2528558" url="https://pl.wikipedia.org/wiki?curid=2528558" title="Puchar Świata w lotach narciarskich 2011/2012">
Puchar Świata w lotach narciarskich 2011/2012

W sezonie 2011/2012 zostało rozegranych 7 konkursów Pucharu Świata w lotach narciarskich (w tym 5 indywidualnych). Zawody odbyły się w Tauplitz, Oberstdorfie, i Planicy. Obrońcą tytułu był Austriak Gregor Schlierenzauer, który w poprzedniej edycji wygrał trzy konkursy.

</doc>
<doc id="2528560" url="https://pl.wikipedia.org/wiki?curid=2528560" title="Katastrofa lotnicza nad Dnieprodzierżyńskiem w 1979">
Katastrofa lotnicza nad Dnieprodzierżyńskiem w 1979



</doc>
<doc id="2528561" url="https://pl.wikipedia.org/wiki?curid=2528561" title="Janguru taitei">
Janguru taitei



</doc>
<doc id="2528562" url="https://pl.wikipedia.org/wiki?curid=2528562" title="Aquae Sirenses">
Aquae Sirenses

Aquae Sirenses (łac. "Aquaesirensis") – stolica historycznej diecezji w Cesarstwie rzymskim, w prowincji Mauretania Cezarejska. Ruiny tego starożytnego miasta znajdują się w pobliżu kąpielisk termalnych "Hammam Bou-Hanifa" w Algierii. Obecnie katolickie biskupstwo tytularne. W latach 1968 - 1981 biskupem tytularnym Aquae Sirenses był Edward Materski, biskup pomocniczy kielecki, późniejszy biskup diecezjalny radomski.

</doc>
<doc id="2528564" url="https://pl.wikipedia.org/wiki?curid=2528564" title="Mathematica Applicanda">
Mathematica Applicanda

Mathematica Applicanda (Roczniki Polskiego Towarzystwa Matematycznego Seria III) – czasopismo wydawane przez Polskie Towarzystwo Matematyczne od 1973 roku.
Tematyka.
"Mathematica Applicanda" wypełniając statutowe zadania Polskiego Towarzystwa Matematycznego poświęcona jest wszystkim aspektom zastosowań matematyki i ludzi z nią związanych. Prezentuje artykuły przeglądowe, popularyzatorskie i historyczne, a także informacje o wydarzeniach naukowych, zjazdach, konferencjach i matematykach. Publikowane są również recenzje książek matematycznych.
Wychodząc poza krąg matematyków profesjonalistów, chce trafić także do przyszłych matematyków i nie-matematyków, którzy chcą wiedzieć, czym jest matematyka stosowana w nauce i jak służy ona społeczeństwu. Stawia sobie za cel poszerzenie kręgu sympatyków matematyki, jej metod i jej zastosowań w służbie społeczeństwa. Publikacje są referowane w MathSciNet. Od 2018 jest dostępna na portalu Biblioteki Wirtualnej Nauki. Artykuły są dostępne na licencji CC-SA-BY.
Zobacz też.
Inne Roczniki PTM:

</doc>
<doc id="2528565" url="https://pl.wikipedia.org/wiki?curid=2528565" title="FIS Team Tour 2012">
FIS Team Tour 2012

FIS Team Tour 2012 to 4. edycja turnieju drużynowego FIS Team Tour w historii skoków narciarskich.
Pięć turniejowych konkursów zostało rozegranych na trzech różnych skoczniach – w Willingen (Upland), Klingenthal i Oberstdorfie.
Willingen (Upland), 11 lutego.
Data: 11 lutego 2012
Godzina: 16.00
Konkurs: drużynowy
Państwo: 
Skocznia: Mühlenkopfschanze
Punkt konstrukcyjny: 130 m
Rozmiar skoczni (HS): 145 m
Oficjalny rekord skoczni: Janne Ahonen (08.01.2005) – 152,0 m
Willingen (Upland), 12 lutego.
Data: 12 lutego 2012
Godzina: 14.45
Konkurs: indywidualny
Państwo: 
Skocznia: Mühlenkopfschanze
Punkt konstrukcyjny: 130 m
Rozmiar skoczni (HS): 145 m
Oficjalny rekord skoczni: Janne Ahonen (08.01.2005) – 152,0 m
Wyniki dwóch najlepszych zawodników (kolor złoty) z każdego kraju brane są pod uwagę w klasyfikacji FIS Team Tour.
Klingenthal, 16 lutego.
Data: 16 lutego 2012
Godzina: 10.00
Konkurs: indywidualny
Państwo: 
Skocznia: Vogtland Arena
Punkt konstrukcyjny: 125 m
Rozmiar skoczni (HS): 140 m
Oficjalny rekord skoczni: Michael Uhrmann (02.02.2011) – 146,5 m
Wyniki dwóch najlepszych zawodników (kolor złoty) z każdego kraju brane są pod uwagę w klasyfikacji FIS Team Tour.
Oberstdorf, 18 lutego.
Data: 18 lutego 2012
Godzina: 16.00
Konkurs: indywidualny
Państwo: 
Skocznia: Heini-Klopfer-Skiflugschanze
Punkt konstrukcyjny: 185 m
Rozmiar skoczni (HS): 213 m
Oficjalny rekord skoczni: Harri Olli (14.02.2009) – 225,5 m
Wyniki dwóch najlepszych zawodników (kolor złoty) z każdego kraju brane są pod uwagę w klasyfikacji FIS Team Tour.
Oberstdorf, 19 lutego.
Data: 19 lutego 2012
Godzina: 13.45
Konkurs: drużynowy
Państwo: 
Skocznia: Heini-Klopfer-Skiflugschanze
Punkt konstrukcyjny: 185 m
Rozmiar skoczni (HS): 213 m
Oficjalny rekord skoczni: Harri Olli (14.02.2009) – 225,5 m

</doc>
<doc id="2528574" url="https://pl.wikipedia.org/wiki?curid=2528574" title="Devprayag">
Devprayag

Devprayag – miasto w północnych Indiach w stanie Uttarakhand, na pogórzu Himalajów Małych.
Populacja miasta w 2001 roku wynosiła 2144 mieszkańców.

</doc>
<doc id="2528575" url="https://pl.wikipedia.org/wiki?curid=2528575" title="Franciszek I Thurzo">
Franciszek I Thurzo

Franciszek I Thurzo (ur. 1515, zm. 1574) – szlachcic węgierski, biskup nitrzański, a następnie żupan orawski. Jeden z najznaczniejszych możnowładców górnowęgierskich XVI w.
Pochodził z węgierskiego rodu Thurzo von Bethlemfalva (z Betlanovec), który doszedł do znacznych majątków na wydobyciu i handlu miedzią. W 1534 r. krótko był żupanem orawskim, po czym jeszcze w tym samym roku – pomimo iż nie był wyświęconym księdzem – objął wysoko notowaną godność biskupa Nitry. W 1557 r. jednak zrzucił sakrę biskupią, ożenił się z Barbarą Kostkową i przeszedł na wyznanie luterańskie. Jego drugą małżonką była Katarzyna Zrińska (1548-1585, córka bana chorwackiego Nikoli Zrińskiego), z którą miał syna Jerzego, przyszłego palatyna Węgier.
Jeszcze jako biskup w 1556 r. objął ponownie funkcję żupana orawskiego, którą pełnił aż do śmierci. Już w 1556 r. podjął rozbudowę siedziby żupy – Zamku Orawskiego. Odbudował opustoszały zamek górny oraz wydatnie rozszerzył część mieszkalną kompleksu, dając wystawić okazały, renesansowy tzw. Pałac Thurzonów. Zasłużył się również w akcji kolonizacji Orawy, lokując szereg nowych wsi. W 1563 r. kupił feudalne „państwo” bytczańskie, gdzie w 1571 r. kazał na miejscu starego gotyckiego zamku wznieść nową budowlę obronną. Ostatecznego wyglądu tej okazałej, renesansowej rezydencji już nie doczekał, umierając krótko przed ukończeniem budowy.

</doc>
<doc id="2528577" url="https://pl.wikipedia.org/wiki?curid=2528577" title="Grand Gateway Shanghai II">
Grand Gateway Shanghai II



</doc>
<doc id="2528578" url="https://pl.wikipedia.org/wiki?curid=2528578" title="Richard Ruiz">
Richard Ruiz

Richard Ruiz Toledo (ur. 14 stycznia 1986 w Jiquipilas) – meksykański piłkarz występujący na pozycji prawego pomocnika lub obrońcy, obecnie zawodnik Veracruz.
Kariera klubowa.
Ruiz pochodzi z miasta Jiquipilas w stanie Chiapas i swoją karierę piłkarską rozpoczął w lokalnych drużynach z niższych lig meksykańskich. Treningi piłkarskie podjął jako nastolatek w czwartoligowej drużynie Maiceros de Villaflores, skąd przeniósł się do innego czwartoligowca – Jaguares de Jiquipilas, aby później zasilić akademię piłkarską Caravana Águila. Później był zawodnikiem dwóch zespołów z trzeciej ligi – najpierw Jaguares de Villaflores, a następnie Jaguares de Zamora (będącego filią pierwszoligowego Jaguares de Chiapas). W wieku dwudziestu lat podpisał profesjonalny kontrakt z drugoligowym klubem Petroleros de Salamanca (również drużyną filialną Jaguares), gdzie już w pierwszym, jesiennym sezonie Apertura 2006 dotarł do finału rozgrywek Primera División A, zaś po upływie kilku miesięcy wywalczył sobie pewne miejsce w wyjściowym składzie. Ogółem barwy Petroleros reprezentował przez trzy lata, aż do rozwiązania ekipy.
W lipcu 2009 2009 Ruiz został piłkarzem innego drugoligowca – zespołu Club Tijuana, gdzie od razu został kluczowym ogniwem linii pomocy. W sezonie Apertura 2010 triumfował z nim w rozgrywkach drugoligowych, zaś pół roku później – w wiosennym sezonie Clausura 2011 – dotarł do finału Liga de Ascenso. Sukcesy te na koniec rozgrywek zaowocowały pierwszym, historycznym awansem Tijuany do pierwszej ligi. W meksykańskiej Primera División zadebiutował 23 lipca 2011 w przegranym 1:2 spotkaniu z Morelią, zaś premierowego gola strzelił 26 października tego samego roku w wygranej 2:0 konfrontacji z Jaguares. W sezonie Liga MX – zdobył z Tijuaną pierwszy w historii tytuł mistrza Meksyku, będąc ważnym zawodnikiem drużyny prowadzonej przez Antonio Mohameda. W 2013 roku – w spotkaniu fazy grupowej Copa Libertadores z kolumbijskim Millonarios (1:0) – strzelił natomiast pierwszą bramkę na arenie międzynarodowej w historii klubu. Ogółem barwy Tijuany reprezentował przez sześć lat, będąc jednym z ważniejszych graczy w dziejach zespołu.
W lipcu 2015 Ruiz został piłkarzem ekipy Cruz Azul ze stołecznego miasta Meksyk. Tam spędził kolejne dwa lata bez poważniejszych sukcesów; zaczął być również wystawiany na boku obrony (dotychczas występował na pozycji bocznego pomocnika). Nie potrafił jednak na dłuższą metę zapewnić sobie pewnej pozycji w składzie, wobec czego został wypożyczony do niżej notowanego Tiburones Rojos de Veracruz.

</doc>
<doc id="2528580" url="https://pl.wikipedia.org/wiki?curid=2528580" title="Dogadda">
Dogadda

Dogadda – miasto w północnych Indiach w stanie Uttarakhand, na pogórzu Himalajów Małych.
Populacja miasta w 2001 roku wynosiła 2690 mieszkańców.

</doc>
<doc id="2528581" url="https://pl.wikipedia.org/wiki?curid=2528581" title="Panajis Tsaldaris">
Panajis Tsaldaris

Panajis Tsaldaris (; ur. 1868 w Kamari, zm. 1936 w Atenach) – grecki polityk, premier Grecji w latach, lider Partii Ludowej.
Życiorys.
Z wykształcenia był prawnikiem. W okresie międzywojennym lider greckiej prawicy rojalistycznej. W 1933, po zwycięstwie wyborczym Partii Ludowej, został premierem Grecji, stając na czele rządu mniejszościowego. Przed sformowaniem rządu zobowiązał się do przestrzegania greckiej konstytucji i poszanowania ustroju republikańskiego, jednak nie przekonał przeciwników politycznych – liberałów Elefteriosa Wenizelosa – do swojej wiarygodności. Liberałowie przyczynili się do obalenia rządu, jednak przegrali również kolejne wybory, nowy rząd ponownie sformował Tsaldaris. W okresie sprawowania przezeń urzędu rządzący rojaliści usunęli swoich politycznych przeciwników ze stanowisk w administracji państwowej i wojsku. W 1934 rząd przedstawił także nowy projekt ordynacji wyborczej, faworyzujący ugrupowanie rządzące. Konflikt z opozycją na tle przedstawionych zmian zakończyła próba zamachu stanu dokonana w marcu 1935 przez zwolenników Wenizelosa. Wystąpienie zostało stłumione, zaś wenizeliści poddani represjom. W kwietniu 1935 rząd podał się do dymisji. W nowych wyborach, w czerwcu tego samego roku, kierowana przez Tsaldarisa Partia Ludowa odniosła zdecydowane zwycięstwo (287 mandatów z 300), wobec bojkotu wyborów, jaki ogłosiły środowiska republikańskie, a on sam został ponownie premierem.
W polityce zagranicznej Tsaldaris dążył do zagwarantowania Grecji bezpieczeństwa poprzez przystąpienie do paktu wielostronnego. W 1934 podpisany został układ sojuszniczy znany jako Pakt Bałkański, którego sygnatariuszami obok Grecji były Rumunia, Jugosławia i Turcja
Zdecydowane zwycięstwo Partii Ludowej, mimo warunków, w jakich miało miejsce, zainspirowało rojalistycznie nastawionych oficerów greckich do wywarcia na jej liderów nacisków w kwestii przywrócenia monarchii, obalonej w Grecji w 1924. Dążący do rewanżu na liberałach skrajni rojaliści zarzucali premierowi prowadzenie zbyt ugodowej polityki. 10 października 1935 Tsaldaris, republikanin z przekonania został zmuszony do ustąpienia z urzędu premiera. Zastąpił go gen. Jeorjos Kondilis, pod kierunkiem którego w listopadzie 1935 przeprowadzony został plebiscyt w sprawie przyszłego ustroju państwa. Wyniki głosowania zostały sfałszowane; oficjalnie 75% Greków głosowało za restauracją monarchii. Tsaldaris zmarł w 1936.
Jego żoną była Lina Tsaldari, również polityk, działaczka greckich konserwatystów i uczestniczka ruchu na rzecz nadania kobietom prawa wyborczego, pierwsza w historii Grecji kobieta na stanowisku ministra. Z kolei jego bratanek Konstandinos Tsaldaris, również działacz konserwatywny, dwukrotnie sprawował urząd premiera Grecji.

</doc>
<doc id="2528582" url="https://pl.wikipedia.org/wiki?curid=2528582" title="Kashirampur">
Kashirampur

Kashirampur – miasto w północnych Indiach w stanie Uttarakhand, na pogórzu Himalajów Małych.
Populacja miasta w 2001 roku wynosiła 9033 mieszkańców.

</doc>
<doc id="2528583" url="https://pl.wikipedia.org/wiki?curid=2528583" title="Kanton Zachodnia Bośnia">
Kanton Zachodnia Bośnia



</doc>
<doc id="2528585" url="https://pl.wikipedia.org/wiki?curid=2528585" title="Kotdwara">
Kotdwara

Kotdwara (hindi कोटद्वार) – miasto w północnych Indiach w stanie Uttarakhand, na pogórzu Himalajów Małych.
Populacja miasta w 2001 roku wynosiła 25 400 mieszkańców.

</doc>
<doc id="2528586" url="https://pl.wikipedia.org/wiki?curid=2528586" title="Gianmarco Tamberi">
Gianmarco Tamberi

Gianmarco Tamberi (ur. 1 czerwca 1992 w Civitanova Marche) – włoski lekkoatleta specjalizujący się w skoku wzwyż.
Na eliminacjach kończył udział w mistrzostwach świata juniorów młodszych (2009) oraz mistrzostwach świata juniorów (2010). W 2011 sięgnął w Tallinnie po brązowy medal mistrzostw Europy juniorów. W 2013 zajął 5. miejsce na halowych mistrzostwach Europy w Göteborgu. Ósmy zawodnik mistrzostw świata w Pekinie (2015). W 2016 został w Portland halowym mistrzem świata, a kilka miesięcy później triumfował na mistrzostwach Europy w Amsterdamie. Z powodu kontuzji kostki nie mógł wziąć udziału w igrzyskach olimpijskich w Rio de Janeiro. 
Zdobył złoty medal halowych mistrzostw Europy w 2019 w Glasgow. Na igrzyskach olimpijskich w Tokio (2020) został mistrzem olimpijskim ex equo z reprezentantem Kataru Mutazzem Isa Barshimem.
Złoty medalista mistrzostw kraju. Reprezentant Włoch w meczach międzypaństwowych.
Rekordy życiowe: stadion – 2,39 (15 lipca 2016, Monako); hala – 2,38 (13 lutego 2016, Hustopeče). Oba wyniki są rekordami Włoch.

</doc>
<doc id="2528589" url="https://pl.wikipedia.org/wiki?curid=2528589" title="Antonio Marziale Carracci">
Antonio Marziale Carracci

Antonio Marziale Carracci (ur. w 1583 w Wenecji, zm. 8 kwietnia 1618 w Rzymie) – włoski malarz okresu wczesnego baroku, syn Agostina Carracciego.
Życiorys.
Pochodził ze znanej rodziny włoskich malarzy. Był nieślubnym synem Agostina Carracciego i weneckiej kurtyzany Isabelli. Już we wczesnym dzieciństwie przejawiał duży talent plastyczny. Jego nauczycielem początkowo był ojciec i jego kuzyn Ludovico Carracci. Studiował w Accademia degli Incamminati w Bolonii. Po śmierci ojca (1602) przeprowadził się do Rzymu i pracował pod kierunkiem stryja Annibala Carracciego.
W 1603–1604 prawdopodobnie asystował stryjowi podczas wykonywania fresków w Palazzo Farnese oraz przy malowidłach ściennych w Palazzo Aldobrandini, Herrera Chapel i w Palazzo Mattei di Giove (1606). Po śmierci stryja (1609) wyjechał do Bolonii, ale wkrótce wrócił do Rzymu i pozostał w nim aż do końca swojej krótkiej kariery.
W latach 1609–1610, pod nadzorem artystycznym Guida Reni, był współwykonawcą fresków w kaplicy Zwiastowania (La cappella dell’Annunziata) w Pałacu Kwirynalskim. A krótko potem ozdobił freskiem ("Bóg Ojciec ze Świętymi") plafon w zakrystii bazyliki św. Sebastiana za Murami (ok. 1611).
W tym czasie Carracci zyskał potężnego protektora w osobie kardynała Michelangela Tontiego, Prodatariusza Jego Świątobliwości papieża Pawła V. W latach 1611–1615 wykonał na zamówienie kardynała palę ("Św. Antoni adorujący klęcząc") oraz freski w trzech małych kaplicach bazyliki św. Bartłomieja na Wyspie Tyberyjskiej, poświęcone Męce Chrystusa, Matce Boskiej i św. Karolowi Boromeuszowi.
Otrzymywał też publiczne zamówienia na dekorację malowidłami ściennymi takich rzymskich świątyń, jak bazylika Najświętszej Maryi Panny na Zatybrzu, Chiesa di Santa Maria in Monticelli i Chiesa di San Girolamo degli Schiavoni. W 1616 Carracci ponownie otrzymał zamówienie na freski w Kwirynale. Namalował wtedy dla papieża Pawła V sceny ze starego testamentu w Stanza del Diluvio.
Antonio Carracci uprawiał nie tylko malarstwo ścienne, ale także olejne sztalugowe. W 1613 lub 1614 został wyróżniony członkostwem w Akademii Świętego Łukasza. Jednak przed 1616 nie był notowany jako samowystarczalny i niezależny artysta. W twórczości Antonio Carraccigo można zauważyć tendencję do caravaggionizmu, a także odniesienia do klasycyzmu Domenichina. Jest też wyraźny zwrot ku formalnemu językowi późnego włoskiego manieryzmu.

</doc>
<doc id="2528594" url="https://pl.wikipedia.org/wiki?curid=2528594" title="Annmari Viljanmaa">
Annmari Viljanmaa

Annmari Viljanmaa-Hakola (ur. 10 lipca 1973 r. w Huittinen) – fińska biegaczka narciarska, zawodniczka klubu Parkanon Urheilijat.
Kariera.
Po raz pierwszy na arenie międzynarodowej Annmari Viljanmaa pojawiła się 10 grudnia 1994 roku w zawodach Pucharu Kontynentalnego w Ilomantsi, gdzie była czterdziesta w biegu na 5 km techniką klasyczną. W Pucharze Świata zadebiutowała 7 marca 1998 roku w Lahti, zajmując 53. miejsce w biegu na 15 km techniką dowolną. Pierwsze punkty wywalczyła jednak dopiero 26 lutego 2000 roku w Falun, plasując się na 25. pozycji w biegu na 10 km stylem dowolnym. W klasyfikacji generalnej sezonu 1999/2000 zajęła ostatecznie 58. miejsce. Najlepsze wyniki w Pucharze Świata osiągnęła w sezonie 2002/2003, który ukończyła na piętnastym miejscu. Wtedy też po raz pierwszy i zarazem ostatni w karierze stała na podium zawodów pucharowych - 8 marca 2003 roku w Oslo była druga na dystansie 30 km stylem klasycznym.
Pierwszą dużą imprezą w jej karierze były Igrzyska Olimpijskie w Salt Lake City w 2002 roku, gdzie w swoim najlepszym starcie, biegu na 30 stylem klasycznym zajęła 24. pozycję. Rok później, podczas Mistrzostw Świata w Val di Fiemme była siódma w biegu na 15 km klasykiem oraz jedenasta w biegu na 10 km tą samą techniką. W 2005 roku wystartowała na Mistrzostwach Świata w Oberstdorfie plasując się na dziewiętnastym miejscu na dystansie 30 stylem klasycznym.
Annmari Viljanmaa startowała także w zawodach FIS Marathon Cup. W zawodach tego cyklu kilkakrotnie stawała na podium, wygrywając dwukrotnie norweski maraton Birkebeinerrennet. W klasyfikacji generalnej najlepszy wynik uzyskała w sezonach 2005/2006, który ukończyła na szóstej pozycji. W 2006 roku zakończyła karierę.

</doc>
<doc id="2528595" url="https://pl.wikipedia.org/wiki?curid=2528595" title="Kościół Matki Bożej Częstochowskiej w Żabnicy">
Kościół Matki Bożej Częstochowskiej w Żabnicy

Kościół Matki Bożej Częstochowskiej w Żabnicy – drewniany kościół parafialny parafii Matki Bożej Częstochowskiej w Żabnicy. Wybudowany w latach 1910-1914 i rozbudowany w latach 1957-1961 przyjmując obecny kształt.
Kościół znajduje się na Szlaku Architektury Drewnianej województwa śląskiego w pętli beskidzkiej.
Historia.
Kościół został wzniesiony w latach 1910-1914 z inicjatywy ks. Jana Figuły, wikiariusza parafii Wniebowzięcia NMP w Milówce. Majstrem ciesielskim był Jan Kurowski z Kamesznicy, drewno zostało dostarczone przez mieszkańców Żabnicy oraz arcyksiążę Karol Stefan Habsburg. Ukończona budowla została poświęcona przez proboszcza z parafii w Milówce, ks. Piotra Padykułę, w 1914. W następnym roku dobudowano wieżę. Kościołem parafialnym została w 1918. Rozbudowa nastąpiła w latach 1957-1961. W 1984 do okien wstawiono witraże, dwa lata później zmieniono pokrycie dachu z eternitowego na blaszany.
Architektura.
Kościół wzniesiony jest na kamiennej podmurówce. Dach jest dwukalenicowy, przykryty blachą, posiada wieżę sygnaturki. Prezbiterium jest wielobocznie zamknięte, od północy przylega zakrystia, od nawy po bokach odchodzą dwie kaplice. Od strony zachodniej znajduje się wieża, zakończona baniastym hełmem.
Wnętrze.
Nad wnętrzem znajduje się płaski strop. Wystrój jest współczesny, neobarokowy. Na ołtarzu głównym wykonanym w 1914 przez niejakiego Jarząbka, rzeźbiarza z Kęt, znajduje się obraz Matki Bożej z Dzieciątkiem w metalowych sukienkach. Ponadto są dwa ołtarze boczne poświęcone św. Józefowi i św. Annie, ambona, organy z 1966, drewniane żyrandole z 1965, wykonane przez miejscowego rzeźbiarza nazwiskiem Józef Kupczak oraz stacje drogi krzyżowej zakupione w Wadowicach w trakcie budowy. Ściany w kościele obite są deseczkami.

</doc>
<doc id="2528599" url="https://pl.wikipedia.org/wiki?curid=2528599" title="Didac Salas">
Didac Salas

Didac Salas (ur. 19 maja 1993) – hiszpański lekkoatleta specjalizujący się w skoku o tyczce.
Pierwsze międzynarodowe sukcesy odniósł w 2009 występując w finale mistrzostw świata juniorów młodszych oraz zdobywając srebrny medal gimnazjady. Czwarty zawodnik eliminacji kontynentalnych do igrzysk olimpijskich młodzieży w 2010. Nie zaliczył żadnej wysokości w finale mistrzostw świata juniorów (2010) w Moncton. Podczas igrzysk olimpijskich młodzieży w Singapurze (2010) wywalczył złoty medal. W 2011 sięgnął po brąz mistrzostw Europy juniorów.
Wielokrotny medalista mistrzostw kraju.
Rekordy życiowe: stadion – 5,61 (4 lipca 2018, Saragossa); hala – 5,60 (6 marca 2015, Praga).

</doc>
<doc id="2528601" url="https://pl.wikipedia.org/wiki?curid=2528601" title="Bitwa o Synaj (1948)">
Bitwa o Synaj (1948)

Bitwa o Synaj – bitwa stoczona pomiędzy Siłami Obronnymi Izraela, a siłami zbrojnymi Egiptu o północno-wschodnią część półwyspu Synaj w rejonie miasta Al-Arisz. Do bitwy doszło podczas I wojny izraelsko-arabskiej w dniach 28 grudnia 1948-2 stycznia 1949. Bitwa stanowiła część operacji Horew. Jej celem było okrążenie egipskiego korpusu ekspedycyjnego w obszarze Strefy Gazy i doprowadzenie do podpisania korzystnego porozumienia kończącego wojnę. Jednak wkroczenie izraelskich wojsk na półwysep Synaj wywołało ostrą reakcję międzynarodową, która zmusiła ich do wycofania się z zajętych pozycji.
Tło wydarzeń.
Gdy wybuchła I wojna izraelsko-arabska w maju 1948 większą część pustyni Negew zajęły wojska egipskie. Dopiero jesienią Izraelczycy przeprowadzili operację Jo’aw i przejęli inicjatywę na Negewie. W jej rezultacie zajęli strategiczne miasto Beer Szewa i zepchnęli główne siły egipskie do obszaru Strefy Gazy. W dniu 1 grudnia 1948 w Ammanie odbyła się pierwsza w historii konferencja zatytułowana „"Jerycho"”, w której udział wzięło około 3 tys. delegatów z terytoriów Palestyny pozostających pod kontrolą wojsk jordańskich. Postanowili oni, że „"Palestyna będzie częścią jednego Królestwa Haszymidzkiego i przysięgają wierność Jej Królewskiej Mości Królowi Abdullah bin al-Husajnowi"”.
Decyzja ta była wyrazem ambitnych planów króla Abdullaha, który zamierzał podporządkować sobie Zachodni Brzeg ze Wschodnią Jerozolimą. Wywołało to jednak silne sprzeciwy pozostałych państw arabskich, z których najgłośniejszy sprzeciw wniósł Egipt. Starając się uspokoić emocje, król Abdullah wysłał do Egiptu swojego ministra z listem, w którym wyjaśniał, że decyzja Konferencji „Jerycho” była wyrazem opinii ludności Palestyny, z których 700 tys. jest uchodźcami. Abdullah wysłuchał ich prośby, i jak twierdził w tym liście, wysłuchał i wziął ich pod swoją opiekę. W odpowiedzi, egipski minister Nugruszi Pasza napisał, że Egipt zawsze stał na stanowisku, że armie arabskie wkroczyły do Palestyny aby ratować naród arabski, a następnie utworzyć państwo z własnymi rozwiązaniami politycznymi, będącymi odzwierciedleniem poglądów i przekonań palestyńskich Arabów. W liście tym podkreślił, że Egipt zawsze przestrzegał zasady, że Palestyna jest dla swojego narodu i ma nadzieję, że decyzja jordańskiego króla nie sprzeciwi się tym poglądom. Dodatkowo, król Faruk I wezwał przywódców innych państw arabskich, aby rozpoczęli współpracę przeciwdziałając planom Abdullaha o narzuceniu haszymidzkiej dominacji w regionie. Wszystkie te działania potwierdzały rosnącą różnicę poglądów pomiędzy Egiptem a Transjordanią. Zwróciła na to uwagę Wielka Brytania, która potrzebowała współpracy pomiędzy tymi obydwoma państwami, aby utrzymać swoje interesy na Bliskim i Środkowym Wschodzie. Dlatego brytyjski minister spraw zagranicznych Ernest Bevin przedstawił plan podziału pozostałych po Palestynie terytoriów pomiędzy Egipt i Transjordanię. W ten sposób król Abdullah otrzymałby Zachodni Brzeg ze Wschodnią Jerozolimą, natomiast król Faruk otrzymałby część pustyni Negew ze Strefą Gazy. Propozycja ta wymagała jednak niezwykłej delikatności względem państwa żydowskiego, dlatego Brytyjczycy usilnie nakłaniali Abdullaha by kontynuował negocjacje z Izraelem.
Izraelskie dowództwo zdawało sobie sprawę, że zbliża się koniec wojny. Dlatego strategiczną koniecznością wydawało się poszukiwanie jak najszybszych rozwiązań na Negewie, tak aby przeszkodzić zatrzymaniu tych terenów przez Egipt. Dodatkową trudnością dla Izraela była konieczność utrzymywania dużej armii w ciągłej gotowości bojowej. Nowo utworzone państwo żydowskie miało bardzo ograniczone możliwości finansowe, a koszty utrzymywania ponad 100 tys. żołnierzy bardzo ciążyły na całej gospodarce. Z tych powodów, Dawid Ben Gurion był gotowy zaryzykować wzrost międzynarodowego niezadowolenia, niż przedłużać obecny impas na froncie południowym. Sztab Generalny przystąpił więc do opracowywania planu operacji Horew (22 grudnia 1948 - 7 stycznia 1949), której celem było usunięcie wojsk egipskich z Negewu. Plan zakładał, że najsilniejsze egipskie umocnienia znajdują się w obszarze nadmorskiej Strefy Gazy, dlatego zrezygnowano z podejmowania wyczerpujących i zapewne bardzo krwawych walk w tym rejonie. Zamierzano przeprowadzić śmiały manewr oskrzydlający, aby przeciąć linie zaopatrzeniowe pomiędzy Rafah a Al-Arisz. Wojska egipskie w Strefie Gazy zostałyby okrążone, a izraelskie kolumny miałyby otwartą drogę do Kanału Sueskiego. Zakładano, że taka sytuacja zmusi egipski rząd do rozmów pokojowych i przyjęcia korzystnych warunków porozumienia kończącego wojnę. Szef Południowego Dowództwa generał Jigal Allon planował przy tym wkroczyć na półwysep Synaj i zająć portowe miasto Arisz, w którym znajdowały się główne magazyny zaopatrzeniowe egipskiego korpusu ekspedycyjnego. W pierwszym etapie operacji Horew doszło do bitwy o Bir Tamila (25-26 grudnia) i bitwy o Audżę (26-27 grudnia), dzięki którym Izraelczycy zdobyli Audża al-Hafir i otworzyli dla swoich zmechanizowanych kolumn otwartą drogę na półwysep Synaj.
Układ sił.
Siły arabskie.
Linię graniczną od Rafah po Audża al-Hafir obsadziły dwa bataliony piechoty z 1 Brygady, pod dowództwem Fouada Hosni. W obszarze pomiędzy Audża al-Hafir a Bir 'Asluj, na południe od Beer Szewy pozycje zajął batalion piechoty, którego poszczególne kompanie zajęły samodzielne punkty obronne położone wzdłuż całej drogi. W przypadku izraelskiego ataku nie planowano podejmowania żadnych kontrataków lub udzielania pomocy, pozostawiając izolowane punkty oporu same sobie. Znajdująca się z tyłu strategiczna droga łącząca miasto Arisz z Audża al-Hafir była ochraniana przez wzmocniony batalion, stanowiący jednocześnie odwód. Dodatkowo, w rejonie miasta Arisz znajdował się batalion rezerwowy i jednostka artylerii przeciwlotniczej pod dowództwem Abdulhamida Badran.
Na krótko przed rozpoczęciem izraelskiej ofensywy, Egipcjanie przenieśli z tego odcinka do Strefy Gazy dwa bataliony piechoty. Wynikało to z faktu, że egipskie dowództwo spodziewało się izraelskiego natarcia bezpośrednio na Strefę Gazy. Nie świadomie osłabiono w ten sposób obronę odcinka, który w rzeczywistości stał się celem izraelskiej ofensywy. Położenie egipskich sił dodatkowo pogorszyło rozpoczęcie izraelskiej operacji, w wyniku której prawie całkowicie został rozbity tutejszy batalion piechoty. Drogą z Audża al-Hafir w kierunku na Abu Ageila uciekali liczni egipscy żołnierze. Wielu z nich było tak zdemoralizowanych, że bez walki poddawali się Izraelczykom, aby tylko otrzymać pożywienie i schronienie przed zimnem. Całe wschodnie skrzydło egipskiej armii rozpadło się.
Siły żydowskie.
Do przeprowadzenia natarcia na półwysep Synaj wyznaczono 7 i 9 Batalion z Brygady Negew oraz 82 Batalion pancerny z 8 Brygady Pancernej. Zadanie obsadzenia zajętego strategicznego skrzyżowania Abu Ageila oraz bronienia drogi od Auja do Arisz otrzymały jednostki Brygady Harel.
Przebieg operacji.
Działania dywersyjne.
Rozpoczęcie głównego natarcia w głąb półwyspu Synaj zostało poprzedzone działaniami dywersyjnymi niewielkiej operacji Hathala (hebr. מִבְצָע הַתְחָלָה, "Miwca Hatḥala"). W nocy z 26 na 27 grudnia 1948 dwie izraelskie łodzie patrolowe INS „"Sa’ar"” i INS „"Palmach"” przewiozły grupę komandosów, którzy wylądowali na plaży pomiędzy Arisz a Rafah. Podłożyli oni bomby na przebiegającej wzdłuż brzegu linii kolejowej, po czym bezpiecznie powrócili na pokłady oczekujących na nich łodzi.
Bitwa o Umm Katef.
Siły uderzeniowe wkroczyły na teren półwyspu Synaj o godzinie 14:00 w dniu 28 grudnia 1948. Natarcie prowadzono wzdłuż strategicznej drogi prowadzącej z Beer Szewy poprzez Auja do skrzyżowania Abu Ageila. W awangardzie ugrupowania szedł 9 Batalion piechoty wraz z dowództwem. Jego wsparcie stanowił 82 Batalion pancerny, a siły odwodowe składały się z 7 Batalionu piechoty. Krótko po przekroczeniu granicy, izraelskie samoloty omyłkowo zaatakowały własną kolumnę. W ataku zginął jeden żołnierz, a jeden został ranny. Pomyłka wynikała głównie z faktu braku samolotów rozpoznawczych i braku informacji o położeniu własnych wojsk, w wyniku czego piloci uznali kolumnę pojazdów za egipskie posiłki. W konsekwencji tego zdarzenia, Izraelczycy zaczęli wywieszać na pojazdach duże flagi wzorowane na sztandarze wojskowym Brygady Żydowskiej.
Około godziny 16:30 siły uderzeniowe natknęły się na pierwsze linie obronne Egipcjan. W rejonie skrzyżowania Umm Katef (z widokiem na skrzyżowanie Abu Ageila) okopał się wzmocniony batalion piechoty, wspierany kilkoma armatami przeciwpancernymi. 9 Batalion podjął próbę przełamania egipskiej obrony z marszu, jednak żołnierze utknęli w piaszczystych wydmach przygnieceni ogniem. W nocy artyleria rozpoczęła ostrzał rejonu Umm Katef, a 7 Batalion przeprowadził manewr oskrzydlający zmuszając Egipcjan do wycofania się do Abu Ageila. Na opuszczonych pozycjach zdobyto dziesięć samochodów, trzy grantaniki przeciwpancerne PIAT i pewną ilość innej broni. Rankiem 29 grudnia, 7 Batalion zaatakował i prawie bez walki zajął skrzyżowanie i most Abu Ageila. Większość Egipcjan uciekła drogą w kierunku miasta Arisz, a kilkuset poddało się.
Zadanie ochrony skrzyżowania Abu Ageila otrzymał 7 Batalion, podczas gdy pozostałe siły wykręciły na północ i kontynuowały natarcie w stronę Arisz. Tymczasem na półwysep Synaj wkroczyły jednostki Brygady Harel, które miały jak najszybciej dotrzeć do Abu Ageila.
Rajd na al-Arisz.
Około godziny 15:00 w dniu 29 grudnia, 9 Batalion piechoty prawie bez walki zajął pas startowy Bir Lahfan, w odległości około 15 km na południe od Arisz. Zdobyto tutaj cztery egipskie samoloty. Natomiast 82 Batalion pancerny natarł na położoną 2 km dalej wieś Bir Lahfan. Broniący tych pozycji zdemoralizowany egipski batalion piechoty, niemal natychmiast wycofał się w stronę Arisz. Wzięto tutaj do niewoli dowódcę batalionu (był to najwyższy rangą egipski oficer wzięty do niewoli podczas wojny). Na lotnisku Bir Lahfan doszło do kolejnego pomyłkowego ostrzelania izraelskich żołnierzy przez własne samoloty, których piloci nie wiedzieli o szybkich postępach własnych wojsk lądowych. W wyniku tej pomyłki zginęło kilkudziesięciu żołnierzy. Była to najtragiczniejsza pomyłka izraelskich sił powietrznych na tej wojnie. Po zabezpieczeniu zajętych pozycji, grupa uderzeniowa kontynuowała natarcie, docierając wieczorem do lotniska Arisz, położonego w odległości 8 km na południe od miasta Arisz. Dopiero tutaj Jigal Allon pozwolił swoim oddziałom zatrzymać się w celu odpoczęcia i podciągnięcia zapasów.
Tymczasem, siły strzegące strategiczne skrzyżowanie Abu Ageila, wykorzystały czas na działania dywersyjne prowadzone w głębi półwyspu Synaj. Trzy plutony z 7 Batalionu przeprowadziły rajd wzdłuż drogi prowadzącej na południowy zachód, atakując lotnisko Bir el-Hama. Napotkano tutaj na silny opór, więc zniszczono trzy egipskie samoloty i pośpiesznie wycofano się. Wieczorem 29 grudnia, Jigal Allon polecił przegrupowanie oddziałów i przygotowanie się do szturmu na Arisz. Natomiast samemu wsiadł w samolot i poleciał do Tel Awiwu na spotkanie z Jigaelem Jadinem aby przekonać go do planu zdobycia Arisz. Naczelne dowództwo nie było na bieżąco informowane o postępach wojsk na południowym froncie, i było zaskoczone o zajęciu lotniska na przedmieściach Arisz. Obawiając się międzynarodowej reakcji, Jadin rozkazał natychmiastowe wstrzymanie wszystkich działań ofensywnych i wycofanie oddziałów z Egiptu.
Jigal Allon spotkał się następnego dnia z Dawidem Ben Gurionem. W rozmowie uczestniczył Szef Sztabu Generalnego gen. Ja’akow Dori oraz jego zastępca, gen. Jigael Jadin. Ostatecznie zezwolono utrzymać zajęte pozycje na przedmieściach Arisz, zakazano jednak zajmowania samego miasta. Zezwolono także na przeprowadzenie działań dywersyjnych na Synaju, natomiast do dalszej realizacji operacji Horew polecono przygotować bezpośredni atak na Rafah i Strefę Gazy. Zastrzeżono przy tym, iż w przypadku brytyjskiej interwencji, izraelskie oddziały będą musiały natychmiast wycofać się z Synaju.
Izraelski rajd na Arisz stanowił olbrzymie zagrożenie dla egipskich linii zaopatrzeniowych. Egipskie dowództwo zdawało sobie sprawę, że nie będzie w stanie obronić miasta przed nacierającymi Izraelczykami i cały korpus ekspedycyjny zostanie odcięty w Strefie Gazy. Z tego powodu, egipscy dyplomaci natychmiast wnieśli skargę do Rady Bezpieczeństwa ONZ, która 29 grudnia 1948 przyjęła rezolucję RB nr 66. Wzywała ona do natychmiastowego wstrzymania walk i wycofania wojsk na wcześniej zajmowane pozycje. Jeszcze ostrzejsza była natomiast reakcja Wielkiej Brytanii, która poinformowała Stany Zjednoczone, że jeśli Izraelczycy nie wycofają swoich wojsk z Syanju, wówczas Brytyjczycy będą zmuszeni wywiązać się z angielsko-egipskiego paktu z 1936. Informację tę przekazał izraelskiemu ministrowi spraw zagranicznych Mosze Szaretowi amerykański dyplomata James Macdonald. Dawid Ben Gurion nie chciał ryzykować możliwością brytyjskiej interwencji zbrojnej, i nakazał 30 grudnia rozpoczęcie operacji wycofywania wojsk z Synaju. Następnego dnia izraelskie oddziały wycofały się z rejonu Arisz do skrzyżowania Abu Ageila.
31 grudnia przeprowadzono dużą operację dywwersyjną z Auja. Pustynnymi drogami w głąb półwyspu Synaj zagłębiły się oddziały 4 Batalionu z Brygady Harel. Błyskawicznym atakiem zajęto wieś al-Kusajma, biorąc kilkudziesięciu jeńców. Równocześnie pluton z 10 Batalionu Brygady Negew przeprowadził rajd z Auja na lotnisko Bir el-Hassana, położone na południowy zachód od al-Kusajma. Atak zakończył się zniszczeniem trzech samolotów i wzięciem 200 jeńców (inne źródła podają 500 jeńców). Ostateczne wycofanie wojsk z Synaju zakończono 2 stycznia 1949.
Reakcje i następstwa.
Operacja zakończyła się niepowodzeniem Izraelczyków. Dobrze przeprowadzony atak nie został uwieńczony sukcesem, którym miało być zdobycie portowego miasta Arisz. Bez jego zdobycia, całość izraelskich działań nie miała większego znaczenia dla egipskiego potencjału militarnego. Egipcjanie bardzo szybko zajęli opuszczone lotniska, i wznowili działania swoich sił powietrznych w rejonie walk nad Strefą Gazy i pustynią Negew.

</doc>
<doc id="2528605" url="https://pl.wikipedia.org/wiki?curid=2528605" title="Rodney Elton">
Rodney Elton

Rodney Elton (ur. 2 marca 1930) - brytyjski arystokrata i polityk, członek Partii Konserwatywnej, od 1973 członek Izby Lordów jako jeden z parów dziedzicznych. 
Życiorys.
Jest absolwentem University of Oxford. W latach 1966 i 1970 bez powodzenia kandydował do Izby Gmin. W 1973 odziedziczył miejsce w Izbie Lordów po swoim zmarłym ojcu. W 1974 został jednym z whipów opozycji, zajmował to stanowisko do 1976. Po zwycięstwie wyborczym konserwatystów w 1979 trafił na stanowiska rządowe niższego szczebla. W latach 1979-81 był parlamentarnym podsekretarzem stanu w ministerstwie ds. Irlandii Północnej, następnie zajmował równorzędne stanowiska w resorcie zdrowia i ubezpieczeń społecznych (1981-82) oraz w ministerstwie spraw wewnętrznych (1982-84). W 1984 został awansowany na ministra stanu (wiceministra) w resorcie spraw wewnętrznych, następnie w latach 1985-86 był wiceministrem środowiska. 
Podczas reformy Izby Lordów z 1999, która radykalnie zmniejszyła liczbę zasiadających w niej parów dziedzicznych, znalazł się w gronie 92 lordów z tej grupy, którzy zachowali miejsce w parlamencie. W latach 1999-2008 był zastępcą spikera Izby. W 2006 kandydował na Lorda Spikera, lecz przegrał z baronessą Hayman.

</doc>
<doc id="2528607" url="https://pl.wikipedia.org/wiki?curid=2528607" title="Gwiazda Sanduleaka">
Gwiazda Sanduleaka

Gwiazda Sanduleaka (LMC Anonymous) – odkryta w 1977 przez Nicka Sanduleaka gwiazda położona w Wielkim Obłoku Magellana.
Gwiazda została odkryta i opisana przez Nicka Sanduleaka w 1977 jako kandydat na gwiazdę symbiotyczną. Pomimo kilku osobliwych właściwości jej widma optycznego była przedmiotem nielicznych badań naukowych i została szybko „zapomniana”.
W 2011 gwiazda została zbadana ponownie, tym razem przy użyciu dużych 6,5-metrowych Teleskopów Magellana, co pozwoliło na odkrycie, że jest to gwiazda podwójna składająca się z czerwonego olbrzyma i białego karła. Orbitujący swojego czerwonego kompana biały karzeł ściąga na swoją powierzchnię materię z jego zewnętrznych warstw. Co pewien czas z akreowanego materiału tworzy się niezwykle długi i szybki dżet strzelający w kosmos wzdłuż osi rotacji gwiazdy. Długość dżetu wynosi do 400 milionów kilometrów, a szybkość podróżującej w nim materii wynosi 5 milionów kilometrów na godzinę (1500 km/s).

</doc>
<doc id="2528608" url="https://pl.wikipedia.org/wiki?curid=2528608" title="Lansdowne (Indie)">
Lansdowne (Indie)

Lansdowne – miasto w północnych Indiach w stanie Uttarakhand, na pogórzu Himalajów Małych.
Populacja miasta w 2001 roku wynosiła 7902 mieszkańców.

</doc>
<doc id="2528609" url="https://pl.wikipedia.org/wiki?curid=2528609" title="Dúbrava (kraj żyliński)">
Dúbrava (kraj żyliński)

Dúbrava – wieś (obec) na Słowacji położona w kraju żylińskim, w powiecie Liptowski Mikułasz. Pierwsze wzmianki o miejscowości pochodzą z roku 1372.
Według danych z dnia 31 grudnia 2010, wieś zamieszkiwało 1272 osób, w tym 676 kobiet i 596 mężczyzn.
W 2001 roku rozkład populacji względem narodowości i przynależności etnicznej wyglądał następująco:

</doc>
<doc id="2528611" url="https://pl.wikipedia.org/wiki?curid=2528611" title="Pauri">
Pauri

Pauri – miasto w północnych Indiach w stanie Uttarakhand, na pogórzu Himalajów Małych.
Populacja miasta w 2001 roku wynosiła 24 742 mieszkańców.

</doc>
<doc id="2528615" url="https://pl.wikipedia.org/wiki?curid=2528615" title="Universal Video Decoder">
Universal Video Decoder



</doc>
<doc id="2528616" url="https://pl.wikipedia.org/wiki?curid=2528616" title="Alexandra Burghardt">
Alexandra Burghardt

Alexandra Burghardt (ur. 28 kwietnia 1994) – niemiecka lekkoatletka specjalizująca się w biegach płotkarskich i sprinterskich, a także bobsleistka.
W 2011 zajęła czwartą lokatę w biegu na 100 metrów przez płotki podczas mistrzostw świata juniorów młodszych oraz wraz z koleżankami sięgnęła w Tallinnie po mistrzostwo Europy juniorek w biegu rozstawnym 4 × 100 metrów. Rok później została wicemistrzynią świata juniorek biegu sztafetowym 4 × 100 metrów. W 2015 startowała na młodzieżowych mistrzostwach Europy, podczas których zdobyła srebro w biegu na 100 metrów oraz złoto w sztafecie 4 × 100 metrów. Szósta zawodniczka halowych mistrzostw Europy w Belgradzie oraz złota i srebrna medalistka IAAF World Relays (2017).
Medalistka mistrzostw Niemiec.

</doc>
<doc id="2528620" url="https://pl.wikipedia.org/wiki?curid=2528620" title="Unified Video Decoder">
Unified Video Decoder

Unified Video Decoder (wcześniej Universal Video Decoder lub UVD) – jednostka dekodująca wideo, stworzona przez ATI Technologies, która ma sprzętowo wspomagać dekodowanie H.264 oraz VC-1. Jest to część technologii ATI AVIVO HD.
Wersje UVD.
UVD/UVD+.
UVD jest oparte na procesorze graficznym ATI Xilleon zintegrowanym w jednej kości z GPU. Jest częścią technologii ATI Avivo HD do sprzętowego dekodowania wideo wraz z Advanced Video Processor (AVP). UVD, jak twierdziło AMD, obsługuje dekodowanie materiałów H.264/AVC oraz VC-1 całkowicie sprzętowo, jednakże post-processing jest przekazywany do shaderów. Dekodowanie MPEG-2 nie jest wykonywane w ramach UVD, ale w procesorach cieniowania. Dekoder spełnia wymagania wydajnościowe pozwalające na dekodowanie strumieni H.264 z przepływnościami do 40 Mbit/s. Cechuje się obsługą CABAC dla H.264/AVC.
W przeciwieństwie do podsystemów akceleracji w poprzednich GPU, które wymagały znacznego zaangażowania głównego CPU, UVD odciążą całkowicie dekoder video dla materiałów VC-1 oraz H.264, poza post-processingiem, który jest przenoszony na shadery. Dekodowanie MPEG-2 jest także wspierane, ale dekodowanie bitstream/entropia w takm strumieniu nie jest wykonywane sprzętowo.
Wcześniej w przypadku serii ATI Radeon R520 (ATI Avivo) oraz serii NVidia Geforce 7 (NVIDIA PureVideo) dekompresja bitstream/entropia dla VC-1 oraz H.264 była wykonywana przez procesor główny komputera. UVD wspiera:
Cały post-processing jest przekazywany do shaderów:
AMD ogłosiło, że rozszerzenie UVD zajmuje w procesorze GPU tylko 4,7 mm² powierzchni w procesie technologicznym 65 nm.
Odmiana UVD, zwana UVD+, została wprowadzona wraz z serią Radeon HD 3000. Zawiera wsparcie HDCP dla strumieni wyższych rozdzielczości. UVD+ był również sprzedawany jako zwykłe UVD.
UVD 2.
Standard UVD został odświeżony wraz z premierą produktów z serii Radeon HD 4000. Głównymi zmianami było:
Zmiany te spowodowały, że standard UVD2 stał się w pełni kompatybilny ze wszystkimi profilami Blu-ray.
UVD 2.2.
UVD 2.2 posiada przeprojektowany lokalny interfejs pamięci i zwiększa zgodność z MPEG2/H.264/VC-1. Był reklamowany jako "UVD 2 Enhanced" jako "specjalne rdzenie logiczne, dostępne w serii procesorów graficznych RV770 oraz RV730, pozwalające na sprzętowe dekodowanie MPEG2, H.264 i VC-1". UVD 2.2 należy traktować jako poprawkę dla UVD 2.
UVD 3.
UVD3 zawiera wsparcie dla dekodowania DivX oraz Xvid poprzez MPEG-4 część 2, a także odtwarzania Blu-ray 3D poprzez Multiview Video Coding wraz z 120 Hz stereo 3D. Optymalizowane w celu zmniejszenia obciążenia CPU.
Dostępność.
Pierwotnie ATI planowało implementację UVD w procesorach z serii RV550, przeznaczonych na rynek masowy z dwoma różnymi specyfikacjami. Pierwsza miała być wyposażona w HDMI oraz wyjście video, natomiast druga miała posiadać tylko DVI oraz wyjście video. Produkcja miała rozpocząć się w grudniu 2006, jednak nie jest do końca jasne czy ostatecznie model RV550 został przeznaczony na rynek OEMs, czy też zrezygnowano z jego produkcji.
Większość kart serii Radeon HD 2000 wspiera UVD do sprzętowego dekodowania materiałów HD w rozdzielczości 1080p, jednakże karty z serii Radeon HD 2900 nie posiadają wsparcia dla UVD, choć jest w stanie zapewnić część funkcjonalności poprzez wykorzystanie jego shaderów. Błędne informacje o takim wsparciu zostały podane na stronach produktu oraz w pudełkach w produktach producentów końcowych przed rozpoczęciem sprzedaży kart serii Radeon HD 2900 XT, podczas gdy w rzeczywistości wspierały one tylko technologię ATI Avivo HD. Brak wsparcia dla UVD został potwierdzony oficjalnie.
UVD2 zostało zaimplementowane w kartach graficznych z serii Radeon RV7x0 oraz R7x0. Dotyczy to także serii RS7x0, integrowanych w płytach głównych.
Procesory graficzne ze wsparciem UVD.
Uwagi:

</doc>
<doc id="2528621" url="https://pl.wikipedia.org/wiki?curid=2528621" title="RC Přelouč">
RC Přelouč

RC Přelouč – dawny czechosłowacki, a obecnie czeski klub rugby z siedzibą w Přelouč. Męska drużyna obecnie występuje w czeskiej pierwszej lidze.
Historia.
Klub oficjalnie powstał 16 czerwca 1974 r. Jego założycielami byli Leopold Blachut, Jiří Mít i Jiří Franta, którzy podczas służby wojskowej grali w miejscowej Dukli. Drużyna inauguracyjny mecz rozegrała już 14 sierpnia tego samego roku przeciwko rezerwom Slavii Praga przegrywając 41:35. Pierwsze zagraniczne "tournée" męski zespół odbył w 1987 r. i od tamtej pory odwiedził m.in. Francję, Włochy i Polskę. W roku 2004, w trzydziestą rocznicę powstania klubu, uroczyście zostało oddane do użytku nowe boisko klubu.
Pierwszy raz zespół seniorów awansował do najwyższej klasy rozgrywkowej w 1993 roku, pokonując w decydujących meczach drużyny Lokomotiva Ingstav Brno i RC Olomouc. Utrzymał się na tym poziomie ligowym do roku 1998, kiedy to po trzech rundach sezonu 1998/1999 wycofał się z rozgrywek z powodu problemów finansowych i kadrowych. Powrócił do Ekstraligi na jeden sezon w 2008 roku.

</doc>
<doc id="2528624" url="https://pl.wikipedia.org/wiki?curid=2528624" title="Srinagar (ujednoznacznienie)">
Srinagar (ujednoznacznienie)

Słowo Śrinagar (w polskiej transkrypcji oficjalnej nazwy श्रीनगर w języku hindi) lub Srinagar (zapis oficjalnej nazwy angielskiej) może dotyczyć: 

</doc>
<doc id="2528625" url="https://pl.wikipedia.org/wiki?curid=2528625" title="Tuner (muzyka)">
Tuner (muzyka)

Tuner – urządzenie elektroniczne pomagające w strojeniu instrumentu.
Tuner pokazuje wysokość dźwięku instrumentu podłączonego do niego lub znajdującego się w zasięgu wbudowanego w nie mikrofonu. Większość tunerów jest monofoniczna (potrafi wskazać jednocześnie wysokość tylko jednego dźwięku), lecz ostatnimi czasy pojawiły się również tunery polifoniczne.

</doc>
<doc id="2528627" url="https://pl.wikipedia.org/wiki?curid=2528627" title="Srinagar (Indie)">
Srinagar (Indie)

Srinagar (hindi श्रीनगर) – miasto w północnych Indiach w stanie Uttarakhand, na pogórzu Himalajów Małych.
Populacja miasta w 2001 roku wynosiła 19 861 mieszkańców.

</doc>
<doc id="2528628" url="https://pl.wikipedia.org/wiki?curid=2528628" title="Galovany">
Galovany

Galovany – wieś (obec) na Słowacji położona w kraju żylińskim, w powiecie Liptowski Mikułasz. Pierwsze wzmianki o miejscowości pochodzą z roku 1600.
Według danych z dnia 31 grudnia 2010, wieś zamieszkiwało 255 osób, w tym 133 kobiet i 122 mężczyzn.
W 2001 roku rozkład populacji względem narodowości i przynależności etnicznej wyglądał następująco:

</doc>
<doc id="2528629" url="https://pl.wikipedia.org/wiki?curid=2528629" title="Gert Brauer">
Gert Brauer

Gert Brauer (ur. 7 września 1955 w Roneburgu, zm. styczeń 2018) – wschodnioniemiecki piłkarz, występujący na pozycji obrońcy.
Z zespołem FC Carl Zeiss Jena dwukrotnie zdobył Puchar NRD (1974, 1980). W latach 1979-1980 rozegrał 4 mecze w reprezentacji Niemieckiej Republiki Demokratycznej.

</doc>
<doc id="2528632" url="https://pl.wikipedia.org/wiki?curid=2528632" title="Katharina Grompe">
Katharina Grompe

Katharina Grompe (ur. 1 września 1993) – niemiecka lekkoatletka specjalizująca się w biegach sprinterskich. 
Podczas mistrzostw Europy juniorów w Tallinnie (2011) zajęła ósmą lokatę w biegu na 200 metrów oraz wraz z partnerkami z reprezentacji sięgnęła po złoty medal w sztafecie 4 x 100 metrów. Wicemistrzyni świata juniorek z 2012 oraz młodzieżowa mistrzyni Europy z 2013 w biegu rozstawnym 4 x 100 metrów. 
Rekordy życiowe: bieg na 60 metrów (hala) – 7,39 (18 stycznia 2014, Dortmund); bieg na 100 metrów – 11,43 (7 czerwca 2014, Gladbeck); bieg na 200 metrów – 23,53 (19 lipca 2013, Bottrop). 

</doc>
<doc id="2528634" url="https://pl.wikipedia.org/wiki?curid=2528634" title="Prezydent Gottwald (1939)">
Prezydent Gottwald (1939)

Prezydent Gottwald – drobnicowiec zbudowany w 1942 (zwodowany w 1939) w niemieckiej stoczni "Lübecker Flender Werke AG" w Lubece.
Zbudowany w III Rzeszy dla norweskiego armatora, został po wybuchu II wojny światowej zarekwirowany. Pływał pod niemiecką banderą jako „Warthe”. Uszkodzony przez torpedę, oczekiwał w Gotenhafen na dok i tu 18 grudnia 1944 w czasie alianckiego nalotu zatopiono go trzema bombami lotniczymi. Podniesiony z dna 6 września 1946 przy udziale ratowników duńskich, został oddany do Stoczni Gdańskiej celem odbudowy. Wszedł do służby w spółce Gdynia–Ameryka Linie Żeglugowe 6 maja 1949 jako „Warta” i początkowo pływał na linii południowoamerykańskiej.
Jako pierwszy statek w historii Polskiej Marynarki Handlowej wyruszył 1 lipca 1950 w rejs do Chin i 2 października 1950 dotarł do Tiencinu. Po przejęciu 1 stycznia 1951 przez Polskie Linie Oceaniczne pływał na zainaugurowanej przez siebie linii dalekowschodniej w czarterze Chipolbroku.
Dla uczczenia pamięci zmarłego prezydenta Republiki Czechosłowackiej Klementa Gottwalda przemianowano go 19 marca 1953 na „Prezydent Gottwald”.
W czasie kolejnego rejsu do Chińskiej Republiki Ludowej, 13 maja 1954 został zatrzymany na Morzu Wschodniochińskim przez jednostki marynarki wojennej Republiki Chińskiej, a następnie zarekwirowany i uprowadzony do portu Kaohsiung na Tajwanie. Do Polski wróciło 26 maja 1955 20 marynarzy. Dwaj zmarli podczas internowania, a pozostali poprosili o azyl polityczny. Statek później prawdopodobnie pływał pod banderą tajwańską jako „Ho Lan”.

</doc>
<doc id="2528635" url="https://pl.wikipedia.org/wiki?curid=2528635" title="Za Ukrainę">
Za Ukrainę



</doc>
<doc id="2528636" url="https://pl.wikipedia.org/wiki?curid=2528636" title="Światowy Dzień Wścieklizny">
Światowy Dzień Wścieklizny

Światowy Dzień Wścieklizny (ang. "World Rabies Day", WRD) – międzynarodowa kampania obchodzona corocznie 28 września z inicjatywy amerykańskiej organizacji non-profit Global Alliance for Rabies Control (ARC) i Ośrodków Kontroli i Prewencji Chorób (ang. "Centers for Disease Control and Prevention", CDC) w Stanach Zjednoczonych.
Początkowo Dzień Wścieklizny obchodzony w USA i Wielkiej Brytanii zyskał poparcie w innych państwach, wśród Organizacji Narodów Zjednoczonych, a także został ujęty w kalendarzu weterynaryjnym Unii Europejskiej. 
Pierwszy Światowy Dzień Wścieklizny zorganizowano 8 września 2007 w Atlancie. Współfinansowany był przez światowe organizacje: Zdrowia (WHO), Zdrowia Zwierząt (OIE) i Pan American Health Organization (PAHO/AMRO). Udział w nim wzięło 393 tysięcy ludzi z 74 krajów.
Współorganizatorem imprez towarzyszących temu wydarzeniu jest WHO, które chce zaznaczyć powagę problemu, jakim jest wścieklizna i wskazać środki, jakie mogą podjąć kraje rozwijające się aby zapobiec tej groźnej chorobie zakaźnej.
Światowy Dzień Walki z Wścieklizną ma na celu podnoszenie świadomości na temat efektów tej choroby u zwierząt i ludzi, propagowanie wiedzy na temat jej zapobiegania i eliminowania u ludzi przez zwalczanie wścieklizny wśród zwierząt.

</doc>
<doc id="2528637" url="https://pl.wikipedia.org/wiki?curid=2528637" title="Petar Pavlović">
Petar Pavlović

Petar Pavlović (ur. 3 marca 1987 w Rašce) – serbski piłkarz występujący na prawej obronie, w drużynie FK Radnički 1923 Kragujevac. Wcześniej występował w takich zespołach jak: FK Bane 1931 Raška, FK Rad.

</doc>
<doc id="2528639" url="https://pl.wikipedia.org/wiki?curid=2528639" title="Nadja Kampschulte">
Nadja Kampschulte

Nadja Kampschulte (ur. 5 września 1992) – niemiecka lekkoatletka specjalizująca się w skoku wzwyż. 
Podczas mistrzostw świata juniorów młodszych (2009) zajęła szóste miejsce, a dwa lata później zdobyła w Tallinnie brązowy medal juniorskich mistrzostw Europy. Reprezentantka Niemiec w meczach międzypaństwowych. 
Rekordy życiowe: stadion – 1,88 (24 lipca 2011, Tallinn); hala – 1,91 (5 lutego 2012, Leverkusen). 

</doc>
<doc id="2528644" url="https://pl.wikipedia.org/wiki?curid=2528644" title="Magdalena Parys">
Magdalena Parys

Magdalena Parys, właśc. Magdalena Lasocka (ur. 29 czerwca 1971 w Gdańsku) – polsko-niemiecka pisarka.
Magdalena Parys od 1984 mieszka w Berlinie Zachodnim, dokąd wyemigrowała jej rodzina. Po zjednoczeniu Niemiec (1990) studiowała filologię polską i pedagogikę na Uniwersytecie Humboldtów w Berlinie.
Twórczość.
Zadebiutowała w 2001 roku na łamach pisma literackiego „Pogranicza”, w którym ukazywały się jej wiersze, opowiadania, eseje i recenzje.
W roku 2011 wydała debiutancką powieść "Tunel". Portal culture.pl, podsumowujący literackie dokonania w 2011 roku, wymienił "Tunel" jako jeden z najważniejszych debiutów tamtego roku. "Tunel" reprezentował Polskę na Europejskim Festiwalu Debiutu w Kilonii i w Berlinie. Książka była wielokrotnie wznawiana. W 2014 roku „Świat Książki” wydał ją w twardej oprawie w serii „Nowa Proza Polska” – autorka poszerzyła i uzupełniła polskie wydanie w oparciu o niemiecki przekład "Tunelu", który ukazał się w RFN w 2014 roku. W roku 2017 "Tunel" ukazał się we Francji w wydawnictwie agullo edition pod tytułem "188 metres sous Berlin". Powieść w przeciągu kilku miesięcy była trzykrotnie wznawiana, otrzymała nominację do nagrody księgarzy i wydawców francuskich "Le prix Libr’a nous 2018" i nagrodę "Prix littéraire de la ville de Quimper"oraz bardzo pozytywne krytyki we francuskojęzycznej prasie w Belgii i we Francji.
W roku 2015 ukazała się powieść "Magik" I tom trylogii berlińskiej (seria: „Nowa Proza Polska”), za którą autorka otrzymała w 2015 roku Literacką Nagrodę Unii Europejskiej. Wielowątkowa powieść polityczno-sensacyjna, której akcja toczy się głównie w Berlinie, Warszawie i Sofii. Powieść była wielokrotnie wznawiana w Polsce, tłumaczona na wiele języków, między innymi francuski, niemiecki, włoski, węgierski, bułgarski, chorwacki i inne.
Szczególnym uznaniem krytyków i czytelników cieszyło się we Francji francuskie wydanie "Magika" ("Le Magicien") Dziennik „Le Monde” przyrównał twórczość Parys do twórczości Tomasza Manna a tygodnik „Liberation” z Oskarowym filmem "Życie na podsłuchu", „L’Obs” uznało Parys „za jedną z największych pisarek epoki postkomunizmu”. W roku 2019 była jednym z gości honorowych Paryskich Targów Książki.
W roku 2020 ukazał się tom drugi planowanej trylogii berlińskiej – "Książę".
Na zaproszenie dyrektora Teatru Polskiego w Warszawie, Andrzeja Seweryna, wystąpiła w 2018 roku z monodramem własnego autorstwa "Achtung, Niemcy!"
Działalność.
Felietonistka „Gazety Wyborczej”.
Pod skrzydłem miesięcznika „Pismo. Magazyn opinii” prowadzi podcast „Międzymiastowa”, do którego regularnie zaprasza ludzi mediów i kultury. Przez kilka lat pisała też dla „Wysokich Obcasów Extra” i „Zwierciadła”. Pisze po polsku i niemiecku. Publikowała m.in. we francuskim tygodniku „Marianne”, niem. dzienniku „Stuttgarter Zeitung” „Gazecie Wyborczej”, „Książki. Magazyn do czytania”, „Pograniczach”, „Zwierciadle”, „Dialogu” i innych. Autorka licznych wywiadów, w tym z Eriką Steinbach, Tanją Dückers, Burkhartem Veigelem.
W roku 2003 wraz z Izabelą Potrykus zorganizowała międzynarodowy konkurs literacki pod patronatem Uniwersytetu Humboldtów i instytutów i ambasad Polski, Czech, Słowacji, Węgier i Słowenii z okazji przystąpienia tych krajów do Unii Europejskiej. Pod redakcją Parys i Potrykus został wydany zbiór opowiadań laureatów konkursu. W wielojęzycznym zbiorze – "Ich bin der, der angekommen ist" – znalazły się teksty m.in. Tanji Dückers i Istvana Vörösa. W latach 2006–2007 założycielka i redaktor naczelna literackiego czasopisma „Squaws”.

</doc>
<doc id="2528646" url="https://pl.wikipedia.org/wiki?curid=2528646" title="Niemieckie represje wobec ludności powiatu lipnowskiego (1939)">
Niemieckie represje wobec ludności powiatu lipnowskiego (1939)

Niemieckie represje wobec ludności powiatu lipnowskiego (1939) – masowe represje wobec ludności Lipna i okolicznych miejscowości, zastosowane przez okupantów niemieckich jesienią 1939. W ramach akcji „politycznego oczyszczania terytorium” funkcjonariusze SS i członkowie paramilitarnego "Selbstschutzu" zamordowali wówczas kilkuset Polaków i Żydów.
Początek niemieckiej okupacji.
Lipno zostało opanowane przez oddziały Wehrmachtu w dniu 8 września 1939. W okupowanym mieście szybko zainstalowały się organy niemieckich władz policyjnych, państwowych i partyjnych. Funkcję "landrata" powiatu lipnowskiego, a zarazem kierownika powiatowej organizacji NSDAP ("kreisleitera") objął Erich Wiebe. Jednocześnie w Lipnie i okolicznych miejscowościach zaczęły tworzyć się struktury "Selbstschutzu" – paramilitarnej formacji, w której skład wchodzili przedstawiciele niemieckiej mniejszości narodowej zamieszkujący ziemie przedwojennej Polski. Lipnowskie struktury „Samoobrony volksdeutschów” podlegały kierownictwu II Inspektoratu "Selbstschutzu" z siedzibą w Płutowie.
Przed wojną w powiecie lipnowskim zamieszkiwało 17 123 osób narodowości niemieckiej, co stanowiło 15,7% ogółu ludności powiatu (stan na 1 stycznia 1935). We wsi Liciszewy miała swoją siedzibę prężna komórka pronazistowskiej "Jungdeutsche Partei", na której czele stał Artur Blaschke (liczyła ona 21 członków). Wiosną 1939 wielu młodych Niemców z powiatu lipnowskiego udało się do Wolnego Miasta Gdańska, gdzie odbyli przeszkolenie szpiegowskie i dywersyjne. Nazistowscy bojówkarze uaktywnili się już w pierwszych dniach kampanii wrześniowej. 5 września kolonista niemiecki Krzesiński zastrzelił Franciszka Tułodzieckiego, mieszkańca wsi Skępe. Z kolei gdy oddziały Wehrmachtu wkroczyły na tereny powiatu lipnowskiego miejscowi Niemcy przystąpili do denuncjowania Polaków, z którymi zazwyczaj pozostawali w osobistym konflikcie. Na podstawie donosów volksdeutschów żołnierze Wehrmachtu zamordowali bez sądu Jana Śpiewakowskiego – mieszkańca wsi Ostrowite (7 września), gajowego Kalinowskiego z gminy Szczutowo (9 września) oraz trzech braci Ławickich z Likca. 12 września we wsi Żagno zamordowano także trzech Polaków z Żuchowa oraz trzech mieszkańców Jastrzębia i Józefkowa.
Pretekstem do masowych represji stała się przede wszystkim akcja internowania aktywnych politycznie Niemców, którą w pierwszych dniach września 1939 władze polskie przeprowadziły w niektórych miejscowościach powiatu (m.in. w gminach Skępe i Bobrowniki). Zatrzymani wówczas volksdeutsche zostali ewakuowani do Włocławka lub Kutna, nie ponosząc przy tym większego uszczerbku na zdrowiu. Po zajęciu powiatu Niemcy przystąpili jednak do odwetowych aresztowań i egzekucji. 24 września 1939 za młynem parowym w Lipnie rozstrzelano 11 rolników z Sumina, Parczechowa i Konotopia. Była to pierwsza masowa egzekucja przeprowadzona przez okupantów na terenie powiatu lipnowskiego. Przeprowadzono ją w odwecie za udział miejscowych Polaków w deportowaniu kolonistów niemieckich do Kutna, mimo że nie zginął żaden z zatrzymanych wówczas volksdeutschów. Pod zarzutem udziału w konwojowaniu internowanych Niemców aresztowano również trzech młodych mężczyzn z Chodorążka koło Skępego, których rozstrzelano następnie w październiku 1939. Ponadto po wkroczeniu Niemców do Skępego (8 września) aresztowano i osadzono w więzieniu w Lipnie wszystkich Polaków, którzy konwojowali internowanych volksdeutschów do Włocławka. Część z nich wypuszczono później po zapłaceniu okupu.
W październiku 1939 powiat lipnowski został wcielony do Rzeszy jako część rejencji kwidzyńskiej Okręgu Gdańsk-Prusy Zachodnie. Namiestnik Rzeszy Albert Forster początkowo sprzeciwiał się włączeniu obydwu powiatów Ziemi Dobrzyńskiej (lipnowskiego i rypińskiego) do swojej prowincji, gdyż uważał, że zamieszkująca je ludność polska nie posiada predyspozycji do zniemczenia (Lipno i Rypin należały przed 1918 do zaboru rosyjskiego). Ostatecznie władze III Rzeszy podjęły jednak decyzję o aneksji Ziemi Dobrzyńskiej, a Forster uzyskał w zamian zgodę na wcielenie sześciu zachodnich powiatów Prus Wschodnich do Okręgu Gdańsk-Prusy Zachodnie. Na anektowanych terenach przystąpiono do zacierania wszelkich śladów polskości. Jesienią 1939 Niemcy zniszczyli m.in. monumentalny pomnik poświęcony mieszkańcom Lipna poległym w walce wolność i niepodległość Polski w latach 1918-1920 (wzniesiony w 1930 w parku im. Narutowicza w Lipnie).
Represje wobec inteligencji.
Między październikiem 1939 roku, a wiosną 1940 roku Niemcy przeprowadzili na okupowanych terenach Pomorza szeroko zakrojoną akcję eksterminacyjną. Wymierzona była ona w pierwszym rzędzie w przedstawicieli polskiej inteligencji, którą narodowi socjaliści obarczali winą za politykę polonizacyjną prowadzoną na Pomorzu Gdańskim w okresie międzywojennym oraz traktowali jako główną przeszkodę na drodze do szybkiego i całkowitego zniemczenia regionu. W ramach tzw. "Intelligenzaktion" (pol. akcja „Inteligencja”) Niemcy zamordowali wówczas ok. 30 000 – 40 000 mieszkańców Pomorza.
Również na terenie powiatu lipnowskiego pierwsze uderzenie niemieckiego aparatu terroru – przede wszystkim "Selbstschutzu" – zostało wymierzone w tzw. polską warstwę przywódczą. Celem ujęcia jak największej liczby przedstawicieli polskiej inteligencji Niemcy uciekli się do podstępu. 17 października polscy nauczyciele zostali wezwani do siedziby Banku Spółdzielczego w Lipnie, gdzie rzekomo miała odbyć się konferencja poświęcona sprawom szkolnictwa. Na miejscu wszyscy zgromadzeni zostali aresztowani przez niemiecką policję, która po sprawdzeniu tożsamości zatrzymanych zwolniła jedną kobietę-nauczycielkę oraz kilku pedagogów narodowości ukraińskiej. 72 aresztowanych nauczycieli, m.in. Stanisława Estkowskiego (kierownika szkoły w Dobrzyniu nad Wisłą) oraz Zygmunta Czajkowskiego (inspektora szkolnego w Lipnie), przewieziono natomiast do aresztu policji, mieszczącego się w budynku więzienia sądowego we Włocławku. Następnego dnia wszystkich lipnowskich pedagogów wywieziono wraz z grupą Żydów i polskich duchownych do obozu koncentracyjnego Hohenbruch w Prusach Wschodnich.
W podobny sposób ujęto również posiadaczy majątków ziemskich oraz bogatszych rolników. 24 października powiatowy przywódca chłopów ("Kreisbauernführer") wezwał właścicieli ziemskich z terenów powiatów włocławskiego i lipnowskiego na konferencję, której przedmiotem miały być rzekomo pilne sprawy gospodarcze. Na wezwanie stawiło się ponad 60 ziemian, bogatych chłopów i administratorów majątków (niekiedy byli to ojcowie z synami) z gmin Chalin, Fabianki i Zaduszniki (powiat włocławski) oraz Bobrowniki i Jastrzębie (powiat lipnowski). Po wejściu na salę wszyscy zgromadzeni zostali aresztowani. Osoby powyżej 65. roku życia zwolniono do domów, natomiast pozostałych przewieziono do więzienia we Włocławku, a stamtąd do obozu Rudau II bei Königsberg (Rudawa k. Królewca).
Spośród aresztowanych w Lipnie nauczycieli i właścicieli ziemskich tylko nieliczni przeżyli wojnę. W trakcie kilkumiesięcznego pobytu w obozie Hohenbruch śmierć poniosło kilku lipnowskich nauczycieli – m.in. Kazimierz Niździński (kierownik szkoły w Jastrzębiu) i Roman Chmielewski (nauczyciel z Kikoła). W styczniu 1940 lipnowscy nauczyciele noszący nazwiska rozpoczynające się od liter A-N zostali przewiezieni z Hohenbruch do obozu w Działdowie. W marcu 1940 zostali oni deportowani do obozu koncentracyjnego Dachau, skąd po kilku tygodniach przeniesiono ich do obozu Mauthausen-Gusen. Pozostałych nauczycieli z Lipna po pewnym czasie przeniesiono z Hohenbruch do różnych obozów koncentracyjnych na terenie Rzeszy (m.in. do Sachsenhausen i Buchenwaldu). Łącznie spośród 72 nauczycieli z powiatu lipnowskiego, których aresztowano jesienią 1939, zaledwie dziewięciu przeżyło więzienia i obozy. Niektórych właścicieli ziemskich zatrzymanych w dniu 24 października 1939 również deportowano do obozów koncentracyjnych, gdzie w większości zginęli. Pozostali pracowali przez jakiś czas przy budowie autostrady berlińskiej (na odcinku Królewiec-Kętrzyn), przebywając w obozach Rudau II, Beidritten i Gross Mischen. W połowie grudnia 1939 listy od zatrzymanych przestały jednak przychodzić, a listy od rodzin zaczęto zwracać z dopiskiem „odbiorca nieznany, odjechał”. Później rodziny więźniów poinformowano, że ich bliscy zostali wysiedleni do Generalnego Gubernatorstwa. W rzeczywistości żadna z osób wywiezionych do Prus Wschodnich nie wróciła do domu. Po wojnie z zachowanych dokumentów niemieckich wyszło na jaw, że zostali oni wywiezieni do obozu w Działdowie i tam rozstrzelani.
Niemieckie represje dotknęły także innych przedstawicieli „polskiej warstwy przywódczej”. Jesienią 1939 aresztowano m.in. 20 miejscowych duchownych katolickich (zginęło trzynastu), w tym ks. dziekana Jana Gryglewicza, a także licznych aktywistów i członków rozmaitych organizacji społecznych i młodzieżowych.
Egzekucje w lasach karnkowskich i radomickich.
Akcja eksterminacyjna na terenie Ziemi Dobrzyńskiej przybrała największe natężenie po 25 października 1939, tj. po likwidacji administracji wojskowej i utworzeniu Okręgu Rzeszy Gdańsk-Prusy Zachodnie. W egzekucjach przeprowadzanych jesienią 1939 na terenie powiatu lipnowskiego ginęli głównie rolnicy i robotnicy wiejscy, rzemieślnicy, robotnicy, a także osoby nie posiadające zawodu. Straty poniesione przez tę część społeczeństwa Ziemi Dobrzyńskiej przewyższały liczebnie straty inteligencji. Liczne egzekucje polskich rolników, czy robotników stanowiły w pierwszym rzędzie rezultat działalności miejscowych Niemców z "Selbstschutzu", którzy mogli w ten sposób uregulować wiele zadawnionych sąsiedzkich sporów i porachunków, jak też korzystali z okazji do zagrabienia mienia mordowanych Polaków.
Masowe egzekucje odbywały się przede wszystkim na terenie lasów karnkowskich pod Lipnem. Jesienią 1939 rozstrzelano tam około dwustu miejscowych rolników i robotników. We wrześniu zamordowano tam m.in. Józefa Zaborowskiego (stolarza z Lipna, działacza PPS), Mieczysława Jurkiewicza (rzeźnika z Lipna, członka straży pożarnej) oraz Czałpińskiego (pracownika majątku ziemskiego w Wielgiem). W lasach karnkowskich stracono także ks. Stanisława Przybyłowskiego z parafii w Wyszkowie, który w tym czasie przebywał u swojej matki w Suminie.
Egzekucji dokonywano także w lasach radomickich koło Lipna. 8 października 1939 Niemcy rozstrzelali tam 23 rolników i robotników rolnych z Kłokocka i okolic Bobrownik. Wszyscy zamordowani byli członkami Związku Strzeleckiego „Strzelec”.
Prześladowania ludności żydowskiej.
Od pierwszych dni okupacji Niemcy brutalnie prześladowali zamieszkującą powiat ludność żydowską. Żołnierze Wehrmachtu wraz z członkami "Selbstschutzu" i funkcjonariuszami Gestapo demolowali i rabowali żydowskie mieszkania oraz sklepy. Żydzi, zwłaszcza ortodoksyjni, byli również nagminnie bici i upokarzani. W pierwszych dniach października wprowadzono obowiązek noszenia przez ludność żydowską żółtych opasek. Lipnowskim Żydom zabroniono także chodzić po chodnikach. Już 14 września Niemcy zabili deskami wejście do lipnowskiej synagogi, uniemożliwiając tym samym jej wykorzystywanie w celach kultu religijnego. 
23 września – w dzień święta Rosz ha-Szana – doszło w Lipnie do pierwszej masowej akcji represyjnej wymierzonej w ludność żydowską. Między innymi zatrzymano wówczas miejscowego rabina, którego zmuszono do zbierania gołymi rękoma końskiego nawozu z ulicy (został on później zwolniony z aresztu dzięki interwencji niemieckiego pastora). 2 października na gminę żydowską nałożono kontrybucję i obowiązek pracy (samozwańczy trzyosobowy Judenrat dopuścił się wówczas szeregu nadużyć). Z kolei 10 października na plac przed ratuszem spędzono grupę starszych wiekiem Żydów, których ciosami nahajek zmuszono do długotrwałych i wyczerpujących „tańców”. Podobne upokarzające „rozrywki”, połączone z biciem i maltretowaniem Żydów, Niemcy urządzili 23 października, a także w sąsiednich Skępem i Dobrzyniu nad Wisłą. Kolejna antyżydowska akcja miała miejsce w Lipnie w dniu 24 października. Za miasto wyprowadzono wówczas grupę mężczyzn w wieku od 18 do 50 lat, po czym wszystkich brutalnie rozpędzono przy pomocy psów. "Selbstschutzmani" przystąpili następnie do rabowania bagażów, które mężczyźni wzięli ze sobą w związku z pogłoskami o czekającym ich wysiedleniu. Pozbawiono ich także butów i ciepłych okryć. Pozostałym lipnowskim Żydom nakazano w ciągu trzech dni dostarczyć Niemcom 400 par nowych butów.
W październiku 1939 na terenie lasów karnkowskich miały miejsce pierwsze egzekucje Żydów z Lipna i Skępego. Niemcy wywieźli również z Kikoła 15 ułomnych i kalekich Żydów, których rozstrzelali następnie w pobliskich lasach. W trzeciej dekadzie listopada Niemcy spalili synagogę w Lipnie. Śmierć poniosła wówczas Elka Ickowicz, która próbowała gasić płonącą świątynię. W tym samym miesiącu spalono pozostałe budynki sakralne wyznania mojżeszowego w całym powiecie lipnowskim. Ponadto Niemcy zniszczyli żydowskie domy przy placu Dekerta w Lipnie oraz tamtejszy cmentarz żydowski, którego płyty nagrobne wykorzystano do ułożenia chodników ulicznych.
Mimo szeroko zakrojonej akcji bezpośredniej tylko część Żydów z powiatu lipnowskiego zamordowano w masowych egzekucjach. Większość z nich została wypędzona w grudniu 1939. Żydów z Lipna, a także z Lubicza i Kikoła, wywieziono wówczas do Włocławka – a stamtąd do getta w Łodzi. Ocalałych Żydów z rejonu Skępego i Dobrzynia nad Wisłą deportowano natomiast do gett w dystrykcie warszawskim, skąd po pewnym czasie zostali wysiedleni do getta warszawskiego. W grudniu 1939 w Lipnie przebywało 2 979 Żydów. W grudniu 1940 pozostawało ich już tylko siedmiu.

</doc>
<doc id="2528648" url="https://pl.wikipedia.org/wiki?curid=2528648" title="Jewgienij Antonow">
Jewgienij Antonow

Jewgienij Dmitrijewicz Antonow, ros. Евгений Дмитриевич Антонов (ur. 26 kwietnia 1992) – rosyjski lekkoatleta specjalizujący się w skoku w dal. 
W 2011 zdobył brązowy medal mistrzostw Europy juniorów. 
Rekordy życiowe: stadion – 7,90 (3 lipca 2013, Moskwa); hala – 7,74 (23 lutego 2013, Wołgograd). 

</doc>
<doc id="2528650" url="https://pl.wikipedia.org/wiki?curid=2528650" title="Kuisma Taipale">
Kuisma Taipale

Kuisma Taipale (ur. 15 lutego 1970 w Veteli) – fiński biegacz narciarski, zawodnik klubu Vetelin Urheilijat.
Kariera.
Po raz pierwszy na arenie międzynarodowej Kuisma Taipale pojawił 29 lutego 1992 roku podczas zawodów Pucharu Świata w Lahti, gdzie zajął 22. miejsce w biegu na 15 km techniką klasyczną. Pierwsze punkty zdobył jednak dopiero w sezonie 1992/1993, który ukończył na 52. pozycji. Był to najlepszy sezon Fina w historii jego pucharowych startów. Nigdy nie stał na podium indywidualnych zawodów pucharowych, ale wraz z Kirsi Välimą, Riittą Liisą Roponen oraz Samim Jauhojärvim zajął drugie miejsce w sztafecie mieszanej 1 grudnia 2002 roku w Ruce.
Pierwszą dużą imprezą w jego karierze były Mistrzostwa Świata w Falun w 1993 roku, gdzie był szesnasty w biegu na 30 km techniką klasyczną. Był to jego najlepszy indywidualny wynik na zawodach tego cyklu. Taipale był także szósty w sztafecie podczas Mistrzostw Świata w Val di Fiemme w 2003 roku. W 2002 roku wziął udział w Igrzyskach Olimpijskich w Salt Lake City, zajmując między innymi jedenaste miejsce w sztafecie oraz trzydzieste w biegu na 15 km klasykiem.
Jego ojciec, Hannu Taipale, także reprezentował Finlandię w biegach narciarskich.
Osiągnięcia.
Puchar Świata.
Miejsca na podium w zawodach chronologicznie.
Taipale nie stał na podium indywidualnych zawodów Pucharu Świata.

</doc>
<doc id="2528651" url="https://pl.wikipedia.org/wiki?curid=2528651" title="Kościół św. Ignacego w Rzymie">
Kościół św. Ignacego w Rzymie

Kościół św. Ignacego Loyoli na Polu Marsowym () – rzymskokatolicki kościół tytularny, zbudowany dla zakonu jezuitów.
Świątynia ta jest kościołem rektoralnym parafii "Santa Maria in Aquiro" oraz kościołem tytularnym.
Lokalizacja.
Kościół znajduje się w IX. Rione Rzymu – Pigna przy "Via del Caravita" 8/A.
Patron.
Patronem świątyni jest św. Ignacy Loyola – założyciel zakonu jezuitów, żyjący w latach 1491-1556.
Historia.
Arystokratka Vittoria della Tolfa zamierzała założyć na należącej do niej nieruchomości w Rzymie klasztor klarysek. W związku z tym rozpoczęto budowę kościoła pod wezwaniem Zwiastowania dla planowanego klasztoru i do 1555 roku mury kościoła osiągnęły już połowę zakładanej wysokości. Vittoria della Tolfa zmieniła jednak zdanie i ofiarowała nieruchomość jezuitom, którzy podjęli dalsze prace nad budową kościoła w 1562 roku. Kościół został ukończony w 1565 roku. W 1571 roku Federico Zuccaro wykonał fresk w apsydzie, a w 1580 roku dodano boczne kaplice. Kościół pełnił funkcję kaplicy dla uczniów prowadzonego przez jezuitów Kolegium Rzymskiego.
Po pewnym czasie kościół okazał się za mały ze względu na dużą liczbę uczniów kolegium. W związku z tym postanowiono zastąpić go większym budynkiem. W tym celu wyburzono część kompleksu. W 1627 roku położono kamień węgielny. Sklepienie nawy zostało ukończone do 1649 roku. W 1650 roku stary kościół został zlikwidowany, a liturgię zaczęto sprawować w nawie nowego kościoła. Budowa została ukończona w 1685 roku. Freski w kaplicach bocznych, zakrystii oraz apsydzie wykonał francuski jezuita Pierre de Lattre. Jego dziełem były również ołtarze boczne. Pierwotnie planowano wybudowanie kopuły, z czego jednak ostatecznie zrezygnowano. Andrea del Pozzo wpadł na pomysł, by przykryć jej miejsce na suficie iluzjonistycznym obrazem przedstawiającym wnętrze kopuły. Pozzo wykonał fresk sklepienia nawowego między 1691 a 1694 rokiem, a w 1697 roku zaprojektował ołtarze transeptu. Jego dziełem są również freski na sklepieniu transeptu oraz w apsydzie.
W 1722 roku kościół konsekrował kardynał Antonio Felice Zondadari.
W 1853 roku na kościele założono obserwatorium astronomiczne, które zostało zlikwidowane w 1923 roku z powodu oświetlenia ulic.
Architektura i sztuka.
Swoją architekturą świątynia nawiązuje do zbudowanego pół wieku wcześniej kościoła Il Gesù. Wzniósł ją jezuita Orazio Grassi w latach 1626-1650, natomiast fasadę zaprojektował w II połowie XVII wieku Alessandro Algardi.
Kościół został zbudowany na planie krzyża łacińskiego nałożonego na prostokąt. Ma on nawę, po obu stronach której znajdują się po trzy kaplice boczne, z których każda przykryta jest własną kopułą z latarnią. Budowlę wzniesiono z cegły, natomiast detale architektoniczne wraz z fasadą są z trawertynu.
Fasada.
Fasada jest dwukondygnacyjna. Pierwsza kondygnacja jest umieszczona na niskim cokole, znajduje się na niej dziesięć korynckich pilastrów, z których dwa otaczają główne wejście, pozostałe osiem rozmieszczono w dwóch parach po obu stronach. Między tymi parami znajdują się wejścia boczne. Pilastry wspierają belkowanie, w którego fryzie umieszczono napis: "S[ancto] Ignatio, Soc[ietatis] Iesu fundatori, Lud[ovicus] Card[inalis] Ludovisius S[anctae] R[omanae] E[cclesiae] Vice-Cancellar[ius], A[nno] Dom[ini] MDCXXVI". Na drugiej kondygnacji umieszczono sześć korynckich pilastrów, dwa z nich są nad pilastrami flankującymi główne wejście, cztery pozostałe są w dwóch parach w rogach zewnętrznych. Pilastry tej kondygnacji wspierają drugie belkowanie, nad którym znajduje się trójkątny fronton. W części środkowej górnej kondygnacji umieszczono okno.
Wnętrze kościoła.
Na sklepieniu znajduje się słynna kwadratura z 1685 roku jezuity Andrei del Pozzo "Apoteoza św. Ignacego", która przedstawia niebo otwierające się przed ojcem założycielem. Pozzo jest również autorem iluzjonistycznej fałszywej kopuły (oryginalny obraz spłonął w XIX wieku, jego miejsce zajmuje teraz kopia). W pendentywach umieszczono postacie ze Starego Testamentu: Dawida, Samsona, Judytę i Jael.
Pozzo jest również autorem scen z życia św. Ignacego umieszczonych w apsydzie. Koncha została ozdobiona przedstawieniem patrona kościoła posługującego chorym na zarazę. Poniżej po lewej przedstawiono "Św. Ignacego przyjmującego śluby od św. Franciszka Borgiasza", pośrodku "Widzenie św. Ignacego", natomiast po prawej "Św. Ignacego błogosławiącego Franciszka Ksawerego". Na sklepieniu prezbiterium w części przed apsydą przedstawiono św. Ignacego podczas oblężenia Pampeluny.
Kaplice boczne.
Kaplica św. Stanisława Kostki
Pierwsza kaplica po prawej stronie poświęcona jest św. Stanisławowi Kostce, malowidło z początku XVIII wieku w ołtarzu ukazuje jego widzenie Matki Bożej, która podaje mu Dzieciątko Jezus do ucałowania. Drugim świętym na obrazie jest Jan Franciszek Regis. Mały obraz na ołtarzu przedstawia św. Krzysztofa. Dwa sztukatorskie anioły z 1763 roku są autorstwa Filippo Della Valle.
Kaplica św. Józefa (Kaplica Sacripanti)
Druga kaplica po lewej stronie poświęcona jest św. Józefowi. Aedicula jest pokryta alabastrem i liliowym marmurem. Rama ołtarza wykonana została z żółtego marmuru. Na frontonie stoją dwa stiukowe anioły. Obraz w ołtarzu przedstawiający "Śmierć św. Józefa" jest autorstwa Francesco Trevisani, który wykonał również freski w pendentywach i w prawej lunecie przedstawiający "Ostatnią komunię św. Alojzego Gonzagi". Fresk w kopule jest dziełem Luigiego Garzi, natomiast w lewej lunecie – Giuseppe Chiari.
Kaplica św. Joachima
Trzecia kaplica po prawej stronie dedykowana została św. Joachimowi. W ołtarzu umieszczono "Ofiarowanie Maryi" Pozzo. Pod ołtarzem znajdują się relikwie św. Roberta Bellarmina, którego mały wizerunek umieszczono powyżej.
Kaplica św. Alojzego Gonzagi (Kaplica Lancellotti)
W prawym końcu transeptu znajduje się ołtarz zaprojektowany przez Pozzo i poświęcony św. Alojzemu Gonzadze, którego relikwie znajdują się w urnie z lapis lazuli pod ołtarzem. Relikwiarz ma okucia z pozłacanego brązu i centralną płaskorzeźbę w kolorze srebrnym. Towarzyszy mu para marmurowych puttów autorstwa Pierre'a Legrosa. Na tabernakulum umieszczono srebrną płaskorzeźbę "Zmartwychwstania" na tle lapis lazuli. Marmurowa płaskorzeźba ołtarzowa z 1698 roku przedstawiająca "Apoteozę św. Alojzego Gonzagi" jest autorstwa Pierre'a Legrosa Młodszego. Na sklepieniu znajduje się apoteoza patrona kaplicy autorstwa Pozzo, który na dziele tym umieścił również przedstawienie św. Marii Magdaleny de’Pazzi. Dwa duże marmurowe anioły z 1748 roku są autorstwa Bernardino Ludovisi.
Kaplica Ludovisi
W pomieszczeniu za prawym ramieniem transeptu obok prezbiterium znajduje się monumentalny barokowy pomnik papieża Grzegorza XV i jego bratanka kardynała Ludovico Ludovisi, dzieło Pierre'a Legrosa. Papież został ukazany siedzący na tronie, ustawionym na cokole nad sarkofagiem, nad papieżem umieszczony został baldachim okryty zwisającą z niego marmurową draperią przymocowaną do dwóch marmurowych kolumn jońskich z czerwonego marmuru. Poniżej sarkofagu umieszczono tondo z płaskorzeźbionym portretem kardynała Ludovisi trzymane przez putta. Po bokach sarkofagu siedzą dwie alegoryczne postacie.
Nad drzwiami do prezbiterium znajduje się fragment fresku z Maryją, uważany za część sceny Zwiastowania. Jest to jedyny przedmiot zachowany ze starego kościoła na swoim pierwotnym miejscu.
Posągi w rogach są autorstwa Camillo Rusconiego i przedstawiają "Cnoty kardynalne". Wizerunek Chrystusa Króla jest dziełem Cesare Fracassini.
Kaplica św. Grzegorza Wielkiego
Pierwsza kaplica po lewej stronie dedykowana została św. Grzegorzowi Wielkiemu. Obraz w ołtarzu jest dziełem Pierre'a de Lattre.
Kaplica św. Franciszka Ksawerego i Franciszka Borgiasza
Druga kaplica po lewej stronie poświęcona jest świętym Franciszkowi Ksaweremu i Franciszkowi Borgiaszowi, którzy zostali przedstawieni w ołtarzu na obrazie autorstwa Pierre'a de Lattre. Ponadto na ołtarzu znajduje się mały obraz z 1854 roku "Niepokalanego Serca Maryi" autorstwa Pietro Gagliardi.
Kaplica krucyfiksu
Trzecia kaplica po lewej stronie poświęcona jest Ukrzyżowaniu. Została ona odnowiona w 1893 roku. Drewniany krucyfiks otoczony jest kolekcją relikwii. Na sklepieniu znajduje się fresk przedstawiający "Widzenie św. Małgorzaty Marii Alacoque".
Kaplica Zwiastowania
Kaplica w lewym transepcie poświęcona jest Zwiastowaniu Najświętszej Marii Pannie. Jej projekt jest bardzo podobny do kaplicy św. Alojzego Gonzagi po przeciwnej stronie. Umieszczono tu relikwie św. Jana Berchmansa. Marmurowy ołtarz z płaskorzeźbą przedstawiającą "Zwiastowanie" jest autorstwa Filippo Della Valle, natomiast posągi "Czystości" i "Pokory" to dzieła Pietro Bracci, który również wykonał anioły.
Fresk na sklepieniu przedstawiający "Wniebowzięcie" jest autorstwa Pozzo, autorem bocznych fresków był Ludovico Mazzanti.
Kardynałowie diakoni.
Kościół św. Ignacego Loyoli na Polu Marsowym jest jednym z kościołów tytularnych nadawanych kardynałom-diakonom ("Titulus Sancti Ignatii de Loyola in Campo Martio"). Tytuł ten został ustanowiony 28 czerwca 1991 roku przez papieża Jana Pawła II.

</doc>
<doc id="2528653" url="https://pl.wikipedia.org/wiki?curid=2528653" title="Vendyl Jones">
Vendyl Jones

Vendyl Jones (ur. 29 maja 1930, zm. 27 listopada 2010) – amerykański pastor Kościoła baptystów, biblista i archeolog. Qumranista.
W 1967 rozpoczął studia na Uniwersytecie Hebrajskim w Jerozolimie. Zafascynowany manuskryptami z Kumran oraz ideą odnalezienia skarbów Świątyni Salomona, Arki Przymierza i Przybytku Mojżeszowego.
Zorganizował osiem misji wykopaliskowych w Qumran.

</doc>
<doc id="2528654" url="https://pl.wikipedia.org/wiki?curid=2528654" title="Veronika Zobel">
Veronika Zobel

Veronika Zobel (ur. 10 listopada 1994 w Oberstdorfie) – niemiecka skoczkini narciarska, reprezentantka SC Oberstdorf.
Na międzynarodowej arenie zadebiutowała 3 stycznia 2010 w Baiersbronn podczas zawodów Pucharu Kontynentalnego, oddając skoki na odległość 62 m na skoczni normalnej.
7 stycznia 2012 w trzecim w historii konkursie Pucharu Świata kobiet w Lillehammer zajęła 28. miejsce, po skoku na odległość 84,5 m.

</doc>
<doc id="2528657" url="https://pl.wikipedia.org/wiki?curid=2528657" title="Mika (imię)">
Mika (imię)

 – żeńskie imię japońskie i fińskie zdrobnienie od Michała.
Możliwa pisownia w języku japońskim.
Mika można zapisać, używając wielu różnych znaków kanji i może znaczyć m.in.:

</doc>
<doc id="2528658" url="https://pl.wikipedia.org/wiki?curid=2528658" title="Gabriel Campillo">
Gabriel Campillo

Gabriel Campillo (ur. 19 grudnia 1978 w Madrycie) – hiszpański bokser, były zawodowy mistrz świata wagi półciężkiej (do 175 funtów) organizacji WBA.
Życiorys.
Karierę zawodową rozpoczął 9 lutego 2002. Do marca 2009 stoczył 20 walk, z których wygrał 17, 2 przegrał i 1 została uznana za nie odbytą. W tym okresie zdobył tytuł mistrza Hiszpanii w wadze półciężkiej i Unii Europejskiej (EBU-EU) w wadze super średniej.
20 czerwca 2009 w Santa Fe (Argentyna) stanął do pojedynku o tytuł mistrza świata federacji WBA w wadze półciężkiej z broniącym tytuł Argentyńczykiem Hugo Hernánem Garayem. Po zaciętym pojedynku decyzją większości zwyciężył Campillo i został nowym mistrzem. W pierwszej obronie tytułu, 15 sierpnia, niejednogłośnie na punkty pokonał Bejbuta Szumenowa (Kazachstan).
29 stycznia 2010 w Las Vegas doszło do pojedynku rewanżowego z Kazachem. Po wyrównanej walce Campillo został niejednogłośną, kontrowersyjną decyzją sędziów uznany za pokonanego i utracił pas mistrzowski.
Po dwóch wygranych walkach, 1 października 2011, stoczył pojedynek o tytuł IBF Inter-Continental będący zarazem eliminacją do tytułu mistrza świata IBF w wadze półciężkiej. Spotkanie z Niemcem Karo Muratem zostało uznane za remisowe jednak umożliwiło mu walkę o tytuł mistrzowski. 18 lutego 2012 stanął do pojedynku z broniącym tytułu Amerykaninem Tavorisem Cloudem. Po kontrowersyjnej, niejednogłośnej decyzji sędziów został uznany za pokonanego.
19 stycznia 2013 w Uncasville w Connecticut (USA) Hiszpan przegrał przez nokaut w trzeciej rundzie z Siergiejem Kowalowem.
16 sierpnia 2013 na gali na stadionie U.S. Cellular Field w Chicago, przegrał walkę przez nokaut w dziewiątej rundzie z Polakiem Andrzejem Fonfarą. Stawką pojedynku był awans na pozycję lidera rankingu organizacji IBF.
9 maja 2014 w Las Palmas w Hiszpanii zwyciężył przez techniczny nokaut w siódmej rundzie Anglika Ricky′ego Dennisa Powa (11-2-1, 8 KO).
4 kwietnia 2015 na gali Pepsi Coliseum w Quebec City przegrał przez nokaut w czwartej rundzie z Rosjaninem Arturem Beterbijewem (8-0, 8 KO). Stawką dwunastorundowego pojedynku była pozycja numer dwa w rankingu federacji IBF.

</doc>
<doc id="2528661" url="https://pl.wikipedia.org/wiki?curid=2528661" title="Orazio Grassi">
Orazio Grassi

Orazio Grassi (ur. 1 maja 1583 w Savonie, zm. 23 lipca 1654 w Rzymie) – włoski uczony oraz jezuita. Zajmował się głównie astronomią, matematyką i architekturą.
Życiorys.
W wieku siedemnastu lat przeprowadził się do Rzymu, gdzie wstąpił do zakonu jezuitów. Zaraz potem rozpoczął naukę w jezuickim kolegium im. św. Andrzeja na Kwirynale (wł. collegio dei gesuiti di Sant'Andrea al Quirinale). Szkolił się tam przez dziesięć lat w filozofii, teologii i matematyce pod okiem Christopha Claviusa, Christopha Grienbergera oraz Odona van Maelcote. W 1614 roku został wysłany do kolegium jezuickiego w Genui, gdzie nauczał matematyki. W 1616 roku powrócił do Rzymu, gdzie kontynuował pracę nauczycielską i prowadził badania naukowe. Poza tym zajmował się także architekturą, zaprojektował między innymi kościół Świętego Ignacego, zbudowany przy rzymskim kolegium Jezuitów. Interesowały go również zagadnienia z zakresu optyki. Od 1617 roku zaczęły się ukazywać jego prace dotyczące badań nad okiem, zatytułowane "De iride disputatio optica" i "Tractatus tres de sphera, de horologis ac de optica".
Zajmował się również astronomią, jest znany z dysputy z Galileuszem na temat komet. W 1618 roku uczonym udało się zaobserwować trzy komety, co wywołało poruszenie wśród ówczesnych astronomów. Grassi, który od pewnego czasu zajmował się tematem, zorganizował wówczas publiczny wykład w "Collegio Romano" i w 1619 roku napisał pracę poświęconą kometom, zatytułowaną "De tribus cometis anni MDCXVIII disputatio astronomica". Na ten temat wypowiedział się również Galileusz, który podyktował swoje spostrzeżenia jednemu ze swoich uczniów, Mario Guiducciemu. W 1619 roku Mario opublikował "Discorso delle comete", w którym zawarł poglądy swojego mistrza. Grassi nie zgadzał się z Galileuszem i skrytykował jego poglądy w "Libra astronomica ac philosophica". Galileusz odpowiedział w "Il Saggiatore", opublikowanym w 1623 roku. Spór toczył się jednak nadal, bo w 1626 roku Grassi napisał "Ratio ponderum librae et simbellae: in qua quid e Lotharii Sarsii Libra astronomica, quidque e Galilei Galilei S imbellatore de cometis statuendum sit, collatis vtriusque rationum momentis, philosophorum arbitrio proponitur". Galileusz nie odpowiedział jednak na zarzuty postawione w tej publikacji. Spór między uczonymi nie wpłynął jednak znacząco na ich wzajemne stosunki, bowiem później, w czasie procesu Galileusza, Grassi nie występował przeciwko niemu.

</doc>
<doc id="2528662" url="https://pl.wikipedia.org/wiki?curid=2528662" title="Gregory Nelson">
Gregory Nelson

Gregory Nelson (ur. 31 stycznia 1988 w Amsterdamie) – holenderski piłkarz, grający na pozycji napastnika.
Kariera klubowa.
Wychowanek klubu AZ Alkmaar, w którym w 2007 rozpoczął karierę piłkarską. Na początku 2009 został wypożyczony do RBC Roosendaal, który 11 czerwca 2009 wykupił jego transfer. Nelson bronił barw RBC do 11 stycznia 2010. Potem 6 miesięcy piłkarz poszukiwał klub, po czym w czerwcu 2010 podpisał kontrakt z bułgarskim CSKA Sofia. 11 stycznia 2012 przeniósł się na 3,5 lata do ukraińskiego Metałurha Donieck. W lipcu 2015 po rozformowaniu Metałurha opuścił doniecki klub.

</doc>
<doc id="2528663" url="https://pl.wikipedia.org/wiki?curid=2528663" title="Intercontinental Rally Challenge 2008">
Intercontinental Rally Challenge 2008

Ten artykuł dotyczy sezonu 2008 Intercontinental Rally Challenge, czwartej edycji tej serii. Seria zaczęła się 4 kwietnia 2008 od Rajdu Stambułu, a zakończyła 7 grudnia na Rajdzie Chin.
Mistrzostwo serii IRC wywalczyła francuska załoga Nicolas Vouilloz i Nicolas Klinger w Peugeocie 207 S2000, która zdobyła 58 punktów. Wyprzedziła ona Belgów Freddy’ego Loixa i Robina Buysmansa w Peugeocie 207 S2000 o 10 punktów i Włochów Giandomenico Basso i Mitię Dottę we Fiacie Abarth Grande Punto S2000 o 12 punktów. Najwięcej zwycięstw w sezonie odniósł Loix. Wygrał trzykrotnie: w Rajdzie Ypres, Rajdzie Barum i Rajdzie Valais. Po dwa rajdy wygrali Basso (Rajd Asturii i San Remo) i jego rodak Luca Rossetti (Rajd Stambułu i Rajd Portugalii). Z kolei po jednym zwycięstwie w sezonie odnieśli: Vouilloz (Rajd Madery), Juho Hänninen (Rajd Rosji) i Jarkko Miettinen (Rajd Chin).
Kalendarz.
W porównaniu do sezonu 2007 nastąpiło kilka zmian w kalendarzu. Rajd Safari i Rajd Turcji zostały zastąpione przez Rajd Stambułu, Rajd Portugalii i Rajd Asturii.
Klasyfikacje.
Klasyfikacja generalna kierowców.
Do klasyfikacji wliczanych jest 7 najlepszych wyników.

</doc>
<doc id="2528665" url="https://pl.wikipedia.org/wiki?curid=2528665" title="Amphipteryx">
Amphipteryx

Amphipteryx – rodzaj ważek z monotypowej rodziny Amphipterygidae.
Obecnie należą tutaj następujące gatunki:

</doc>
<doc id="2528670" url="https://pl.wikipedia.org/wiki?curid=2528670" title="Szopka w kościele św. Franciszka Serafickiego w Poznaniu">
Szopka w kościele św. Franciszka Serafickiego w Poznaniu

Szopka w kościele św. Franciszka Serafickiego – szopka bożonarodzeniowa budowana corocznie w kościele św. Franciszka Serafickiego w Poznaniu.
Szopka uchodzi za jedną z największych w Europie. Stawiana od lat 50. XX wieku, zawiera ponad 250 figur, z których duża część jest dziełem zakonników franciszkańskich, jacy są obecnie gospodarzami świątyni. W centrum znajduje się Święta Rodzina naturalnej wielkości (np. św. Józef mierzy 180 cm wzrostu). Przedstawienie ma 30 m głębokości, 17 m wysokości i 10 m szerokości. Kubatura wynosi ponad 4600 m³; stelaż waży ok. 4 tony. Część figur jest ruchoma. Całość zdobi oświetlenie barwnymi lampami i reflektorami.

</doc>
<doc id="2528676" url="https://pl.wikipedia.org/wiki?curid=2528676" title="Georg Gebel młodszy">
Georg Gebel młodszy

Georg Gebel młodszy (ur. 25 października 1709 w Brzegu, zm. 24 września 1753 w Rudolstadt) – niemiecki kompozytor, organista, klawesynista, syn Georga Gebela starszego, również kompozytora.
Kształcił się muzycznie u swojego ojca, później studiował także improwizację u Johanna H. Krausego, organisty Katedry św. Jana Chrzciciela we Wrocławiu. Od 1729 przejął obowiązki organisty w kościele św. Marii Magdaleny. W 1733 został kapelmistrzem na dworze księcia Oleśnicy, Karola Fryderyka Wirtemberskiego, a następnie od 1739 nadwornym kompozytorem i klawesynistą hr. Henryka von Brühla w Warszawie, później w Dreźnie. W 1747 Gebel przeniósł się na dwór w Rudolstadt w funkcji koncertmistrza, a od 1750 kapelmistrza.
Georg Gebel młodszy był twórcą dzieł religijnych i świeckich. Od wczesnej młodości był aktywny muzycznie. We Wrocławiu pisał utwory religijne dla klasztorów, kierował również wykonaniami gościnnymi oper włoskich. Sam był również autorem co najmniej 12 oper. Z utworów instrumentalnych komponował m.in. sonaty triowe, nawiązujące stylistycznie do Alessandra Scarlattiego. Najpopularniejszym i do dziś wykonywanym jego utworem jest "Oratorium na Boże Narodzenie" (Weinachtsoratorium).

</doc>
<doc id="2528693" url="https://pl.wikipedia.org/wiki?curid=2528693" title="Ls160">
Ls160



</doc>
<doc id="2528697" url="https://pl.wikipedia.org/wiki?curid=2528697" title="Devadatta">
Devadatta



</doc>
<doc id="2528703" url="https://pl.wikipedia.org/wiki?curid=2528703" title="Georg Gebel starszy">
Georg Gebel starszy

Georg Gebel starszy (ur. 1685 we Wrocławiu, zm. ok. 1750 tamże) – niemiecki kompozytor i organista, ojciec kompozytorów Georga Gebela młodszego i Georga Siegmunda Gebela.
Początkowo kształcił się muzycznie u F.T. Winklera, kontynuował naukę muzyczną u Gottfrieda Heinricha Stölzela. W latach 1709–1712 był organistą w farze w Brzegu, gdzie narodził się w 1709 jego syn, również Georg Gebel. W latach 1713–1744 był organistą, a od 1714 także dyrektorem muzycznym w kościele św. Krzysztofa we Wrocławiu.
Komponował głównie oratoria, kantaty i utwory organowe. Był także budowniczym instrumentów muzycznych według własnego pomysłu zbudował m.in. ćwierćtonowy klawikord i klawesyn o 6-oktawowej skali.

</doc>
<doc id="2528706" url="https://pl.wikipedia.org/wiki?curid=2528706" title="Westland Helicopters">
Westland Helicopters

Westland Helicopters – brytyjska wytwórnia lotnicza specjalizująca się w budowie śmigłowców. Firma powstała w 1961 roku w wyniku połączenia się Westland Aircraft z innymi brytyjskimi przedsiębiorstwami branży lotniczej: Saunders-Roe, Fairey oraz działem spółki Bristol Aeroplane Company, zajmującym się śmigłowcami. W 2001 roku do spółki z włoską Agustą brytyjski producent utworzył nową firmę AgustaWestland.
Historia.
Geneza.
4 kwietnia 1957 roku Duncan Sandys, minister obrony w rządzie Harolda Macmillana ogłosił białą księgę ("Defence White Paper"), raport, w którym nakreślił przyszłość brytyjskiego lotnictwa bojowego. Prognozując, iż to pociski rakietowe będą dominującą bronią na polu walki a w związku z tym klasyczne samoloty bojowe stracą swoją rację bytu. Konsekwencje raportu był dla brytyjskiego przemysłu lotniczego katastrofalne, wstrzymano finansowanie wielu projektów. Jedną z konsekwencji raportu była konsolidacja przedsiębiorstw produkujących śmigłowce (lub działów zajmujących się ich projektowaniem i produkcją) pod jednym szyldem, Westlanda. W ten sposób Westland Aircraft przekształcił się w Westland Helicopters.
Produkcja.
Wraz z wytwórnią Fairey, pod skrzydła Westlanda wrócił samolot, którym był Fairey Gannet. Dużo większe nadzieje wiązano jednak z programem wirolotu Fairey Rotodyne. Bristol Aeroplane Company wniósł do spółki śmigłowiec Bristol Belvedere a Saunders-Roe program Saro P.531, którego efektem były udane śmigłowce Westland Wasp i Westland Scout. W połowie lat 60. XX wieku firma rozpoczęła montaż kolejnego licencyjnego śmigłowca, maszyny Bell H-13 Sioux. Jednak aby nabyć prawa do jego budowy, Westland musiał nabyć je od włoskiej Agusty, spowodowane to było tym, że wcześniejsze umowy licencyjne z firmą Sikorsky Aircraft Corporation zawierały klauzule o zakazie produkcji innych amerykańskich śmigłowców niż tylko konstrukcji Sikorsky. W 1965 roku rządy Wielkiej Brytanii i Francji podpisały porozumienie, na mocy którego rozpoczęły współpracę w opracowywaniu i budowie śmigłowców bojowych. W efekcie owego porozumienia, które ze strony Francji realizowała firma Sud Aviation a brytyjskiej Westland zaprojektowano i zbudowano śmigłowce Aérospatiale Gazelle, Aérospatiale Puma i sztandarowy produkt Westlanda, śmigłowiec Westland Lynx, produkowany również na licencji we Francji. Pod koniec lat 60. wytwórnia podjęła licencyjną produkcję kolejnego śmigłowca zza Atlantyku, którym był Sikorsky SH-3 Sea King. W nowej maszynie dokonano wielu modyfikacji i znana jest pod nazwą Westland Sea King. Pod koniec lat 70. ubiegłego wieku wytwórnia zainteresowała się śmigłowcami bezzałogowymi. Niestety konstrukcje Westland WG.25 Mote, Westland Wisp czy Westland Wideye pozostały jedynie na etapie egzemplarzy prototypowych. W czerwcu 1980 roku Westland Helicopters nawiązał współpracę z Agustą tworząc European Helicopter Industries, spółkę mającą na celu zbudowanie następcy śmigłowca Sea King. Lata 80. to również narastający kryzys w firmie, problemy z kooperantami, nieprzystające do nowych wyzwań zarządzanie, fiasko programów modernizacji Lynxa przełożyło się na spadek zamówień i produkcji wytwórni. Najlepszym przykładem tego, iż w firmie źle się działo był śmigłowiec Westland WS-70 Black Hawk mający być licencyjną wersją Sikorsky UH-60 Black Hawk, który wybudowano z dostarczonych przez amerykańską wytwórnię części. Tak jak do tej pory współpraca pomiędzy obiema wytwórniami układała się bardzo dobrze, tak WS-70 pozostał na etapie jednego egzemplarza. Zamknięcie nierentownych zakładów i drakońska restrukturyzacja firmy uratowała Westland Helicopters przed bankructwem. Współpraca z Agustą zaowocowała udanym śmigłowcem AgustaWestland AW101, który do swojego pierwszego lotu wzbił się w 1987 roku. W 1994 roku Westland Helicopters wszedł w skład grupy kapitałowej GKN. Po I wojnie w Zatoce Perskiej stało się jasne, że śmigłowce Lynx nigdy nie staną się "rasowymi" śmigłowcami szturmowymi. Brytyjskie Ministerstwo Obrony ogłosiło przetarg na śmigowiec bojowy dla Army Air Corps. Przetarg wygrał Westland ze swoją wersją amerykańskiego Apache, WAH-64D. W nowe tysiąclecie Westland Helicopters wszedł już pod nową nazwą, w 2001 roku połączył się z włoską Agustą, tworząc wiodącą na kontynencie europejskim firmę produkującą śmigłowce, AgustaWestland.

</doc>
<doc id="2528716" url="https://pl.wikipedia.org/wiki?curid=2528716" title="Devadatta (rodzaj)">
Devadatta (rodzaj)

Devadatta – rodzaj ważek, jedyny z monotypowej rodziny Devadattidae.
Podział systematyczny.
Do rodzaju należą następujące gatunki:

</doc>
<doc id="2528732" url="https://pl.wikipedia.org/wiki?curid=2528732" title="Sala Pod Przeglądem Wojsk na Wawelu">
Sala Pod Przeglądem Wojsk na Wawelu

Sala Pod Przeglądem Wojsk – pomieszczenie Zamku Królewskiego na wzgórzu wawelskim w Krakowie. Obecnie wchodzi w skład ekspozycji Reprezentacyjnych Komnat Królewskich. Znajduje się na drugim piętrze, we wschodnim skrzydle zamku, pomiędzy Salą Poselską a Salą Turniejową.
Fryz z defiladą wojsk przed Zygmuntem I Starym namalował Antoni z Wrocławia. Przedstawia on przegląd wojski królewskich: lansjerów, muszkieterów, artylerii i jazdy. Fryz ten został uzupełniony przez Leonarda Pękalskiego, odnowiony w 1995 r.
W Sali Pod Przeglądem Wojsk znajdują się następujące obrazy:

</doc>
<doc id="2528739" url="https://pl.wikipedia.org/wiki?curid=2528739" title="Wielki Pit">
Wielki Pit

Wielki Pit () – rzeka w Rosji, w Kraju Krasnojarskim, prawy dopływ Jeniseju.
Bierze początek w Górach Jenisejskich i przepływa przez Wyżynę Środkowosyberyjską. Wpływa do Jeniseju między jej dwoma dopływami (Angara i Podkamienna Tunguzka), w odległości 510 km w dół rzeki od Krasnojarska, lub w odległości 1880 km od ujścia Jeniseju.
Długość rzeki wynosi 415 km. Powierzchnia dorzecza obejmuje 15 300 km².
Średni roczny przepływ wody w odległości 197 km od ujścia wynosi około 225 m³/s.
Zasilana głównie śniegiem z opadów.
Najwyższy poziom wody występuje w maju i czerwcu. Od czasu podjęcia obserwacji stanu wody w rzece maksymalny średni miesięczny przepływ wody miał miejsce w czerwcu 1983 i wynosił 1 500 m³/s. Zamarza w połowie listopada i pozostaje pod lodem do połowy maja.

</doc>
<doc id="2528760" url="https://pl.wikipedia.org/wiki?curid=2528760" title="Joachim (Jovčevski)">
Joachim (Jovčevski)



</doc>
<doc id="2528762" url="https://pl.wikipedia.org/wiki?curid=2528762" title="UVD">
UVD



</doc>
<doc id="2528764" url="https://pl.wikipedia.org/wiki?curid=2528764" title="Sarah Drew">
Sarah Drew

Sarah Drew (ur. 1 października 1980 w Nowym Jorku) – amerykańska aktorka filmowa i telewizyjna. Występowała w roli dr April Kepner w serialu "Chirurdzy".
Życiorys.
Sarah Drew urodziła się na Long Island. Jej matka Jeannie pracuje w Riverdale Country School w Bronksie, natomiast ojciec Rev Charles jest pastorem prezbiteriańskiego kościoła w Nowym Jorku. W 2002 uzyskała tytuł licencjacki na University of Virginia.
Jeszcze będąc w liceum, podkładała głos w serialu "Daria". Profesjonalną karierę teatralną, rozpoczęła główną rolą w "Romeo i Julii". Jej debiutem na dużym ekranie okazał się film "Radio".
Życie prywatne.
W 2002 roku wyszła za mąż za Petera Lanfera. Jej kuzynem jest aktor Benjamin McKenzie.

</doc>
<doc id="2528765" url="https://pl.wikipedia.org/wiki?curid=2528765" title="Ewald Hintz">
Ewald Hintz

Ewald Hintz – niemiecki kompozytor i organista, działający w XVII wieku w Gdańsku. 
Od 1643 był organistą w gdańskim kościele św. Jana, a następnie od 1666 w kościele Mariackim w Gdańsku, gdzie został następcą Paula Sieferta.
Jego utwory (m.in. preludium chorałowe "Allein zu Dir, Herr Jesu Christ") zachowały się w tabulaturze pelplińskiej.

</doc>
<doc id="2528767" url="https://pl.wikipedia.org/wiki?curid=2528767" title="Sala Pod Ptakami na Wawelu">
Sala Pod Ptakami na Wawelu

Sala Pod Ptakami – pomieszczenie Zamku Królewskiego na wzgórzu wawelskim w Krakowie. Obecnie wchodzi w skład ekspozycji Reprezentacyjnych Komnat Królewskich. Znajduje się na drugim piętrze pomiędzy Salą Bitwy pod Orszą a Sienią przed Salą Pod Orłem.
To najważniejsza sala w zamku, po Sali Poselskiej i Sali Senatorskiej. Tu mianowano hetmanów i biskupów. XVII-wieczne malowidła stropu (niezachowane) wykonał Tomasz Dolabella, dodatkowo zdobiły go rzeźbione ptaki (stąd nazwa).
W tej sali w roku 1595 zaczął się pożar Wawelu. Przebudowana przez Giovannego Trevano była pierwszą salą barokową na zamku oraz jednym z pierwszych przykładów baroku w Rzeczypospolitej. Ściany pokryto kurdybanem.
W 1929 roku Felicjan Szczęsny Kowarski namalował fryz z ptakami oraz plafon.
W sali znajdują się:

</doc>
<doc id="2528768" url="https://pl.wikipedia.org/wiki?curid=2528768" title="Pentaphlebia">
Pentaphlebia

Pentaphlebia – rodzaj ważek, jedyny z monotypowej rodziny Pentaphlebiidae.
Należą tutaj następujące gatunki:
Dawniej rodzaj ten zaliczany był do rodziny Amphipterygidae i podrodziny Aphipteryginae. Do własnej rodziny przeniesiony na podstawie badań filogenetycznych.

</doc>
<doc id="2528770" url="https://pl.wikipedia.org/wiki?curid=2528770" title="Bettonium">
Bettonium

Bettonium (łac. "Bictoniensis") – stolica historycznej diecezji we Włoszech, w prowincji Umbria. Współcześnie miejscowość Bettona. Obecnie katolickie biskupstwo tytularne. W latach 1991 - 1998 biskupem tytularnym Bettonium był Sławoj Leszek Głódź, biskup polowy Wojska Polskiego, były arcybiskup metropolita gdański.

</doc>
<doc id="2528771" url="https://pl.wikipedia.org/wiki?curid=2528771" title="Phyllopetalia">
Phyllopetalia

Phyllopetalia – rodzaj ważek z infrarzędu różnoskrzydłych i rodziny Austropetaliidae. Obejmuje sześć opisanych gatunków. Występują w południowej części Ameryki Południowej, w tym wszystkie w Chile, a dwa także w południowo-zachodniej części Argentyny.
Morfologia.
Owad dorosły.
Ważki rozmiarów średnich do dużych, osiągające od 57 do 78 mm długości ciała. Ubarwienie mają brązowe do czarniawobrązowego ze znakami barwy żółtej lub żółtawozielonej.
Głowę zaopatrzoną mają w duże oczy złożone z większymi fasetkami po stronie grzbietowej i mniejszymi po stronie brzusznej oraz trzy przyoczka. Oczy złożone niemal stykają się ze sobą pośrodkowo, będąc rozdzielonymi na odległość równą średnicy przyoczka środkowego. Z kolei przyoczka boczne niemal stykają się z oczami złożonymi. Trójkąt potyliczny wykształcony jest różnie u poszczególnych gatunków; może mieć tylną krawędź poprzeczną lub ku przodowi wyciągniętą i być zaopatrzony w kolec dogrzbietowy lub go pozbawiony.
Skrzydłotułów ma na ciemnym tle trzy pary żółtawych pasów, jedną przednio-grzbietową i dwie boczne; oprócz nich po bokach może jeszcze mieć mniejsze żółtawe znaki. Wierzch skrzydłotułowia ma zwyczajnie wykształcone żeberko podłużne środkowo-grzbietowe oraz gładkie, pozbawione guzków mezanepisternum. Cechy te różnią go wyraźnie od skrzydłotułowia u pokrewnej "Hypopetalia". Skrzydła są przejrzyste z ciemnymi pterostygmami i szeregiem czerwonawych plam wzdłuż krawędzi przedniej; plam tych jest pięć lub sześć, gdyż plama nasadowa może się dzielić na dwie plamki. Wierzchołkowa z plam jest zawsze poprzecznie wydłużona. Użyłkowanie skrzydła odznacza się żyłką wspierającą umieszczoną przy bliższym końcu pterostygmy, jednokomórkowym "subtriangulum" oraz brakiem pętli analnej. 
Odwłok przynajmniej na niektórych tergitach ma podłużne żeberka grzbietowe. Drugi segment u samca ma uszka o długości od półtora do dwóch razy większej od szerokości, u samicy jest zaś uszek zupełnie pozbawiony. Segmenty siódmy i ósmy mają w przypadku obu płci w brzuszno-bocznych częściach tergitów liściowate wyrostki, te na ósmym segmencie są zawsze półkoliste i dobrze wykształcone, te na siódmym u "P. apicalis" są bardzo wąskie i prostokątne, półkoliste zaś u gatunków pozostałych. Wtórny aparat kopulacyjny samca ma wcisk na nasadowym członie pęcherzyka nasiennego o krawędziach bocznych silnie wyniesionych, w widoku bocznym wyższych niż człon i przekraczających poziom płata genitalnego. W przeciwieństwie do innych rodzajów rodziny boczne wyrostki nasadowego członu pęcherzyka nasiennego w widoku tylnym przybierają zarysami kształt litery „U”, nie zaś „V”. Przysadki odwłokowe samca mają liściowaty kształt i mogą być wyposażone w ząbek przynasadowy, czasem mający formę kila lub nabrzmiałości. Oprócz nich na tylnym końcu odwłoka samca znajduje się epiprokt wykształcony w formie płytki o wierzchołku podzielonym na trzy płaty, z których środkowy jest znacznie większy niż płaty boczne. Samica ma sternum dziesiątego segmentu uzbrojone w ząbki, nie zaś gładkie jak u "Hypopetalia".
Larwa.
Larwy znane są tylko u trzech z sześciu gatunków ("P. apollo", "P. stictica" i przypuszalnie "P. pudu"). Ciało mają brązowe, z wierzchu porośnięte łuskowatymi szczecinkami, podzielonymi na nagą, pozbawioną kolców część nasadową i owalną lub włosowatą część wierzchołkową. Głowa cechuje się obecnością dwóch guzków pośrodku przedniego brzegu zaustka oraz wargą górną niedochodzącą do wewnętrznych krawędzi oczu złożonych lub ledwie co je przekraczającą; szerokość wargi górnej nigdy nie osiąga 60% największej szerokości głowy, a zwykle jest mniejsza niż jej połowa. Czułki mają biczyki podzielone na trzy pierścienie, z których pierwszy jest od trzech do czterech razy dłuższy niż ostatni. Żuwaczki różnią się układem ząbków od tych u "Hypopetalia", w tym silnym uwstecznieniem lub całkowitym zanikiem dodatkowego ząbka y na lewej z nich. Warga dolna ma języczek z głębokim i bardzo wąskim wcięciem oraz pojedynczym guzkiem po obu jego bokach. Odnóża wyróżniają się zgrupowanymi szczecinkami w szczytowych częściach goleni. Uda mają zawsze po trzy guzki. Odwłok ma na tylnych krawędziach segmentów pęczki włosowatych szczecinek. Tergity pozbawione są guzków grzbietowych. Wyrostki boczne tergitów odwłoka od pierwszego do trzeciego skierowane są ku tyłowi, nie zaś na zewnątrz jak u "Hypopetalia".
Występowanie, ekologia i zagrożenie.
Owady neotropikalne, ograniczone w swym zasięgu do południowej części Ameryki Południowej (region subantarktyczny). Wszystkie gatunki występują w środkowej części Chile, przy czym "P. altarensis", "P. apicalis", "P. excrescens" i "P. stictica" są endemitami tego kraju, natomiast "P. apollo" i "P. pudu" znane są także z południowo-zachodniej części Argentyny. W granicach Patagonii występują wszystkie gatunki oprócz "P. altarensis", który jest endemitem Regionu Metropolitalnego Santiago. Zasięg pionowy rodzaju rozciąga się od poziomu morza do wysokości 2440 m n.p.m.
Osobniki dorosłe obserwuje się latające w różnych środowiskach: nad wodami płynącymi i stojącymi, w koronach drzew, wzdłuż leśnych duktów i szos oraz nad pastwiskami. Polowania stwierdzano późnym popołudniem i o zmierzchu. Larwy rozwijają się w drobnych ciekach wodnych, w tym strumieniach i potokach o szerokości poniżej pół metra, oraz w małych źródłach i bajorkach. Spotyka się je w szczelinach skalnych pod małymi wodospadami, na spodniej stronie zanurzonych kamieni i gałęzi oraz pod zawilgoconymi lub zanurzonymi kłodami. Carle odnotował, że larwy są ziemnowodne, jednak w późniejszych badaniach znajdowano je tylko w środowisku wodnym. Jedyne znane egzuwium, należące do "P. apollo", odnaleziono na ściętym pniu sosny na wysokości około dwóch metrów.
W Czerwonej księdze gatunków zagrożonych IUCN umieszczono wszystkie gatunki z tego rodzaju, aczkolwiek w przypadku "P. stictica" dane były niewystarczające do określenia stopnia zagrożenia. "P. altarensis" nadano natomiast status zagrożonego wymarciem (EN), "P. excrescens" narażonego na wymarcie (VU), a pozostałym gatunków najmniejszej troski (LC). Wszystkim gatunkom zagraża utrata siedlisk larw wskutek zabiegów hydrotechnicznych, fragmentacji strumieni i źródeł oraz pozyskiwanie z nich wody, górnictwa, gospodarki leśnej i wylesiania, wypasu zwierząt domowych, rozwoju użytkowania rekreacyjnego, zanieczyszczenia wód oraz wprowadzania obcych gatunków ryb.
Taksonomia.
Rodzaj ten wprowadzony został w 1858 roku przez Edmonda de Sélysa Longchampsa w dziele "Monographie de Gomphines" współautorstwa Hermanna Augusta Hagena jako podrodzaj rodzaju "Petalia". W tej samej publikacji opisano dwa jego gatunki, "P. apicalis" i "P. stictica". Kolejne z uznawanych obecnie gatunków opisywali: Sélys w 1878 roku, Sidney W. Dunkle w 1985 roku i Frank Louis Carle w 1996 roku. Współcześnie do rodzaju tego zalicza się następujące gatunki:
W 1890 roku William Kirby dokonał wyznaczenia "P. stictica" gatunkiem typowym rodzaju.
Sélys rodzaj "Petalia" wraz z "Petalia (Phyllopetalia)" umieszczał w poddziale Vacuibases, dziale Fissilabres i podrodzinie Gomphinae w obrębie żagnicowatych. Później "Petalia" i "Phyllopetalia" uznano za odrębne rodzaje. W 1870 roku przez Robert McLachlan opisał monotypowy rodzaj "Hypopetalia" wskazując na jego bliskie podobieństwo z "Petalia" i "Phyllopetalia". Dwa kolejne rodzaje pokrewne, "Austropetalia" i "Archipetalia", wprowadzone zostały przez Roberta Johna Tillyarda odpowiednio w 1916 i 1917 roku; wówczas wciąż jeszcze taksony te umieszczano w żagnicowatych, ale wyróżniano dlań plemię Petalini lub podrodzinę Petalinae. Do rangi osobnej rodziny wyniósł Petalidae w 1933 roku Frederic Charles Fraser. Wkrótce potem nazwy "Petalia" i Petalidae okazały się być młodszymi homonimami. W 1934 roku John Cowley wprowadził nową nazwę "Neopetalia" dla rodzaju "Petalia", a w 1940 roku wspomniani Tillyard i Fraser nazwę Neopetaliidae dla rodziny Petalidae.
Jeszcze pod koniec XX wieku wspomniane rodzaje klasyfikowane były w rodzinie Neopetallidae. W 1994 roku Frank Louis Carle i Jerry A. Louton wydzielili rodzaje "Archipetalia", "Austropetalia", "Hypopetalia" i "Phyllopetalia" do nowej rodziny Austropetaliidae, wskazując na ich przynależność do innej nadrodziny niż "Neopetalia". W 1996 roku Günter Bechly wprowadził podział tej rodziny, "Phyllopetalia" umieszczając wraz z "Hypopetalia" w plemieniu Phyllopetaliini i podrodzinie Austropetalinae. W tym samym roku Hans Lohmann wprowadził podrodzinę Hypopetaliinae, w niej umieszczając "Phyllopetalia" i "Hypopetalia".
Również w 1996 roku rewizję Austropetaliidae opublikował F.L. Carle. Wyróżnił w ich obrębie m.in. podrodzinę Eurypetaliinae z dwoma plemionami – Rheopetaliini, obejmującym rodzaje "Rheopetalia" i "Odontopetalia", oraz Eurypetaliini, obejmującym rodzaje "Eurypetalia", "Ophiopetalia" i "Phyllopetalia"; wszystkie te rodzaje z wyjątkiem "Phyllopetalia" wprowadzone zostały w tej samej publikacji. W 2003 roku Bechly i współpracownicy wprowadzili w obrębie Austropetaliidae podrodzinę Phyllopetaliinae, wynosząc do tej rangi jedno z plemion. W tym systemie Austropetaliidae dzielą się na Austropetaliinae i Phyllopetaliinae, z kolei te ostatnie na plemiona Hypopetaliini i Phyllopetaliini, z których pierwsze jest monotypowe, a drugie dzieli się na dwa podplemiona, Rheopetaliina z rodzajem "Rheopetalia" oraz Phyllopetaliina z rodzajami "Eurypetalia", "Odontopetalia", "Ophiopetalia" i "Phyllopetalia".
W 2005 roku rewizji rodzaju "Phyllopetalia" dokonała Natalia von Ellenrieder. Rodzaje "Eurypetalia", "Odontopetalia", "Ophiopetalia" i "Rheopetalia" zostały w jej ramach zsynonimizowane z "Phyllopetalia". Wskutek tego straciły uzasadnienie również liczne taksony rangi ponadrodzajowej z prac Carlego i Bechly’ego.

</doc>
<doc id="2528772" url="https://pl.wikipedia.org/wiki?curid=2528772" title="Przygotowania (powieść Orsona Scotta Carda i Aarona Johnstona)">
Przygotowania (powieść Orsona Scotta Carda i Aarona Johnstona)

Przygotowania (ang. "The Swarm") – powieść fantastycznonaukowa autorstwa Orsona Scotta Carda i Aarona Johnstona. Pierwszy tom trylogii "Druga wojna z Formidami", będącej drugim cyklem prequeli "Gry Endera". Ukazała się nakładem Tor Books w 2016 r., polskie tłumaczenie wydała oficyna Prószyński i S-ka w tłumaczeniu Agnieszki Sylwanowicz w 2018 r..
Fabuła.
Pierwsza inwazja się skończyła, choć Chiny zostały spustoszone przez Formidów. Sukces był zapewniony przez koalicję wielkich korporacji z międzynarodowymi siłami wojskowymi oraz chińską armię i wymagał ogromnego wysiłku. Zniszczenia w Chinach zasiały strach, który przerodził się w drastyczne działania, kiedy się okazało, że statek był tylko jednym statkiem zwiadowczym, a ku Ziemi podąża cała flota.
Aby móc się bronić Ziemia się zorganizowała. Pojawił się urząd Hegemona oraz Międzynarodowa Flota.
W tej części przedstawione są losy bohaterów poprzednich części (Bingwen, Mazer Rackham, Victor Delgado, Lem Jukes) uwikłanych w gry polityczne w czasie gdy celem wszystkich powinno być przygotowanie do nadchodzącej inwazji..

</doc>
<doc id="2528806" url="https://pl.wikipedia.org/wiki?curid=2528806" title="Zofia Warcisławówna">
Zofia Warcisławówna

Zofia Warcisławówna (ur. najp. 1376, zm. 28 czerwca 1406) – córka Warcisława VI (Jednookiego), księcia wołogoskiego, rugijskiego i bardowskiego oraz Anny.
Rodzina.
Zofia była żoną Henryka I, syna Magnusa II, księcia brunszwickiego i lüneburskiego oraz Katarzyny Anhalt-Bernburg
. Ze związku małżeńskiego pochodziło dwoje dzieci, tj.

</doc>
<doc id="2528873" url="https://pl.wikipedia.org/wiki?curid=2528873" title="Anna Warcisławówna">
Anna Warcisławówna

Anna Warcisławówna (ur. ?, zm. przed 20 listopada 1415) – córka Warcisława VI (Jednookiego), księcia wołogoskiego, rugijskiego i bardowskiego oraz Anny.
Anna była najmłodszym dzieckiem Warcisława VI. Według M. Wehrmanna była ksienią klasztoru cysterek w Bergen (Rugia), w latach 1376–1388. Świadczyć o tym może dokument z 25 października 1388, w którym została wspomniana jako współwystawczyni obok Warcisława VI i przełożonej Małgorzaty. Z uwagi na lata pełnionej funkcji, czasem identyfikowana jest z córką Barnima IV Dobrego. 
Zmarłą przed 20 listopada 1415 pochowano przypuszczalnie w kościele klasztornym cysterek, w Bergen

</doc>
<doc id="2528904" url="https://pl.wikipedia.org/wiki?curid=2528904" title="Gieorgij Radiecki">
Gieorgij Radiecki

Gieorgij Iwanowicz Radiecki, ros. Георгий Иванович Радецкий (ur. w 1922 w Rydze, zm. w 1999 w Wilnie) − rosyjski duchowny prawosławny
Ukończył gimnazjum im. w Rydze. Po ataku wojsk niemieckich na ZSRR 22 czerwca 1941, pozostał w mieście. W ramach Pskowskiej Misji Prawosławnej służył jako organista i tłumacz we wsi Wielje, a ponadto w cerkwi Pokrowskiej w Opoczce, cerkwi Uspienskiej we wsi Swiatyje Gory, chramie Zmartwychwstania Pańskiego we wsi Woroniczi i cerkwi Nikolskiej we wsi Siniaja Nikoła. W 1944 ukończył pastersko-teologiczne kursy w okupowanym Wilnie, po czym został diakonem. Po odzyskaniu miasta przez Armię Czerwoną został aresztowany jesienią 1944. Po procesie skazano go w poł. stycznia 1945 na karę 15 lat łagrów. Odbywał ją w obozie w rejonie Omska. W 1956 w wyniku amnestii wyszedł na wolność. Wyświęcono go na jereja, po czym posługiwał w cerkwi Prieobrażenskiej we wsi Rudomina w rejonie Wilna. Pełnił też funkcję lekarza.

</doc>
<doc id="2528906" url="https://pl.wikipedia.org/wiki?curid=2528906" title="Koptyjski katolicki patriarchat Aleksandrii">
Koptyjski katolicki patriarchat Aleksandrii

Koptyjski katolicki patriarchat Aleksandrii (łac. "Patriarchatus Alexandrinus Coptorum") – patriarchat Kościoła katolickiego obrządku koptyjskiego w Egipcie, z siedzibą w Kairze, nazwą nawiązujący do tradycji patriarchatu aleksandryjskiego z siedzibą w starożytnej Aleksandrii. 
Historia.
W 1741 utworzono wikariat apostolski dla koptyjskich unitów w Aleksandrii. W 1824 powołano patriarchat katolicki dla Koptów w Egipcie na mocy bulli "Petrus Apostolorum" papieża Leona XII. Nie udało się jednak w pełni zrealizować tego postanowienia i zwierzchnictwo nad wiernymi sprawowali apostolscy wikariusze. Na mocy listu apostolskiego "Christi Domini" papieża Leona XIII ponownie przywrócono koptyjski patriarchat Aleksandrii, co nastąpiło 26 listopada 1895. Powołano wówczas trzy eparchie: patriarszą eparchię aleksandryjską, eparchię luksorską (tebańską) i eparchię Al-Minja (hermopolitańską). W późniejszym okresie z terytorium tych eparchii wydzielono kolejne jednostki administracyjne. Pojedyncze wspólnoty koptyjskich katolików poza Egiptem znajdują się w granicach administracyjnych diecezji innych obrządków katolickich, np. archidiecezji Los Angeles, diecezji brooklińskiej, diecezji Nashville, archidiecezji Sydney.
Podział administracyjny.
W skład patriarchatu jako prowincji kościelnej o charakterze metropolii wchodzą: 

</doc>
<doc id="2528907" url="https://pl.wikipedia.org/wiki?curid=2528907" title="Koptyjska eparchia Aleksandrii">
Koptyjska eparchia Aleksandrii



</doc>
<doc id="2528908" url="https://pl.wikipedia.org/wiki?curid=2528908" title="Lopezyt">
Lopezyt

Lopezyt – minerał z grupy dwuchromianów zbudowany z dwuchromianu potasu (K2Cr2O7). Kryształy spotykane są w barwie czerwonej lub pomarańczowoczerwonej, rzadziej o odcieniu żółtym. Nazwa pochodzi od nazwiska chilijskiego inż. górnictwa i kolekcjonera minerałów Emiliano Lópeza Say. Znaczna część okazów tego minerału obecna na rynku jest syntetyczna.

</doc>
<doc id="2528911" url="https://pl.wikipedia.org/wiki?curid=2528911" title="Irena Chodorowska (brydżystka)">
Irena Chodorowska (brydżystka)

Irena Chodorowska - polska brydżystka, Arcymistrz Międzynarodowy (PZBS), odznaczona srebrną odznaką PZBS (2006), zawodniczka Spójnia I Warszawa.
Irena Chodorowska w latach 1997..2007 była członkiem Komitetu Kobiet EBL. Od 1999 była członkiem różnych zespołów pracujących na Olimpiadzie (w roku 2004) i wielu Mistrzostwach Świata i Europy.
Wyniki Brydżowe.
Rozgrywki krajowe.
W rozgrywkach krajowych zdobywał następujące lokaty:
Olimpiady.
Na olimpiadach uzyskała następujące rezultaty:
Zawody Światowe.
W światowych zawodach zdobyła następujące lokaty:
Zawody europejskie.
W europejskich zawodach zdobyła następujące lokaty:

</doc>
<doc id="2528913" url="https://pl.wikipedia.org/wiki?curid=2528913" title="South Woodford">
South Woodford

South Woodford – stacja londyńskiego metra położona na trasie Central Line pomiędzy stacjami Snaresbrook a Woodford. Znajduje się w dzielnicy South Woodford w gminie London Borough of Redbridge, w czwartej strefie biletowej. W 2010 roku stacja obsłużyła 4,093 miliona pasażerów.
Stacja została otwarta 22 sierpnia 1856 przez Eastern Counties Railway, w ramach połączenia do Loughton, które to w 1865 roku zostało przedłużone do Epping i Chipping Ongar. 14 grudnia 1947 stacja stała się częścią Central Line.
Połączenia.
Stacja obsługiwana jest przez autobusy linii 179, 549, 679, 958, W12, W13, W14 i N55.

</doc>
<doc id="2528915" url="https://pl.wikipedia.org/wiki?curid=2528915" title="Woodford (stacja metra)">
Woodford (stacja metra)

Woodford – stacja londyńskiego metra położona w dzielnicy Woodford w gminie London Borough of Redbridge, w czwartej strefie biletowej. Znajduje się na trasie Central Line - pomiędzy stacjami South Woodford i Buckhurst Hill jadąc w kierunku Epping, natomiast w odgałęzieniu Woodford jest stacją końcową, poprzedzoną Roding Valley. W 2010 roku stacja obsłużyła 4,450 miliona pasażerów.
Stacja została otwarta 22 sierpnia 1856 przez Eastern Counties Railway, w ramach połączenia do Loughton, które to w 1865 roku zostało przedłużone do Epping i Chipping Ongar. 14 grudnia 1947 stacja stała się częścią Central Line.
Połączenia.
Stacja obsługiwana jest przez autobusy linii 275 i 549.

</doc>
<doc id="2528916" url="https://pl.wikipedia.org/wiki?curid=2528916" title="Buckhurst Hill (stacja metra)">
Buckhurst Hill (stacja metra)

Buckhurst Hill – stacja londyńskiego metra położona na trasie Central Line pomiędzy stacjami Woodford a Loughton. Znajduje się w Buckhurst Hill w dystrykcie Epping Forest, w piątej strefie biletowej. W 2010 roku stacja obsłużyła 1,790 miliona pasażerów.
Stacja została otwarta 22 sierpnia 1856 przez Eastern Counties Railway, w ramach połączenia z Londynu do Loughton, które to w 1865 roku zostało przedłużone do Epping i Chipping Ongar. 21 listopada 1948 stacja stała się częścią Central Line.
Jest to druga stacja Central Line w Buckhurst Hill, obok Roding Valley. Od 2007 roku jest to jedyna stacja wschodniej części linii, znajdująca się w piątej strefie biletowej.

</doc>
<doc id="2528919" url="https://pl.wikipedia.org/wiki?curid=2528919" title="Jan Maria Chodorowski">
Jan Maria Chodorowski

Jan Maria Chodorowski - polski brydżysta, Arcymistrz Międzynarodowy (PZBS), odznaczony Złotą Odznaką PZBS (2006), sędzia okręgowy, trener II klasy, zawodnik Spójnia I Warszawa.
Od 1999 był członkiem różnych zespołów pracujących na olimpiadzie (w roku 2004) i wielu Mistrzostwach Świata i Europy.
Wyniki Brydżowe.
Rozgrywki krajowe.
W rozgrywkach krajowych zdobywał następujące lokaty:
Zawody Światowe.
W światowych zawodach zdobył następujące lokaty:
Zawody europejskie.
W europejskich zawodach zdobył następujące lokaty:

</doc>
<doc id="2528921" url="https://pl.wikipedia.org/wiki?curid=2528921" title="Bruno Magalhães">
Bruno Magalhães

Bruno Miguel Pinto Magalhães Pinheiro (ur. 10 lipca 1980 w Lizbonie) – portugalski kierowca rajdowy. Ma za sobą starty w mistrzostwach świata i Intercontinental Rally Challenge. Trzykrotnie w swojej karierze zostawał mistrzem Portugalii.
Życiorys.
Swoją rajdową karierę Magalhães rozpoczął w 1999 roku. W 2000 roku zadebiutował w mistrzostwach świata. Pilotowany przez José Martinsa i jadący Mitsubishi Lancerem Evo V zajął wówczas 32. miejsce w Rajdzie Portugalii. W rajdzie tym startował również w kolejnych latach: 2001, 2007, 2009 i 2011.
W 2005 roku Magalhães został członkiem zespołu Peugeot Sport Portugal. Startując Peugeotem 207 S2000 trzykrotnie z rzędu wywalczył mistrzostwo Portugalii w latach 2007, 2008 i 2009. Od 2006 roku startuje w serii Intercontinental Rally Challenge. W 2007 roku po raz pierwszy stanął w niej na podium, gdy zajął 2. miejsce w Rajdzie Madery. Od 2010 roku zalicza regularne starty w IRC. W 2010 roku wygrał w IRC swój pierwszy rajd, Rajd Azorów.

</doc>
<doc id="2528922" url="https://pl.wikipedia.org/wiki?curid=2528922" title="Bruno Magalhaes">
Bruno Magalhaes



</doc>
<doc id="2528923" url="https://pl.wikipedia.org/wiki?curid=2528923" title="Atheris matildae">
Atheris matildae

Atheris matildae – endemiczny gatunek gada z rodziny żmijowatych (Viperidae), występujący w Tanzanii. "A. matildae" opisany został 6 grudnia 2011 roku na łamach „Zootaxa”. Gatunek krytycznie zagrożony wyginięciem.
Systematyka.
Gatunek "A. matildae" został odkryty około 2010 roku przez dyrektora Wildlife Conservation Society w Tanzanii Tima Davenporta oraz Michele Menegon z Museo delle Scienze w Trydencie
i Kima Howella z Uniwersytetu Dar es Salaam. Nowy gatunek został zaliczony do rodzaju "Atheris", a przyjęty epitet gatunkowy pochodzi od imienia 5-letniej córki Davenporta – Matyldy (Matilda), zafascynowanej nowym gatunkiem węża. Odkrywcy przyjęli anglojęzyczną nazwę „Matilda’s Horned Viper”.
Budowa ciała.
Dorosłe osobniki "A. matildae" osiągają około 65 cm długości (zmierzony osobnik miał 643 mm). Ubarwienie żółte z czarnymi plamkami, oczy zielone. Cechą charakterystyczną gatunku są dwa kolczaste rogi zlokalizowane nad oczami.
Występowanie.
Żmija zamieszkuje obszar mniejszy niż 100 km2 w zalesionych, górzystych rejonach południowo-zachodniej Tanzanii. Odkrywcy utrzymują w tajemnicy informację o dokładnym miejscu występowania, bowiem obawiają się nielegalnego odławiania zwierząt do hodowli.

</doc>
<doc id="2528924" url="https://pl.wikipedia.org/wiki?curid=2528924" title="Robert Rabbat">
Robert Rabbat

Robert Rabbat (ur. 14 lutego 1960 w Bejrucie) – libański duchowny melchicki, obecnie pracujący w Australii, od 2011 biskup eparchii św. Michała w Sydney i tym samym zwierzchnik Kościoła melchickiego w całej Australii i Oceanii. 
Życiorys.
Święcenia kapłańskie przyjął 22 grudnia 1994. Kilka miesięcy później wyjechał do Stanów Zjednoczonych i pracował duszpastersko w eparchii Newton. W 2005 mianowany rektorem tamtejszej katedry z tytułem archimandryty.
15 czerwca 2011 został mianowany melchickim eparchą Sydney. Sakry udzielił mu 16 września 2011 zwierzchnik Kościoła melchickiego, patriarcha Grzegorz III Laham.

</doc>
<doc id="2528926" url="https://pl.wikipedia.org/wiki?curid=2528926" title="Loughton (stacja metra)">
Loughton (stacja metra)

Loughton – stacja londyńskiego metra położona na trasie Central Line pomiędzy stacjami Buckhurst Hill a Debden. Znajduje się w Loughton w dystrykcie Epping Forest, w szóstej strefie biletowej. W 2010 roku stacja obsłużyła 2,760 miliona pasażerów.
Budynek stacji znajduje się na liście obiektów zabytkowych.

</doc>
<doc id="2528927" url="https://pl.wikipedia.org/wiki?curid=2528927" title="Christian Jagusch">
Christian Jagusch

Christian Jagusch (ur. 13 lipca 1992) – niemiecki lekkoatleta specjalizujący się w pchnięciu kulą. 
W 2011 zdobył brązowy medal mistrzostw Europy juniorów. Reprezentant kraju w zimowym pucharze Europy w rzutach i meczach międzypaństwowych juniorów. 
Rekordy życiowe w pchnięciu kulą seniorską o wadze 7,26 kg: stadion – 20,10 (30 maja 2015, Neubrandenburg); hala – 19,87 (17 stycznia 2015, Sassnitz).

</doc>
<doc id="2528931" url="https://pl.wikipedia.org/wiki?curid=2528931" title="Garland (Arkansas)">
Garland (Arkansas)

Garland – miasto w Stanach Zjednoczonych, w stanie Arkansas, w hrabstwie Miller.

</doc>
<doc id="2528932" url="https://pl.wikipedia.org/wiki?curid=2528932" title="Garland (Maine)">
Garland (Maine)

Garland – miasto w Stanach Zjednoczonych, w stanie Maine, w hrabstwie Penobscot.

</doc>
<doc id="2528933" url="https://pl.wikipedia.org/wiki?curid=2528933" title="Garland (Karolina Północna)">
Garland (Karolina Północna)

Garland – miasto w Stanach Zjednoczonych, w stanie Karolina Północna, w hrabstwie Sampson.

</doc>
<doc id="2528934" url="https://pl.wikipedia.org/wiki?curid=2528934" title="Garland (Utah)">
Garland (Utah)

Garland – miasto w Stanach Zjednoczonych, w stanie Utah, w hrabstwie Box Elder.

</doc>
<doc id="2528937" url="https://pl.wikipedia.org/wiki?curid=2528937" title="Frederick (Oklahoma)">
Frederick (Oklahoma)

Frederick – miasto w Stanach Zjednoczonych, w stanie Oklahoma, w hrabstwie Tillman.

</doc>
<doc id="2528938" url="https://pl.wikipedia.org/wiki?curid=2528938" title="Rajd Stambułu 2008">
Rajd Stambułu 2008

Rezultaty Rajdu Stambułu ("36. Istanbul Rally 2008"), eliminacji Intercontinental Rally Challenge w 2008 roku, który odbył się w dniach 4 kwietnia - 6 kwietnia. Była to pierwsza runda IRC w tamtym roku oraz pierwsza szutrowa, a także pierwsza w mistrzostwach Europy i pierwsza w mistrzostwach Turcji. Bazą rajdu było miasto Stambuł. Zwycięzcami rajdu została włoska załoga Luca Rossetti i Matteo Chiarcossi jadąca Peugeotem 207 S2000. Wyprzedzili oni Francuzów Nicolasa Vouilloza i Nicolasa Klingera w Peugeocie 207 S2000 oraz Finów Antona Aléna i Timo Alanne w Fiacie Abarth Grande Punto S2000.
Rajdu nie ukończyło 22 kierowców. Odpadli z niego między innymi: Włosi Giandomenico Basso (Fiat Abarth Grande Punto S2000, na 10. oesie), Luca Betti (Mitsubishi Lancer Evo IX, awaria radiatora na 8. oesie) i Giovanni Manfrinato (Mitsubishi Lancer Evo IX, awaria silnika na 6. oesie), Francuz Brice Tirabassi (Peugeot 207 S2000, przebicie opony na 8. oesie), Polak Michał Sołowow (Fiat Abarth Grande Punto S2000, awaria silnika na 5. oesie) i Turek Serkan Yazıcı (Mitsubishi Lancer Evo IX, wypadek na drodze dojazdowej do 5. oesu).

</doc>
<doc id="2528940" url="https://pl.wikipedia.org/wiki?curid=2528940" title="Frederick (Dakota Południowa)">
Frederick (Dakota Południowa)

Frederick – miasto w Stanach Zjednoczonych, w stanie Dakota Południowa, w hrabstwie Brown.

</doc>
<doc id="2528941" url="https://pl.wikipedia.org/wiki?curid=2528941" title="Kamień Żółw">
Kamień Żółw

Kamień Żółw – skalny ostaniec wierzchowinowy w miejscowości Tarnawa w województwie małopolskim, w przysiółku Wola Tarnawska. Znajduje się na grzbiecie trzywierzchołkowego, zalesionego wzgórza Grodziec. Najwyższy (wschodni) wierzchołek tego wzgórza ma wysokość 435 m n.p.m., środkowy, na którym znajduje się Kamień Żółw 420 m. Pod względem geograficznym rejon ten należy do Pogórza Wiśnickiego.
Kamień Żółw ma formę ambony przekształcającej się stopniowo w grzyb skalny. Powstał w wyniku wietrzenia skał. Zbudowany jest z piaskowców i zlepieńców. Nazwa pochodzi od jego charakterystycznego kształtu. Składa się bowiem z niskiej ambony o nieregularnym kształcie i sterczącego grzyba o wysokości 8 m i średnicy 3 m w kapeluszu. Jest pomnikiem przyrody nieożywionej.

</doc>
<doc id="2528942" url="https://pl.wikipedia.org/wiki?curid=2528942" title="Złota Piłka FIFA 2011">
Złota Piłka FIFA 2011

Złota Piłka FIFA 2011 to nagroda, która została przyznana 9 stycznia 2012 roku w Zurychu w Szwajcarii.
Zwycięzcy.
FIFA Ballon d’Or.
20 zawodników nominowanych do nagrody FIFA Ballon d’Or 2011:
Najlepsza piłkarka.
7 zawodniczek nominowanych do nagrody Zawodniczki Roku FIFA 2011:

</doc>
<doc id="2528944" url="https://pl.wikipedia.org/wiki?curid=2528944" title="Plasmodesma">
Plasmodesma



</doc>
<doc id="2528945" url="https://pl.wikipedia.org/wiki?curid=2528945" title="Columbia (Connecticut)">
Columbia (Connecticut)

Columbia – miasto w Stanach Zjednoczonych, w stanie Connecticut, w hrabstwie Tolland.

</doc>
<doc id="2528946" url="https://pl.wikipedia.org/wiki?curid=2528946" title="Srinagar">
Srinagar



</doc>
<doc id="2528948" url="https://pl.wikipedia.org/wiki?curid=2528948" title="Columbia (Illinois)">
Columbia (Illinois)

Columbia – miasto w Stanach Zjednoczonych, w stanie Illinois, w hrabstwie Monroe.

</doc>
<doc id="2528951" url="https://pl.wikipedia.org/wiki?curid=2528951" title="Miss Supranational 2012">
Miss Supranational 2012

Miss Supranational 2012 – czwarta gala "Miss Supranational", w której to miejsce organizacji wywołało wiele kontrowersji: konkurs ponownie miał zawitać do Płocka, następnie brano pod uwagę Opole i Toruń, później zdecydowano się na Sopot w nowo odświeżonym amfiteatrze Operze Leśnej, konkurs miał odbyć się 15 września, ostatecznie jednak gala zawitała do stolicy kraju Warszawy w Studio TV „Hala Mera”, w dniu 14 września 2012. W konkursie miała wziąć udział rekordowa liczba powyżej 95 uczestniczek z różnych krajów świata, ale ostatecznie skończyło się na 53 uczestniczek. Galę finałową poprowadzili: Kuba Klawiter i Marcin Kwaśny. Po rocznej przerwie Miss Supranational wróciło do telewizji TV4, ponieważ rok wcześniej galę tę transmitowała stacja Polsat. W części artystycznej wystąpili: Afromental, IRA oraz Chemia.
Nagrodą dla najpiękniejszej było 25 tysięcy dolarów. Konkurs wygrała Miss Białorusi – Ekaterina Buraya.
Lista uczestniczek.
53 kandydatki konkursu piękności Miss Suprantional 2012

</doc>
<doc id="2528952" url="https://pl.wikipedia.org/wiki?curid=2528952" title="Love ~Destiny~">
Love ~Destiny~

LOVE ~Destiny~ – siódmy singel Ayumi Hamasaki, został wydany przez wytwórnię Avex Trax 14 kwietnia 1999 roku oraz wydany ponownie 28 lutego 2001. Utwór tytułowy był specjalnie zamówiony do japońskiego serialu "SemiDouble". W pierwszym tygodniu sprzedano kopii, natomiast kopii całościowo.

</doc>
<doc id="2528953" url="https://pl.wikipedia.org/wiki?curid=2528953" title="Columbia (Kentucky)">
Columbia (Kentucky)

Columbia – miasto w Stanach Zjednoczonych, w stanie Kentucky, w hrabstwie Adair.

</doc>
<doc id="2528954" url="https://pl.wikipedia.org/wiki?curid=2528954" title="Columbia (Maine)">
Columbia (Maine)

Columbia – miasto w Stanach Zjednoczonych, w stanie Maine, w hrabstwie Washington.

</doc>
<doc id="2528955" url="https://pl.wikipedia.org/wiki?curid=2528955" title="Celtic League">
Celtic League



</doc>
<doc id="2528958" url="https://pl.wikipedia.org/wiki?curid=2528958" title="Murg">
Murg

Niemcy:
Szwajcaria:
Osoby:

</doc>
<doc id="2528960" url="https://pl.wikipedia.org/wiki?curid=2528960" title="Columbia (Missisipi)">
Columbia (Missisipi)

Columbia – miasto w Stanach Zjednoczonych, w stanie Missisipi, siedziba administracyjna hrabstwa Marion, położone nad rzeką Pearl.

</doc>
<doc id="2528962" url="https://pl.wikipedia.org/wiki?curid=2528962" title="Schoch">
Schoch

Schoch - niemieckie nazwisko, pochodzi od średnio-wysoko-niemieckiego "Schoche" - stodoła, stóg siana .

</doc>
<doc id="2528965" url="https://pl.wikipedia.org/wiki?curid=2528965" title="Columbia (New Hampshire)">
Columbia (New Hampshire)

Columbia – miasto w Stanach Zjednoczonych, w stanie New Hampshire, w hrabstwie Coös.

</doc>
<doc id="2528968" url="https://pl.wikipedia.org/wiki?curid=2528968" title="Columbia (Karolina Północna)">
Columbia (Karolina Północna)

Columbia – miasto w Stanach Zjednoczonych, w stanie Karolina Północna, w hrabstwie Tyrrell.

</doc>
<doc id="2528969" url="https://pl.wikipedia.org/wiki?curid=2528969" title="Columbia (Dakota Południowa)">
Columbia (Dakota Południowa)

Columbia – miasto w Stanach Zjednoczonych, w stanie Dakota Południowa, w hrabstwie Brown.

</doc>
<doc id="2528974" url="https://pl.wikipedia.org/wiki?curid=2528974" title="Cleonis pigra">
Cleonis pigra



</doc>
<doc id="2528976" url="https://pl.wikipedia.org/wiki?curid=2528976" title="Schwenninger Wild Wings">
Schwenninger Wild Wings

Schwenninger Wild Wings – niemiecki klub hokejowy z siedzibą w Villingen-Schwenningen.
Do końca sezonu 2012/2013 zespół występował w rozgrywkach 2. Bundesligi. W maju 2013 klub postanowił przejąć licencję na grę w Deutsche Eishocke Liga (DEL), z której zrezygnowała drużyna Hannover Scorpions. W lipcu 2013 klub otrzymał licencję na występy w DEL oraz przedstawił nowe logo.
Zawodnicy.
Wychowankiem klubu jest m.in. Niemiec Yannic Seidenberg. W klubie występował także inny reprezentant Niemiec Marcel Goc (1999-2002, obecnie w klubie NHL - Florida Panthers). Ponadto w drużynie grali Polacy: Andrzej Schubert (1987-1991), Jacek Płachta (2000-2001). Od 2009 w zawodnikiem drużyny jest Adam Borzęcki, a od 2013 Paweł Dronia.

</doc>
<doc id="2528977" url="https://pl.wikipedia.org/wiki?curid=2528977" title="Grodziec (Pogórze Wiśnickie)">
Grodziec (Pogórze Wiśnickie)

Grodziec – wzgórze na Pogórzu Wiśnickim. Według mapy Compass ma wysokość 423 m, według mapy Geoportalu 435 m. Na dokładniejszej mapie Geoportalu wzgórze zaznaczone ma trzy wierzchołki: zachodni 423 m, środkowy 420 m i wschodni 435 m. Na wierzchołku środkowym znajduje się skalny ostaniec. Ostaniec ten ma nazwę Kamień Żółw.
Grodziec znajduje się na granicy miejscowości Tarnawa, Stare Rybie, Szyk, Słupia i Kępanów. Jest najdalej na południe wysuniętym wzniesieniem Pogórza Wiśnickiego i sąsiaduje z Beskidem Wyspowym. Wszystkie jego stoki opadają do dolin Tarnawki i zasilających ją potoków. Od wschodniej strony sąsiaduje z Tarnawską Górą (454 m), również znajdującą się na Pogórzu Wiśnickim. Jest niemal całkowicie zalesiony, jedynie od strony Tarnawy wcinają się w jego północne stoki pola i zabudowania przysiółka Wola Tarnawska. Stoki są łagodne, tylko północno-zachodnie, opadające do rzeki Tarnawka stoki są bardzo strome i są w nich skalne wychodnie. Na wysokości około 50 ponad dnem Tarnawki znajdują się tutaj skromne pozostałości dawnej Strażnicy Grodziec w Tarnawie.

</doc>
<doc id="2528978" url="https://pl.wikipedia.org/wiki?curid=2528978" title="Luca Rossetti">
Luca Rossetti

Luca Rossetti (ur. 24 marca 1976 w Pordenone) – włoski kierowca rajdowy. Ma za sobą starty w mistrzostwach świata i Intercontinental Rally Challenge. Trzykrotnie w swojej karierze zostawał mistrzem Europy.
Życiorys.
Swoją rajdową karierę Rossetti rozpoczął w 1998 roku. W styczniu 2004 roku zadebiutował w mistrzostwach świata. Pilotowany przez Dario D'Esposito i jadący Citroënem Saxo VTS S1600 zajął wówczas 13. miejsce w Rajdzie Monte Carlo. W tym samym roku startował również w Rajdzie Finlandii, w którym zajął 29. pozycję. W sezonie 2005 wystartował w czterech rajdach mistrzostw świata.
Od początku swojej kariery Rossetti startuje również w mistrzostwach Włoch. Od 2001 roku bierze udział w rajdach mistrzostw Europy, a od 2006 - w Intercontinental Rally Challenge. W 2005 roku został mistrzem Włoch w grupie N, a w 2006 roku był wicemistrzem kraju w klasie S1600. W 2007 roku odniósł dwa zwycięstwa w Intercontinental Rally Challenge - wygrał Rajd Ypres i Rajd San Remo. W tym samym roku został wicemistrzem Włoch.
W 2008 roku Rossetti zajął 4. miejsce w IRC. W tamtym sezonie wygrał Rajd Stambułu i Rajd Portugalii. W 2008 roku osiągnął także dwa inne sukcesy - wywalczył mistrzostwo Włoch i mistrzostwo Europy. W ramach mistrzostw Europy zwyciężył w: Rajdzie Stambułu, Rajdzie 1000 Miglia i Rajdzie Ypres. W 2010 roku po raz drugi został mistrzem Europy. Wygrał: Rajd 1000 Miglia, Rajd Chorwacji, Rajd Bosforu i Rajd Valais. Z kolei w 2011 roku, dzięki zwycięstwom w Rajdzie 1000 Miglia, Rajdzie Chorwacji, Rajdzie Bułgarii, Rajdzie Madery i Rajdzie Antibes po raz trzeci został rajdowym mistrzem Europy.

</doc>
<doc id="2528981" url="https://pl.wikipedia.org/wiki?curid=2528981" title="Killer poke">
Killer poke

Killer poke – żargonowe określenie możliwości uszkodzenia sprzętu za pomocą odpowiedniego oprogramowania. Możliwość taka występuje na przykład w późnych wersjach komputera Commodore PET, gdzie za pomocą komendy codice_1 BASICa można uszkodzić monitor i płytę główną.

</doc>
<doc id="2528983" url="https://pl.wikipedia.org/wiki?curid=2528983" title="Fredrik Östberg">
Fredrik Östberg

Fredrik Östberg (ur. 12 lutego 1979 w Sollentuna) – szwedzki biegacz narciarski, zawodnik klubu Falun-Borlänge SK.
Kariera.
Po raz pierwszy na arenie międzynarodowej Fredrik Östberg pojawił 9 sierpnia 1997 roku podczas zawodów FIS Race w Perisher Valley, gdzie zajął siódme miejsce w biegu na 15 km techniką dowolną. W kategorii juniorów najlepszy wynik osiągnął podczas mistrzostw świata juniorów w Saalfelden w 1999 roku, na których zdobył srebrny medal w sztafecie, a na dystansie 30 km stylem dowolnym był czwarty.
W Pucharze Świata zadebiutował 27 listopada 1999 roku w Kirunie, zajmując 70. miejsce w biegu na 10 km stylem klasycznym. Pierwsze pucharowe punkty wywalczył jednak dopiero 9 marca 2002 roku w Falun, zajmując 8. miejsce w biegu łączonym na 20 km. W klasyfikacji generalnej sezonu 2001/2002 zajął ostatecznie 81. miejsce. Najlepsze wyniki w Pucharze Świata osiągnął w sezonie 2002/2003, który ukończył na 41. pozycji.
Jedyną dużą imprezą w jego karierze były mistrzostwa świata w Oberstdorfie w 2005 roku, gdzie zajął 24. miejsce w sprincie techniką klasyczną. W 2002 roku zajął trzecie miejsce w najdłuższym szwedzkim maratonie narciarskim - Vasaloppet.
Osiągnięcia.
Puchar Świata.
Miejsca na podium w zawodach chronologicznie.
Östberg nie stał na podium indywidualnych zawodów Pucharu Świata.

</doc>
<doc id="2528987" url="https://pl.wikipedia.org/wiki?curid=2528987" title="Joseph-Aurèle Plourde">
Joseph-Aurèle Plourde

Joseph-Aurèle Plourde (ur. 12 stycznia 1915 w Saint François de Madawaska, Nowy Brunszwik, zm. 5 stycznia 2013 w Ottawie) − kanadyjski duchowny katolicki, arcybiskup Ottawy.
7 maja 1944 otrzymał święcenia kapłańskie i rozpoczął pracę duszpasterską w diecezji Edmundston. 30 lipca 1964 mianowany biskupem pomocniczym Alexandrii w Ontario ze stolicą tytularną "Lapda". Od 2 stycznia 1967 do przejścia na emeryturę 27 września 1989 sprawował funkcję arcybiskupa metropolity Ottawy. Był w chwili śmierci najstarszym biskupem kanadyjskim.

</doc>
<doc id="2528991" url="https://pl.wikipedia.org/wiki?curid=2528991" title="Rajd Portugalii 2008">
Rajd Portugalii 2008

Rezultaty Rajdu Portugalii ("Vodafone Rally de Portugal 2008"), eliminacji Intercontinental Rally Challenge w 2008 roku, który odbył się w dniach 8 maja – 10 maja. Była to druga runda IRC w tamtym roku oraz druga szutrowa, a także trzecia w mistrzostwach Portugalii. Bazą rajdu było miasto Faro. Zwycięzcami rajdu została włoska załoga Luca Rossetti i Matteo Chiarcossi jadąca Peugeotem 207 S2000. Wyprzedzili oni Czechów Jana Kopeckiego i Petra Starego oraz Francuzów Nicolasa Vouilloza i Nicolasa Klingera. Obie te załogi również jechały Peugeotem 207 S2000.
Rajdu nie ukończyło 37 kierowców. Odpadli z niego między innymi: Belg François Duval (Fiat Abarth Grande Punto S2000, na 10. oesie), Hiszpan Daniel Solà (Fiat Abarth Grande Punto S2000, na 11. oesie), Belg Freddy Loix (Peugeot 207 S2000, na 6. oesie), Fin Anton Alén (Fiat Abarth Grande Punto S2000, awaria skrzyni biegów na 2. oesie), Włoch Paolo Andreucci (Mitsubishi Lancer Evo IX, na 1. oesie), Francuzi Didier Auriol (Fiat Abarth Grande Punto S2000, awaria zawieszenia na 11. oesie) i Brice Tirabassi (Peugeot 207 S2000, wypadek na 9. oesie), a także Portugalczycy Armindo Araújo (Mitsubishi Lancer Evo IX, awaria turbosprężarki na 2. oesie), Miguel Campos (Peugeot 207 S2000, wypadek na 13. oesie), Vítor Sá (Subaru Impreza WRX STi, na 1. oesie) i Bernardo Sousa (Mitsubishi Lancer Evo IX, na 7. oesie).

</doc>
<doc id="2528992" url="https://pl.wikipedia.org/wiki?curid=2528992" title="Vasistha">
Vasistha



</doc>
<doc id="2528993" url="https://pl.wikipedia.org/wiki?curid=2528993" title="Fairplay (singel)">
Fairplay (singel)

Fairplay – singel zespołu Flapjack, promujący drugą płytę "Fairplay".

</doc>
<doc id="2528994" url="https://pl.wikipedia.org/wiki?curid=2528994" title="Vasisztha">
Vasisztha



</doc>
<doc id="2528996" url="https://pl.wikipedia.org/wiki?curid=2528996" title="Fresh Pretty Cure!">
Fresh Pretty Cure!

 – japońskie anime z gatunku mahō-shōjo, szóste z serii "Pretty Cure", której autorem jest Izumi Todo. Seria "Fresh Pretty Cure!" emitowana była od 1 lutego 2009 do 31 stycznia 2010 roku. Głównym motywem serii są zarówno kolory kart, a także owoce i koniczyny. Powstał także film , którego premiera odbyła się 31 października 2009 roku.
Postacie.
Labirynt.
Wrogowie tej serii znani są jako mieszkańcy , a ich imiona pochodzą od angielskich nazw stron świata.

</doc>
<doc id="2528997" url="https://pl.wikipedia.org/wiki?curid=2528997" title="Ramienica zwyczajna">
Ramienica zwyczajna

Ramienica zwyczajna ("Chara rudis") – gatunek ramienicy.
Morfologia.
Stosunkowo duży makroglon (zwykle do 50–80 cm długości) o słabo rozgałęzionej plesze. Gruba (1-2 mm średnicy), owalna w przekroju, ze względu na kształt okorowania wyglądająca na skręconą nibyłodyga z długimi (do 10 cm) międzywęźlami. Plecha od szarozielonej do ciemnozielonej, zwykle silnie inkrustowana węglanem wapnia, przez co sztywna i bardzo krucha. Roślina jednopienna. 
Dwurzędowe. Helikalnie owijające się wokół nibyłodygi. Rzędy główne znacznie słabiej wykształcone niż boczne, przez co stanowią widoczne gołym okiem bruzdy, z których wyrastają kolce.
Długie (do 7 cm), cienkie (0,5 mm średnicy). Rzadko dłuższe od międzywęźli. Zagięte na zewnątrz. 7–11 (najczęściej 8) w okółku. 4–6 członów, z czego ostatni nieokorowany, zbudowany z jednej lub dwóch komórek i zwykle bardzo wyraźny (czasem grubszy od członów okorowanych) i zaostrzony. 
Wewnętrzne przeważnie krótsze od lęgni, tępo zakończone, podczas gdy na zewnątrz słabiej wykształcone (brodawkowate). Zwykle po 3.
Wyrastające pojedynczo lub po 2–3 z bruzd okorowania. O zmiennej długości – wałeczkowate, a czasem prawie igiełkowate. W dolnych międzywęźlach słabiej wykształcone i rzadziej rozmieszczone.
W dwurzędowych okółkach, mało zróżnicowane (w górnym okółku zwykle nieco większe niż w dolnym). Zwykle wałeczkowate, rzadko brodawkowate. Kształtem i długością przypominają kolce i mimo że bardziej od nich spiczaste, to nie są igiełkowate.
Pojedyncze. W 3–4 węzłach nibyliści. Pomarańczowe, ponaddwukrotnie mniejsze od lęgni (0,4 mm średnicy), ale i tak widoczne gołym okiem.
Pojedyncze lub w parach. W 3–4 węzłach nibyliści. Żółtozielone. Do 1,2 mm długości. Koronka duża (0,2 mm wysokości i 0,3 mm szerokości), lekko rozchylona, o gładkich krawędziach. Oospory ciemnobrązowe do czarnych.
W wodach płytkich zwykle mniejsze formy (do 20 cm), o krótkich międzywęźlach i nibyliściach, których grubość wówczas niemal dorównuje nibyłodydze. Kolor plechy takich form zwykle zielonopomarańczowy. 
Ramienica szczecinowata, za której podgatunek lub odmianę była początkowo uważana, ramienica pospolita, ramienica kolczasta
Biologia.
Roślina wieloletnia, wiosną nowe nibyłodygi wyrastają ze starych. Oospory mogą zimować na roślinach i pozostawać na nich w kolejnym sezonie wegetacyjnym, podczas gdy nowe powstają od maja do sierpnia i dojrzewają od lipca.
Ekologia.
Gatunek słodkowodny, choć spotykany też w wodach słonawych. Występuje głównie w jeziorach mezotroficznych i słabo eutroficznych, zwłaszcza o dużej zawartości wapnia. Także w mniejszych zbiornikach, jak i w rowach oraz ciekach wolno płynących. Zwykle w wodach płytkich litoralu (zwykle do 2 m głębokości, choć sięga 9 m), preferując podłoże muliste. Często tworzy zespół roślinny "Charetum rudis" w postaci zwartej, rozległej łąki ramienicowej. Ma to miejsce głównie w alkalicznych jeziorach dużych i głębokich, na podłożu mineralnym lub zamulonym, ewentualnie organicznym, ale zmineralizowanym. 
Występuje w środkowej i północnej części Europy. W Polsce dość rzadka, ale spotykana w całym kraju, przy czym zwarte zbiorowiska zwykle znajdują się w strefie pojezierzy.
Zagrożenia i ochrona.
Według Czerwonej listy roślin i grzybów Polski jest gatunkiem narażonym. Podlega w Polsce ochronie gatunkowej od 2014 r. Obecność jej zbiorowiska w zbiorniku jest podstawą do objęcia go ochroną jako siedlisko przyrodnicze 3140 (twardowodne oligo– i mezotroficzne zbiorniki z podwodnymi łąkami ramienic "Charetea") w systemie Natura 2000.

</doc>
<doc id="2528999" url="https://pl.wikipedia.org/wiki?curid=2528999" title="Weilheim">
Weilheim

Niemcy:
Zobacz też:

</doc>
<doc id="2529004" url="https://pl.wikipedia.org/wiki?curid=2529004" title="Odorico Leovigildo Sáiz Pérez">
Odorico Leovigildo Sáiz Pérez

 
Odorico Leovigildo Sáiz Pérez OFM (ur. 6 lutego 1912 w Revilla del Campo, zm. 14 października 2012) – hiszpański duchowny katolicki, franciszkanin, emerytowany wikariusz apostolski Requeny w Peru.
Święcenia kapłańskie otrzymał 13 marca 1937. 26 listopada 1973 stanął na czele wikariatu apostolskiego Requena w Peru. Z urzędem tym wiązało się przyjęcie sakry biskupiej. Obrzędu dokonał kardynał Juan Landázuri Ricketts, prymas Peru i także franciszkanin. Na emeryturę przeszedł 15 maja 1987 roku. Był w chwili śmierci najstarszym hiszpańskim biskupem katolickim.

</doc>
<doc id="2529005" url="https://pl.wikipedia.org/wiki?curid=2529005" title="Chara rudis">
Chara rudis



</doc>
<doc id="2529006" url="https://pl.wikipedia.org/wiki?curid=2529006" title="Mistrzostwa Polski w Łyżwiarstwie Szybkim na Dystansach 2002">
Mistrzostwa Polski w Łyżwiarstwie Szybkim na Dystansach 2002

16. Mistrzostwa Polski w Łyżwiarstwie Szybkim na Dystansach 2002 odbyły się w dniach 20-22 grudnia 2001 roku na torze Stegny w Warszawie.
Na dystansie 500 metrów rozgrywane są dwa biegi i suma czasów z obu biegów decyduje o kolejności zawodników.

</doc>
<doc id="2529008" url="https://pl.wikipedia.org/wiki?curid=2529008" title="Debden (stacja metra)">
Debden (stacja metra)

Debden – stacja londyńskiego metra położona na trasie Central Line pomiędzy stacjami Loughton a Theydon Bois. Znajduje się w Debden w hrabstwie Essex (dystrykt Epping Forest), w szóstej strefie biletowej. W 2010 roku stacja obsłużyła 2,020 miliona pasażerów.
Stacja została otwarta 24 kwietnia 1865 roku przez Eastern Counties Railway (później Great Eastern Railway) w ramach rozbudowy połączenia z Londynu do Epping i Ongar, pod nazwą Chigwell Road. 1 grudnia 1865 zmieniono nazwę na Chigwell Lane. Stacja była zamknięta od 22 maja 1916 roku do 3 lutego 1919, a w 1923 stała się częścią London and North Eastern Railway.
25 września 1949 pociągi parowe zostały zastąpione przez elektryczne pociągi metra Central Line. Wraz z tą zmianą przemianowano stację na Debden.

</doc>
<doc id="2529011" url="https://pl.wikipedia.org/wiki?curid=2529011" title="Przełęcz Hucisko">
Przełęcz Hucisko

Przełęcz Hucisko (560 m) – przełęcz oddzielająca Pasmo Pewelskie od Pasma Laskowskiego. Według Jerzego Kondrackiego, autora regionalizacji geograficznej Polski pasma te należą do Beskidu Makowskiego.
Przełęcz Hucisko położona jest na terenie wsi Hucisko pomiędzy szczytami Gachowizny (758 m) a Trzech Kopców (615 m). Przez przełęcz przebiega linia kolejowa nr 97 z Suchej Beskidzkiej do Żywca oraz lokalna droga, łącząca Hucisko z Koszarawą. W północno-wschodnim kierunku spod przełęczy spływa potok Lachówka, w południowo-zachodnim Pewlica.

</doc>
<doc id="2529014" url="https://pl.wikipedia.org/wiki?curid=2529014" title="Wojciech Morawiecki">
Wojciech Morawiecki

Wojciech Morawiecki (ur. 13 listopada 1922 w Końskich, zm. 23 września 2019) – profesor prawa międzynarodowego, twórca teorii organizacji międzynarodowych, były kierownik Katedry Międzynarodowych Organizacji Gospodarczych Szkoły Głównej Handlowej w Warszawie.
Życiorys.
W okresie 1943–1945 był żołnierzem Armii Ludowej. W latach 1943–1948 należał do Polskiej Partii Robotniczej, od 1948 roku należał do Polskiej Zjednoczonej Partii Robotniczej.
W latach 1947–1948 odbył studia międzynarodowe na Sorbonie, współpracując z prof. Susanne Bastid i prof. Georges Scelle i pisząc pracę „Les bases juridiques de frontiere polono-alemand. Jako asystent Oskara Langego brał udział w III sesji Zgromadzenia Ogólnego ONZ, na której opracowano tekst Powszechnej Deklaracji Praw Człowieka.
Magisterium uzyskał na Wydziale Prawa Uniwersytetu Warszawskiego w 1949. Doktorat z prawa międzynarodowego obronił w 1953 r. W latach 1953–1956 pracował na Uniwersytecie im. Adama Mickiewicza w Poznaniu w katedrze Alfonsa Klafkowskiego. Pierwsze istotne prace naukowe wydał w latach 1956–1957 w PWN; dysertację o prawnej definicji agresji oraz "Środki zwalczania wojny". W latach 1956–1961 wykładał jako docent w Szkole Głównej Służby Zagranicznej.
W latach 1961–1993 pracował na SGPiS (dziś SGH), gdzie w Katedrze Prawa Międzynarodowego na Wydziale Handlu Zagranicznego stworzył Zakład Organizacji Międzynarodowych, a następnie kierował Katedrą Międzynarodowych Organizacji Gospodarczych. W latach 1966–1973 był członkiem "Study Group on International Organizations" utworzonej w Genewie przez Fundację Carnegie.
W 1973 r. pełnił rolę "resident scholar" Fundacji Rockefellera w Ballaggio. W 1968 uzyskał tytuł naukowy profesora. Wykładał też na uczelniach USA, m.in. na University of Michigan, Ann Arbor oraz University South Carolina.
W latach 1973–1985 zajmował się problematyką Europejskich Wspólnot Gospodarczych, był zapraszany do ośrodków badawczych w Brukseli, Amsterdamie i Hamburgu, co zostało uwieńczone publikacją "Actors and Interests In the Proces sof Negotiations betweem the CMEA and the EEC". Brał też udział w konferencjach międzynarodowych oraz w pracy organizacji międzynarodowych, w tym Międzynarodowej Organizacji Pracy.
W latach 1975–1979 był funkcjonariuszem Międzynarodowej Agencji Energii Atomowej w Wiedniu, a w 1986 r. – członkiem delegacji rządowej na Zgromadzenie Ogólne ONZ.
W czasach PRL był odznaczony m.in.: Krzyżem Kawalerskim Orderu Odrodzenia Polski, Krzyżem Partyzanckim i Medalem 30-lecia Polski Ludowej.
Uroczyste pożegnanie z pracą naukową na SGH odbyło się razem z jubileuszem 70 urodzin w 1993 r. Później prowadził zajęcia dydaktyczne (m.in. w Uczelni Łazarskiego).
Zmarł 23 września 2019. Pochowany na cmentarzu Powązki Wojskowe w Warszawie (kwatera Q kolumbarium 2-3-4).

</doc>
<doc id="2529016" url="https://pl.wikipedia.org/wiki?curid=2529016" title="Przełęcz Mysia">
Przełęcz Mysia

Przełęcz Mysia – przełęcz w Beskidzie Średnim (Makowskim) w paśmie Koskowej Góry, położona na wysokości 470 m n.p.m. pomiędzy szczytami Mysiej Góry (576 m n.p.m.) a Laska (500 m n.p.m.). 

</doc>
<doc id="2529018" url="https://pl.wikipedia.org/wiki?curid=2529018" title="Ott Tänak">
Ott Tänak

Ott Tänak (ur. 15 października 1987 w Kärla) – estoński kierowca rajdowy, rajdowy mistrz świata w 2019 roku. Członek fabrycznego zespołu Toyota GAZOO Racing WRT w którym startuje samochodem Toyota Yaris WRC w mistrzostwach świata. W 2020 roku za zasługi sportowe odznaczony Orderem Białej Gwiazdy.
Kariera.
Początki kariery.
Swoją rajdową karierę Tänak rozpoczął w 2005 roku. W 2008 roku został członkiem zespołu Markko Märtin Motorsport, założonego przez byłego fabrycznego kierowcę mistrzostw świata, Markko Märtina. Jako kierowca tego zespołu wywalczył dwa tytuły mistrza Estonii w latach 2008 i 2009.
W kwietniu 2009 roku Tänak zaliczył swój debiut w mistrzostwach świata. Pilotowany przez Kristo Kraaga i jadący Subaru Imprezą WRX STi zajął wówczas 20. miejsce w Rajdzie Portugalii. W tym samym roku wystartował również w Rajdzie Finlandii, jednak na 7. oesie miał wypadek i wycofał się z rajdu.
W 2010 roku Tänak zaliczył cykl startów w serii PWRC. Jadąc Mitsubishi Lancerem Evo X zajął w niej 4. miejsce. Wygrał dwa rajdy w PWRC: Rajd Finlandii i Rajd Wielkiej Brytanii.
2011.
W 2011 roku Tänak również startował w mistrzostwach świata, tym razem w serii SWRC samochodem Ford Fiesta S2000. W całej serii pięciokrotnie stanął na podium, w tym trzykrotnie na pierwszym: w Rajdzie Włoch, Rajdzie Niemiec i Rajdzie Francji. Wywalczył wicemistrzostwo SWRC. Natomiast w klasyfikacji generalnej mistrzostw świata zdobył 15 punktów - za 10. miejsce w Rajdzie Meksyku, 7. miejsce w Rajdzie Włoch i 6. miejsce w Rajdzie Wielkiej Brytanii, w którym startował Fordem Fiestą RS WRC przygotowanym przez fabryczny zespół Stobart M-Sport Ford Rally Team.
2012.
W sezonie 2012 Tänak startował w barwach zespołu M-Sport Ford World Rally Team. W tym sezonie zajął 3. miejsce w Rajdzie Sardynii, co było dotychczas najlepszym wynikiem w jego karierze. Ostatni rajd sezonu niefortunne skończył wypadkiem, w wyniku którego prowadzony przez niego Ford Fiesta WRC uległ uszkodzeniom uniemożliwiając dalszą jazdę. Sezon zakończył na ósmym miejscu z dorobkiem 52 punktów.
2013.
W 2013 roku Tänak przestał być kierowcą M-Sport i zrezygnował z WRC na rzecz mniejszych rajdów odbywających się w Estonii.
2015.
Głośnym epizodem w sezonie 2015 był wypadek Tänaka podczas jednego z odcinków specjalnych w Rajdzie Meksyku. W prowadzonym przez niego Fordzie Fiesta RS WRC uszkodzeniu uległ układ kierowniczy, czego efektem było wypadnięcie z trasy i stoczenie się w dół skarpy wprost do jeziora. Pojazd zaczął błyskawicznie tonąć i tuż przed jego zniknięciem pod taflą wody zdołał się z niego wydostać pilot Raigo Mõlder. Zarówno Tanak jak i Mõlder nie doznali obrażeń, jednak był to koniec ich zmagań tego dnia.
2017.
W październiku Tänak podpisał kontrakt z zespołem TOYOTA GAZOO Racing World Rally Team, który zaczął obowiązywać od rajdu w Monte Carlo w 2018 roku. Do nowego zespołu przeniósł się wraz ze swoim pilotem Martinem Järveoją. Zdecydował się zmienić zespół, gdyż M-Sport inwestował znacznie więcej w samochód Sébastiena Ogiera, utrudniając przy tym osiąganie dobrych wyników przez innych kierowców. W 2017 roku jego zarobki wyniosły 2 miliony dolarów.
2018.
Cały sezon spędził w fotelu kierowcy Toyoty Yaris WRC. W tym czasie wygrał cztery rajdy i łącznie sześć razy stawał na podium. Sezon zakończył na trzecim miejscu w klasyfikacji kierowców, a jego wyniki w dużej mierze przyczyniły się do zdobycia przez Toyotę tytułu mistrzowskiego wśród konstruktorów.
2019.
W 2019 roku pozostał w zespole Toyota Gazoo Racing WRT. Sześć razy zwyciężał, dziewięć razy stawał na podium i zdobył punkty we wszystkich rundach, co w efekcie dało mu pierwszy w karierze tytuł rajdowego mistrza świata.

</doc>
<doc id="2529019" url="https://pl.wikipedia.org/wiki?curid=2529019" title="Ott Tanak">
Ott Tanak



</doc>
<doc id="2529020" url="https://pl.wikipedia.org/wiki?curid=2529020" title="Organizm (zespół muzyczny)">
Organizm (zespół muzyczny)

Organizm – polski zespół rockowy pochodzący z Warszawy. Zespół łączy gatunki rock alternatywny oraz indie rock.
W 2007 zespół nagrał cover na składankę "Warszawa, Tribute To Joy Division". W styczniu 2008 ukazała się debiutancka płyta "Głową w Dół" (Kuka Records). Płyta otrzymała bardzo dobre recenzje. Organizm zagrał na festiwalach Open'er i Jarocin, oraz około 100 koncertów w całej Polsce. W 2010 muzycy skomponowali i nagrali nową płytę, "Koniec. Początek. Powidok", która została zmiksowana przez Grzegorza Kaźmierczaka (z zespołu Variété) i zmasterowana przez Marcina Borsa. Płyta ukazała się nakładem Wytwórni Krajowej 14 listopada 2011. We wrześniu 2015 zespół wydał płytę Plaża Babel nakładem Thinman records. Płyta jest woltą stylistyczną Organizmu w kierunku łączenia brzmień elektronicznych z tradycyjnym instrumentarium. Tekstowo jest to koncept album. Plażę Babel nagrał i wyprodukował Marcin Bors. Czwarta płyta długogrająca "Czy ty Też Tak Masz" ukazała się w kwietniu 2019. Organizm ponownie de-konstruuje swoje brzmienie, do syntezatorów i elektronicznych bitów dochodzą elementy bluesa, ambientu, plemiennych zaśpiewów, kurortowego dancingu z lat 80, a na finiszu nawet pojawia się chór gospel z Londynu.

</doc>
<doc id="2529023" url="https://pl.wikipedia.org/wiki?curid=2529023" title="Chakrata">
Chakrata

Chakrata – miasto w północnych Indiach w stanie Uttarakhand, na pogórzu Himalajów Małych.
Populacja miasta w 2001 roku wynosiła 3497 mieszkańców.

</doc>
<doc id="2529027" url="https://pl.wikipedia.org/wiki?curid=2529027" title="Clement Town">
Clement Town

Clement Town – miasto w północnych Indiach w stanie Uttarakhand, na pogórzu Himalajów Małych.
Populacja miasta w 2001 roku wynosiła 19 634 mieszkańców.

</doc>
<doc id="2529028" url="https://pl.wikipedia.org/wiki?curid=2529028" title="Przełęcz Wrotka">
Przełęcz Wrotka

Przełęcz Wrotka (Wrotkówka, Zachełmna) – przełęcz w Beskidzie Średnim (Makowskim) w paśmie Koskowej Góry, położona na wysokości ok. 540 m n.p.m. pomiędzy szczytami Mysiej Góry (576 m n.p.m.) a Chełma Wschodniego (581 m n.p.m.). 
Szlaki turystyczne.
Ponad przełęczą, od strony północnej znajduje się węzeł szlaków:

</doc>
<doc id="2529029" url="https://pl.wikipedia.org/wiki?curid=2529029" title="Ed Wynne">
Ed Wynne

Ed Wynne, właśc. Edward Wynne (ur. 3 czerwca 1961) – brytyjski gitarzysta i klawiszowiec, założyciel i jednocześnie jedyny stały członek zespołu Ozric Tentacles grającego rock psychodeliczny.
Życiorys.
Syn angielskiego rzeźbiarza Davida Wynne oraz wnuk angielskiego pisarza Joana Granta. W 1983 roku podczas Stonehenge Free Festival wraz z bratem Wynne Roly i innymi członkami festiwalu zakłada zespół Ozric Tentacles. Na przełomie lat dochodzi do zmian w zespole, część członków opuszcza grupę, z czasem Wynne zaczyna odgrywać kluczową rolę w karierze zespołu, oprócz gry na gitarze oraz klawiszach zostaje odpowiedzialny za przebieg sesji studyjnych. Obecnie grupę tworzą : sam Ed Wynne, jego żona Brandi Wynne, której instrumentem jest gitara basowa oraz syn Silas Wynne - keyboard.

</doc>
<doc id="2529030" url="https://pl.wikipedia.org/wiki?curid=2529030" title="Theydon Bois (stacja metra)">
Theydon Bois (stacja metra)

Theydon Bois – stacja londyńskiego metra położona na trasie Central Line pomiędzy stacjami Debden a Epping. Znajduje się w Theydon Bois w hrabstwie Essex (dystrykt Epping Forest), w szóstej strefie biletowej. W 2010 roku stacja obsłużyła 0,660 miliona pasażerów.
Stacja została otwarta 24 kwietnia 1865 roku przez Eastern Counties Railway (później Great Eastern Railway) w ramach rozbudowy połączenia z Londynu do Epping i Ongar, pod nazwą Theydon. 1 grudnia 1865 zmieniono nazwę na Theydon Bois.

</doc>
<doc id="2529035" url="https://pl.wikipedia.org/wiki?curid=2529035" title="Hrvatski Ragbijaski Savez">
Hrvatski Ragbijaski Savez



</doc>
<doc id="2529037" url="https://pl.wikipedia.org/wiki?curid=2529037" title="Federaţiă Română de Rugby">
Federaţiă Română de Rugby



</doc>
<doc id="2529038" url="https://pl.wikipedia.org/wiki?curid=2529038" title="Stepan Wajda">
Stepan Wajda

Stepan Nikołajewicz Wajda (, ; ur. 17 stycznia 1922 na Zakarpaciu, zm. 6 kwietnia 1945 w Tworkowie) – czechosłowacki żołnierz narodowości ukraińskiej, nauczyciel, porucznik czechosłowackich formacji wojskowych w ZSRR, Bohater Związku Radzieckiego.
Życiorys.
Po ukończeniu seminarium nauczycielskiego w Mukaczewie rozpoczął pracę w jednej z tamtejszych szkół, w charakterze nauczyciela. Po zajęciu Rusi Zakarpackiej przez Węgry w listopadzie 1938 emigrował do Polski, a później do ZSRR.
W lutym 1942 wstąpił do 1 Czechosłowackiego Samodzielnego Batalionu Piechoty, organizowanego w Buzułuku przez pułkownika Ludvíka Svobodę. Następnie dowodził plutonem, kompanią i w końcu 2. batalionem czołgów 1 Czechosłowackiej Samodzielnej Brygady Pancernej. Poległ 6 kwietnia 1945 w czasie walk o Tworków. Został zastrzelony przez snajpera.
Pośmiertnie awansowany na kapitana oraz 10 sierpnia 1945 wyróżniony tytułem Bohatera ZSRR i odznaczony Złotą Gwiazdą i Orderem Lenina. Za życia był odznaczony Orderem Sławy.
9 maja 1967 w Łużyckiej Brygadzie WOP z okazji święta narodowego Czechosłowacji odbyła się uroczystość nadania imienia kapitana Stepana Wajdy strażnicy WOP w Porajowie.
W Raciborzu znajduje się Przedszkole nr 23, którego patronem jest kpt. Stefan Vajda.

</doc>
<doc id="2529040" url="https://pl.wikipedia.org/wiki?curid=2529040" title="Ragbi Savez Srbije">
Ragbi Savez Srbije



</doc>
<doc id="2529041" url="https://pl.wikipedia.org/wiki?curid=2529041" title="Slovenské Rugbyové Únie">
Slovenské Rugbyové Únie



</doc>
<doc id="2529042" url="https://pl.wikipedia.org/wiki?curid=2529042" title="Československé Rugbyové Unie">
Československé Rugbyové Unie



</doc>
<doc id="2529043" url="https://pl.wikipedia.org/wiki?curid=2529043" title="Česká Rugbyová Unie">
Česká Rugbyová Unie



</doc>
<doc id="2529044" url="https://pl.wikipedia.org/wiki?curid=2529044" title="Przełęcz Przysłop (Pasmo Koskowej Góry)">
Przełęcz Przysłop (Pasmo Koskowej Góry)

Przełęcz Przysłop – przełęcz w Beskidzie Średnim (Makowskim) w paśmie Koskowej Góry, położona na wysokości 602 m n.p.m. pomiędzy szczytami Przysłopskiego Wierchu (793 m n.p.m.) a Kozłowej Góry (705 m n.p.m.). Na przełęczy znajduje się osiedle Przysłop, należące do Żarnówki, z zabytkową kapliczką z XVIII wieku. Przez przełęcz prowadzi droga z Makowa Podhalańskiego do Wieprzca, natomiast brak jest znakowanych pieszch szlaków turystycznych.

</doc>
<doc id="2529053" url="https://pl.wikipedia.org/wiki?curid=2529053" title="Ready to Die (singel)">
Ready to Die (singel)

Ready to Die – singel zespołu Flapjack, promujący trzecią płytę "Juicy Planet Earth".

</doc>
<doc id="2529054" url="https://pl.wikipedia.org/wiki?curid=2529054" title="Torfowcowate">
Torfowcowate

Torfowcowate ("Sphagnaceae" Dumort.) – rodzina mchów z rzędu torfowców ("Sphagnales"), należącego do klasy torfowców ("Sphagnopsida"). Należy do niej ok. 350 gatunków z jedynego współczesnego rodzaju torfowiec ("Sphagnum").
Systematyka.
W rodzinie występuje jeden współczesny oraz jeden wymarły rodzaj:

</doc>
<doc id="2529056" url="https://pl.wikipedia.org/wiki?curid=2529056" title="Medal Pamiątkowy Wojny w Latach 1877–78">
Medal Pamiątkowy Wojny w Latach 1877–78

Medal Pamiątkowy Wojny w Latach 1877–78 (ros. "Медали «В память Русско-турецкой войны 1877–1878 гг.»") – rosyjskie odznaczenie nadawane za udział w wojnie rosyjsko-tureckiej 1877-1878.
Historia.
Odznaczenie zostało ustanowione ukazem cara Aleksandra II dla wyróżnienia uczestników wojny rosyjsko-tureckiej w latach 1877–1878.
Medal posiadał jeden stopień, lecz był nadawany w trzech wersjach, nadawanych poszczególnym grupom uczestników tej wojny.
Zasady nadawania.
Medal nadawany był wszystkim uczestnikom wojny rosyjsko-tureckiej, lecz w trzech wersjach różniących się rodzajem użytego materiału.
Opis odznaki.
Odznaką medalu jest okrągły medal o średnicy 27 mm wykonany ze srebra w pierwszej wersji i brązu w dwóch pozostałych.
Na awersie medalu w centralnej części na tle promieni słonecznych znajduje się krzyż prawosławny a pod nim półksiężyc. Po bokach daty 1877 i 1878.
Na rewersie w znajduje się napis cytat z Biblii "НЕ НАМЪ, НЕ НАМЪ, А ИМЕНИ ТВОЕМУ" (pol. Nie nam, nie nam, ale w imię twoje). Pod napisem wzdłuż krawędzi dwie gałązki wawrzynu przewiązane wstążką.
Medal zawieszony jest na pięciokątnej blaszce pokrytej wstążką powstałą z wstążek Orderu św. Andrzeja i św. Jerzego.

</doc>
<doc id="2529057" url="https://pl.wikipedia.org/wiki?curid=2529057" title="Amadeo Avogadro">
Amadeo Avogadro



</doc>
<doc id="2529059" url="https://pl.wikipedia.org/wiki?curid=2529059" title="VICE">
VICE

VICE (skrótowiec od "VersatIle Commodore Emulator") – emulator ośmiobitowych komputerów firmy Commodore, działający na wielu różnych platformach.

</doc>
<doc id="2529060" url="https://pl.wikipedia.org/wiki?curid=2529060" title="Przełęcz Szklary">
Przełęcz Szklary

Przełęcz Szklary – przełęcz oddzielająca pasmo Babicy w Beskidzie Makowskim od pasma Barnasiówki zaliczanego do Pogórza Wielickiego. Mapa Geoporatlu podaje wysokość przełęczy 429 m, mapa Compass 440 m. Przełęcz znajduje się pomiędzy Zachodnią Górą (509 m) w paśmie Babicy i Jasienicą (550 m) w paśmie Barnasiówki. Obydwa te wzniesienia znajdują się w bocznych grzbietach wymienionych pasm.
Przełęcz Szklary jest wymieniana w źródłach, choć nie zawsze zaznaczana na mapach. Na przełęczy znajduje się osiedle Szklary, należące do Bysiny. Przez przełęcz prowadzi droga z Myślenic do Sułkowic, natomiast brak jest znakowanych pieszych szlaków turystycznych. Przez przełęcz przebiega też dział wodny między zlewniami Skawinki (po zachodniej stronie przełęczy) i Raby (po wschodniej stronie).

</doc>
<doc id="2529061" url="https://pl.wikipedia.org/wiki?curid=2529061" title="Skałki w Drogini">
Skałki w Drogini

Skałki w Drogini – grupa kilku piaskowcowych skał w miejscowości Droginia w województwie małopolskim. Znajdują się w lesie na wzgórzu Tuleja (392 m), położonym na granicy miejscowości Droginia i Łęki. Na wzgórzu tym rozrzucone są zabudowania należącego do Drogini przysiółka Tuleja. Wzgórze Tuleja znajduje się na północno-zachodnich obrzeżach Pasma Glichowca na Pogórzu Wiśnickim. Na mapie Compas zaznaczona jest w tym miejscu skała z napisem Diabelski Kamień. Związane jest z nim wiele legend. Jedna z nich mówi, że niósł go diabeł, by go zrzucić na kościół w Drogini. Jednak kamień ten został zniszczony i zużyty jako materiał budowlany. Istniejące skałki piaskowcowe rozrzucone w lesie na wzgórzu Tuleja mają wysokość nieprzekraczającą kilku metrów.
W pobliskiej miejscowości Kornatka jest jeszcze inny, bardziej znany diabelski kamień. Jest to Diabelski Kamień w Kornatce, znajdujący się w pobliżu letniskowych domków na wzgórzu Styrek nad Jeziorem Dobczyckim.

</doc>
<doc id="2529065" url="https://pl.wikipedia.org/wiki?curid=2529065" title="Rajd Ypres 2008">
Rajd Ypres 2008

Rezultaty Rajdu Ypres ("44. Belgium Ypres Westhoek Rally 2008"), eliminacji Intercontinental Rally Challenge w 2008 roku, który odbył się w dniach 27 czerwca - 28 czerwca. Była to trzecia runda IRC w tamtym roku oraz pierwsza asfaltowa, a także piąta w mistrzostwach Europy. Bazą rajdu było miasto Ypres. Zwycięzcami rajdu została belgijska załoga Freddy Loix i Robin Buysmans jadąca Peugeotem 207 S2000. Wyprzedzili oni Francuzów Nicolasa Vouilloza i Nicolasa Klingera i Włochów Lucę Rossettiego i Matteo Chiarcossiego. Obie te załogi również jechały Peugeotem 207 S2000.
Rajdu nie ukończyło 43 kierowców. Odpadli z niego między innymi: Włosi Corrado Fontana (Fiat Abarth Grande Punto S2000, awaria skrzyni biegów na 2. oesie) i Renato Travaglia (Fiat Abarth Grande Punto S2000, wypadek na 14. oesie), Czech Jan Kopecký (Peugeot 207 S2000, wypadek na 6. oesie), Turek Volkan Işık (Fiat Abarth Grande Punto S2000, uszkodził koło na 3. oesie), Hiszpan Daniel Solà (Fiat Abarth Grande Punto S2000, na 10. oesie), Brytyjczyk Mark Higgins (MG S2000 Sport, na 13. oesie), Polak Michał Sołowow (Peugeot 207 S2000, na 4. oesie), Francuz Brice Tirabassi (Peugeot 207 S2000, na 9. oesie), Węgier János Tóth (Peugeot 207 S2000, na 9. oesie), a także Belgowie Kris Princen (Renault Clio R3, na 17. oesie) i Alexandre Romain (Mitsubishi Lancer Evo IX, na 7. oesie).

</doc>
<doc id="2529069" url="https://pl.wikipedia.org/wiki?curid=2529069" title="Fritz Bleiweiß">
Fritz Bleiweiß

Fritz Bleiweiß (ur. 27 listopada 1911 w Berlinie, zm. 27 czerwca 1989 w Forchheim) – niemiecki lekkoatleta, chodziarz. 
Nie ukończył chodu na 50 kilometrów podczas mistrzostw Europy w Turynie (1934).
Szósty zawodnik igrzysk olimpijskich w Berlinie (1936) na tym dystansie.
Na mistrzostwach Europy w Paryżu (1938) zajął 4. miejsce w chodzie na 50 kilometrów.
Wielokrotny medalista (także złoty) mistrzostw kraju.
Reprezentował kluby Berliner Athlet Klub oraz MTV Braunschweig.

</doc>
<doc id="2529070" url="https://pl.wikipedia.org/wiki?curid=2529070" title="Parafia Świętych Apostołów Piotra i Pawła w Niemojkach">
Parafia Świętych Apostołów Piotra i Pawła w Niemojkach

Parafia św. Apostołów Piotra i Pawła w Niemojkach – parafia rzymskokatolicka w dekanacie łosickim.
Pierwotny kościół wybudował starosta drohiczyński Piotr Kiszka w roku 1448. Obecny murowany kościół parafialny został wybudowany w 1793 r. przez Jakuba Cicierskiego, podstolego drohiczyńskiego. W tym samym roku był konsekrowany przez Bpa Krzysztofa Kaczkowskiego. Kościół został przebudowany w stylu neoklasycystycznym w 1905 r. przez ks. Juliana Rostowskiego. Zachowała się kronika parafialna i księgi metrykalne od 1690 roku.
W roku 1998 obchodzono uroczystość 550-lecia parafii.
Do parafii należą wierni mieszkający we wsiach: Dzięcioły, Niemojki, Niemojki (osada), Nowosielec, Patków, Patków-Prusy, Wólka Łysowska i Zaborów.
Do rejestru zabytków woj. mazowieckiego wpisany jest kościół i brama-dzwonnica (nr rej.: 506/62 z 26.03.196) oraz 
cmentarz przykościelny (nr rej.: 93/506 z 3.01.2001).

</doc>
<doc id="2529071" url="https://pl.wikipedia.org/wiki?curid=2529071" title="Nawigacja fasetowa">
Nawigacja fasetowa

Nawigacja fasetowa (także wyszukiwanie fasetowe, przeglądanie fasetowe) – system wyszukiwania oparty na klasyfikacji fasetowej, pozwalający użytkownikom na odnajdywanie zbiorów informacji posiadających cechy wspólne. W tym celu wykorzystywane są zestawy filtrów. Powstają one w oparciu o analizę treści lub zawartości przechowywanych informacji, oraz metadanych, które są dostępne i specyficzne dla danej bazy danych (takich jak np. tytuł, autor, język, producent itp.). Właśnie te cechy informacji, które zostały wykorzystane przy tworzeniu filtrów, określane są jako fasety – takie filtrowanie to główna cecha tego systemu. W porównaniu do tagów, fasety są konstrukcjami zbudowanymi na płaszczyznach, które można uznać za wspólne dla wszystkich wyszukiwanych elementów, a więc inaczej niż to ma miejsce w folksonomii. Od tradycyjnych, opartych na taksonomii systemów wyszukiwawczych nawigację fasetową odróżnia jej większa elastyczność, możliwość wyszukiwania w oparciu o wiele unikatowych cech, które ma poszukiwana informacja.

</doc>
<doc id="2529073" url="https://pl.wikipedia.org/wiki?curid=2529073" title="Jarawa">
Jarawa

Jarawa (lub Dźarawa) – lud azjatycki posługujący się językiem jarawa z grupy języków andamańskich. Mieszkają w zamkniętym rezerwacie na południu archipelagu Andamanów.
Jest to lud, któremu grozi wyginięcie. W 1997 roku żyło zaledwie 200 osób posługujących się językiem jarawa.
Ludność Jarawa żywi się przede wszystkim upolowanymi dzikami i rybami, a także miodem i owocami.
Historia.
Przodkami dzisiejszych Jarawijczyków są prawdopodobnie potomkowie pierwszej grupy ludności, która kilkadziesiąt tysięcy lat temu imigrowała na archipelag z Afryki. Lud żył w dżungli w izolacji od cywilizacji aż do lat 90. XX wieku.
Problemy ludu Jarawa.
Pod koniec lat 90. XX wieku Jarawijczycy zaczęli nawiązywać coraz częstsze kontakty z ludźmi spoza swojej społeczności. Szybko stali się atrakcją turystyczną. Dla plemienia kontakt z turystami okazał się łatwą okazją do zdobycia pożywienia, ale kontakt z cywilizacją przyniósł ludowi wiele negatywnych skutków. Wielu Jarawijczyków uzależniło się od tytoniu bądź alkoholu. Zaczęli także zapadać na choroby, na które wcześniej nie chorowali, tj. na odrę, świnkę czy malarię.
Problem wyginięcia ludu Jarawa został nagłośniony w mediach po incydencie, który ujrzał światło dzienne na początku 2012 roku. Wówczas brytyjski dziennik The Guardian, w swojej internetowej wersji opublikował nagranie, na którym widać jak półnagie tubylcze kobiety tańczą i klaszczą w dłonie na polecenie indyjskiego policjanta. Film wywołał oburzenie organizacji pozarządowych, które uznały, że sytuacja plemienia jest dramatyczna.

</doc>
<doc id="2529074" url="https://pl.wikipedia.org/wiki?curid=2529074" title="Dźarawa">
Dźarawa



</doc>
<doc id="2529076" url="https://pl.wikipedia.org/wiki?curid=2529076" title="Puchar Świata w skokach narciarskich w Štrbskim Plesie">
Puchar Świata w skokach narciarskich w Štrbskim Plesie



</doc>
<doc id="2529077" url="https://pl.wikipedia.org/wiki?curid=2529077" title="Geologia Ameryki Południowej">
Geologia Ameryki Południowej

Geologia Ameryki Południowej 
Niemal cały kontynent wraz ze znaczną częścią południowego Atlantyku znajduje się na płycie południowoamerykańskiej.
Większą część Ameryki Południowej obejmuje platforma południowoamerykańska. Na południu występują płyta patagońska i struktury pampaskie. Całą zachodnią część kontynentu obejmuje pasmo orogeniczne Andów.
Platforma południowoamerykańska.
Platforma południowoamerykańska zbudowana jest ze skał krystalicznych archaicznych i proterozoicznych oraz pokrywy osadowej paleozoicznej, mezozoicznej i kenozoicznej. Najstarsze skały odsłaniają się na obszarze tarcz, oddzielonych nieckami i obniżeniami.
Platforma południowoamerykańska dzieli się na mniejsze jednostki, są to:
Od Andów odzielają ją:
Płyta patagońska.
Płyta patagońska zbudowana jest ze skał krystalicznych prekambryjskich, podobnych do platformy południowoamerykańskiej. Występują one w masywach (tarczach) i przykryte są utworami triasu, górnej kredy i trzeciorzędu. W obniżeniach skały krystaliczne oraz paleozoiczne przykryte są osadami kredy i trzeciorzędu o dużej miąższości.
Płyta patagońska dzieli się na mniejsze jednostki:
Struktury pampaskie.
Struktury pampaskie składają się z wysoko wyniesionych zrębów oraz oddzielających je rowów tektonicznych. Zręby zbudowane są z prekambryjskich skał krystalicznych przykrytych niesfałdowanymi osadami górnego paleozoiku i triasu. W zapadliskach występują grube pokrywy osadowe miocenu i pliocenu.
Andy.
Andy tworzą jeden z najdłuższych łańcuchów górskich na Ziemi (ok. 8.500 km), wchodząc w skład pacyficznego pierścienia ognia.
Zbudowane są z różnorodnych skał metamorficznych, magmowych i osadowych, z dużym udziałem młodych pokryw lawowych. Utwory te powstały w okresie od prekambru po dzień dzisiejszy. Andy mają budowę zrębową.
Zostały wypiętrzone w czasie orogenezy alpejskiej, w ciągu ostatnich 20 milionów lat.

</doc>
<doc id="2529078" url="https://pl.wikipedia.org/wiki?curid=2529078" title="Puchar Świata w skokach narciarskich w Krasnajej Polanie">
Puchar Świata w skokach narciarskich w Krasnajej Polanie



</doc>
<doc id="2529079" url="https://pl.wikipedia.org/wiki?curid=2529079" title="Formacja Sanga do Cabral">
Formacja Sanga do Cabral

Formacja Sanga do Cabral () – formacja geologiczna składająca się ze skał osadowych, głównie piaskowców, występująca w Rio Grande do Sul (Brazylia), w niecce Parany. Jej wiek oceniany jest na (trias dolny).
Położenie.
Powyżej zalega formacja Santa Maria (port. "Formação Santa Maria"), a poniżej formacja Rio do Rastro (port. "Formação Rio do Rastro").
Milani (1997) określił formację Sanga do Cabral jako część supersekwencji Gondwana II (port. "Supersequência Gondwana II").
Geopark.
Formacja Sanga do Cabral występuje w geoparku Paleorrota

</doc>
<doc id="2529080" url="https://pl.wikipedia.org/wiki?curid=2529080" title="Eduroam">
Eduroam

Eduroam () – sieć umożliwiająca bezpieczny roaming dla użytkowników jednostek naukowych oraz szkolnictwa wyższego. Europejska konfederacja "Eduroam" (konfederacji autonomicznych usług roamingu) opiera się na zestawie określonych organizacyjnych i technicznych wymagań, którą każdy członek konfederacji musi zaakceptować (poprzez podpisanie polityki "Eduroam" GN2-07-328) i postępować zgodnie z nią.
Nazwa "Eduroam" jest zarejestrowanym znakiem handlowym i powinna być traktowana jako nazwa własna.
Historia.
"Eduroam" został rozpoczęty w 2003 roku w ramach zadania TERENA TF-Mobility, mającego na celu zademonstrowanie możliwości połączenia infrastruktury sieci bezprzewodowych opartej na serwerach radius z technologią IEEE 802.1X dla zapewnienia roamingu w sieciach badawczych i edukacyjnych. Wstępny etap testów został przeprowadzony między pięcioma instytucjami, znajdującymi się w Holandii, Finlandii, Portugalii, Chorwacji i Wielkiej Brytanii. Później inne krajowe sieci badawcze i organizacje edukacyjne w Europie przyjęły pomysł i stopniowo zaczęły przystępować do infrastruktury, którą wówczas nazwano "Eduroam". Portugalia była pierwszym krajem, w którym "eduroam" oraz ogólnokrajowy roaming z wykorzystaniem "Eduroam" dostępny był dla wszystkich niemal instytucji w ramach krajowego projektu wdrożenia sieci WiFi na początku 2003 roku.
Pierwszym pozaeuropejskim krajem, który przystąpił do "Eduroam" była Australia w grudniu 2004.
Z czasem "Eduroam" przekształcił się w federację federacji (konfederację), których federacje działają na poziomie krajowym i łączą się ze swoimi ośrodkami regionalnymi. Do chwili obecnej (styczeń 2012) istnieją dwie konfederacje: europejska oraz Azja-Pacyfik.
Opis działania.
Instytucjami uczestniczącymi są zwykle uniwersytety i inne organizacje badawcze oraz edukacyjne. "Eduroam" pozwala użytkownikowi należącemu do jednej instytucji uzyskać dostęp do sieci podczas wizyty w innej instytucji. W zależności od lokalnej polityki w odwiedzanych instytucji, użytkownik może również skorzystać z dodatkowych zasobów (np. drukarek).
Odwiedzający użytkownik (w instytucji partnerskiej) jest uwierzytelniany za pomocą tych samych poświadczeń (nazwy użytkownika i hasła lub klucza), jak będąc w uczelni macierzystej.
RADIUS.
"Eduroam" wymaga od przyłączonych serwerów RADIUS do wspierania obsługi domen ("realm"). W ramach jednej instytucji użytkownik może być reprezentowany po prostu przez nazwę użytkownika ("login") i odpowiadające mu hasło, choć taka konfiguracja nie jest zalecana ze względu na konieczność zmiany konfiguracji w przypadku chęci skorzystania z dostępu gościnnego. Użytkownik wizytujący korzystający z "Eduroam" musi użyć reprezentacji identyfikatora w postaci "login"@"realm", gdzie "realm" jest zwykle bardzo ściśle związane z nazwą domenową instytucji macierzystej.
Rolą hierarchii serwerów RADIUS jest przekazywanie poświadczenia użytkownika do uczelni macierzystej w celu uwierzytelniania. Serwera RADIUS w instytucji goszczącej użytkownika rozpoznaje składnik @"realm" i przekazuje wszystkie informacje o nie-swoich użytkownikach do serwerów RADIUS poziomu krajowego (NTLR). Serwer ten powinien posiadać kompletną listę instytucji w ramach federacji lub być w stanie przekazać zapytanie do innej (kon)federacji.
Dostępność oraz ograniczenia.
"Eduroam" jest dostępny głównie w Europie oraz w rejonie Azji i Pacyfiku.
W Europie serwery RADIUS najwyższego poziomu (ETLR) są obsługiwane przez:
W rejonie Azji i Pacyfiku serwery RADIUS najwyższego poziomu (APTLR) są obsługiwane przez:
Przyszłościowe prace.
W chwili obecnej prowadzone są prace dotyczące standaryzacji, implementacji oraz wdrożenia bezpośrednich połączeń między serwerami RADIUS za pomocą szyfrowanych połączeń.
Konfederacje.
Europa.
Usługa "Eduroam" w Europie jest usługą federacyjną, działającą za pośrednictwem 36 federacji na poziomie narodowym. Uczestniczą w nich setki instytucji, które prowadzą usługę na bazie własnej infrastruktury.
Ameryka Północna.
Nie jest ściśle konfederacją, jednakże na terenie tego kontynentu działa dużo instytucji podłączonych do sieci "Eduroam".
Kanada.
W Kanadzie "Eduroam" zrzesza uczelnie w prowincjach:
USA.
Zrzesza kilkadziesiąt uczelni z całego kraju.

</doc>
<doc id="2529081" url="https://pl.wikipedia.org/wiki?curid=2529081" title="Fritz Bleiweiss">
Fritz Bleiweiss



</doc>
<doc id="2529083" url="https://pl.wikipedia.org/wiki?curid=2529083" title="Maksym Kremenczucki">
Maksym Kremenczucki

Maksym Łeonidowycz Kremenczucki, ukr. Максим Леонідович Кременчуцький (ur. 25 stycznia 1986 roku w Kreminnej, w obwodzie ługańskim) – ukraiński piłkarz, grający na pozycji pomocnika.
Kariera piłkarska.
Wychowanek ŁWUFK Ługańsk, barwy którego bronił w juniorskich mistrzostwach Ukrainy (DJuFL). W 2003 został piłkarzem Zorii Ługańsk. Karierę piłkarską rozpoczął w 2003 roku w farm klubie Awanhard-Inter Roweńki. Wiosną 2005 grał na zasadach wypożyczenia w klubie Oswita Borodzianka. Latem 2007 przeszedł do Wołyni Łuck, ale rozegrał tylko 2 mecze i następnego lata odszedł do Heliosu Charków. Na początku 2009 został zaproszony do FK Ołeksandrija, w barwach którego zdobył awans do Premier-lihi. Na początku stycznia 2012 opuścił klub z Oleksandrii. W marcu 2012 został piłkarzem klubu Naftowyk-Ukrnafta Ochtyrka.

</doc>
<doc id="2529084" url="https://pl.wikipedia.org/wiki?curid=2529084" title="Nauka i naukoznawstwo">
Nauka i naukoznawstwo

"Nauka i naukoznawstwo" ("Science and Science of Science", "Наука та наукознавство") - międzynarodowe czasopismo, który wydaje z 1993 roku Centrum badań naukowo-technicznego potencjału i historii nauki im. G.M. Dobrowa NAN Ukrainy.
Czasopismo jest stworzone na zapleczu republikańskiego międzyresortowego naukowego zbioru "Naukoznawstwo i informatyka" ("Наукознавство та інформатика"). Ten zbiór Centrum wydawało od 1970 do 1992.
W redakcyjne kolegium czasopisma wchodzą fachowcy z Ukrainy, Rosji, Wielkiej Brytanii, Chin, USA i Węgier.
Artykuły mogą ukazywać się na trzech językach: ukraińskim, rosyjskim i angielskim.
Cel czasopisma - przybliżenie rozwoju nauki i naukoznawstwa w historycznych, współczesnych i perspektywicznych aspektach, ujawnienie wpływu nauki na gospodarkę, kulturę, edukację i inne dziedziny życia, analiza socjalnych, ekologicznych, wojskowych i innych aspektów naukowych badań, opracowanie problemów państwowej naukowo-technicznej i innowacyjnej polityki, inicjowanie dyskusji w naukowym i społecznym środowisku względem stanu nauki i jej możliwości rozwiązywania aktualnych problemów.
Czasopismo orientuje się na różne grupy odbiorców, jak specjalistów z badania nauki (naukoznawców, organizatorów nauki, filozofów, historyków nauki), jak i szerokiego grona czytelników.
Główne przedmiotowe pole publikacji czasopisma.
- nauka nauka w życiu ludzi i społeczeństw;
- wyniki badań naukoznawczych;
- wyniki badań w obwodzie historii i filozofii nauki.
Stałe rubryki czasopisma.
- nauka, technologie i innowacje we współczesnym świecie;
- problemu rozwoju naukowo-technicznego potencjału i jego współdziałania z gospodarką, systemem edukacji i kulturą;
- horyzonty rozwoju nauki (z przeszłości, przez teraźniejszość do przyszłości);
- praca naukoznawcy i historyka nauki (główne naukowe prace, dysertacje badania, recenzje, przegląd profilowych naukowych czasopism;
- z historii wynalazków i odkryć;
- Ukraina w światowym kontekście, chronologia głównych wydarzeń w naukowo-organizacyjnym życiu ukraińskiej nauki.
Adres redakcji: Kijów, bulwar Tarasa Szewczenki 60.
Strona internetowa wydawcy : http://stepscenter.at.ua.
Archiwa numerów :
http://www.nbuv.gov.ua/portal/natural/nnz/texts.html,
https://web.archive.org/web/20111231045525/http://stepscenter.ho.ua/works.htm.

</doc>
<doc id="2529085" url="https://pl.wikipedia.org/wiki?curid=2529085" title="Bernardo Sousa">
Bernardo Sousa

Tomas Bernardo Rodrigues Sousa (ur. 16 maja 1987 roku w Funchal) – portugalski kierowca rajdowy. W 2010 roku był rajdowym mistrzem Portugalii. Od 2007 roku jeździ też w mistrzostwach świata.
Życiorys.
Swoją karierę sportową Sousa rozpoczął od startów w kartingach. W 2006 roku zaczął jeździć w rajdach i wtedy też zadebiutował w mistrzostwach Portugalii. W marcu 2007 zadebiutował w mistrzostwach Świata. Pilotowany przez Paulo Babo i jadący Mitsubishi Lancerem Evo IX nie ukończył wówczas Rajdu Portugalii. W 2008 roku jadąc Lancerem wziął udział w serii Production Cars WRC. Zajął 9. miejsce w klasyfikacji tej serii, a w 2009 roku był w niej dziesiąty.
W 2010 roku Sousa został rajdowym mistrzem Portugalii wygrywając Rajd Torrié, Rajd Fafe i Rajd Algarve. Wystartował też w serii SWRC samochodem Ford Fiesta S2000. W 2010 zajął w niej 8. miejsce. Z kolei w 2011 roku był w niej czwarty. W SWRC wygrał Rajd Jordanii oraz był drugi w Rajdzie Grecji. W tym pierwszym rajdzie zajął 10. miejsce w klasyfikacji generalnej tej imprezy i zdobył swój pierwszy w karierze punkt w mistrzostwach świata.

</doc>
<doc id="2529086" url="https://pl.wikipedia.org/wiki?curid=2529086" title="Wybory prezydenckie na Wyspach Marshalla w 2012 roku">
Wybory prezydenckie na Wyspach Marshalla w 2012 roku

Pośrednie wybory prezydenckie na Wyspach Marshalla odbyły się 3 stycznia 2012 po wyborach parlamentarnych w 2011.
Na urząd prezydenta zostały nominowane dwie osoby wybierane przez 33-osobową Nitijelę. Pierwszy kandydatem był urzędujący prezydent Jurelang Zedkaia, a drugim wieloletni członek parlamentu i były minister Christopher Loeak. Loeak wygrał wybory, uzyskując 21 głosów.

</doc>
<doc id="2529092" url="https://pl.wikipedia.org/wiki?curid=2529092" title="Medal „Za Obronę Sewastopola w latach 1854–1855”">
Medal „Za Obronę Sewastopola w latach 1854–1855”

„Za Obronę Sewastopola w latach 1854–1855” (ros. "Медаль «За защиту Севастополя с 1854 по 1855 гг.»") – rosyjskie odznaczenie nadawane za udział w obronie Sewastopola w czasie wojny krymskiej.
Historia.
Odznaczenie zostało ustanowione ukazem cara Aleksandra II dla wyróżnienia uczestników obrony Sewastopola w okresie wojny krymskiej. Był to pierwszy z medali nadawanych za zasługi w trakcie wojny krymskiej.
Medal posiadał jeden stopień.
Zasady nadawania.
Medal nadawany był wszystkim uczestnikom obrony Sewastopola, biorących udział w obronie miasta i portu w okresie od 13 września 1854 roku do 28 sierpnia 1855.
Medal przyznawano generałom, oficerom, żołnierzom i marynarzom wszystkich stopni, urzędnikom i mieszkańcom miasta Sewastopol uczestniczącym w obronie miasta.
Pierwsze medale wręczał osobiście car Aleksander II w październiku 1855 roku w Sewastopolu. Później medal wręczali dowódcy wojskowi. Łącznie nadano około 250 tys. medali.
Opis odznaki.
Odznaką medalu jest okrągły medal o średnicy 28 mm wykonany ze srebra.
Na awersie medalu w centralnej znajdują się monogramy cara Mikołaja I i Aleksandra II nad którymi znajdują się korony.
Na rewersie w centralnej części znajduje się napis "СЪ 13 СЕНТЯБРЯ 1854 ПО 28 АВГУСТА 1855" (pol. Od 13 września 1854 do 28 sierpnia 1855), nad nim dziesięcioramienna gwiazda utworzona z promieni słonecznych na której znajduje się oko opatrzności. Wokół medalu wzdłuż krawędzi napis "ЗА ЗАЩИТУ СЕВАСТОПОЛЯ" (pol. Za obronę Sewastopola).
Medal zawieszony jest na pięciokątnej blaszce pokrytej wstążką identyczną jak wstążka orderu św. Jerzego.

</doc>
<doc id="2529094" url="https://pl.wikipedia.org/wiki?curid=2529094" title="Dehradun Cantonment">
Dehradun Cantonment

Dehradun Cantonment – miasto w północnych Indiach w stanie Uttarakhand, na pogórzu Himalajów Małych.
Populacja miasta w 2001 roku wynosiła 30 102 mieszkańców.

</doc>
<doc id="2529095" url="https://pl.wikipedia.org/wiki?curid=2529095" title="Jerzy Russyan">
Jerzy Russyan

Jerzy Mieczysław Russyan (ur. 1945) – polski brydżysta, Arcymistrz Międzynarodowy (PZBS), Seniors International Master (WBF), European Grand Master w kategorii Seniors (EBL), zawodnik drużyny KURT-ROYCE Poznań.
W 2020 odznaczony Brązowym Krzyżem Zasługi.
Wyniki brydżowe.
Zawody krajowe.
W krajowych zawodach zdobył następujące lokaty:
Olimpiady.
Na olimpiadach uzyskał następujące rezultaty:
Zawody światowe.
W światowych zawodach zdobył następujące lokaty:
Zawody europejskie.
W europejskich zawodach zdobył następujące lokaty:

</doc>
<doc id="2529096" url="https://pl.wikipedia.org/wiki?curid=2529096" title="Historia polskiej muzyki rozrywkowej (seria monet)">
Historia polskiej muzyki rozrywkowej (seria monet)

Seria "Historia polskiej muzyki rozrywkowej" obejmuje srebrne monety kolekcjonerskie, srebrne klipy oraz obiegowe dwuzłotowe monety okolicznościowe ze stopu Nordic Gold. Narodowy Bank Polski zainaugurował tę serię w 2009 roku. Jej celem jest przedstawienie wybitnych polskich artystów nagrywających muzykę rozrywkową. Pierwsze monety serii upamiętniły Czesława Niemena.
Lista monet serii "Historia polskiej muzyki rozrywkowej".
Zarówno awers, jak i rewers monet srebrnych (okrągłych i klip) próby 925 o nominale 10 złotych jest zmienny. Stałymi elementami awersu jest orzeł, rok wprowadzenia monety do obiegu, nominał i napis "Rzeczpospolita Polska". Rewers przedstawia wybitnego muzyka.
Awers monet ze stopu CuAl5Zn5Sn1 (Nordic Gold) przedstawia orła, rok wprowadzenia do obiegu, nominał (2 złote) oraz napis "Rzeczpospolita Polska". Na rewersie z kolei przedstawiona jest artysta tworzący muzykę rozrywkową.

</doc>
<doc id="2529097" url="https://pl.wikipedia.org/wiki?curid=2529097" title="Doiwala">
Doiwala

Doiwala – miasto w północnych Indiach w stanie Uttarakhand, na pogórzu Himalajów Małych.
Populacja miasta w 2001 roku wynosiła 8047 mieszkańców.

</doc>
<doc id="2529098" url="https://pl.wikipedia.org/wiki?curid=2529098" title="FRI and College Area">
FRI and College Area

FRI and College Area – miasto w północnych Indiach w stanie Uttarakhand, na pogórzu Himalajów Małych.
Populacja miasta w 2001 roku wynosiła 5428 mieszkańców.

</doc>
<doc id="2529099" url="https://pl.wikipedia.org/wiki?curid=2529099" title="Autostrady na Słowacji">
Autostrady na Słowacji



</doc>
<doc id="2529100" url="https://pl.wikipedia.org/wiki?curid=2529100" title="Herbertpur">
Herbertpur

Herbertpur – miasto w północnych Indiach w stanie Uttarakhand, na pogórzu Himalajów Małych.
Populacja miasta w 2001 roku wynosiła 9242 mieszkańców.

</doc>
<doc id="2529107" url="https://pl.wikipedia.org/wiki?curid=2529107" title="Dices">
Dices

Dices (łac. "Dicensis") – stolica historycznej diecezji w Cesarstwie rzymskim w prowincji Byzacena, współcześnie w Tunezji. Obecnie katolickie biskupstwo tytularne. W latach 2005–2012 biskupem tytularnym Dices był Ryszard Kasyna, jako biskup pomocniczy gdański, a od 2012 na stolicę tą mianowany został biskup pomocniczy białostocki Henryk Ciereszko.

</doc>
<doc id="2529108" url="https://pl.wikipedia.org/wiki?curid=2529108" title="Katrin Stefaner">
Katrin Stefaner

Katrin Stefaner (ur. 1 lub 20 stycznia 1987 w Villach) – austriacka skoczkini narciarska, reprezentantka SV Achomitz. Medalistka zimowego olimpijskiego festiwalu młodzieży Europy (2003).

</doc>
<doc id="2529116" url="https://pl.wikipedia.org/wiki?curid=2529116" title="Rajd San Marino">
Rajd San Marino

Rajd San Marino ("Rally di San Marino") – organizowany od 1970 roku szutrowy rajd samochodowy z bazą w San Marino. Odbywa się na włoskich trasach, niedaleko San Marino. Od 1983 do 2006 roku stanowił eliminację mistrzostw Europy. Do 2010 roku odbywały się tu też mistrzostwa Włoch. Od 2007 roku jest jedną z eliminacji Trofeo Rally Terra (szutrowych mistrzostw Włoch). Z kolei w 2012 roku rajd ten stanie się jedną z eliminacji serii Intercontinental Rally Challenge.

</doc>
<doc id="2529117" url="https://pl.wikipedia.org/wiki?curid=2529117" title="Rally di San Marino">
Rally di San Marino



</doc>
<doc id="2529118" url="https://pl.wikipedia.org/wiki?curid=2529118" title="Jurij Pańkiw">
Jurij Pańkiw

Jurij Mychajłowycz Pańkiw, ukr. Юрій Михайлович Паньків (ur. 3 listopada 1984 roku we Lwowie) – ukraiński piłkarz, grający na pozycji bramkarza.
Kariera piłkarska.
Wychowanek klubów Karpaty Lwów, Forum-Ajaks Kopacziwka, UFK Lwów i Wołyń Łuck, barwy którego bronił w juniorskich mistrzostwach Ukrainy (DJuFL). W 2001 rozpoczął karierę piłkarską w drugiej drużynie Karpat Lwów. Przez wysoką konkurencję nie potrafił przebić się do podstawowego składu, dlatego latem 2005 został wypożyczony do Enerhetyka Bursztyn. Na początku 2006 przeszedł do klubu Hazowyk-Skała Stryj, aby w lipcu 2006 powrócić do Lwowa, gdzie bronił barw FK Lwów. 30 listopada 2006 został wystawiony na transfer. Na początku 2007 został piłkarzem Desny Czernihów, ale zagrał tylko jeden mecz i latem przeniósł się do Nywy Tarnopol. W grudniu 2008 został zaproszony przez trenera Jurija Kowala do FK Ołeksandrija. Na początku czerwca 2012 przeszedł do Arsenału Kijów. W styczniu 2013 roku podpisał 3-letni kontrakt z Metałurhiem Donieck. W czerwcu 2015 po rozformowaniu Metałurha zasilił skład Stali Dnieprodzierżyńsk. 23 czerwca 2017 wrócił do PFK Oleksandria.

</doc>
<doc id="2529119" url="https://pl.wikipedia.org/wiki?curid=2529119" title="Błażej Lipowski">
Błażej Lipowski



</doc>
<doc id="2529121" url="https://pl.wikipedia.org/wiki?curid=2529121" title="Cmentarz żydowski w Lwówku Śląskim">
Cmentarz żydowski w Lwówku Śląskim

Cmentarz żydowski w Lwówku Śląskim – kirkut, który znajdował się w Lwówku Śląskim, zlikwidowany w II poł. XX wieku. Cmentarz znajdował się przy ul. Oświęcimskiej, częściowo w południowym fragmencie parku miejskiego w Lwówku Śląskim. W miejscu dawnego kirkutu nie znajdują się jakiekolwiek macewy, a jedynymi pozostałościami po tym miejscu są fragmenty kamieniarki rozrzucone przy południowej granicy parku. Teren dawnej nekropolii został częściowo zabudowany.
Historia.
Stary Kirkut.
Pierwszy kirkut w Lwówku Śląskim powstał już w XIII wieku, jednak nie wiadomo, gdzie dokładnie się znajdował. Dawne zapiski wspominają krótko o zaleceniach arcybiskupa gnieźnieńskiego i rajców miejskich o obowiązku opłaty za prawo do przewiezienia zwłok Żyda przez ulice Lwówka Śląskiego oraz pochowania na oddzielnym cmentarzu. Nie wiadomo, gdzie znajdował się pierwotny cmentarz żydowski, jednak najprawdopodobniej poza wydzieloną dzielnicą żydowską (obręb ulic Morcinka, Chrobrego i al. Wojska Polskiego), gdzie ponad dwustu wyznawców religii mojżeszowej posiadało domy, mieszkania, niewielką synagogę i karczmę. Cmentarz ten przestał być używany od II połowy XV wieku, po tumultach i pogromach, dokonywanych zarówno w Lwówku Śląskim, jak i w wielu innych miastach Europy.
Powrót Żydów.
Po kilkuset latach, w mieście ponownie pojawili się pierwsi starozakonni. "Daniel Meyer" przybył do Lwówka Śląskiego wraz ze swoją rodziną w 1786 roku. Mając perspektywę spokojnego życia i prowadzenia interesu w mieście, w 1792 sprowadził z Głogowa swego przyjaciela "Beera Löbela Ulma" wraz z jego całą rodziną, który otworzył lokalny sklep z tytoniem. Kolejnym ważnym przedsięwzięciem rodziny "Meyerów" było urządzenie synagogi, położonej nieopodal kościoła ewangelickiego w Lwówku Śląskim.
Nowy Kirkut.
Przewodniczący Kahału, uznając zasadnym chęć pozostania i osiedlenia się na dłużej w Lwówku Śląskim, zadbał o odkupienie działki od miejscowego ogrodnika "Weingube". Brama prowadząca na nowy cmentarz znajdowała się od strony drogi biegnącej do wsi Radłówka (od zachodu), a granicę działki oznaczono niewysokim, piaskowcowym murem. Dnia 18 stycznia 1815 r. pochowano tam pierwsze dziecko, a 12 grudnia 1816 r. na kirkut trafił "Dawid Meyer", który w testamencie zapisał, by po jego śmierci 200 lub 250 talarów przekazać biednym mieszkańcom Lwówka Śląskiego, niezależnie od wyznania.
Ruchy Antysemickie.
Wraz z pojawieniem się ruchów faszystowskich i antysemickich w Niemczech, do których ówcześnie należał Dolny Śląsk, przyszłość lwóweckiego kirkutu stała się niepewna. Na siedem lat przed objęciem władzy przez Adolfa Hitlera, doszło do aktu profanacji cmentarza. W 1926 r. młodzież lwówecka ze szkoły średniej namalowała na macewach rozmaite, antysemickie symbole. Jednymi ze zdewastowanych nagrobków była m.in. macewa "Amalie Müller" i jej córki, przez co jeden z jej żyjących krewnych doprowadził do interwencji, która zaowocowała tym, iż udało się zmusić kilku niemieckich rodziców do remontu macew. Podobne antysemickie akty wandalizmu i profanacji na cmentarzach żydowskich miały miejsce w tym samym roku we Wrocławiu, a w 1930 r. w Trzebnicy.
Faszystowskie Niemcy.
Po Nocy Kryształowej, przypadającej z 9 na 10 listopada 1938 roku w całej Trzeciej Rzeszy jak i w Lwówku Śląskim zniszczeniu uległy szyby żydowskich nieruchomości. Akcja ta, zainspirowana przez NSDAP, oprócz doprowadzenia do zdemolowania żydowskich domów, mieszkań, sklepów i zakładów, spowodowała kolejne bojkoty oraz ataki będące przejawami antysemityzmu, które wpłynęły na decyzję o opuszczeniu Lwówka Śląskiego przez ostatnich trzydziestu wyznawców judaizmu. W kolejnych latach rządów Narodowosocjalistycznej Niemieckiej Partii Robotników zamknięto lwówecką synagogę i zlikwidowano ulicę Żydowską. Ostatnią pozostałością po żydowskich mieszkańcach miasta został kirkut na terenie parku miejskiego.
II Wojna Światowa.
Podczas II wojny światowej, kirkut jedynie formalnie należał do żydowskiego właściciela, ponieważ w Lwówku Śląskim już od kilku lat nie było żadnych przedstawicieli miejscowej gminy żydowskiej. Jesienią 1941 r. miejski ogrodnik przedstawił ofertę kupna gruntu i znajdujących się na nim obiektów. Zrzeszenie żydowskie wyraziło zgodę, by nabywca do 15 sierpnia 1942 r. zapłacił 1600 reichsmarek na konto w domu bankowym "Heinz", "Tecklenburg et Co". Umowę sporządzono u berlińskiego notariusza podpisana została przez L"eo Baecka" i "Arthura Lilienthala". Umowa zawierała dwa warunki: kupujący zobowiązywał się do nienaruszania grobów do co najmniej 1972 r. i zapewniał prawo do odwiedzin grobów i cmentarza osobom mających pochowanych tutaj swoich krewnych i bliskich. Za pośrednictwem lwóweckiego notariusza "F. Conrada" ogrodnik przyjął ofertę.
Mimo sfinalizowania transakcji i rozpoczęcia procedury ubiegania się o wpis do księgi wieczystej, w sprawę sprzedaży gruntu zaangażował się lwówecki landrat. Korzystając ze swoich możliwości decyzyjnych w kwestii cen nieruchomości, obniżył cenę działki o 300 reichsmarek. Wywołało to sprzeciw sprzedającego i opóźnienie wejścia w życie umowy. Sprzedany, a niewpisany do księgi wieczystej cmentarz został tymczasowo zajęty przez gestapo, nie pozwalając na żadne czynności prawne. Niejasną kwestią jest to, czy naziści za późno dowiedzieli się o sprzedaży cmentarza. Starali się bowiem różnymi sposobami anulować umowę i przejąć kirkut w celu jego całkowitej likwidacji.
Sprzedający odwołał się od decyzji do szefa policji i służby bezpieczeństwa w Berlinie, a dnia 16 października 1943 r., w specjalnym piśmie, otrzymał zgodę na sprzedaż działki osobie prywatnej. Dodatkowe oświadczenie zostało przysłane od nadprezydenta skarbowego Dolnego Śląska o braku zastrzeżeń w sprawie zawartej umowy oraz zgodę na wpis do hipoteki. Po wielomiesięcznej wymianie pism z urzędnikami, 9 lutego 1944 r. Sąd Rejonowy w Lwówku Śląskim wpisał w dziale drugim księgi wieczystej nowego właściciela w miejsce żydowskiej gminy wyznaniowej.
Dnia 16 lutego 1945 r. Lwówek Śląski został wyzwolony przez Armię Czerwoną, a cmentarz żydowski nie wzbudził zainteresowania żołnierzy, więc pozostał w rękach ogrodnika do czasu przymusowego wysiedlenia do Niemiec.
Lata Powojenne.
Kilka lat po II wojnie światowej kirkut zaczął służyć polskim dzieciom do zabawy. Według niezweryfikowanych informacji, opuszczony i zaniedbany kirkut został kompletnie zrujnowany w marcu 1968 r., przez lwóweckich członków Związku Młodzieży Socjalistycznej, gdyż chcieli w ten sposób wykazać się poparciem dla trwającej od wielu miesięcy nagonki Związku Socjalistycznych Republik Radzieckich wycelowanej w żydów, a wraz z nią potępieniem państwa izraelskiego przez polskich polityków, oficerów, urzędników i decydentów. Był to okres gdy w powojennej Polsce trwał największy okres czystek we wszystkich instytucjach i organach państwowych. Wielu młodych ludzi z całego kraju dołączyło do tej akcji, która wywołała falę przymusowej emigracji kilkunastu tysięcy osób pochodzenia żydowskiego, w tym również wielu uznanych przedstawicieli kultury i nauki.
Likwidacja Cmentarza.
Decyzja o likwidacji kompletnie zniszczonego cmentarza żydowskiego w Lwówku Śląskim była tylko kwestią czasu, ponieważ nie było szans na jakiekolwiek odrestaurowanie cmentarza, nie było w planach nawet takich zamiarów, a ciężka sytuacja ekonomiczna pozwalała na wydawanie pieniędzy publicznych jedynie na niezbędne inwestycje i zmuszała do oszczędzania materiałów. Niejasnym jest, kiedy i gdzie ekshumowano zwłoki oraz gdzie trafiły rozbite macewy. Według niektórych mieszkańców jeszcze przez wiele lat leżały w parku pod murem Zakładu Budżetowego Gospodarki Komunalnej i Mieszkaniowej w Lwówku Śląskim, choć zdania co do autentyczności tej tezy są podzielone. Zdaniem innych mieszkańców nagrobki z Gwiazdą Dawida trafiły do Bobru, by wzmocnić brzeg, bądź zostały rzucone na dno głębszego zakola rzeki. Inne hipotezy mówią o wykorzystaniu fragmentów nagrobków do budowy pobliskiej posesji, albo budowy muru oporowego przy potoku Płóczki, nieopodal hotelu Piast. Możliwym jest też wywóz macew wraz z innym gruzem gdzieś poza miasto. Ostatnia wersja to wykorzystanie fragmentów nagrobków do utwardzenia drogi w Rakowicach Wielkich.
Czasy Współczesne.
W parku miejskim, w jego północnej części, tuż przy płocie prywatnej posesji, znajduje się kilka kamiennych fragmentów dawnego cmentarza żydowskiego. Mimo rewitalizacji parku nie przewidziano postawienia tablicy informacyjnej.

</doc>
<doc id="2529122" url="https://pl.wikipedia.org/wiki?curid=2529122" title="Pusty obiekt (wzorzec projektowy)">
Pusty obiekt (wzorzec projektowy)

Pusty obiekt () – czynnościowy wzorzec projektowy (obiektowy), którego celem jest realizacja braku obiektu poprzez dostarczenie materialnej alternatywy, która oferuje domyślnie działanie puste, czyli niewykonujące żadnych operacji.
Wzorzec pusty obiekt umożliwia uniknięcie sprawdzenia, czy wartość jest różna od null przy zachowaniu zasad pełnej obiektowości (polimorfizm, abstrakcja, enkapsulacja).
Po raz pierwszy został opublikowany w książce "Pattern Languages of Program Design".
W książkach Martina Fowlera "Refactoring" i Joshua Kerievsky'ego "Refactoring To Patterns" wzorzec ten uznawany jest jako "Wzorzec refaktoryzacyjny".
Uzasadnienie użycia wzorca.
W językach zorientowanych obiektowo, takich jak Java lub C#, zwykle dopuszczalne jest, by referencje miały wartość pustą. Wywołanie metody na referencji pustej z reguły prowadzi do błędu, dlatego przed wywołaniem jakichkolwiek metod na referencji należy sprawdzić, czy nie ma ona pustej wartości. Aby wyeliminować powtarzanie testów wartości pustej wykorzystuje się wzorzec "pusty obiekt".
Struktura.
Głównymi elementami w tym wzorcu są:

</doc>
<doc id="2529126" url="https://pl.wikipedia.org/wiki?curid=2529126" title="Pont Reading">
Pont Reading

Pont Reading – historyczny budynek znajdujący się w Ardmore. Był rezydencją szkutnika i architekta Joshuy Humphreysa, którą zamieszkiwał przez całe życie. Nazwa wywodzi się od rodzinnego folwarku w Anglii, Reading Pont. Budynek został zbudowany w 1730 roku wokół starej chaty z bali, wiek której sięgał 1683 roku. Skrzydło kuchenne zostało dobudowane w 1813 roku. Pont Reading jest doskonałym przedstawicielem stylu kolonialnego.
Obecnie dom jest rezydencją prywatną.

</doc>
<doc id="2529128" url="https://pl.wikipedia.org/wiki?curid=2529128" title="Cmentarz żydowski w Dusznikach-Zdroju">
Cmentarz żydowski w Dusznikach-Zdroju

Cmentarz żydowski w Dusznikach-Zdroju – dawny kirkut mieścił się przy ulicy Słowackiego, za dworcem kolejowym. Ostatnie pogrzeby na terenie kirkutu miały miejsce w latach 40. XX wieku. Po cmentarzu nie ma żadnego śladu. Brak jakichkolwiek nagrobków.

</doc>
<doc id="2529132" url="https://pl.wikipedia.org/wiki?curid=2529132" title="Spęczanie">
Spęczanie

Spęczanie - plastyczne odkształcenie materiału w celu zwiększenia przekroju poprzecznego wyrobu przez zmniejszenie długości lub wysokości. 
Rozróżnia się spęczanie w całej objętości, przeprowadzane na młotach lub prasach, oraz spęczanie miejscowe (np. na końcu pręta), przeprowadzane na kuźniarkach lub elektrospęczarkach. Spęczanie można wykonywać na zimno i na gorąco.

</doc>
<doc id="2529133" url="https://pl.wikipedia.org/wiki?curid=2529133" title="Formacja Rio do Rastro">
Formacja Rio do Rastro

Formacja Rio do Rastro () – formacja geologiczna składająca się ze skał osadowych, występująca w południowej Brazylii (głównie stany Santa Catarina, Parana i Rio Grande do Sul), w niecce Parany. Jej wiek oceniany jest na późny perm.
Nazwa.
Nazwa formacji pochodzi od pasma górskiego Serra do Rio do Rastro, gdzie skały te zostały odkryte i opisane po raz pierwszy przez amerykańskiego geologa Israela Charlesa Whitea w 1908 r.
Opis.
Formacja Rio do Rastro składa się ze skał osadowych, głównie łupków, mułowców i piaskowców. Skały ilaste były eksploatowane jako surowce ceramiczne.
Wiek.
Do tej pory nie wykonano żadnych oznaczeń wieku bezwzględnego skał tej formacji. Na podstawie skamieniałości przewodnich określono ich wiek na późny perm.
Położenie.
Powyżej zalega formacja Sanga do Cabral (), a poniżej formacja Teresina ().
Milani (1997) określił formację Rio do Rastro jako część supersekwencji Gondwana I ().
Geopark.
Skały formacji Rio do Rastro występują m.in. w geoparku Paleorrota.

</doc>
<doc id="2529135" url="https://pl.wikipedia.org/wiki?curid=2529135" title="Cmentarz żydowski w Szczawnie-Zdroju">
Cmentarz żydowski w Szczawnie-Zdroju

Cmentarz żydowski w Szczawnie-Zdroju – dawny kirkut miał powierzchnię 0,25 ha. Powstał w XIX wieku. Po zniszczonej w czasie II wojny światowej nekropolii brak żadnego śladu. W oparciu o dostępne plany udało się ustalić lokalizację dawnego cmentarza żydowskiego. W chwili obecnej w jego miejscu znajduje się część cmentarza komunalnego Szczawna-Zdroju.

</doc>
<doc id="2529138" url="https://pl.wikipedia.org/wiki?curid=2529138" title="Beneventum">
Beneventum

Beneventum (łac. "Beneventensis") – stolica historycznej diecezji w Cesarstwie rzymskim w prowincji Afryka Prokonsularna, sufragania archidiecezji Kartagina, współcześnie w Tunezji. Obecnie katolickie biskupstwo tytularne. W latach 1983–1984 biskupem tytularnym Beneventum był ówczesny biskup pomocniczy gdański – Tadeusz Gocłowski, a w latach 2013–2018 abp Konrad Krajewski – jałmużnik papieski.

</doc>
<doc id="2529142" url="https://pl.wikipedia.org/wiki?curid=2529142" title="Roodebeek">
Roodebeek

Roodebeek – stacja metra w Brukseli, na linii 1. Zlokalizowana jest za stacją Tomberg i Vandervelde. Została otwarta 7 maja 1982.

</doc>
<doc id="2529143" url="https://pl.wikipedia.org/wiki?curid=2529143" title="Cmentarz żydowski w Nowej Rudzie">
Cmentarz żydowski w Nowej Rudzie

Cmentarz żydowski w Nowej Rudzie – kirkut w Nowej Rudzie. Położony przy ul. Kopalnianej lub nad ul. Krzywą; powstały po II wojnie światowej. Po nekropolii nie ma śladów. Obecnie trwają prace nad ustaleniem miejsca dawnego cmentarza. 

</doc>
<doc id="2529144" url="https://pl.wikipedia.org/wiki?curid=2529144" title="Vandervelde">
Vandervelde

Vandervelde – stacja metra w Brukseli, na linii 1. Zlokalizowana jest za stacją Roodebeek i Alma. Została otwarta 7 maja 1982.

</doc>
<doc id="2529145" url="https://pl.wikipedia.org/wiki?curid=2529145" title="Język obcy">
Język obcy

Język obcy – język nieużywany w danym kraju lub na danym terenie, nabyty najczęściej w procesie świadomego uczenia się. Nauka języka obcego stanowi element programu nauczania w systemach oświatowych większości krajów świata. W niektórych krajach obowiązkowym językiem obcym jest język angielski, w innych panuje pod tym względem większa dowolność. W Europie w 13 krajach angielski jest przedmiotem obowiązkowym, uczy się go 90% uczniów.
Nauka języka obcego w polskim systemie szkolnictwa.
Zgodnie z rozporządzeniem MEN obowiązkowym przedmiotem jest „język obcy nowożytny”. W VIII klasie szkoły podstawowej przewidziany jest egzamin sprawdzający umiejętności w ramach tego przedmiotu.
Znajomość języków obcych i ich wykorzystywanie na co dzień ułatwia komunikowanie się, ma także wpływ na wysokość wynagrodzenia.

</doc>
<doc id="2529149" url="https://pl.wikipedia.org/wiki?curid=2529149" title="Puchar Świata w Piłce Siatkowej Mężczyzn 1989">
Puchar Świata w Piłce Siatkowej Mężczyzn 1989

Puchar Świata w piłce siatkowej mężczyzn w 1989 odbył się w dniach 17 listopada–26 listopada w Japonii. Turniej wygrała Kuba, przed Włochami oraz Związkiem Radzieckim. MVP został Karch Kiraly.

</doc>
<doc id="2529153" url="https://pl.wikipedia.org/wiki?curid=2529153" title="Józef Anzelm Żuliński">
Józef Anzelm Żuliński

Józef Anzelm Żuliński (ur. 1841 w Krakowie, zm. 6 stycznia 1908 we Lwowie) – działacz społeczny, powstaniec styczniowy.
Życiorys.
Urodził się w 1841 w Krakowie. Był bratem Romana, Tadeusza, Kazimierza, Edwarda i Aleksandra. W Krakowie ukończył gimnazjum. Po likwidacji Rzeczypospolitej Krakowskiej rodzina przeniosła się do Warszawy. Tamże rozpoczął studia na Uniwersytecie Warszawskim. Następnie z bratem Tadeuszem przeniósł się do Kijowa, gdzie popadł w konflikt z władzami w związku z działalnością w środowisku polskich studentów. Uczył się też w czeskiej Pradze. Ostatecznie ukończył studia na Uniwersytecie Jagiellońskim, uwieńczone doktoratem z filozofii. W czasie powstania styczniowego został naczelnikiem Krakowa z ramienia Rządu Narodowego, w skład którego wchodził jego brat Roman. Z bratem Tadeuszem, Józefem Szujskim i Janem Darosławem Amborskim redagował konspiracyjne pismo „Wolność”. Dwukrotnie aresztowany i internowany przez Austriaków. Był więziony w Krakowie na Zamku, w sądzie i w Salzburgu. Przez trzy lata był osadzony w twierdzy Kufstein. Uwolniony wskutek interwencji rektora UJ Józefa Dietla.
Po upadku powstania udał się na wychodźstwo do Paryża, gdzie z braćmi Tadeuszem i Kazimierzem współtworzył Towarzystwo Słowiańskie, mające wspierać dążenia emancypacyjne tych narodów. Po ustanowieniu autonomii galicyjskiej powrócił w 1871 roku do Lwowa, gdzie w duchu korporacjonistycznego solidaryzmu zakładał zrzeszenia włościan, robotników i rzemieślników, a także w ramach propagowanej przez siebie pracy organicznej tworzył niedzielne szkoły dla służących. Pracował jako profesor gimnazjalny, był profesorem nauk przyrodniczych w żeńskim gimnazjum. W 1873 założył szkołę dla sług, działającą przy szkole im. Staszica. Był pomysłodawcą i organizatorem pierwszych leczniczych kolonii dla młodzieży w Rymanowie („Kolonie wakacyjne w Rymanowie”), a także innych inicjatyw: Towarzystwo Opieki nad Sługami, Bractwo NMP Królowej Polski. Działał min. w Macierzy Szkolnej dla Księstwa Cieszyńskiego, Polskim Towarzystwie Gimnastycznym „Sokół”, „Gwieździe”, Towarzystwie Pedagogicznym, Towarzystwie Szkoły Ludowej. Został pochowany na Cmentarzu Łyczakowskim.

</doc>
<doc id="2529155" url="https://pl.wikipedia.org/wiki?curid=2529155" title="Tadeusz Żuliński (lekarz)">
Tadeusz Żuliński (lekarz)

Tadeusz Żuliński (ur. 30 listopada 1839 w Krakowie, zm. 18 stycznia 1885 we Lwowie) – lekarz, powstaniec styczniowy, brat Romana, Józefa Anzelma i Kazimierza.
Życiorys.
Syn Barbary i Tadeusza, urzędnika królestwa Polskiego pracującego w komorze celnej. Po likwidacji Rzeczypospolitej Krakowskiej w 1846 roku, rodzina przenosi się do Warszawy. Studia w Akademii Medyczno-Chirurgicznej. Wskutek zatargu z rektorem Fiodorem Cycurynem, zmuszony jest przenieść się do Kijowa. Ostatecznie studia kończy na Uniwersytecie Jagiellońskim. Doktoryzuje się i pracuje w katedrze fizjologii jako asystent profesorów: Gustawa Piotrowskiego i Józefa Majera. Podczas pobytu w Pradze publikuje w miejscowej prasie artykuł „Lech Czechowi”, w którym nawołuje do polsko-czeskiego przymierza.
W czasie powstania styczniowego jest sekretarzem Wydziału Rządu Narodowego do spraw zachodniej Galicji. Wraz z Józefem Szujskim i Janem Darosławem Amborskim wydaje podziemne pismo „Wolność”. Dwukrotnie aresztowany, a swoje uwolnienie zawdzięcza interwencji rektora UJ Józefa Dietla.
Pod koniec 1864 roku udaje się na emigrację do Paryża, gdzie zasłynął jako lekarz-filantrop, udzielający bezpłatnych porad medycznych. Podobnie postępował po osiedleniu się we Lwowie w 1871 roku, utrzymując się z posady chemika patologa w miejscowym szpitalu powszechnym. Zostaje też radnym miejskim, działającym w komisji sanitarnej. Z sukcesem dąży do powołania wydziału lekarskiego na miejscowym uniwersytecie, propaguje zasady higieny, również jako odrębnego przedmiotu nauczania, sprzeciwia się usuwaniu ze szpitali nieuleczalnie chorych.
W 1871 roku przeniósł się wraz z matką i bratem Józefem do Lwowa.
Był redaktorem „Przewodnika gimnastycznego” i od 1875 roku wiceprezesem lwowskiego gniazda Polskiego Towarzystwa Gimnastycznego „Sokół”.
Pochowany dla uczczenia jego pracy na koszt miasta Lwowa na Cmentarzu Łyczakowskim. Jego imieniem nazwano we Lwowie ulicę Gliniańską, gdzie zamieszkiwał przed śmiercią (obecnie akademika Władimira Fiłatowa). Nad wejściem do kamienicy zachowała się pamiątkowa tablica, osobne epitafium znajduje się w dawnym kościele Dominikanów.

</doc>
<doc id="2529156" url="https://pl.wikipedia.org/wiki?curid=2529156" title="Djibrail Kassab">
Djibrail Kassab

Djibrail Kassab (ur. 4 sierpnia 1938 w Tall Kajf) – iracki duchowny chaldejski. W latach 2006–2015 był ordynariuszem eparchii św. Tomasza Apostoła w Sydney, wcześniej w latach 1996–2006 był archieparchą (arcybiskupem) Basry.
Życiorys.
Święcenia kapłańskie przyjął 19 stycznia 1961 w archidiecezji Bagdadu. Po święceniach został wykładowcą filozofii w bagdadzkim seminarium, a następnie objął funkcję ekonoma oraz rektora uczelni. W latach 1966–1995 był proboszczem chaldejskiej parafii Najśw. Serca Pana Jezusa w Bagdadzie.
24 października 1995 został mianowany archieparchą Basry, sakry udzielił mu 5 maja 1996 Rafael I BiDawid, ówczesny chaldejski patriarcha Babilonu, zwierzchnik Kościoła chaldejskiego. 21 października 2006 został przeniesiony na urząd eparchy Sydney, będącego zarazem zwierzchnikiem Kościoła chaldejskiego w całej Australii i Oceanii. Jednocześnie zachował tytuł archieparchy (arcybiskupa) na zasadzie "ad personam".

</doc>
<doc id="2529157" url="https://pl.wikipedia.org/wiki?curid=2529157" title="Novohrad">
Novohrad

Novohrad (węg. "Nógrád", niem. "Neograd, Neuburg", pol. "Nowograd") – jeden z regionów Słowacji, czasem określany jako część regionu Poiplie. Obecnie nie tworzy on samodzielnej jednostki turystycznej, a nazwy używa się nieoficjalnie m.in. dla celów promocyjnych lub turystycznych.
Granice Novohradu pokrywają się z granicami dawnego węgierskiego komitatu Nógrád (węg. "Nógrád vármegye"), którego mniejsza część znalazła się po I wojnie światowej na terenie dzisiejszej Słowacji. Głównymi miastami regionu są Łuczeniec oraz Veľký Krtíš.
W granicach Novohradu położony jest cały powiat Łuczeniec, 2/3 powiatu Poltár, wschodnia część powiatu Veľký Krtíš, południowe części powiatów Zwoleń i Detva oraz niewielkie fragmenty powiatu Rimavská Sobota.
Novohrad należy do jednych z najbiedniejszych regionów kraju z bezrobociem sięgającym 30%. W południowej części regionu mieszka też liczna mniejszość węgierska.
Atrakcje turystyczne.
Novohradzie znajdują się liczne ruiny zamków – m.in. w miejscowościach Fiľakovo, Halič, Čabradský Vrbovok, Vígľaš, Podzámčok oraz Šomoška (ten ostatni na granicy słowacko-węgierskiej). We wsi Bzovík znajdują się pozostałości cysterskiego klasztoru, przebudowanego później na twierdzę. Przetrwało też sporo starych kościołów z cennymi malowidłami.
W Łuczeńcu obejrzeć można monumentalną, zrujnowaną synagogę, w Modrým Kameňu zespół zamkowy, a w Krupinie romańską bazylikę z XIII wieku.
W górach Pol'any i Rudaw można uprawiać turystykę górską, choć są one słabe zagospodarowane.

</doc>
<doc id="2529159" url="https://pl.wikipedia.org/wiki?curid=2529159" title="Cmentarz żydowski w Zgorzelcu">
Cmentarz żydowski w Zgorzelcu

Cmentarz żydowski w Zgorzelcu – w mieście znajduje się jedynie zbiorowa mogiła z czasów II wojny światowej zamordowanych żydowskich więźniów obozu jeńców wojennych Stalag VIII A. Cmentarz żydowski znajdował się w Görlitz.

</doc>
<doc id="2529162" url="https://pl.wikipedia.org/wiki?curid=2529162" title="Swietłogorsk-1">
Swietłogorsk-1

Swietłogorsk-1 (ros: "Светлогорск-1") – stacja kolejowa w Swietłogorsku, w obwodzie kaliningradzkim, w Rosji. Stacja obsługuje pociągi pasażerskie do Kaliningradu, przez Zielenogradsk i .Pionierskij. Przewozy towarowe na stacji nie są wykonywane.
Historia.
Stacja została uruchomiona 14 lipca 1900, równocześnie z otwarciem ruchu kolejowego na odcinku Königsberg (Kaliningrad) - Rauschen (Swietłogorsk). Pierwotna niemiecka nazwa stacji brzmiała "Rauschen-Ort"
Niemiecki budynek dworca pochodzący z początku XX wieku, jest jedną z atrakcji miasta.

</doc>
<doc id="2529167" url="https://pl.wikipedia.org/wiki?curid=2529167" title="Bondary">
Bondary



</doc>
<doc id="2529168" url="https://pl.wikipedia.org/wiki?curid=2529168" title="Formacja Botucatu">
Formacja Botucatu

Formacja Botucatu (port. "Formação Botucatu") – formacja geologiczna składająca się ze skał osadowych, występująca w południowej Brazylii i w Urugwaju, w niecce Parany. Jej wiek oceniany jest na późną jurę i wczesną kredę.
Nazwa.
Nazwa formacji pochodzi od miasta Botucatu, gdzie skały te zostały odkryte i opisane po raz pierwszy.
Opis.
Formacja Botucatu składa się ze skał osadowych, głównie piaskowców pochodzenia eolicznego.
Wiek.
Na podstawie skamieniałości przewodnich określono ich wiek na późną jurę i wczesną kredę (151-134 miliony lat).
Położenie.
Powyżej zalega formacja Serra Geral (port. "Formação Serra Geral"), a poniżej formacja Caturrita (port. "Formação Caturrita").
Milani (1997) określił formację Botucatu jako część supersekwencji Gondwana III (port. "Supersequência Gondwana III").
Wody.
W skałach formacji Rio do Rastro występuje rozległa zasobna w wodę warstwa wodonośna "Aquífero Guarani".

</doc>
<doc id="2529169" url="https://pl.wikipedia.org/wiki?curid=2529169" title="Cmentarz żydowski w Chojnowie">
Cmentarz żydowski w Chojnowie

Cmentarz żydowski w Chojnowie – kirkut w latach czterdziestych XX stulecia przeszedł na własność Zrzeszenia Żydów w Niemczech. Wówczas jego teren wynosił 727 metrów kwadratowych. W 1943 roku kupno nekropolii zaproponowano burmistrzowi Chojnowa. Nieruchomość wyceniono jedynie na 218,10 marek, co spowodowane było brakiem dojazdu do kirkutu. W styczniu 1944 roku miasto Chojnów zostało właścicielem nekropolii żydowskiej.
W latach pięćdziesiątych XX wieku nad nekropolią opiekę sprawowała kongregacja.

</doc>
<doc id="2529171" url="https://pl.wikipedia.org/wiki?curid=2529171" title="Cornelis Brouwer">
Cornelis Brouwer

Cornelis Lambertus Brouwer (ur. 27 listopada 1900 w Rotterdamie, zm. 7 maja 1952 tamże) – holenderski lekkoatleta, długodystansowiec. 
Nie ukończył biegu maratońskiego podczas igrzysk olimpijskich w Paryżu (1924).

</doc>
<doc id="2529172" url="https://pl.wikipedia.org/wiki?curid=2529172" title="Amando Samo">
Amando Samo

Amando Samo (ur. 16 sierpnia 1948 na wyspie Moch, zm. 7 sierpnia 2021) – mikronezyjski duchowny rzymskokatolicki, w latach 1995–2020 biskup diecezjalny Karolinów. 
Życiorys.
Święcenia kapłańskie przyjął 10 grudnia 1977 w ówczesnym wikariacie apostolskim Mikronezji i Wysp Marshalla. Udzielił ich mu wikariusz apostolski bp Martin Joseph Neylon SJ. 10 maja 1987 papież Jan Paweł II mianował go biskupem pomocniczym powstałej na bazie dawnego wikariatu diecezji, ze stolicą tytularną Libertina. Sakry udzielił mu 15 sierpnia 1987 wspomniany już bp Neylon. 3 lutego 1994 został koadiutorem diecezji, zaś 25 marca 1995 jej biskupem ordynariuszem. Jego ingres do tamtejszej katedry odbył się 6 czerwca 1995. 2 lutego 2020 przeszedł na emeryturę. 

</doc>
<doc id="2529174" url="https://pl.wikipedia.org/wiki?curid=2529174" title="Puchar Świata w Piłce Siatkowej Mężczyzn 1985">
Puchar Świata w Piłce Siatkowej Mężczyzn 1985

Puchar Świata w piłce siatkowej mężczyzn w 1985 odbył się w dniach 22 listopada–1 grudnia w Japonii. Turniej wygrała USA, przed Związkiem Radzieckim oraz Czechosłowacją. MVP został Karch Kiraly.
Rozgrywki.
Wyniki.
Wyniki

</doc>
<doc id="2529175" url="https://pl.wikipedia.org/wiki?curid=2529175" title="Tina Bay">
Tina Bay

Tina Bay (ur. 30 maja 1973 w Odda) – norweska biegaczka narciarska, zawodniczka klubu Korlevoll IL.
Kariera.
Po raz pierwszy na arenie międzynarodowej Tina Bay pojawiła się 20 listopada 1994 roku podczas zawodów FIS Race w Geilo, gdzie zajęła 17. miejsce w biegu na 10 km techniką dowolną. W Pucharze Świata zadebiutowała 11 lutego 1995 roku w Oslo, zajmując 36. miejsce w biegu na 30 km stylem klasycznym. Pierwsze pucharowe punkty wywalczyła jednak dopiero rok później 24 lutego 1996 roku w Trondheim, zajmując 17. miejsce w biegu na 5 km klasykiem. W klasyfikacji generalnej sezonu 1995/1996 zajęła ostatecznie 49. miejsce. Najlepsze wyniki w Pucharze Świata osiągnęła w sezonie 1998/1999, który ukończyła na 26. pozycji. Nigdy nie stała na podium indywidualnych zawodów pucharowych, ale 16 grudnia 2001 roku w Davos wspólnie z koleżankami zwyciężyła w sztafecie.
Pierwszą dużą imprezą w jej karierze były Mistrzostwa Świata w Ramsau w 1999 roku, gdzie była dwunasta w na dystansie 30 km stylem klasycznym. Dwa lata później, podczas Mistrzostw Świata w Lahti uplasowała się na jedenastej pozycji w biegu na 10 km techniką klasyczną. Na tym samym dystansie zajęła 25. miejsce na Igrzyskach Olimpijskich w Salt Lake City w 2002 r. Ponadto w Salt Lake City rywalizację w biegu łączonym na 10 km ukończyła na 26. miejscu.
Osiągnięcia.
Puchar Świata.
Miejsca na podium w zawodach chronologicznie.
Bay nie stała na podium indywidualnych zawodów Pucharu Świata.

</doc>
<doc id="2529178" url="https://pl.wikipedia.org/wiki?curid=2529178" title="Kazimierz Mokłowski">
Kazimierz Mokłowski

Kazimierz Julian Mokłowski (ur. 17 lipca 1869 w Kosowie, zm. 14 maja 1905 we Lwowie) – polski architekt, publicysta, historyk sztuki, propagator sztuki ludowej, socjalista, działacz PPSD, brat Tadeusza. 
Życiorys.
Był synem sekretarza gminnego z Knihinina. W Stanisławowie uczęszczał do szkoły realnej oraz ukończył miejscowe c. k. gimnazjum. Studia rozpoczął na Politechnice Lwowskiej, ale z przyczyn politycznych (naciski namiestnika Galicji Kazimierza Badeniego) musiał je przerwać, mimo interwencji w jego sprawie Ignacego Daszyńskiego. Kontynuował je za granicą: w Zurychu, Berlinie i Dreźnie, i ostatecznie ukończyć w Monachium. Początkowo działał jako architekt w Szwajcarii, Niemczech i zaborze rosyjskim. Ostatecznie osiadł w 1897 roku we Lwowie. 
Równolegle z pracą zawodową rozwijał żywą działalność polityczną związaną z ruchem socjalistycznym, stał na czele Stowarzyszenia Robotników Dziennych „Praca” (w 1900 był kandydatamem Polskiej partii socjalno-demokratycznej Galicji i Śląska i rusko-ukraińskiej socjalnej demokracji w III kurji we Lwowie), a przerwaną w 1900 wskutek amputacji nogi. Odtąd zajął się wyłącznie projektowaniem architektonicznym. Zasłynął jako reprezentant stylu eklektycznego (zdobnictwo mauretańskie Szpitala Izraelickiego we Lwowie, cechy stylu zakopiańskiego Stanisława Witkiewicza przeniesione do budownictwa murowanego i wykorzystane w dekoracji kamienic przy ulicy Piekarskiej we Lwowie). 
W ostatnich latach życia odszedł od partii i przekonań socjalistycznych i stanął na stanowisku narodowym. 
Pochowany na Cmentarzu Łyczakowskim. Jego świecki pogrzeb stał się okazją do demonstracji patriotyczno-politycznej środowisk socjalistycznych.

</doc>
<doc id="2529179" url="https://pl.wikipedia.org/wiki?curid=2529179" title="Port lotniczy Brandon">
Port lotniczy Brandon

Port lotniczy Brandon (IATA: YBR, ICAO: CYBR) – port lotniczy położony 7,4 km na północ od Brandon, w prowincji Manitoba, w Kanadzie.

</doc>
<doc id="2529181" url="https://pl.wikipedia.org/wiki?curid=2529181" title="Marcin Groblicz">
Marcin Groblicz



</doc>
<doc id="2529187" url="https://pl.wikipedia.org/wiki?curid=2529187" title="Tadeusz Mokłowski">
Tadeusz Mokłowski

Tadeusz Mokłowski (ur. 30 października 1878 w Kosowie, zm. 22 kwietnia 1956 w Penrhos) – polski chemik, podpułkownik saperów, brat Kazimierza.
W czasie I wojny światowej służył w II Brygadzie Legionów pod dowództwem Józefa Hallera. W okresie niepodległości służył w formacjach chemicznych Wojska Polskiego we Lwowie, Wilnie i Warszawie. Jest autorem wynalazku prochu odpornego na działanie wilgoci. Podczas okupacji wykonywał ładunki wybuchowe dla podziemia, w wyniku czego stracił rękę i został aresztowany, a następnie osadzony w oflagu w Murnau. Po wojnie osiadł w Wielkiej Brytanii, od 1955 zamieszkał w Domu Polskim w Penrhos tamteż zmarł, pochowany na cmentarzu w Wrexham w Walii (kwatera E, gr.10291).

</doc>
<doc id="2529190" url="https://pl.wikipedia.org/wiki?curid=2529190" title="BARV">
BARV

BARV ("Beach Armoured Recovery Vehicle") – seria wozów zabezpieczenia technicznego konstrukcji brytyjskiej, używanych jako pojazdy asystujące jednostkom desantowym na plażach. Początkowo nazwa odnosiła się do pojazdu opracowanego na podstawie czołgu M4 Sherman, z czasem nazywano tak wszystkie pojazdy, których zadaniem było wspomaganie jednostek lądujących na brzegu, poprzez np. holowanie pojazdów unieruchomionych w grząskim piasku czy wypychanie barek desantowych.
W brytyjskiej armii powstały trzy różne warianty czołgu BARV, od czasu ich wprowadzenia w czasie II wojny światowej. Swoje własne konstrukcje posiadały także armia australijska oraz holenderska piechota morska.
Sherman BARV.
Początkowo terminem BARV określany był zmodyfikowany na potrzeby lądowania w Normandii czołg M4A2 Sherman, gdzie zostało użytych około 60 sztuk. Kadłub czołgu został uszczelniony, a wieża została zastąpiona wysoką nadbudówką, uniemożliwiającą wlanie się wody do wnętrza pojazdu podczas brodzenia. Tak zmodyfikowane Shermany były w stanie brodzić w wodzie o głębokości do 2,7 metra. Ponadto włazy, znajdujące się z przodu pojazdu zostały zaspawane, a rury odprowadzające spaliny przedłużono, by wystawały ponad nadbudówkę. Używano ich do wyciągania pojazdów (uszkodzonych lub tych, które ugrzęzły w mokrym piasku) blokujących dostępu do plaży dla innych jednostek. Wykorzystywano je także do wypychania małych barek desantowych, które podpłynąwszy zbyt blisko brzegu ugrzęzły. Często w skład załogi wchodził nurek, którego zadaniem było podczepienie łańcuchów, lub lin do unieruchomionego pojazdu.
Jednostki BARV zostały opracowane przed oddziały Royal Electrical and Mechanical Engineers, które później używały zaprojektowany przez siebie sprzęt. Sherman M4A2 został wybrany jako podstawa do tej modyfikacji, gdyż uznano, że jego kadłub będzie znacznie łatwiejszy do uszczelnienia, niż kadłuby innych pojazdów. Wybór, uzasadniono także faktem, że silnik Diesla (jakim napędzany był M4A2) o wiele lepiej powinien znieść nagłe zmiany temperatury, na jakie poddawany był pojazd podczas nagłego zanurzania się w zimnej wodzie.
Kilka z 60 wyprodukowanych Shermanów BARV było używane aż do roku 1963, kiedy to zostały zastąpione zmodyfikowanymi czołgami Centurion.
M3 BARV.
Australijska armia, w roku 1950 postanowiła zmodyfikować do standardu BARV jeden egzemplarz czołgu M3A5 Grant. Eksploatowano go aż do roku 1970, kiedy to został oddany do "Royal Australian Armoured Corps Tank Museum", mieszczącego się w Puckapunyal, w stanie Wiktoria, gdzie znajduje się do dzisiaj.
Centurion BARV.
Następcą Shermanów BARV był Centurion BARV FV 4018. Dwanaście sztuk zostało skonstruowanych dla użytku Royal Marines. W skład załogi wchodziły cztery osoby - sierżant Royal Marines, dwóch kaprali oraz mechanik Royal Marines, który odpowiedzialny był za prowadzenie Centuriona BARV oraz utrzymanie go w gotowości bojowej.
Centuriony BARV zostały zbudowane by stanowić część grup uderzeniowych ("Beach Assault Squadrons") okrętów desantowych typu "Fearless" – HMS „Fearless” i HMS „Intrepid”.
W skład grup uderzeniowych wchodziły jednostki Royal Marines oraz brytyjskiej armii, służące na pokładzie okrętów. Kierowcy przechodzili trening w ośrodku szkoleniowym w Bovington, oraz w Instow, gdzie mieściło się ośrodek testowy Royal Marines.
Centurion BARV posiadał standardowy kadłub przeznaczony dla czołgu Centurion, z tą jednak zmianą, że dodane zostały nadbudówki, by przystosować czołg do brodzenia w wodzie o głębokości do 3,35 metra. Nowy projekt był bardzo funkcjonalny, ze względu na pochylenie płyt nadbudówki. Odwrócono także gąsienice, co skutkowało lepszą przyczepnością przy jeździe na biegu wstecznym. Za jednostkę napędzającą służył silnik benzynowy Rolls-Royce Meteor o pojemności 27 l, który był pochodną silnika Merlin używanego w lotnictwie.
Zdarzało się jednak, że Centuriony BARV, których zadaniem była pomoc jednostkom uszkodzonym czy unieruchomionym - psuły się czy grzęzły. W roku 1981 jeden z Centurionów BARV z okrętu „Fearless” zaginął na morzu. Odnaleziono go później nieopodal plaży Browndown zatopionego w wodzie. 
W następnym roku Centuriony BARV miały zostać użyte podczas wojny o Falklandy, będąc tym samym największymi jednostkami, które miały zostać użyte podczas działań na brzegu. Jednak jednostka-matka HMS „Fearless” uszkodził swój układ napędowy, przez co większość czasu trwania konfliktu spędził w porcie, co spowodowało, że Centuriony BARV nie były używane.
Obecnie żaden z Centurionów BARV nie jest już wykorzystywany. Po zakończeniu eksploatacji pojazdów armia Wielkiej Brytanii postanowiła sprzedać wszystkie posiadane egzemplarze prywatnym kolekcjonerom oraz do zainteresowanych muzeów na całym świecie.
BARV obecnie.
W roku 2003, rozpoczęto zastępowanie Centuriona BARV nowszą konstrukcją. Był nią BRV Hippo, którego projekt rozwojowy nazwano "Future Beach Recovery Vehicle" (FBRV). Hippo był produkowany w przedsiębiorstwie Alvis Moelv, a za jego bazę służył czołg Leopard 1A5. 
Włączenie firmy Alvis Moelv w roku 2004 do BAE Systems oznaczało, że część prac projektowych została przeniesiona do szwedzkiego oddziału przedsiębiorstwa (dawniej znanego jako Hägglunds, będącego własnością spółki Alvis).
Jak w przypadku poprzednich generacji BARV-ów, głównym założeniem było usunięcie wieżyczki i zastąpienie jej wysoką nadbudówką - w tym przypadku przypominającą mostek, czy sterówkę małego statku. Postanowiono zachować oryginalny silnik Diesla o mocy 830 KM (634 kW). Zmieniono jednak skrzynię biegów - obniżono przełożenie, przez co zmniejszona została prędkość pojazdu z 65 km/h do 32 km/h, natomiast siła pociągowa wzrosła do wartości 250 kN. Pozostałe zmiany obejmowały zamontowanie dodatkowych platform roboczych, wydłużenie wlotów powietrza czy dodanie APU ("Auxiliary power unit" - pomocnicza jednostka mocy). Zmiany te miały bezpośredni wpływ na wzrost masy pojazdu - od 42,5 tony do 50 ton. Głębokość brodzenia tak zmodyfikowanej jednostki wynosiła 2,95 m. Tak wysoka siła pociągowa, oraz zastosowanie APU pozwalało na ciągnięcie pojazdów o masie do 50 ton, a także przepychanie barek desantowych o wyporności dochodzącej do 240 ton.
Obecnie na stanie armii brytyjskiej znajdują się cztery pojazdy BRV Hippo: po jednym na jednostkach HMS „Albion” i HMS „Bulwark”; dwa pozostałe należą natomiast do "11th Amphibious Trials and Training Unit Royal Marines", stacjonującej w Instow. Pojazd jest lubiany przez użytkowników, jednak konstrukcja pojazdu odmienna od reszty brytyjskich wozów bojowych sprawiła, że występują problemy z częściami zamiennymi, co spowodowane jest nabyciem zbyt małej ilości części zamiennych od Alvis Moelv przez Defence Procurement Agency (agencja zajmująca się zamówieniami dla brytyjskiej armii), która została rozwiązana przez brytyjskie Ministerstwo Obrony i zastąpiona przez Defence Logistics Organisation.
Holenderska piechota morska ma do swojej dyspozycji cztery bliźniacze pojazdy BRV względem Hippo, bazujące na Leopardzie 1, które także zastąpiły starsze Centuriony BARV. Noszą one nazwy: "Hercules", "Samson", "Goliath" oraz "Titan". Wszystkie operują z okrętów desantowych typu "Rotterdam". Holenderskie BRV-y różnią się od brytyjskich jedynie wyglądem nadbudówki.

</doc>
<doc id="2529191" url="https://pl.wikipedia.org/wiki?curid=2529191" title="Marcin Groblicz III">
Marcin Groblicz III

Marcin Groblicz III (ur. w 1. połowie XVII wieku w Krakowie - zm. pod koniec XVII wieku tamże) – krakowski lutnik.
Prawdopodobnie syn Marcina Groblicza II. Zachowały się jedne skrzypce zbudowane przez Marcina Groblicza III, datowane na ok. 1690 rok, przechowywane obecnie w Muzeum Narodowym w Poznaniu.

</doc>
<doc id="2529194" url="https://pl.wikipedia.org/wiki?curid=2529194" title="Marcin Groblicz II">
Marcin Groblicz II

Marcin Groblicz II (ur. w 2. połowie XVI wieku w Krakowie, zmarł ok. połowy XVII wieku tamże) – krakowski lutnik.
Marcin Groblicz II jest postacią hipotetyczną, której istnienie wynika z chronologii oraz z ciągłości tradycji warsztatu lutniczego rodziny Grobliczów. Prawdopodobnie był synem Marcina Groblicza I ojcem Marcina Groblicza III
Bibliografia.
Encyklopedia muzyczna PWN pod red. Elżbiety Dziębowskiej, t. 3, str. 486, , t.3

</doc>
<doc id="2529195" url="https://pl.wikipedia.org/wiki?curid=2529195" title="Roman Borek">
Roman Borek



</doc>
<doc id="2529196" url="https://pl.wikipedia.org/wiki?curid=2529196" title="Biguaçu">
Biguaçu

Biguaçu – miasto i gmina w Brazylii, w stanie Santa Catarina. Znajduje się w mezoregionie Grande Florianópolis i mikroregionie Florianópolis.

</doc>
<doc id="2529197" url="https://pl.wikipedia.org/wiki?curid=2529197" title="Governador Celso Ramos">
Governador Celso Ramos

Governador Celso Ramos – miasto i gmina w Brazylii, w stanie Santa Catarina. Znajduje się w mezoregionie Grande Florianópolis i mikroregionie Florianópolis.

</doc>
<doc id="2529198" url="https://pl.wikipedia.org/wiki?curid=2529198" title="Inpuls Alpol Siemianowice">
Inpuls Alpol Siemianowice



</doc>
<doc id="2529199" url="https://pl.wikipedia.org/wiki?curid=2529199" title="Jekatierina Sczastliwa">
Jekatierina Sczastliwa

Jekatierina Sczastliwa (ros. Екатерина Счастливая; ur. 19 maja 1980) – rosyjska biegaczka narciarska, trzykrotna medalistka mistrzostw świata juniorów.
Kariera.
Po raz pierwszy na arenie międzynarodowej Jekatierina Sczastliwa pojawiła się 25 grudnia 1999 roku podczas zawodów FIS Race w Permie, gdzie była szósta w biegu na 5 km techniką klasyczną. W 2000 roku wystąpiła na mistrzostwach świata juniorów w Štrbskim Plesie, zdobywając złoty medal w biegu na 5 km stylem dowolnym oraz srebrne w sprincie stylem dowolnym, sztafecie i biegu na 15 km klasykiem.
W Pucharze Świata zadebiutowała 8 stycznia 2000 roku w Moskwie, zajmując 21. miejsce w biegu na 15 km techniką dowolną. Tym samym już w swoim debiucie zdobyła pierwsze pucharowe punkty. W klasyfikacji generalnej sezonu 1999/2000 zajęła ostatecznie 77. miejsce. Najlepsze wyniki w Pucharze Świata osiągnęła w sezonie 2000/2001, który ukończyła na 26. miejscu. Nigdy nie stanęła na podium zawodów pucharowych, ale wspólnie z koleżankami była druga w sztafecie 16 grudnia 2001 roku w Davos.
W 2001 roku wystąpiła na mistrzostwach świata w Lahti, gdzie zajęła osiemnastą pozycję w sprincie stylem dowolnym. Był to jej jedyny start na imprezie tej rangi. W 2002 roku zakończyła karierę.
Osiągnięcia.
Puchar Świata.
Miejsca na podium.
Sczastliwa nie stała na podium indywidualnych zawodów Pucharu Świata.

</doc>
<doc id="2529200" url="https://pl.wikipedia.org/wiki?curid=2529200" title="William Mintram">
William Mintram

William Mintram (ur. w marcu 1866, zm. 15 kwietnia 1912) – jeden z pasażerów Titanica. Z zawodu był strażakiem. Tragicznie zginął w katastrofie parowca. Po wyjściu z więzienia za zabójstwo żony, William nawiązał współpracę z White Star Line.
Małżeństwo.
William poślubił Elizę Mary Rose Veal 16 sierpnia 1886 roku. Miał z nią pięcioro dzieci: Williama Juniora, Charlesa, George’a, Maya i Rosina.
Morderstwo żony.
Dnia 18 października 1902 roku William zamordował swoją żonę. Powodem był spór o kupno butów dla ich dzieci. Mężczyzna uzależnił się od alkoholu i liczył na to, że Eliza kupi mu butelkę dowolnego trunku. Proces został rozstrzygnięty natychmiastowo. Sędzia wydał wyrok: mężczyznę skazano na 12 lat więzienia za nieumyślne spowodowanie śmierci.
Śmierć.
William Mintram zginął w katastrofie parowca. W chwili zatonięcia udało mu się znaleźć kamizelkę ratunkową, lecz oddał ją swojemu zięciowi Walterowi.

</doc>
<doc id="2529201" url="https://pl.wikipedia.org/wiki?curid=2529201" title="Palhoça">
Palhoça

Palhoça – miasto i gmina w Brazylii, w stanie Santa Catarina. Znajduje się w mezoregionie Grande Florianópolis i mikroregionie Florianópolis.

</doc>
<doc id="2529203" url="https://pl.wikipedia.org/wiki?curid=2529203" title="Medal Pamiątkowy Wojny Krymskiej w Latach 1853–56">
Medal Pamiątkowy Wojny Krymskiej w Latach 1853–56

Medal Pamiątkowy Wojny Krymskiej w Latach 1853–56 (ros. "Медаль «В память войны 1853-1856 гг.»") – rosyjskie odznaczenie nadawane za udział w wojnie krymskiej w latach 1853–1856, ustanowione ukazem cara Aleksandra II.
Medal posiadał jeden stopień oraz dwie wersje różniące się materiałem, z którego zostały wykonane. Zawieszany był na różnych wstążkach orderowych w zależności od grupy, do której należał odznaczony.
Zasady nadawania.
Medale w wersji wykonanej z jasnego brązu nadawane były generałom, oficerom, żołnierzom i marynarzom wszystkich stopni biorącym udział w walkach. Przy tym wersja ta była noszona na różnych wstążkach orderowych i tak:
Medale w wersji wykonanej z ciemnego brązu nadawane było obywatelom Rosji nie służącym w wojsku, a biorącym udział w działaniach wojennych lub wspomagających te działania. Przy czym medal noszono na dwóch rodzajach wstążek orderowych i tak:
Medal ten był również nadawany pośmiertnie, otrzymywali go krewni osoby poległej, lecz nie mieli prawa jego noszenia.
Opis odznaki.
Odznaką medalu jest okrągły medal o średnicy 28 mm wykonany z jasnego i ciemnego brązu.
Na awersie medalu w górnej części na tle promieni słonecznych znajduje się oko opatrzności, poniżej monogramy cara Mikołaja I i Aleksandra II nad którymi znajdują się korony. W dolnej części wzdłuż krawędzi daty: 1853 – 1854 – 1855 – 1856.
Na rewersie w centralnej części znajduje się napis cytat z Biblii "НА ТЯ – ГОСПОДИ – УПОВАХОМЪ, ДА – НЕ ПОСТЫДИМСЯ – ВО ВЕКИ" (pol. W tobie Panie upodobanie, tak nie zawiodę na zawsze).
Medal zawieszony jest na pięciokątnej blaszce pokrytej wstążkami orderowym z orderów orderu św. Jerzego, św. Andrzeja, św. Włodzimierza i św. Anny w zależności od tego do jakiej grupy zaliczono osobę wyróżnioną.

</doc>
<doc id="2529204" url="https://pl.wikipedia.org/wiki?curid=2529204" title="Paulo Lopes">
Paulo Lopes

Paulo Lopes – miasto i gmina w Brazylii, w stanie Santa Catarina. Znajduje się w mezoregionie Grande Florianópolis i mikroregionie Florianópolis.

</doc>
<doc id="2529206" url="https://pl.wikipedia.org/wiki?curid=2529206" title="Santo Amaro da Imperatriz">
Santo Amaro da Imperatriz

Santo Amaro da Imperatriz – miasto i gmina w Brazylii, w stanie Santa Catarina. Znajduje się w mezoregionie Grande Florianópolis i mikroregionie Florianópolis.

</doc>
<doc id="2529207" url="https://pl.wikipedia.org/wiki?curid=2529207" title="São Pedro de Alcântara">
São Pedro de Alcântara

São Pedro de Alcântara – miasto i gmina w Brazylii, w stanie Santa Catarina. Znajduje się w mezoregionie Grande Florianópolis i mikroregionie Florianópolis.

</doc>
<doc id="2529210" url="https://pl.wikipedia.org/wiki?curid=2529210" title="Armazém">
Armazém

Armazém – miasto i gmina w Brazylii, w stanie Santa Catarina. Znajduje się w mezoregionie Sul Catarinense i mikroregionie Tubarão.

</doc>
<doc id="2529213" url="https://pl.wikipedia.org/wiki?curid=2529213" title="Braço do Norte">
Braço do Norte

Braço do Norte – miasto i gmina w Brazylii, w stanie Santa Catarina. Znajduje się w mezoregionie Sul Catarinense i mikroregionie Tubarão.

</doc>
<doc id="2529214" url="https://pl.wikipedia.org/wiki?curid=2529214" title="Capivari de Baixo">
Capivari de Baixo

Capivari de Baixo – miasto i gmina w Brazylii, w stanie Santa Catarina. Znajduje się w mezoregionie Sul Catarinense i mikroregionie Tubarão.

</doc>
<doc id="2529215" url="https://pl.wikipedia.org/wiki?curid=2529215" title="Marcin Groblicz IV">
Marcin Groblicz IV

Marcin Groblicz IV (ur. w 2. połowie XVII wieku w Krakowie - zm. po 1719 tamże) – polski lutnik i skrzypek, działający w Krakowie i Poznaniu.
Życiorys.
Syn Marcina Groblicza III i ojciec Marcina Groblicza V. Na przełomie wieku XVII i XVIII zamieszkał w Poznaniu, gdzie działał jako skrzypek w kapeli Collegium Musicorum Posnaniensium. W 1706 wszedł w konflikt z poznańskim powroźnikiem, Kasprem Knitzlem, który zarzucał Grobliczowi niewywiązanie się z umowy, z której wynikało, że Groblicz miał nauczać jego syna "artis liberalis kunsztu ręcznego w różnych sztukach".
W 1719 Marcin Groblicz IV znów pracował w swojej pracowni lutniczej w Krakowie, gdzie prawdopodobnie zmarł. Zachowały się zbudowane przez niego instrumenty.

</doc>
<doc id="2529216" url="https://pl.wikipedia.org/wiki?curid=2529216" title="Cmentarz żydowski w Cybince">
Cmentarz żydowski w Cybince

Cmentarz żydowski w Cybince – kirkut mieści się w lesie, na wzniesieniu, przy szosie do Sądowa. Na jego terenie zachowało się kilkanaście podstaw macew i kilka elementów płyt z inskrypcjami w języku niemieckim i hebrajskim.

</doc>
<doc id="2529217" url="https://pl.wikipedia.org/wiki?curid=2529217" title="Garopaba">
Garopaba

Garopaba – miasto i gmina w Brazylii, w stanie Santa Catarina. Znajduje się w mezoregionie Sul Catarinense i mikroregionie Tubarão.

</doc>
<doc id="2529219" url="https://pl.wikipedia.org/wiki?curid=2529219" title="Włodzimierz Marczak">
Włodzimierz Marczak

Włodzimierz Marczak, ukr. Володимир Марчак – Wołodymyr Marczak (ur. 31 marca 1922 w Pakoszówce, zm. 16 października 2016) – polski pisarz i poeta pochodzenia ukraińskiego.
Życiorys.
Urodził się w 1922 jako syn Ukraińca i Polki. Wychowywany przez owdowiałą matkę, był jednym z sześciorga rodzeństwa, osieroconym przez ojca w 1928. Edukację zakończył na piątej klasie szkoły powszechnej w rodzinnej Pakoszówce. Bracia Stanisław i Leon walczyli w kampanii wrześniowej. Brat Eugeniusz był więźniem NKWD zesłanym na Sybir, z wyrokiem 25 lat łagru. Najmłodszy brat Józef, członek UPA, zginął pod Lwowem w 1951 w walkach z NKWD. 
Podczas II wojny światowej Włodzimierz Marczak zmuszony był do służby w niemieckim Wehrmachcie do grudnia 1941. Jak sam wspomina był sympatykiem OUN. Zaraz po przejściu frontu, po procesie w Sanoku skazany na kaukaskie łagry w latach 1944-1951, ponownie aresztowany przez UB był więziony od 1954 w areszcie w Rzeszowie. Wyrok odbywał w więzieniu mokotowskim we wspólnej celi z płk. Janem Mazurkiewiczem. Po wyjściu z więzienia w 1956 r. po nieudanych próbach reaktywowania parafii greckokatolickiej w Sanoku, chcąc pozostać wiernym obrządkowi wschodniemu, związał się z cerkwią prawosławną i przez wiele lat pełnił w niej funkcję diaka.
Autor trzytomowego cyklu „Ukrainiec w Polsce” opartego na własnych wspomnieniach. Opisuje życie codzienne w rodzinnej wsi oraz Sanoku w okresie międzywojennym, na tle wielokulturowego Podkarpacia. Żywy świadek burzliwej historii Podkarpacia w ostatnim półwieczu XX wieku. Podjął działalność w kole Ukraińskiego Towarzystwa Społeczno-Kulturalnego w Sanoku w 1957.
Odznaczony Orderem świętej Marii Magdaleny III stopnia, Krzyżem Zesłańców Sybiru, Orderem 10 lat Niepodległości Ukrainy. Otrzymał Nagrodę Miasta Sanoka za rok 2006 w dziedzinie upowszechniania kultury i sztuki.
Zamieszkiwał w Sanoku w domu przy ulicy Bartosza Głowackiego 19. Zmarł 16 października 2016. Został pochowany na Cmentarzu Centralnym w Sanoku.

</doc>
<doc id="2529220" url="https://pl.wikipedia.org/wiki?curid=2529220" title="Ludwik Heller">
Ludwik Heller

Ludwik Heller (ur. 4 sierpnia 1865 we Lwowie, zm. 5 marca 1926 w Mokrzyczewie) – polski kompozytor, antreprener teatralny, dyrektor teatrów lwowskich i warszawskich, założyciel Filharmonii Lwowskiej.
Życiorys.
Był synem Władysława i Marii z domu Hupert, bratem śpiewaczki Miry Heller, mężem śpiewaczki Ireny Bohuss-Hellerowej. Pochodził ze spolonizowanej rodziny austriackiej osiadłej w Galicji jeszcze przed 1846 rokiem. 
Do gimnazjum uczęszczał w Rzeszowie i Lwowie. Na Uniwersytecie Lwowskim rozpoczął studia prawnicze, ale ich nie ukończył. Studiował też w Berlinie, Paryżu, Londynie. Związki z teatrem rozpoczął od pisania recenzji (1899). Był też kompozytorem, recenzentem, reżyserem operowym a także autorem sztuk teatralnych. Następnie w roku 1890 wraz z Aleksandrem Bandrowskim zorganizował w Krakowie letni sezon operowy.
W latach 1896–1900 oraz 1906–1918 z przerwą na okupację Lwowa przez armię rosyjską 1914/1915, był dyrektorem Teatru Miejskiego we Lwowie, a następnie w latach 1921–1922 dyrektorem Teatrów Stołecznych w Warszawie. W roku 1900 przegrał z Tadeuszem Pawlikowskim starania o objęcie dyrekcji Teatru Miejskiego w nowo zbudowanym gmachu. Wtedy w dotychczasowym, przebudowanym na ten cel Teatrze Skarbkowskim, zorganizował w listopadzie 1902 Filharmonię Lwowską, drugą na ziemiach polskich po Warszawskiej, którą prowadził przez sezon, a jej orkiestrą dyrygowali wówczas m.in. Gustav Mahler i Richard Strauss. W 1905 w Teatro Lirico zorganizował sezon operowy, prezentując m.in. "Halkę" Stanisława Moniuszki. Za drugiej dyrekcji w teatrze lwowskim zorganizował jego tournée w Wiedniu (1910, na scenie Burgtheater) oraz w Paryżu (1913, na scenie Theatre Gymnase).
Wziął udział obronie Lwowa w trakcie wojny polsko-ukraińskiej na stanowisku komendanta Milicji Obywatelskiej VI dzielnicy.
W 1921 roku za zgodą Rady Miejskiej utworzył Towarzystwo Akcyjne Teatrów Stołecznych w Warszawie, które obejmowało teatry: "Nowości", "Maska" i "Komedia". Wydzierżawił teatr przy ulicy Bielańskiej i po odremontowaniu przeznaczył na operetkę tworząc tam Teatr Nowości. Kolejne gmachy przy ulicy Karowej i Jasnej przeznaczył na teatry dramatyczne. 
W latach 1923–1924 był dyrektorem teatru "Nowości", jednocześnie komponując piosenki ("Ja się nie mogę zdecydować", "Ostatnie słowo") oraz muzykę taneczną. 
Był także autorem sztuk teatralnych: "Debiutantka" oraz "Za gwiazdą Napoleona" (wspólnie z H. Cepnikiem).
Towarzyszyła mu opinia doskonale zorganizowanego człowieka, który nosił się z niezwykłą godnością.

</doc>
<doc id="2529221" url="https://pl.wikipedia.org/wiki?curid=2529221" title="Cmentarz żydowski w Krzeszycach">
Cmentarz żydowski w Krzeszycach

Cmentarz żydowski w Krzeszycach – nekropolia istniała do II wojny światowej. W czasie okupacji uległa dewastacji, brak po nim jakiegokolwiek materialnego śladu. Trudno jest obecnie określić lokalizację dawnego kirkutu.

</doc>
<doc id="2529222" url="https://pl.wikipedia.org/wiki?curid=2529222" title="Życiorys mniejszy św. Franciszka">
Życiorys mniejszy św. Franciszka

Życiorys mniejszy św. Franciszka, Legenda mniejsza (łac. "Legenda minor s. Francisci") − biografia św. Franciszka z Asyżu napisany przez św. Bonawenturę na potrzeby liturgii matutinum w Zakonie Braci Mniejszych.
Cel powstania.
Powstał, aby zastąpić "Legenda ad usum chori" Tomasza z Celano. Jest zredagowany w formie czytań liturgicznych traktujących o życiu świętego Założyciela. Z materiału większego dzieła zostały wybrane elementy najistotniejsze, mające służyć modlitwie wspólnotowej i duchowej formacji Braci.
Źródła życiorysu mniejszego.
"Życiorys mniejszy" powstał głównie na bazie "Życiorysu większego", który Bonawentura napisał w pierwszej kolejności. Wykorzystywał także "Żywot świętego Franciszka" Juliana ze Spiry oraz dzieła biograficzne Tomasza z Celano. Wśród nich najczęściej cytowany jest pierwszy "Żywot błogosławionego Franciszka", natomiast "Wspomnienie czynów i cnót" jest użyte zaledwie kilka razy.
Struktura dzieła.
Podzielone jest na siedem rozdziałów, w każdym z nich autor zamieścił dziewięć czytań, całość składa się na kompletny opis biograficzny świętego. 
Stosunek do życiorysu większego.
W porównaniu z "Życiorysem większym", dzieło zawiera kilka nowych szczegółów. Zostało umieszczone imię chrzcielne świętego, szerszy opis cudownego uzdrowienia, którego za wstawiennictwem biedaczyny doznał sam autor, a także dokładniej opisane zostały stygmaty Franciszka. Niektóre opisy znajdujące się w obu życiorysach zostały tutaj inaczej zinterpretowane lub umieszczone w innym kontekście. W życiorysie mniejszym autor uzyskał większą zwięzłość tekstu przez rezygnację z licznych dialogów, przytaczając je w formie mowy zależnej.
Obraz św. Franciszka w Życiorysie mniejszym.
Święty Franciszek pokazany jest tutaj przede wszystkim jako wspaniałomyślny sługa Boga, odznacza się licznymi cnotami: wspaniałomyślnością, hojnością, łagodnością, współczuciem. Bonawentura przedstawia świętego bezpośrednio prowadzonego przez Stwórcę. Liczne epizody obrazują biedaczynę rozmiłowanego w krzyżu Chrystusa. Dialog z Ukrzyżowanym w San Damiano (I, 5), brat Sylwester widzi złoty krzyż wychodzący z ust Franciszka (II, 9), znakiem krzyża zostaje uzdrowiony kanonik Gedeon (IV, 8), tym samym znakiem święty przemienia wodę w wino, dla ulżenia w chorobie (V, 2). Cały rozdział VI poświęcony jest upodobnieniu Franciszka do Ukrzyżowanego, „całe jego życie zdobiły wspaniałe tajemnice krzyża Chrystusowego” (VI, 9).
Znaczenie.
Biorąc pod uwagę fakt, że po 1264 r. w Zakonie Braci Mniejszych funkcjonowały tylko biografie św. Bonawentury, dzieła te były jedynym źródłem wiedzy braci o założycielu. "Życiorys mniejszy" wywierał wpływ na duchowość i formację zakonników.

</doc>
<doc id="2529223" url="https://pl.wikipedia.org/wiki?curid=2529223" title="Irena Bohuss-Hellerowa">
Irena Bohuss-Hellerowa

Irena Bohus-Hellerowa (ur. 1878, zm. 10 czerwca 1926 w Warszawie) – śpiewaczka operowa i aktorka dramatyczna. 
Życiorys.
Pochodziła ze spolszczonej rodziny węgierskiej. W roku 1895 ukończyła Konserwatorium we Lwowie w klasie śpiewu i w tym samym roku zadebiutowała na scenie Teatru Miejskiego we Lwowie w partii Siebla w "Fauście" Charles'a Gounoda. Śpiewała sopranem. Występowała na scenach operowych Lwowa, Warszawy i Pragi. W 1900 roku wyjechała do Mediolanu, gdzie kontynuowała naukę śpiewania. 
11 października 1902 roku we Lwowie wzięła ślub z Ludwikiem Hellerem. W 1905 roku wystąpiła w ramach zorganizowanego przez męża sezonu operowego w Teatro Lirico w Mediolanie.
Od 1916 roku mieszkała w Wiedniu. gdzie udzielała lekcji śpiewu. W 1920 roku przeprowadziła się do Warszawy i pracowała tam jako aktorka dramatyczna na scenach Komedii, Bagateli i Reduty. 10 lutego 1925 roku w Filharmonii Warszawskiej odbyła się uroczystość jubileuszu jej pracy artystycznej. Po zakończeniu kariery artystycznej prowadziła dom mody.
Popełniła samobójstwo. Pozostawiła po sobie "Pamiętniki".

</doc>
<doc id="2529225" url="https://pl.wikipedia.org/wiki?curid=2529225" title="Lista jednostek Armii Unii ze stanu Georgia">
Lista jednostek Armii Unii ze stanu Georgia

Lista jednostek Armii Unii ze stanu Georgia w czasie wojny secesyjnej 1861-1865.
Piechota.
Uwagi.
W stanie Georgia został utworzony tylko jeden oddział wojskowy Armii Unii, a mieszkańcy stanu służyli w jednostkach z innych stanów, między innymi w 1 Pułku Kawalerii z Alabamy.

</doc>
<doc id="2529226" url="https://pl.wikipedia.org/wiki?curid=2529226" title="Cmentarz żydowski w Dobrzycy">
Cmentarz żydowski w Dobrzycy

Cmentarz żydowski w Dobrzycy – kirkut powstał prawdopodobnie w XIX wieku. Cmentarz posiadał ogrodzenie. Wchodziło się na niego przez bramę zakończoną gwiazdą Dawida. Nagrobki ułożone były rzędami wzdłuż alejek nekropolii. Dominowały napisy w języku hebrajskim. Nagrobki były zdobione tradycyjnymi wizerunkami symbolicznymi, m.in. gwiazdą Dawida, lwem – symbolem pokolenia Judy. Cmentarz przetrwał okres okupacji hitlerowskiej. Naziści rozebrali tylko mur. Dopiero po 1945 nagrobki miały posłużyć dobrzyczanom jako materiał budowlany.
Do dnia dzisiejszego na terenie dawnego kirkutu zachowały się jedynie pojedyncze podstawy zniszczonych macew. Dawna nekropolia jest zaśmiecona i porośnięta gęstymi krzakami.
Ocalałe kamienie nagrobne, dedykowane kobiecie o imieniu Mindel (Mendel) córce Eliahu Abrahama, zmarłej w 1916 roku i mężczyźnie Beniaminowi Fraenkel’owi, zmarłemu 20 kwietnia 1879 roku, przechowywane są na terenie parku przy pałacu w Dobrzycy.

</doc>
<doc id="2529229" url="https://pl.wikipedia.org/wiki?curid=2529229" title="Danny Green (koszykarz)">
Danny Green (koszykarz)

Daniel Richard „Danny” Green, Jr. (ur. 22 czerwca 1987 w North Babylon w stanie Nowy Jork) – amerykański koszykarz, występujący na pozycjach rzucającego obrońcy lub niskiego skrzydłowego, trzykrotny mistrz NBA, obecnie zawodnik Cleveland Cavaliers.
W 2005 wystąpił w meczu gwiazd amerykańskich szkół średnich - McDonald’s All-American.
Kariera profesjonalna.
Został wybrany z numerem 46 w drafcie NBA w 2009 przez Cleveland Cavaliers. 19 października 2010 został zwolniony przez klub. 17 listopada 2010 został zatrudniony przez San Antonio Spurs, jednak już 2 tygodnie później został zwolniony. Został zatrudniony ponownie, podczas trwania sezonu. W sierpniu 2011 podpisał kontrakt z KK Olimpija Ljubljana, który zawierał opcję powrotu do NBA, gdy skończy się lockout. 8 stycznia 2012, w meczu przeciwko Denver Nuggets, ustanowił rekord życiowy w liczbie zdobytych punktów, uzyskując ich 24. 6 stycznia 2013 pobił rekordy życiowe w liczbie punktów i celnych rzutów za trzy notując odpowiednio 28 punktów i 8 trójek.
W drugim meczu finałów NBA w 2013 ustanowił rekord finałów w liczbie celnych rzutów za trzy przy stuprocentowej skuteczności trafiając 5 razy. W trzecim meczu trafił 7 z 9 rzutów za trzy, czym przyczynił się do zwycięstwa Spurs 113–77 oraz pobicia przez zespół rekordu w liczbie celnych rzutów za trzy w meczu finałowym. W meczu piątym pobił rekord w liczbie rzutów za trzy w serii finałowej.
18 lipca 2018 został wytransferowany do Toronto Raptors wraz z klubowym kolegą Kawhim Leonardem w zamian za DeMara DeRozana, Jakoba Pöltla oraz chroniony wybór I rundy draftu 2019.
6 lipca 2019 podpisał umowę z Los Angeles Lakers.
18 listopada 2020 trafił w wyniku wymiany do Oklahoma City Thunder. Następnie 8 grudnia zmienił klub po raz kolejny, trafiając do Philadelphia 76ers. 1 lutego 2023 zadebiutował jako zawodnik Memphis Grizzlies. 9 lutego 2023 został wytransferowany Houston Rockets. Trzy dni później został zwolniony. 14 lutego 2023 dołączył do Cleveland Cavaliers.
Statystyki.
Na podstawie Basketball-Reference.com 
"Stan na koniec sezonu 2019/20"

</doc>
<doc id="2529232" url="https://pl.wikipedia.org/wiki?curid=2529232" title="Bitwa o Rafah">
Bitwa o Rafah

Bitwa o Rafah – bitwa stoczona pomiędzy Siłami Obronnymi Izraela, a siłami zbrojnymi Egiptu na południe od Rafah, w rejonie dzisiejszej Strefy Gazy. Do bitwy doszło podczas I wojny izraelsko-arabskiej w dniach 3-7 stycznia 1949. Bitwa stanowiła część operacji Horew. Jej celem było okrążenie egipskiego korpusu ekspedycyjnego w obszarze Strefy Gazy i doprowadzenie do podpisania korzystnego porozumienia kończącego wojnę. Walki zostały przerwane, ponieważ Egipcjanie wyrazili zgodę na rozpoczęcie negocjacji pokojowych nad zakończeniem wojny.
Tło wydarzeń.
Gdy wybuchła I wojna izraelsko-arabska w maju 1948 większą część pustyni Negew zajęły wojska egipskie. Dopiero jesienią Izraelczycy przeprowadzili operację Jo’aw i przejęli inicjatywę na Negewie. W jej rezultacie zajęli strategiczne miasto Beer Szewa i zepchnęli główne siły egipskie do obszaru Strefy Gazy. W dniu 1 grudnia 1948 w Ammanie odbyła się pierwsza w historii konferencja zatytułowana „"Jerycho"”, w której udział wzięło około 3 tys. delegatów z terytoriów Palestyny pozostających pod kontrolą wojsk jordańskich. Postanowili oni, że „"Palestyna będzie częścią jednego Królestwa Haszymidzkiego i przysięgają wierność Jej Królewskiej Mości Królowi Abdullah bin al-Husajnowi"”.
Decyzja ta była wyrazem ambitnych planów króla Abdullaha, który zamierzał podporządkować sobie Zachodni Brzeg ze Wschodnią Jerozolimą. Wywołało to jednak silne sprzeciwy pozostałych państw arabskich, z których najgłośniejszy sprzeciw wniósł Egipt. Starając się uspokoić emocje, król Abdullah wysłał do Egiptu swojego ministra z listem, w którym wyjaśniał, że decyzja Konferencji „Jerycho” była wyrazem opinii ludności Palestyny, z których 700 tys. jest uchodźcami. Abdullah wysłuchał ich prośby, i jak twierdził w tym liście, wysłuchał i wziął ich pod swoją opiekę. W odpowiedzi, egipski minister Nugruszi Pasza napisał, że Egipt zawsze stał na stanowisku, że armie arabskie wkroczyły do Palestyny aby ratować naród arabski, a następnie utworzyć państwo z własnymi rozwiązaniami politycznymi, będącymi odzwierciedleniem poglądów i przekonań palestyńskich Arabów. W liście tym podkreślił, że Egipt zawsze przestrzegał zasady, że Palestyna jest dla swojego narodu i ma nadzieję, że decyzja jordańskiego króla nie sprzeciwi się tym poglądom. Dodatkowo, król Faruk I wezwał przywódców innych państw arabskich, aby rozpoczęli współpracę przeciwdziałając planom Abdullaha o narzuceniu haszymidzkiej dominacji w regionie. Wszystkie te działania potwierdzały rosnącą różnicę poglądów pomiędzy Egiptem a Transjordanią. Zwróciła na to uwagę Wielka Brytania, która potrzebowała współpracy pomiędzy tymi obydwoma państwami, aby utrzymać swoje interesy na Bliskim i Środkowym Wschodzie. Dlatego brytyjski minister spraw zagranicznych Ernest Bevin przedstawił plan podziału pozostałych po Palestynie terytoriów pomiędzy Egipt i Transjordanię. W ten sposób król Abdullah otrzymałby Zachodni Brzeg ze Wschodnią Jerozolimą, natomiast król Faruk otrzymałby część pustyni Negew ze Strefą Gazy. Propozycja ta wymagała jednak niezwykłej delikatności względem państwa żydowskiego, dlatego Brytyjczycy usilnie nakłaniali Abdullaha by kontynuował negocjacje z Izraelem.
Izraelskie dowództwo zdawało sobie sprawę, że zbliża się koniec wojny. Dlatego strategiczną koniecznością wydawało się poszukiwanie jak najszybszych rozwiązań na Negewie, tak aby przeszkodzić zatrzymaniu tych terenów przez Egipt. Dodatkową trudnością dla Izraela była konieczność utrzymywania dużej armii w ciągłej gotowości bojowej. Nowo utworzone państwo żydowskie miało bardzo ograniczone możliwości finansowe, a koszty utrzymywania ponad 100 tys. żołnierzy bardzo ciążyły na całej gospodarce. Z tych powodów, Dawid Ben Gurion był gotowy zaryzykować wzrost międzynarodowego niezadowolenia, niż przedłużać obecny impas na froncie południowym. W dniach 5-7 grudnia 1948 izraelskie oddziały przeprowadziły operację Asaf, udaremniając egipską ekspansję ze Strefy Gazy na zachodnią część pustyni Negew. Następnie Sztab Generalny przystąpił do opracowywania planu operacji Horew (22 grudnia 1948 - 7 stycznia 1949), której celem było usunięcie wojsk egipskich z Negewu. Plan zakładał, że najsilniejsze egipskie umocnienia znajdują się w obszarze nadmorskiej Strefy Gazy, dlatego zrezygnowano z podejmowania wyczerpujących i zapewne bardzo krwawych walk w tym rejonie. Zamierzano przeprowadzić śmiały manewr oskrzydlający, aby przeciąć linie zaopatrzeniowe pomiędzy Rafah a Al-Arisz. Wojska egipskie w Strefie Gazy zostałyby okrążone, a izraelskie kolumny miałyby otwartą drogę do Kanału Sueskiego. Zakładano, że taka sytuacja zmusi egipski rząd do rozmów pokojowych i przyjęcia korzystnych warunków porozumienia kończącego wojnę. Szef Południowego Dowództwa generał Jigal Allon planował przy tym wkroczyć na półwysep Synaj i zająć portowe miasto Arisz, w którym znajdowały się główne magazyny zaopatrzeniowe egipskiego korpusu ekspedycyjnego. W pierwszym etapie operacji Horew przeprowadzony dywersyjny atak na Strefę Gazy, który przerodził się w bitwę o Wzgórze 86 (22-23 grudnia). Pomimo niepowodzenia, Izraelczycy zdołali opanować strategiczne Wzgórze 112, które później wykorzystywali jako punkt obserwacyjny dla własnej artylerii. W następnych dniach doszło do bitwy o Bir Tamila (25-26 grudnia) i bitwy o Audżę (26-27 grudnia), dzięki którym Izraelczycy zdobyli Audża al-Hafir i otworzyli dla swoich zmechanizowanych kolumn otwartą drogę na półwysep Synaj. W kolejnych dniach doszło do bitwy o Synaj (28 grudnia 1948 - 2 stycznia 1949), podczas której Izraelczycy przejęli kontrolę nad przygranicznymi egipskimi lotniskami oraz zajęli pozycje wyjściowe do ataku na miasto portowe Aszdod. Izraelskie natarcie na Synaju stanowiło olbrzymie zagrożenie dla egipskich linii zaopatrzeniowych. Egipskie dowództwo zdawało sobie sprawę, że nie będzie w stanie obronić miasta przed nacierającymi Izraelczykami i cały korpus ekspedycyjny zostanie odcięty w Strefie Gazy. Z tego powodu, egipscy dyplomaci natychmiast wnieśli skargę do Rady Bezpieczeństwa ONZ, która 29 grudnia 1948 przyjęła rezolucję RB nr 66. Wzywała ona do natychmiastowego wstrzymania walk i wycofania wojsk na wcześniej zajmowane pozycje. Jeszcze ostrzejsza była natomiast reakcja Wielkiej Brytanii, która poinformowała Stany Zjednoczone, że jeśli Izraelczycy nie wycofają swoich wojsk z Syanju, wówczas Brytyjczycy będą zmuszeni wywiązać się z angielsko-egipskiego paktu z 1936. Informację tę przekazał izraelskiemu ministrowi spraw zagranicznych Mosze Szaretowi amerykański dyplomata James Macdonald. Dawid Ben Gurion nie chciał ryzykować możliwością brytyjskiej interwencji zbrojnej, i nakazał 30 grudnia rozpoczęcie operacji wycofywania wojsk z Synaju. Następnego dnia izraelskie oddziały wycofały się z rejonu Arisz do skrzyżowania Abu Ageila. Ostateczne wycofanie wojsk z Synaju zakończono 2 stycznia 1949. Dobrze przeprowadzony atak nie został więc uwieńczony sukcesem, którym miało być zdobycie miasta Arisz. Bez jego zdobycia, całość izraelskich działań nie miała większego znaczenia dla egipskiego potencjału militarnego. Egipcjanie bardzo szybko zajęli opuszczone lotniska, i wznowili działania swoich sił powietrznych w rejonie walk nad Strefą Gazy i pustynią Negew.
W dniach 29-30 grudnia Jigal Allon spotkał się w Tel Awiwie z premierem Dawidem Ben Gurionem. W rozmowie uczestniczył Szef Sztabu Generalnego gen. Ja’akow Dori oraz jego zastępca, gen. Jigael Jadin. Podjęto wówczas decyzję, że podczas dalszej części operacji Horew zostanie przeprowadzony bezpośredni atak na Rafah, aby w ten sposób odciąć egipski korpus ekspedycyjny w Strefie Gazy od linii zaopatrzeniowych z południa. Zdawano sobie sprawę, że linie obronne w obszarze Rafah będą stosunkowo silne, dlatego nie planowano bezpośredniego frontalnego ataku. Zamiast tego szukano słabych punktów, aby w ten sposób przerwać linię obrony i wbić się klinem w terytorium egipskie. Główne natarcie zamierzano skierować w rejon piaszczystych wydm w rejonie Rafah. Przebiegała tędy główna droga nadbrzeżna oraz linia kolejowa. Na płaskowyżu pomiędzy wydmami znajdowały się dawne brytyjskie bazy wojskowe z opuszczonym lotniskiem.
Układ sił.
Siły arabskie.
W rejonie Strefy Gazy stacjonowały główne siły dwóch egipskich brygad. Obszar ten miał długość około 35 km i został podzielony na kilka sektorów: (a) Sektor Gazy – broniony przez dwa bataliony piechoty (3. i 7.), wzmocnione dwoma rezerwowymi batalionami (3. i 8.) i pięcioma kompaniami ochotników z Arabii Saudyjskiej. W ich odwodzie znajdowały się siły uderzeniowe (9 Batalion piechoty, batalion pancerny i bateria artylerii). Dowództwo nad sektorem objął dowódca 2 Brygady, gen. Mahmoud Fahma. (b) Sektor Rafah – broniony przez batalion piechoty, wzmocniony trzema rezerwowymi batalionami i baterią artylerii. Dowództwo nad sektorem otrzymał Mohamed Hosni. (c) linie komunikacyjne pomiędzy Rafah a Gazą zostały podzielone na dwa podsektory: pierwszy od Gazy do Dajr al-Balah i drugi od Dajr al-Balah do Rafah. Obronę każdego z podsektora zapewniał batalion ochotników. W ich odwodzie znajdowały się siły uderzeniowe (batalion piechoty, batalion pancerny i bateria artylerii). Podsektorem północnym dowodził Ahmed Saif al-Din Ibrahim, a południowym gen. Mohammed Sulejman Hjursa.
Ostatnie walki na Synaju i wycofanie stamtąd wojsk izraelskich spowodowały, że wzmocniono obronę podejścia od południa do Rafah. Właśnie tutaj spodziewano się kolejnego izraelskiego natarcia. Z tego powodu umieszczono tutaj rezerwy pancerne.
Siły żydowskie.
Do przeprowadzenia natarcia na Rafah wyznaczono Brygadę Golani, która miała utorować drogę dla czołgów 8 Brygady Pancernej. Jednostkom Brygady Negew i Brygady Harel powierzono dodatkowe działania pomocnicze i dywersyjne.
Przebieg operacji.
Preludium.
Rozpoczęcie natarcia na Rafah zostało poprzedzone przeprowadzonym w nocy z 1 na 2 stycznia 1949 ostrzałem Gazy przez izraelskie okręty patrolowe. Następnie, 2 i 3 stycznia izraelskie lotnictwo prowadziło zmasowane ataki powietrzne na egipskie pozycje od Gazy do Arisz. W wyniku tych bombardowań, szpitale szybko napełniły się rannymi. Egipskie dowództwo zachowało jednak spokój, i uznało, że te 48-godzinne naloty były zamierzone w celu wywołania zamieszania i paniki wśród arabskich mieszkańców i uchodźców.
Bitwa.
O godzinie 18:00 wieczorem 3 stycznia 1949, z kibucu Nirim wyruszył 12 Batalion Brygady Golani. Plan przewidywał przeprowadzenie nocnego manewru oskrzydlającego od południa rejon miasta Rafah, a następnie zajęcie strategicznego Wzgórza 102 i położonego na nim beduińskiego cmentarza, skąd miano zaatakować skrzyżowanie na głównej drodze z Gazy do Arisz. Równocześnie od południa nacierała Brygada Harel, która miała zabezpieczyć lewe skrzydło 8 Brygady Pancernej. Miała ona wydłużyć natarcie i całkowicie przeciąć linie komunikacyjne pomiędzy Rafah a Arisz.
W nocy z 3 na 4 stycznia, kompania piechoty z 12 Batalionu usiłowała pod osłoną ciemności podejść niezauważenie do Wzgórza 102. Została jednak pomyłkowo ostrzelana przez własną artylerię. Izraelski ogień ostrzegł Egipcjan, którzy również otworzyli ogień z haubicoarmat 25-funtowych, zmuszając nacierającą piechotę do odwrotu. Do drugiego ataku piechota otrzymała wsparcie w postaci kilku samochodów pancernych i transporterów opancerzonych. Egipcjanie byli już jednak uprzedzeni, i zdołali podciągnąć na pierwszą linię kilka armat przeciwpancernych. Przy ich pomocy odparli drugi atak Izraelczyków. Podczas kolejnego ataku, Izraelczycy zdołali około godziny 0:30 w nocy opanować wzgórze. Zupełnie zaskoczyło to Egipcjan, którzy przez długi czas nie potrafili zorganizować kontrataku.
Rankiem 4 stycznia do pierwszego kontrataku ruszyło dziewięć lekkich czołgów M22 Locust. Brygada Golani wyciągnęła jednak bolesną lekcję z wcześniejszej bitwy o Wzgórze 86, kładąc teraz szczególny nacisk na utrzymanie linii zaopatrzeniowych, oraz dostarczenie armat przeciwpancernych i amunicji w rejon prowadzonych walk. Dzięki temu zdołano zniszczyć pięć egipskich czołgów, zmuszając piechotę do wycofania się. O godzinie 11:00 Egipcjanie przeprowadzili drugi kontratak, tracąc kolejne cztery czołgi. Trzeci kontratak przeprowadziła piechota wspierana dwoma transporterami opancerzonymi uzbrojonymi w miotacze ognia. Izraelscy żołnierze mieli już wówczas zniszczoną większą część broni przeciwpancernej, udało im się jednak przy pomocy granatnika PIAT zniszczyć jeden z nacierających pojazdów. Pozostali Egipcjanie wycofali się. W ciągu tych trzech kontrataków zginęło co najmniej 150 egipskich żołnierzy.
W międzyczasie, w dniu 4 stycznia o godzinie 14:00, z Audża al-Hafir wyruszyła w kierunku Rafah Brygada Harel. Została ona wzmocniona 9 Batalionem z Brygady Negew. Siły te posuwały się po egipskiej stronie granicy, likwidując kolejne przygraniczne punkty oporu na półwyspie Synaj. Siły te posuwały się na północ, nie napotykając na większy opór. W dniu 5 stycznia, około godziny 11:00 siły uderzeniowe dotarły na odległość 1 km na południe od strategicznego skrzyżowania na głównej drodze z Gazy do Arisz. Napotkano tutaj na silny opór Egipcjan, którego nie potrafiły przełamać wspólne ataki Brygady Golani ze Wzgórza 102 i Brygady Harel od południa. W ten sposób na linii frontu powstał pat. Egipscy żołnierze utrzymywali swoje pozycje obronne, z których kontrolowali strategiczne skrzyżowanie. Natomiast izraelscy żołnierze nie byli w stanie przełamać egipskich linii, zajmując przy tym tak dogodne pozycje, że wrogie kontrataki były odpierane. Obie strony wykrwawiały się w walkach o skrzyżowanie, podczas gdy komunikacja pomiędzy Gazą a Arisz odbywała się drogą i linią kolejową położoną bardziej na północ. Sytuację tę postanowili wykorzystać na swoją korzyść Egipcjanie, którzy już 4 stycznia ogłosili na arenie międzynarodowej, że są gotowi przystąpić do rozmów pokojowych nad zakończeniem wojny. Działania te silnie poparła Wielka Brytania, uzyskując zgodę Dawida Ben Guriona na ogłoszenie zawieszenia broni w dniu 7 stycznia. Izraelskie dowództwo postanowiło w tym krótkim czasie poszukać rozstrzygnięcia na polu bitwy.
W nocy z 5 na 6 stycznia atak przeprowadził 5 Batalion z Brygady Harel, któremu do godziny 6:00 rano udało się zająć dwie główne pozycje obronne przy skrzyżowaniu. Jednak rano Egipcjanie przeprowadzili podczas burzy piaskowej kontratak, zmuszając Izraelczyków do wycofania się. Tymczasem Jigal Allon otrzymał rozkaz zintensyfikowania ataków i przecięcia linii komunikacyjnych na południu. Podjął on decyzję o użyciu będącej w odwodzie 8 Brygady Pancernej. Przegrupowała się ona z kibucu Gewulot i już popołudniem przeprowadziła pierwszy nieudany atak na skrzyżowanie.
W nocy z 6 na 7 stycznia, 4 Batalion z Brygady Harel pod dowództwem Dawida Elazara, wykonał manewr oskrzydlający pozycje egipskie od zachodu. Przeszedł on pustynną okolicą półwyspu Synaj na odległość około 5 km na zachód od skrzyżowania, gdzie zaatakował pozycje bronione przez trzy kompanie piechoty. Egipcjanie zostali całkowicie zaskoczeni tym atakiem, i po krótkiej walce wycofali się. Egipskie dowództwo jednak natychmiast rzuciło w ten rejon znaczne posiłki, przeprowadzając kolejne kontrataki. Podczas ciężkich walk toczonych 7 stycznia wśród wydm, zniszczono osiem egipskich czołgów i kilka transporterów opancerzonych. W ten sposób odcięto główne zgrupowanie egipskich wojsk w Strefie Gazy od głównych baz zaopatrzeniowych w Arisz. O godzinie 14:00 w dniu 7 stycznia nastąpiło formalne ogłoszenie zawieszenia broni. Pomimo to, w nocy z 7 na 8 stycznia izraelscy komandosi podłożyli minę na przybrzeżnej linii kolejowej. Jej wybuch spowodował uszkodzenie pociągu przewożącego rannych żołnierzy z Rafah do Arisz. Zginęło ponad 80 egipskich żołnierzy. Wysadzenie linii kolejowej było ostatnim aktem przecinającym linie komunikacyjne prowadzące na południe.
Pomimo obowiązującego już zawieszenia broni, Jigal Allon planował przeprowadzenie w dniu 8 stycznia ostatniego, decydującego ataku na skrzyżowanie na południe od Rafah. Jednak duża burza piaskowa pokrzyżowała te plany, i termin ataku przesunięto o 24 godziny. W międzyczasie, Egipt zadeklarował gotowość rozpoczęcia rozmów pokojowych pod warunkiem wycofania wojsk izraelskich z terytorium egipskiego. Jigal Allon był przeciwny temu porozumieniu, musiał jednak podporządkować się pod rozkazy głównego dowództwa. W dniach 9-10 stycznia 1949 ostatnie izraelskie oddziały wycofały się z półwyspu Synaj. W ciągu następnych 24-godzin Egipcjanie przywrócili normalną komunikację pomiędzy Strefą Gazy a Arisz.
Reakcje i następstwa.
Bitwa zakończyła się niepowodzeniem Izraelczyków, którzy ponieśli wysokie straty i nie zdołali uzyskać żadnych zdobyczy terytorialnych. Jedynym sukcesem był fakt, że bitwa utorowała drogę do rozpoczęcia rozmów pokojowych pomiędzy Egiptem a Izraelem. Linia frontu pod koniec bitwy odpowiadała w przybliżeniu linii zawieszenia broni, i późniejszej granicy między obydwoma państwami.

</doc>
<doc id="2529234" url="https://pl.wikipedia.org/wiki?curid=2529234" title="The Crow, The Owl And The Dove">
The Crow, The Owl And The Dove

The Crow, The Owl And The Dove – drugi singel z siódmego studyjnego albumu fińskiego zespołu Nightwish grającego metal symfoniczny. Został wydany 2 marca 2012 roku. Zawiera niepublikowany wcześniej utwór "The Heart Asks Pleasure First", pochodzący ze ścieżki dźwiękowej do filmu "Fortepian". Utwór został oryginalnie nagrany w sesji "Dark Passion Play".

</doc>
<doc id="2529236" url="https://pl.wikipedia.org/wiki?curid=2529236" title="Cmentarz żydowski w Mikstacie">
Cmentarz żydowski w Mikstacie

Cmentarz żydowski w Mikstacie – kirkut został założony w XIX wieku około 1 km na zachód od miasta, przy drodze do Przygodziczek.
Podczas II wojny światowej kirkut został zdewastowany w wyniku robót melioracyjnych. Według relacji mieszkańców macewy zostały wykorzystane do budowy szosy z Mikstatu do Antonina, a po wyzwoleniu na nekropolii umieszczona była tylko jedna macewa. Obecnie teren dawnego kirkutu jest porośnięty krzakami. Zachowało się kilka fragmentów macew.

</doc>
<doc id="2529241" url="https://pl.wikipedia.org/wiki?curid=2529241" title="Cmentarz żydowski w Obrzycku">
Cmentarz żydowski w Obrzycku

Cmentarz żydowski w Obrzycku – kirkut został zdewastowany w czasie okupacji hitlerowskiej przez nazistów. Obecnie teren dawnej nekropolii jest nieogrodzony i nie ma na nim jakichkolwiek macew.

</doc>
<doc id="2529243" url="https://pl.wikipedia.org/wiki?curid=2529243" title="LVTP-5">
LVTP-5

LVTP-5 (Landing" Vehicle", Tracked", Personnel") – pływający transporter opancerzony konstrukcji amerykańskiej. Jego konstrukcja została oparta na doświadczeniach zdobytych w trakcie użytkowania transporterów LVT-3 i LVT-4. Z jej wyglądu widać również, że wzorowano się na transporterach opancerzonych M75 oraz M59.
Produkcja oraz warianty.
Na początku wojny koreańskiej w 1950 roku, firmy "Ingersoll Division" i "Borg Warner" rozpoczęły prace konstruktorskie nad nowym gąsienicowym transporterem desantowym, następcą amerykańskich pojazdów desantowych z okresu II wojny światowej. Produkcję seryjną tego nowego „Landing Vehicle, Tracked, Personnel” rozpoczęto w 1952 roku. Wytwarzało je równocześnie kilka firm. Do 1957 roku dostarczono 1124 egzemplarzy. Oprócz standardowych transporterów do przewozu żołnierzy (oznaczonych jako LVTP-5) pośród wyprodukowanych pojazdów znajdowały się również wersje specjalistyczne:
Za pomocą odpowiedniego zestawu można było typowy transporter przystosować również do roli ambulansu.
Budowa.
Pękaty stalowy kadłub posiada w części przedniej opuszczaną rampę o podwójnych ściankach. Cały przód pojazdu jest mocno pochylony i uformowany w kształt litery V, co zapewnia zmniejszenie oporów wody podczas pływania. Luki kierowcy i dowódcy znajdują się bezpośrednio nad rampą, po lewej i prawej stronie. Nieco w tyle zabudowana jest w stropie obrotowa kopuła z zainstalowanym karabinem maszynowym kalibru 7,62 mm, który obsługuje trzeci członek stałej załogi. W przedziale desantowym znajdują się miejsca siedzące na czterech ławkach dla 34 żołnierzy, ale w razie konieczności można przewozić na stojąco 43 żołnierzy. Po usunięciu siedzeń pojazdu jest w stanie transportować: 5,4 tony ładunku w działaniach desantowych lub ponad 8 ton ładunku podczas działań na lądzie, 105 mm haubicę ciągnioną z pewną ilością amunicji lub samochód osobowo-terenowy. Do załadunku wykorzystuje się również duży luk dachowy. Cały zespół napędowy umieszczony został w osobnym przedziale zajmującym tył amfibii. Napęd w wodzie zapewniają gąsienice zaopatrzone w specjalne ostrogi.
Słabe strony.
Konstruktorzy przy opracowywaniu LVTP5 kierowali się przeznaczeniem go do operacji lądowo-morskich podczas desantów na wybrzeża. W roli transportera opancerzonego na lądzie LVTP5 nie sprawdzał się. Na nieszczęście Marines w Wietnamie wykorzystywali go głównie w takich działaniach. Już podczas lądowania w Đà Nẵng w marcu 1965 roku ujawniły się słabe strony LVTP5: z powodu niewielkiej jak na pojazd desantowy prędkości oraz dużej sylwetki stawał się w wodzie idealnym celem. Również umieszczona z przodu rampa, otwierająca się w kierunku oczekującego wroga, stwarzała duże zagrożenie dla desantu. Intensywne użytkowanie stwarzało dodatkowe problemy techniczne, koła nośne szybko ulegały zużyciu a przekładnia wymagała ciągłego doglądania i napraw. Za szczególnie niefortunne można uznać wbudowanie zbiorników z łatwopalną benzyną w dno kadłuba. Mimo możliwości trafienia przez snajpera marines często wybierali jazdę na prowizorycznie zabezpieczonym workami z piaskiem dachu pojazdu, gdzie mogli przeżyć, gdyż już wybuch miny przeciwpiechotnej wypełniał ogniem wnętrze pojazdu. Z powodu tych wszystkich wad w 1971 roku LVTP5 w amerykańskiej piechocie morskiej został zastąpiony nowszym wozem oznaczonym LVTP7 (AAV7).
Jednak pojazdy te są nadal eksploatowane w Chile, na Filipinach oraz na Tajwanie (ponad 350 sztuk). Tajwańskie LVTP5A1 zostały zmodernizowane poprzez wymianę silnika na bardziej ekonomiczny wysokoprężny o mocy 552 kW i zmianę układu paliwowego.

</doc>
<doc id="2529252" url="https://pl.wikipedia.org/wiki?curid=2529252" title="Cmentarz żydowski w Piaskach (powiat gostyński)">
Cmentarz żydowski w Piaskach (powiat gostyński)

Cmentarz żydowski w Piaskach – kirkut znajdował się na rogu ulic Słowackiego i Piaskowej w Piaskach. Zajmował teren 0,91 ha. Po dawnym cmentarzu brak jakiegokolwiek śladu. Obecnie na terenie kirkutu stoją budynki mieszkalne.

</doc>
<doc id="2529253" url="https://pl.wikipedia.org/wiki?curid=2529253" title="Beach Armoured Recovery Vehicle">
Beach Armoured Recovery Vehicle



</doc>
<doc id="2529256" url="https://pl.wikipedia.org/wiki?curid=2529256" title="Oliver Lodge">
Oliver Lodge

Sir Oliver Joseph Lodge (ur. 12 czerwca 1851 w Penkhull, zm. 22 sierpnia 1940 w Lake) – brytyjski fizyk, wynalazca i pisarz. Jeden z pionierów radia, autor kilku patentów kluczowych dla rozwoju telegrafii bez drutu. Pomysłodawca idei skrócenia Lorentza.
Życie i działalność.
Młodość.
Był najstarszym z ośmiu synów w rodzinie kupca Olivera Lodge’a (1826–1884) i Grace Heath (1826–1879). Obydwaj dziadkowie Lodge’a byli nauczycielami i duchownymi, a w jego bardzo licznej rodzinie znajdowali się poważani przedstawiciele nauk, m.in. historycy Sir Richard Lodge i Eleanor Constance Lodge, matematycy Percy Heawood i Alfred Lodge, kartograf Edward Heawood. Po ukończeniu szkoły w wieku lat 14 rozpoczął pracę w przedsiębiorstwie ojca. Pracując nie zaniedbał swojego wykształcenia: brał udział w wykładach w Royal Institution w Londynie oraz w lokalnym Wedgwood Institute.
Kariera akademicka.
W wieku 22 lat opuścił przedsiębiorstwo ojca i rozpoczął studia na Kolegium Uniwersyteckim w Londynie. Natychmiast też został zatrudniony przez jednego z profesorów fizyki (Careya Fostera) jako asystent. W 1875 ukończył studia, a w 1877 otrzymał stopień doktora. Tu rozpoczął swoje prace naukowe. Pierwsza z nich, zaprezentowana w 1875 przed Physical Society dotyczyła rozkładu pola elektrycznego, następnie Lodge zajmował się przewodnictwem cieplnym, elektrycznym i termoelektrycznością.
W 1881 został profesorem matematyki i fizyki na University College w Liverpoolu. Tutaj przeprowadził większość swoich prac doświadczalnych, w tym prace dotyczące fal elektromagnetycznych.
W 1900 został pierwszym rektorem nowo założonego Uniwersytetu w Birmingham. Położył duże zasługi dla jego rozwoju.
Życie rodzinne.
W 1877 ożenił się z Mary Fanny Alexander Marshall Newcastle-under-Lyme w 1877. Byli równolatkami i znali się już od dzieciństwa. Mieli dwanaścioro dzieci, sześciu synów i sześć córek, kolejno byli to: Oliver William Foster (1878–1955), Francis Brodie (1880–1967), Alec (1881–1938), Lionel (1883–1948), Noel (1885–1962), Violet (1888–1924), Raymond (1889–1915), Honor (1891–1979), Lorna (1892–1987), Norah (1894–1990), Barbara (1896–1983) oraz Rosalynde (1896–1983). Czterech z synów założyło przedsiębiorstwa wykorzystujące wynalazki ojca. Brodie i Alec założyli Lodge Plug Company, które produkowało świece zapłonowe do spalinowych silników samochodowych i lotniczych. Lionel i Noel założyli w 1913 fabrykę produkującą filtry elektrostatyczne do oczyszczania dymu pod nazwą Lodge Fume Deposit Company Limited.
Po odejściu na emeryturę Sir Oliver i Lady Lodge osiedlili się w 1920 w Normanton House niedaleko Stonehenge, tu w 1927 obchodzili złote gody, a dwa lata później Lady Lodge zmarła. Oliver Lodge zmarł 22 sierpnia 1940.
Osiągnięcia naukowe.
Badania nad elektrycznością.
Wczesne badania Lodge’a nad elektrycznością dotyczyły akumulatorów ołowiowych, przewodnictwa jonowego i fotoelektryczności. Odkrył możliwość zastosowania pola elektrostatycznego do oczyszczania powietrza z pyłów i dymów. Idea filtrów elektrostatycznych została zaprezentowana na wykładach w Montrealu w 1884. Synowie Lodge’a Lionel i Noel wraz z W.F. Newmanem dla ich produkcji założyli firmę Lodge Fume Deposit Co. Ltd., która po kilku zmianach nazwy jest aktywna do dziś.
Lodge rozpoczął prace nad wyładowaniami elektrycznymi w 1881 pod wpływem apeli Williama Preece’a, głównego inżyniera brytyjskiej poczty, dotyczących uszkodzeń urządzeń telegraficznych pod wpływem wyładowań atmosferycznych. Później Lodge zauważył, że opracowany w trakcie tych badań iskrownik nadaje się doskonale do inicjowania zapłonu w silnikach spalinowych. Wraz z synem Alecem w 1903 opatentował urządzenie zapłonowe, którego produkcja została podjęta przez firmę założoną przez Aleca i drugiego syna Lodge’a Brodiego. Produkcja układów zapłonowych (a w szczególności świec) przynosiła znaczące profity.
Fale elektromagnetyczne.
W trakcie swoich prac Lodge doszedł do koncepcji fal elektromagnetycznych, opracował metody ich wytwarzania i detekcji. Badania prowadził jednocześnie z Heinrichem Hertzem i niezależnie od niego, ale opublikował je o kilka miesięcy później. Wyniki swoich eksperymentów zademonstrował w czasie dwóch wykładów dla Royal Society of Arts w marcu 1888. Podkreślił też ważność zjawiska rezonansu dla przebiegu procesów elektromagnetycznych.
Telegraf bez drutu.
Po śmierci Hertza 1 stycznia 1894 Lodge został poproszony o wygłoszenie przed Royal Institution wykładu poświęconego jego pracom. W trakcie tego wykładu Lodge zademonstrował koherer użyty jako czuły odbiornik „fal Hertza”. Zainspirowało to znanego konstruktora sprzętu telegraficznego Alexandra Muirheada do zaproponowania wykorzystania fal do transmisji sygnałów telegraficznych. W trakcie następnego podobnego wykładu, przeprowadzonego w sierpniu 1894 w Oxfordzie dla British Association do odbiornika został podłączony telegraf Morse’a dostarczony przez Muirheada i Lodge zaprezentował bezprzewodową łączność nawiązaną pomiędzy salą wykładową a niedalekim laboratorium. Lodge jednak nie opatentował swojego rozwiązania, a później sam stwierdził, że początkowo nie był zainteresowany jego komercyjnym wykorzystaniem. Uważał, że jest nieopłacalne technicznie, a fale radiowe poruszają się prostoliniowo (podobnie jak światło), co uniemożliwi łączność na znaczące odległości.
W 1896 do Wielkiej Brytanii przyjechał Guglielmo Marconi. Uzyskał wsparcie Preece’a i poczty, a 2 czerwca 1896 wystąpił o patent na konstrukcję bardzo podobną do prezentowanej dwa lata wcześniej przez Lodge’a. Sam Lodge został tym zmotywowany i w 1897 uzyskał pięć patentów na różne aspekty radiotelegrafii, w tym kluczowy patent na użycie strojonych obwodów rezonansowych. Razem z Muirheadem i za jego namową założył w 1901 firmę Lodge-Muirhead Company. Jej produkty były na bardzo dobrym poziomie technicznym, ale inicjatywa okazała się spóźniona, gdyż Marconi już praktycznie zmonopolizował główne rynki zbytu. Około 1911 w większości krajów pojawiły się zdania, że główny radiowy patent Marconiego narusza patent Lodge’a dotyczący obwodów strojonych. Reakcją Marconiego było wykupienie patentów zagrażających jego pozycji.
Nagrody.
Doktoraty honorowe.
Doktoraty honorowe przyznało mu kilkanaście uczelni:
Inne wyróżnienia.
W 1887 został członkiem Royal Society, w latach 1894–1894 zasiadał w jego prezydium, a w 1898 został przez nie odznaczony najwyższym wyróżnieniem Medalem Rumforda. W 1919 otrzymał od Royal Society of Arts Medal Alberta, a w 1932 Medal Faradaya od Institution of Electrical Engineers.
W 1902 otrzymał za swoje osiągnięcia tytuł szlachecki.

</doc>
<doc id="2529258" url="https://pl.wikipedia.org/wiki?curid=2529258" title="Matti Kärki">
Matti Kärki

Matti Kärki (ur. 13 grudnia 1972 w Sztokholmie) – szwedzki muzyk, kompozytor, wokalista i autor tekstów. Matti Kärki znany jest przede wszystkim z wieloletnich występów w grupie muzycznej Dismember, której był członkiem w latach 1990–2011. Wraz z zespołem uzyskał m.in. nominację do nagrody szwedzkiego przemysłu fonograficznego Grammis. Wcześniej występował równolegle w zespołach Carbonized i General Surgery. W latach 1989–1990 był związany z zespołem Carnage. Przez krótki okres był także wokalistą formacji Therion. Był także członkiem zespołu Murder Squad, sesyjnie współpracował z grupą Adversary. Zaśpiewał ponadto gościnnie na płytach zespołów At the Gates i Desultory. Jako autor tekstów współpracował z kwartetem Grave.

</doc>
<doc id="2529259" url="https://pl.wikipedia.org/wiki?curid=2529259" title="Cmentarz żydowski w Przedczu">
Cmentarz żydowski w Przedczu

Cmentarz żydowski w Przedczu – kirkut, służący żydowskiej społeczności Przedcza, został założony w XIV wieku. Przed II wojną światową obejmował teren 0,5 ha. Zachowało się 8 nagrobków, które obecnie są umieszczone w muzeum i Urzędzie Pracy.

</doc>
<doc id="2529260" url="https://pl.wikipedia.org/wiki?curid=2529260" title="Disruptive Pattern Material">
Disruptive Pattern Material

Disruptive Pattern Material (DPM) - podstawowy materiał z którego szyte są mundury British Army. Bardzo często mianem DPM nazywa się też podstawowy kamuflaż brytyjskiej armii. Od roku 2010 kamuflaż DPM stopniowo jest zastępowany przez Multi-Terrain Pattern (MTP). Kamuflaż DPM wykonywany jest w dwóch wariantach: leśny i pustynny (tzw. Desert DPM).
Historia.
Kurtka Denisona.
Pierwsze wzory maskujące Brytyjczycy zastosowali w tzw. kurtkach Denisona wprowadzonych w roku 1942. Wykonywana była z zielonej bawełny, na którą nanoszono nieregularne plamy w kolorze brązowym i ciemnozielonym. Kurtka była przeznaczona tylko dla specjalistycznych formacji (np. spadochroniarze), normalnym kolorem maskującym armii pozostał oliwkowy, aż do wprowadzenia mundurów 60 Pattern. Wzór kamuflażu umieszczanego na kurtkach Denisona nosił miano 44 Pattern i 59 Pattern (wersje powojenne).
Rodzaje i wzory.
60 Pattern i 68 Pattern.
W roku 1961 w związku z likwidacją obowiązkowej służby wojskowej w Wielkiej Brytanii wprowadzono nowy typ munduru - 60 Pattern. Zastąpił on 37 Pattern (Battle Dress) i nieco unowocześnioną wersję 49 Pattern. 60 Pattern był produkowany dalej w oliwce lecz powstały wersję w kamuflażu DPM (Kamuflaż składał się z plam w 4 następujących kolorach: black, dark brown, mid-green oraz dark sand), których jednak masowo nie wprowadzono. Kamuflaż pojawił się na dużą skalę wraz z wprowadzeniem munduru 68 Pattern. Była to nieznaczna modyfikacja 60 Pattern z tą różnicą, że występowała już w całości w kamuflażu. Był on jednak nieco inny niż ten w 60 Pattern - na obrzeżach plam posiadał ciemne, szerokie krawędzie (brzegi) oraz charakterystyczne kropki.
84 Pattern, 94 Pattern i Combat Soldier 95.
Po wojnie falklandzkiej wprowadzono mundur 84 Pattern. Wzór kamuflażu ma nieco inny kształt plam i ciemniejsze kolory. Później pojawił się także prototypowy 94 Pattern - kamuflaż ma nieco inne kolory (bardziej żółte), a plamy są nieco mniejsze. Wzór w systemie umundurowania Combat Soldier 95 jest niemal identyczny jak ten w 68 Pattern.
Powstały dwie modernizacje systemu Soldier 95, przy czym nie ominęły one kamuflażu. S2000 - przyciemniono koloru kamuflażu i S2005 - jeszcze bardziej przyciemniono kamuflaż.
Tropical Pattern.
Wzór kamuflażu bazujący na 68 Pattern - jedyna różnica to jaśniejsze i żywsze kolory kamuflażu, które lepiej kamuflowały na terenach silnie zalesionych. W tym kamuflażu produkowano jedynie koszule i spodnie
Desert DPM.
Są dwie wersje kamuflażu pustynnego nazywanego Deset DPM (wersja 4 i 3 kolorowa). Wersję 3 kolorową wprowadzono na potrzeby I wojny w zatoce. Zrezygnowano wtedy z wersji 4 kolorowej z uwagi na wcześniejszą sprzedaż znacznej ilości mundurów w tym kamuflażu Armii Irackiej. Wersja 3 kolorowa różniła się tylko usunięciem jednego koloru. Tą wersję stosuje się z powodzeniem do dzisiejszego dnia.
Hybrid DPM.
Ta odmiana powstała na przełomie 2008/2009 roku. Nowo powstały kamuflaż miał się lepiej spisywać w krajach pustynnych, takich jak Irak czy Afganistan.
Kamuflaż ten miał za zadanie maskować nie tylko na ogromnych przestrzeniach otwartych Afganistanu, ale także w żyznej strefie wzdłuż rzeki Helmand, zwanej przez żołnierzy Green Zone. Kamuflaż się nie przyjął.
DPM w innych armiach.
Kamuflaż DPM można zauważyć także u innych państw: np. Arabia Saudyjska, Holandia, Pakistan, Portugalia oraz Nowa Zelandia.

</doc>
<doc id="2529261" url="https://pl.wikipedia.org/wiki?curid=2529261" title="Küssnacht am Rigi">
Küssnacht am Rigi



</doc>
<doc id="2529264" url="https://pl.wikipedia.org/wiki?curid=2529264" title="Irish Cup">
Irish Cup



</doc>
<doc id="2529268" url="https://pl.wikipedia.org/wiki?curid=2529268" title="Przeobrażenie holometaboliczne">
Przeobrażenie holometaboliczne



</doc>
<doc id="2529269" url="https://pl.wikipedia.org/wiki?curid=2529269" title="Louise Bourgoin">
Louise Bourgoin

Louise Bourgoin (ur. 28 listopada 1981 w Vannes) – francuska aktorka, modelka i prezenterka telewizyjna.
Za rolę w filmie "Dziewczyna z Monako" została nominowana do nagrody Cezar za 2008 r. w kategorii "Meilleur jeune espoir féminin".

</doc>
<doc id="2529272" url="https://pl.wikipedia.org/wiki?curid=2529272" title="Kazimierz Żuliński">
Kazimierz Żuliński

Kazimierz Żuliński (ur. 1831 w Radomiu, zm. 10 marca 1904 we Lwowie) – polski duchowny rzymskokatolicki, powstaniec styczniowy, brat Romana, Tadeusza i Józefa Anzelma.
Życiorys.
Urodził się w 1831 w Radomiu. Uczył się w Krakowie, a po śmierci ojca w Warszawie. 26 lutego 1854 przyjął święcenia kapłańskie w diecezji warszawskiej. Początkowo posługiwał w Złatowie na ziemi łowickiej. Pierwsze lata posługi kapłańskiej spędził na wsiach. Od 1859 był katechetą w zakładach naukowych w Warszawie. Od 1862 był wikarym w warszawskiej parafii św. Aleksandra. Był zaangażowany w działalność narodową, wygłaszał patriotyczne kazania. W czasie powstania styczniowego o procesji z dnia 25 kwietnia 1863 został aresztowany wraz z 11 księżmi parafii warszawskich (był najmłodszy w tym gronie), w tym z abp. Zygmuntem Szczęsnym Felińskim. Po 48 godzinach kapłani zostali zwolnieni, a następnie pozostawali pod inwigilacją władz carskich. Poza obowiązkami czysto kapłańskimi ks. Żuliński udzielał się też w pracy społecznej wsrod ludności Warszawy. Przez dom księdza przechodziła korespondencja i dokumenty Rządu Narodowego. Wskutek zdrady i denuncjacji jednego z aresztowanych Polaków był zmuszony do opuszczenia Warszawy pod koniec 1863. Trafił do Krakowa, gdzie pierwotnie miał zostać wikariuszem przy tamtejszej parafii Panny Maryi (wzgl. św. Krzyża), lecz ogłoszenie stanu oblężenia zniweczyło ten plan.
Wobec powyższego udał się na emigrację do Francji. 24 października 1864 rozpoczął posługę w parafii Saint-Nicolas-des-Champs w Paryżu. W październiku 1868 otrzymał możliwość czasowych odwiedzin we Lwowie, gdzie osiedli jego matka i bracia, a po sześciu miesiącach wyjechał stamtąd do Monachium, gdzie także posługiwał w polskim środowisku emigracyjnym. W 1872 trafił do czeskiej Pragi, jednak wobec zakazu zamieszkiwania w Austro-Węgrzech wygnańcom z zaboru rosyjskiego po dwóch miesiącach musiał opuścić to miejsce. Następnie ponownie trafił do Paryża i przez osiem lat pracował w kościele Notre-Dame w Paryżu. Zorganizował związek polskich kapłanów na emigracji zakładając Stowarzyszenie Kapłanów Polskich na Obczyźnie. Wydawał czasopismo „Wiara” o charakterze patriotyczno-religijnym. Drukował też prace narodowe w innych czasopismach.
W 1880 uzyskał zgodę władz austriackich na powrót do kraju i w tym roku został spowiednikiem w kościele Panny Maryi w Krakowie. W mieście udzielał się w pracy społecznej i zyskał tam powszechny szacunek. W czasie pogrzebu Agatona Gillera 20 lipca 1887 w Stanisławowie wygłosił płomienne kazanie patriotyczne, za co spotkały go represje ze strony władz austriackich i został zmuszony do opuszczenia Krakowa. Jako formalnie nieprzyjęty do diecezji duchowny otrzymał nakaz niezwłocznego opuszczenia stanowiska. Po powrocie z zesłania abp. Felińskiego w latach 80. i zakładaniu przez niego szkół sióstr Zgromadzenia Rodziny Maryi ks. Żuliński został powołany przez swojego przełożonego do placówki w Łomnej. Po wprowadzeniu obligatoryjnej nauki w języku niemieckim odszedł z pracy w szkole. Od tego czasu przebywał w różnych mniejszych parafiach na obszarze diecezji przemyskiej i tarnowskiej. Około 1891/1892 rezydował na plebanii w Polnej, potem w Krośnie (około 1892/1893). W 1894 przebywał w klasztorze Franciszkanów w Sanoku. Jako ksiądz przynależał wówczas do parafii w tym mieście. Określany wtedy jako „wygnaniec z zakordonu” w dniu 1 kwietnia 1894 wygłosił kazanie o charakterze patriotycznym podczas miejscowych obchodów setnej rocznicy kościuszkowskiej. Następnie przydzielony do parafii w Turce posługiwał w Łomnej (około 1896). Z parafii w Turka przekazany do diecezji lwowskiej i skierowany do Niżankowic. Około 1899 ponownie był w Łomnej. W tej miejscowości pracował w zakładzie wychowawczym żeńskim oraz był tam katechetą i kapelanem. W ostatnich latach życia przebywał w parafii w Boryni pod Turką u ks. Dziedzica.
Niedługo przed śmiercią około 50 rocznicy swoich święceń kapłańskich osiadł we Lwowie jako kapelan Zakładu Sióstr Miłosierdzia. Do miasta przybył w związku z 50-leciem swojego kapłaństwa. Zmarł 10 marca 1904. Został pochowany w grobowcu rodzinnym na Cmentarzu Łyczakowskim we Lwowie. Zarząd Towarzystwa Szkoły Ludowej postanowił założyć szkołę "w miejscu najbardziej zagrożonym" i nazwać ją imieniem księdza Kazimierza Żulińskiego.

</doc>
<doc id="2529275" url="https://pl.wikipedia.org/wiki?curid=2529275" title="Cmentarz żydowski w Rydzynie">
Cmentarz żydowski w Rydzynie

Cmentarz żydowski w Rydzynie – dawny kirkut mieści się na zachód od szosy z Leszna do Wrocławia, na niewielkim wzgórzu, po prawej stronie ul. Kościuszki, tuż za ostatnim domem oznaczonym numerem 25. Teren jest nieużytkowany, zarośnięty krzakami i sosnami. Ostatni pogrzeb odbył się w marcu 1917 roku.
Podczas II wojny światowej kirkut uległ częściowej dewastacji. Zachowane po 1945 roku macewy zostały zabrane przez rolników i użyte jako materiał budowlany. W pierwszej połowie lat 90. XX w. odnaleziono dwa fragmenty nagrobków, które przeniesiono do Działu Judaistycznego Muzeum Okręgowego w Lesznie. Pierwsza z macew dedykowana była Bunemowi Katzowi (Cohenowi) synowi Mordechaja, zmarłemu 3 Nisan 5594 (12 kwietnia 1834). Druga poświęcona była kobiecie o imieniu Hendel. W listopadzie 2011 roku na kirkucie odnaleziono jedynie fundamenty niezidentyfikowanego budynku lub muru.

</doc>
<doc id="2529280" url="https://pl.wikipedia.org/wiki?curid=2529280" title="Język assamski">
Język assamski



</doc>
<doc id="2529282" url="https://pl.wikipedia.org/wiki?curid=2529282" title="Cmentarz żydowski w Skulsku">
Cmentarz żydowski w Skulsku

Cmentarz żydowski w Skulsku – kirkut został założony w XIX wieku. Zajmował teren 0,4 ha. Nekropolia została zniszczona podczas II wojny światowej przez Niemców.

</doc>
<doc id="2529284" url="https://pl.wikipedia.org/wiki?curid=2529284" title="Javier Yacuzzi">
Javier Yacuzzi

Javier Orlando Yacuzzi (ur. 15 sierpnia 1979 w San Nicolás de los Arroyos) – argentyński piłkarz pochodzenia włoskiego występujący najczęściej na pozycji lewego pomocnika, obecnie zawodnik Huracánu.
Kariera klubowa.
Yacuzzi profesjonalną karierę rozpoczynał w sezonie 2001/2002 w drugoligowym wówczas zespole Platense z siedzibą w stołecznym Buenos Aires. Po roku przeszedł do grającego klasę niżej CA Tigre, jednak już w rozgrywkach 2003/2004 powrócił do Primera B Nacional, podpisując kontrakt z drużyną Gimnasia y Esgrima Concepción del Uruguay. Po sezonie 2004/2005 w barwach Tiro Federal wywalczył historyczny, pierwszy awans do Primera División.
Latem 2005 Yacuzzi przeszedł do pierwszoligowego Arsenalu de Sarandí. Dwa dni przed swoimi 26. urodzinami zadebiutował w argentyńskiej Primera División – 13 sierpnia 2005 w zremisowanym 1:1 spotkaniu z Gimnasią La Plata. Pierwszego gola w najwyższej klasie rozgrywkowej strzelił 18 września tego samego roku w wygranej 3:1 konfrontacji z Newell's Old Boys. W 2007 roku wygrał z Arsenalem rozgrywki Copa Sudamericana, natomiast rok później towarzyski turniej Copa Suruga Bank. W 2007 roku wygrał z Arsenalem rozgrywki Copa Sudamericana, natomiast rok później towarzyski turniej Copa Suruga Bank.
W letnim okienku transferowym 2010 jako wolny zawodnik zasilił Club Tijuana z drugiej ligi meksykańskiej, razem ze swoim byłym kolegą z Arsenalu, Javierem Gandolfim. Rok później po raz pierwszy awansował z Tijuaną do meksykańskiej Primera División, w której pierwszy mecz rozegrał 23 lipca 2011 z Morelią (1:2), natomiast premierową bramkę strzelił w pierwszej minucie zremisowanego 1:1 spotkania wyjazdowego z Américą, 25 września tego samego roku. Ogółem w Meksyku spędził półtora roku, zdobywając trzy gole w 35 ligowych spotkaniach.
Wiosną 2012 Yacuzzi powrócił do ojczyzny, podpisując umowę z drugoligowym Club Atlético Huracán.

</doc>
<doc id="2529286" url="https://pl.wikipedia.org/wiki?curid=2529286" title="Cmentarz żydowski w Starym Kiączynie">
Cmentarz żydowski w Starym Kiączynie

Cmentarz żydowski w Starym Kiączynie – kirkut należał do stawiszyńskiej gminy żydowskiej. Do dziś na terenie kirkutu zachowało się około czterdziestu macew oraz fragment starego ogrodzenia. Zachowane nagrobki są w kształcie stylizowanej steli, w wielu przypadkach ozdobione bogatym ornamentem roślinnym, a także nawiązują do sztuki chrześcijańskiej. Napisy nagrobne są w języku hebrajskim.

</doc>
<doc id="2529288" url="https://pl.wikipedia.org/wiki?curid=2529288" title="Czaryn">
Czaryn



</doc>
<doc id="2529290" url="https://pl.wikipedia.org/wiki?curid=2529290" title="Kanion Czaryński">
Kanion Czaryński



</doc>
<doc id="2529292" url="https://pl.wikipedia.org/wiki?curid=2529292" title="Georgi Conow">
Georgi Conow

Georgi Conow (ur. 2 maja 1993) – bułgarski lekkoatleta specjalizujący się w trójskoku.
W 2010 po zwycięstwie eliminacji kontynentalnych do igrzysk olimpijskich młodzieży podczas zawodów olimpijskich w Singapurze zdobył brązowy medal. Stanął na najniższym stopniu podium mistrzostw Europy juniorów w Tallinnie (2011). Srebrny medalista młodzieżowych mistrzostw Europy w Tallinnie (2015). Ósmy zawodnik halowych mistrzostw Europy w Belgradzie (2017).
Medalista i uczestnik mistrzostw krajów bałkańskich juniorów oraz juniorów młodszych. Stawał na podium seniorskich mistrzostw Bułgarii.
Rekordy życiowe: stadion – 17,03 (18 lipca 2015, Stara Zagora) / 17,11 (7 czerwca 2015, Ruen); hala – 16,78 (5 marca 2017, Belgrad).

</doc>
<doc id="2529300" url="https://pl.wikipedia.org/wiki?curid=2529300" title="Nikolaos Plastiras">
Nikolaos Plastiras

Nikolaos Plastiras, (ur. 4 listopada 1883, zm. 26 lipca 1953) – grecki wojskowy i polityk.
Życiorys.
Syn Christosa Plastirasa. W 1909 brał udział w zamachu z Gudi. Sławę bohatera wojennego zyskał w czasie wojen bałkańskich; od tego czasu nosił przydomek „Czarnego Jeźdźca”. Od 1916 działał w wenizelistowskiej Obronie Narodowej. W tym samym roku walczył na froncie macedońskim, a następnie ochotniczo wziął udział w alianckiej interwencji antybolszewickiej w wojnie domowej w Rosji. Walczył w wojnie grecko-tureckiej 1919–1922, ugruntowując swoją sławę znakomitego oficera.
Po klęsce Grecji wziął udział w buncie wojska przeciwko królowi Konstantynowi i rojalistycznemu rządowi. Stanął na czele Komitetu Rewolucyjnego razem z gen. Stilianosem Gonatasem i płk Dimitriosem Fokasem. Organizatorzy protestu zażądali zrzeczenia się korony przez króla Konstantyna I oraz uwięzienia byłych premierów Dimitriosa Gunarisa i Nikolaosa Stratosa. Komitet przygotował ulotki, które rozrzucono następnie z samolotu nad Atenami; zawarto w nich postulaty abdykacji króla, powołania rządu, jaki byłby w stanie ograniczyć efekty klęski w Anatolii oraz rozwiązania parlamentu. Wprowadzenie stanu wyjątkowego, ogłoszone 26 września 1922 w Atenach, nie zmieniło sytuacji; zbuntowani wojskowi zyskali znaczne poparcie i dwa dni później weszli do stolicy, entuzjastycznie witani. Rząd złożył dymisję, zaś Konstantyn I zrzekł się (po raz drugi) korony na rzecz syna, Jerzego II. Premierem nowego rządu został Stylianos Gonatas. Plastiras odegrał decydującą rolę w stłumieniu kontrpuczu rojalistycznego. W 1924 junta wojskowa ogłosiła powstanie Drugiej Republiki Greckiej.
W marcu 1933 Plastiras stał na czele nieudanego zamachu stanu, jaki miał miejsce po przegranych przez wenizelistów wyborach. Zaocznie skazany na śmierć, zbiegł do Francji. Z zagranicy protestował przeciwko dyktaturze Metaksasa. W czasie okupacji Grecji był honorowym dowódcą EDES, chociaż nigdy nie przyjechał do kraju. Do Grecji wrócił w 1945, po stłumieniu przez Brytyjczyków powstania w Atenach (Dekemvriana). Pod naciskiem brytyjskim zgodził się zostać nowym premierem, jednak szybko musiał ustąpić. Również z polecenia brytyjskiego zawarł w lutym 1945 porozumienie z największą formacją partyzancką czasów okupacji, lewicowym ELAS, gwarantujące kary dla kolaborantów nazistowskich i integrację partyzantów w społeczeństwie powojennym w zamian za ich rozbrojenie. Porozumienie nie było w praktyce przestrzegane przez stronę rządową, która podjęła represje antylewicowe. W czasie wojny domowej w Grecji nie uczestniczył w życiu politycznym kraju.
Po zakończeniu walk ponownie wrócił do aktywności politycznej jako przywódca Narodowej Postępowej Unii Centrum. W latach 1950–1952 ponownie był premierem Grecji, stojąc na czele rządów koalicji partii centrowych. Jego rząd kontynuował represje wymierzone w członków i sympatyków Komunistycznej Partii Grecji. Zdaniem niektórych historyków, odmówił m.in. ułaskawienia Nikosa Belojanisa, mimo masowej kampanii na rzecz odwołania wydanego w jego procesie wyroku śmierci. Według innych źródeł Plastiras opowiadał się za ułaskawieniem Belojanisa, jednak ostateczna decyzja w tej sprawie należała do króla Pawła I. Premier deklarował zakończenie masowych represji wobec lewicy; faktycznie w okresie sprawowania przez niego urzędu skrócono część wydanych wcześniej wyroków lub zamieniono wydane wyroki śmierci na dożywotnie więzienie. Równocześnie jednak pozostawała w mocy ustawa z 1947 o inwigilacji środowisk lewicowych.
Latem 1952 Plastiras musiał odejść z urzędu premiera pod naciskiem Amerykanów, pod zarzutami niedostatecznych postępów w odbudowie kraju. W nowych wyborach nie zdołał po raz kolejny uzyskać mandatu poselskiego, w następnym roku zmarł.

</doc>
<doc id="2529302" url="https://pl.wikipedia.org/wiki?curid=2529302" title="Parafia Narodzenia Najświętszej Maryi Panny w Chłopkowie">
Parafia Narodzenia Najświętszej Maryi Panny w Chłopkowie

Parafia pw. Narodzenia Najświętszej Maryi Panny w Chłopkowie – rzymskokatolicka parafia należąca do dekanatu Sarnaki, diecezji drohiczyńskiej, metropolii białostockiej.
Historia.
Unicka parafia pw. Wniebowzięcia Najświętszej Maryi Panny w Chłopkowie powstała na przełomie XVI i XVII wieku. Jej fundatorem był Mikołaj Kiszka h. Dąbrowa (ok. 1565–1620), starosta drohicki (1588–1620). 
Po kasacie unii parafia unicka w Chłopkowie w 1875 roku została zamieniona na prawosławną. W 1890 roku z nakazu władz carskich rozebrano dotychczasową drewnianą świątynię. Na jej miejscu w tymże roku wzniesiono – staraniem duchowieństwa prawosławnego – nową, murowaną cerkiew w stylu bizantyjskim.
W 1918 roku świątynia w Chłopkowie została rewindykowana katolikom i rekoncyliowana. Obecna parafia została założona 27 marca 1920 roku. 
Działalność parafialna.
Parafia prowadzi księgi chrztów: od 1759 r., małżeństw: od 1920 r. oraz zmarłych: od 1920 r.
Obszar parafii.
W granicach parafii znajdują się miejscowości:
Proboszcz z Chłopkowa obsługuje również Rektorat Matki Bożej Nieustającej Pomocy w Nowych Litewnikach.
Msze Święte i nabożeństwa.
Odpusty w parafii:

</doc>
<doc id="2529304" url="https://pl.wikipedia.org/wiki?curid=2529304" title="Cmentarz żydowski w Gąsawie">
Cmentarz żydowski w Gąsawie

Cmentarz żydowski w Gąsawie – kirkut w Gąsawie, założony na przełomie XIX i XX wieku, przy szosie prowadzącej do Szelejewa (obecnie ulicy Trzemeszeńskiej). Dawnej kirkut miał powierzchnię 0,071 ha. Został zniszczony podczas II wojny światowej przez nazistów. Na jego terenie nie zachowała się żadna macewa. Układ nekropolii jest nieczytelny. Kirkut nie ma zieleni. Obecnie na miejscu cmentarza mieści się stacja paliw.

</doc>
<doc id="2529307" url="https://pl.wikipedia.org/wiki?curid=2529307" title="Johannes Hock">
Johannes Hock

Johannes Hock (ur. 24 marca 1992) – niemiecki lekkoatleta specjalizujący się w wielobojach.
Nie ukończył ośmioboju w 2009 roku na mistrzostwach świata juniorów młodszych. W 2011 zdobył brązowy medal mistrzostw Europy juniorów. Medalista mistrzostw NCAA.
Rekordy życiowe: dziesięciobój – 8293w pkt. (4 maja 2013, Waco); dziesięciobój (juniorski) – 7846 pkt. (5 czerwca 2011, Filderstadt); siedmiobój (hala) – 5873 pkt. (9 marca 2013, Fayetteville). 

</doc>
<doc id="2529310" url="https://pl.wikipedia.org/wiki?curid=2529310" title="Aleksandrowo (gmina Awiżenie)">
Aleksandrowo (gmina Awiżenie)

Aleksandrowo (lit. "Aleksandravas") − wieś na Litwie, w rejonie wileńskim, 8 km na północny zachód od Awiżenii, zamieszkana przez 8 ludzi. Przed II wojną światową w Polsce, w powiecie wileńsko-trockim województwa wileńskiego.

</doc>
<doc id="2529311" url="https://pl.wikipedia.org/wiki?curid=2529311" title="Auksztodwory">
Auksztodwory

Auksztodwory (lit. "Aukštadvaris") − wieś na Litwie, w rejonie wileńskim, 8 km na północny zachód od Awiżenii, zamieszkana przez 8 ludzi.
W II Rzeczypospolitej zaścianek Auksztodwory należał do powiatu wileńsko-trockiego w województwie wileńskim.

</doc>
<doc id="2529312" url="https://pl.wikipedia.org/wiki?curid=2529312" title="Rusaki Górne">
Rusaki Górne

Rusaki Górne (lit. "Aukštieji Rusokai") − wieś na Litwie, w rejonie wileńskim, 5 km na północny zachód od Awiżenii, zamieszkana przez 10 ludzi. Przed II wojną światową w Polsce, w powiecie wileńsko-trockim województwa wileńskiego.

</doc>
<doc id="2529313" url="https://pl.wikipedia.org/wiki?curid=2529313" title="Awiżenie">
Awiżenie

Awiżenie (lit. "Avižieniai") − wieś na Litwie, w rejonie wileńskim, 8 km na północny zachód od Wilna, zamieszkana przez 1695 mieszkańców. Przed II wojną światową w Polsce, w powiecie wileńsko-trockim województwa wileńskiego.

</doc>
<doc id="2529314" url="https://pl.wikipedia.org/wiki?curid=2529314" title="Bojary (gmina Awiżenie)">
Bojary (gmina Awiżenie)

Bojary (lit. "Bajorai") − wieś na Litwie, w rejonie wileńskim, 3 km na wschód od Awiżenii, zamieszkana przez 137 ludzi. Przed II wojną światową w Polsce, w powiecie wileńsko-trockim województwa wileńskiego.

</doc>
<doc id="2529315" url="https://pl.wikipedia.org/wiki?curid=2529315" title="Bondary (Litwa)">
Bondary (Litwa)

Bondary (lit. "Bendoriai") − wieś na Litwie, w rejonie wileński, 4 km na północ od Awiżenii. W 2001 wieś była zamieszkana przez 192 ludzi, natomiast w roku 2010 jej populacja liczyła już 604 mieszkańców.
Przed II wojną światową w Polsce, w powiecie wileńsko-trockim województwa wileńskiego.

</doc>
<doc id="2529316" url="https://pl.wikipedia.org/wiki?curid=2529316" title="Bukiszki (rejon wileński)">
Bukiszki (rejon wileński)

Bukiszki (lit. "Bukiškės") − wieś na Litwie, w rejonie wileńskim, 1 km na wschód od Awiżenii, zamieszkana przez 806 ludzi. Przed II wojną światową w Polsce, w powiecie wileńsko-trockim województwa wileńskiego.
We wsi działa parafia prawosławna pw. Narodzenia Pańskiego; znajduje się tu cerkiew pw. Opieki Matki Bożej.

</doc>
<doc id="2529317" url="https://pl.wikipedia.org/wiki?curid=2529317" title="Ozierajcie">
Ozierajcie

Ozierajcie (lit. "Ežeraičiai") − wieś na Litwie, w rejonie wileńskim, 7 km na północny zachód od Awiżenii, zamieszkana przez 6 ludzi.
W II Rzeczypospolitej wieś Ozierajcie należał do powiatu wileńsko-trockiego w województwie wileńskim.

</doc>
<doc id="2529318" url="https://pl.wikipedia.org/wiki?curid=2529318" title="Halin (Litwa)">
Halin (Litwa)

Halin (lit. "Galinė") − wieś na Litwie, w rejonie wileńskim, 5 km na północny zachód od Awiżenii, zamieszkana przez 52 ludzi.
W II Rzeczypospolitej majątek Halin należał do powiatu wileńsko-trockiego w województwie wileńskim.

</doc>
<doc id="2529319" url="https://pl.wikipedia.org/wiki?curid=2529319" title="Giełuże">
Giełuże

Giełuże (lit. "Gilužiai") − wieś na Litwie, w rejonie wileńskim, 1 km na południowy zachód od Awiżenii, zamieszkana przez 27 ludzi. Przed II wojną światową w Polsce, w powiecie wileńsko-trockim województwa wileńskiego.

</doc>
<doc id="2529320" url="https://pl.wikipedia.org/wiki?curid=2529320" title="Karabelki">
Karabelki

Karabelki (lit. "Karabelkai") − miejscowość na Litwie, w rejonie wileńskim, 3 km na północny zachód od Awiżenii, zamieszkana przez 13 ludzi.
W II Rzeczypospolitej zaścianek Karabelki należał do powiatu wileńsko-trockiego w województwie wileńskim.

</doc>
<doc id="2529321" url="https://pl.wikipedia.org/wiki?curid=2529321" title="Klonówka (rejon wileński)">
Klonówka (rejon wileński)

Klonówka (lit. "Klevinė") − wieś na Litwie, w rejonie wileńskim, 3 km na północny wschód od Awiżenii, zamieszkana przez 14 ludzi. Przed II wojną światową w Polsce, w powiecie wileńsko-trockim województwa wileńskiego.

</doc>
<doc id="2529322" url="https://pl.wikipedia.org/wiki?curid=2529322" title="Łajdagole">
Łajdagole

Łajdagole (lit. "Laidagaliai") − wieś na Litwie, w rejonie wileńskim, 8 km na północny zachód od Awiżenii, zamieszkana przez 26 ludzi. Przed II wojną światową w Polsce, w powiecie wileńsko-trockim województwa wileńskiego.

</doc>
<doc id="2529323" url="https://pl.wikipedia.org/wiki?curid=2529323" title="Łowkiele">
Łowkiele

Łowkiele (lit. "Laukeliai") − wyludniona wieś na Litwie, w rejonie wileńskim, 5 km na północny zachód od Awiżenii. Przed II wojną światową w Polsce, w powiecie wileńsko-trockim województwa wileńskiego.

</doc>
<doc id="2529325" url="https://pl.wikipedia.org/wiki?curid=2529325" title="Markiszki (gmina Awiżenie)">
Markiszki (gmina Awiżenie)

Markiszki (lit. "Markiškės") − wieś na Litwie, w rejonie wileńskim, 7 km na północny zachód od Awiżenii, zamieszkana przez 18 osób. Przed II wojną światową w Polsce, w powiecie wileńsko-trockim województwa wileńskiego.

</doc>
<doc id="2529326" url="https://pl.wikipedia.org/wiki?curid=2529326" title="Mała Rzesza">
Mała Rzesza

Mała Rzesza (lit. "Mažoji Riešė") − miejscowość na Litwie, w rejonie wileńskim, 5 km na północ od Awiżenii. W 2011 roku liczyła 41 mieszkańców.
W II Rzeczypospolitej zaścianek Mała Rzesza należał do powiatu wileńsko-trockiego w województwie wileńskim.

</doc>
<doc id="2529327" url="https://pl.wikipedia.org/wiki?curid=2529327" title="Nowosady (gmina Awiżenie)">
Nowosady (gmina Awiżenie)

Nowosady (lit. "Naujasodžiai") − wieś na Litwie, w rejonie wileńskim, 3 km na północny zachód od Awiżenii, zamieszkana 11 osób. Przed II wojną światową w Polsce, w powiecie wileńsko-trockim województwa wileńskiego.

</doc>
<doc id="2529328" url="https://pl.wikipedia.org/wiki?curid=2529328" title="Pikuciszki">
Pikuciszki

Pikuciszki (lit. "Pikutiškės") − wieś na Litwie, w rejonie wileńskim, 3 km na zachód od Awiżenii, zamieszkana 230 osób. Przed II wojną światową w Polsce, w powiecie wileńsko-trockim województwa wileńskiego.

</doc>
<doc id="2529330" url="https://pl.wikipedia.org/wiki?curid=2529330" title="Yann Le Pennetier">
Yann Le Pennetier

Yann Le Pennetier, pseudonim Yann (ur. 24 maja 1954 w Marsylii) – francuski scenarzysta komiksowy.
Zadebiutował w 1975 jako autor scenariuszy w magazynie komiksowym „Spirou”. W 1978 poznał Didiera Conrada, z którym stworzył "Hauts de pages", "Bob Marone" i "Les Innommables". Był także jednym ze scenarzystów komiksu Morrisa, "Lucky Luke".
Od 2011 jest twórcą scenariusza serii "", pobocznego cyklu "Thorgala". Autorem rysunków jest Roman Surżenko. W 2018 roku został scenarzystą głównej serii.

</doc>
<doc id="2529331" url="https://pl.wikipedia.org/wiki?curid=2529331" title="Sołdenie">
Sołdenie

Sołdenie (lit. "Saldenė") − wieś na Litwie, w rejonie wileńskim, 2 km na zachód od Awiżenii, zamieszkana przez 44 osoby. 
W II Rzeczypospolitej wieś Sołdenie należał do powiatu wileńsko-trockiego w województwie wileńskim.

</doc>
<doc id="2529335" url="https://pl.wikipedia.org/wiki?curid=2529335" title="Telemaco Arcangeli">
Telemaco Arcangeli

Telemaco Arcangeli (ur. 29 lipca 1923 w Rzymie, zm. 18 listopada 1998 tamże) – włoski lekkoatleta, chodziarz.
Na mistrzostwach Europy w Brukseli (1950) został zdyskwalifikowany w chodzie na 10 000 metrów.
Odpadł w eliminacjach chodu na 10 kilometrów podczas igrzysk olimpijskich w Helsinkach (1952).
Bibliografia.
 

</doc>
<doc id="2529336" url="https://pl.wikipedia.org/wiki?curid=2529336" title="Arcangeli">
Arcangeli



</doc>
<doc id="2529337" url="https://pl.wikipedia.org/wiki?curid=2529337" title="Szwedy (Litwa)">
Szwedy (Litwa)

Szwedy (lit. "Švedai") − wieś na Litwie, w rejonie wileńskim, 5 km na zachód od Awiżenii, zamieszkana przez 34 osoby. Przed II wojną światową w Polsce, w powiecie wileńsko-trockim województwa wileńskiego.

</doc>
<doc id="2529339" url="https://pl.wikipedia.org/wiki?curid=2529339" title="Canel Konvur">
Canel Konvur

Canel Konvur (ur. 27 listopada 1939 w Kuşadası, zm. 4 czerwca 2018 w Bodrum) – turecka lekkoatletka, skoczkini wzwyż i płotkarka.
23. lokata w eliminacjach skoku wzwyż nie dała jej awansu do finału podczas igrzysk olimpijskich w Rzymie (1960).
Na mistrzostwach Europy w Belgradzie (1962) odpadła w eliminacjach w skoku wzwyż oraz w biegu na 80 metrów przez płotki.

</doc>
<doc id="2529340" url="https://pl.wikipedia.org/wiki?curid=2529340" title="Szwedy">
Szwedy



</doc>
<doc id="2529341" url="https://pl.wikipedia.org/wiki?curid=2529341" title="Markiszki (ujednoznacznienie)">
Markiszki (ujednoznacznienie)



</doc>
<doc id="2529343" url="https://pl.wikipedia.org/wiki?curid=2529343" title="Elias Håkansson">
Elias Håkansson

Elias Håkansson (ur. 29 lutego 1992) – szwedzki lekkoatleta specjalizujący się w rzucie młotem.
W 2010 odpadł w eliminacjach mistrzostw świata juniorów, a w 2011 zdobył brązowy medal mistrzostw Europy juniorów. 
Rekord życiowy (młot seniorski) – 65,69 (12 sierpnia 2011, Gävle). 

</doc>
<doc id="2529345" url="https://pl.wikipedia.org/wiki?curid=2529345" title="Aleja Tornad">
Aleja Tornad

Aleja Tornad – nieoficjalne określenie obszaru w Stanach Zjednoczonych, na którym ze zwiększoną częstotliwością występują trąby powietrzne. Rozciąga się on przez stany: Teksas, Oklahoma, Kansas, Nebraska, Iowa i Dakota Południowa.
Tornada najczęściej występują tam późną wiosną oraz, rzadko, wczesną jesienią.

</doc>
<doc id="2529346" url="https://pl.wikipedia.org/wiki?curid=2529346" title="Gül Çiray">
Gül Çiray

Gül Çiray, także Akbaş (ur. 27 listopada 1939 w Ankarze, zm. 25 sierpnia 2019) – turecka lekkoatletka specjalizująca się w biegach na 400 i 800 metrów.
Na mistrzostwach Europy w Sztokholmie (1958) odpadła w eliminacjach na 400 i 800 metrów.
Na tym samym etapie rywalizacji odpadła w biegu na 800 metrów podczas igrzysk olimpijskich w Rzymie (1960).
Dwukrotna złota medalistka igrzysk bałkańskich.
Wielokrotna rekordzistka Turcji.

</doc>
<doc id="2529347" url="https://pl.wikipedia.org/wiki?curid=2529347" title="Zabłocie (Litwa)">
Zabłocie (Litwa)

Zabłocie (lit. "Užubaliai") − wieś na Litwie, w rejonie wileńskim, 1 km na północny wschód od Awiżenii, zamieszkana przez 79 ludzi. Przed II wojną światową w Polsce, w powiecie wileńsko-trockim województwa wileńskiego.

</doc>
<doc id="2529350" url="https://pl.wikipedia.org/wiki?curid=2529350" title="Zadworańce">
Zadworańce

Zadworańce (lit. "Užudvarionys") − wieś na Litwie, w rejonie wileńskim, 2 km na północny wschód od Awiżenii, zamieszkana przez 6 ludzi. Przed II wojną światową w Polsce, w powiecie wileńsko-trockim województwa wileńskiego.

</doc>
<doc id="2529352" url="https://pl.wikipedia.org/wiki?curid=2529352" title="Warnolepka">
Warnolepka

Warnolepka (lit. "Varnalaukis") − wieś na Litwie, w rejonie wileńskim, 1 km na północ od Awiżenii, zamieszkana przez 12 ludzi. 
W II Rzeczypospolitej zaścianek Warnolepka należał do powiatu wileńsko-trockiego w województwie wileńskim.

</doc>
<doc id="2529353" url="https://pl.wikipedia.org/wiki?curid=2529353" title="Rusaki Dolne">
Rusaki Dolne

Rusaki Dolne (lit. "Žemieji Rusokai") − wieś na Litwie, w rejonie wileńskim, 6 km na północny wschód od Awiżenii, zamieszkana przez 8 ludzi. Przed II wojną światową w Polsce, w powiecie wileńsko-trockim województwa wileńskiego.

</doc>
<doc id="2529355" url="https://pl.wikipedia.org/wiki?curid=2529355" title="Benedikt Stienen">
Benedikt Stienen

Benedikt Stienen (ur. 12 stycznia 1992) – niemiecki lekkoatleta specjalizujący się w rzucie dyskiem. 
W 2009 odpadł w eliminacjach mistrzostw świata juniorów młodszych, a w 2011 zdobył brązowy medal mistrzostw Europy juniorów. Reprezentant Niemiec w meczach międzypaństwowych. 
Rekord życiowy: 60,84 (13 maja 2017, Wiesbaden).

</doc>
<doc id="2529360" url="https://pl.wikipedia.org/wiki?curid=2529360" title="Augustyn Karol Lipiński">
Augustyn Karol Lipiński

Augustyn Karol Lipiński herbu Brodzic (ur. przed 1760, zm. 2 kwietnia 1814) – kanonik płocki, kanonik krakowski, biskup pomocniczy krakowski, kawaler Orderu św. Stanisława.
Życiorys.
Data i miejsce urodzenia Augustyna Karola Lipskiego nie są znane. Pochodził z rodziny szlacheckiej h. Brodzic z Lipin. Ukończył studia uzyskując tytuł doktora obojga praw. Od 1772 był kanonikiem katedralnym płockim, a od 1788 kanonikiem krakowskim. W 1790 Kapituła katedralna krakowska wybrała go deputatem do Trybunału Koronnego. W następnym roku został mianowany przez bpa Feliksa Turskiego audytorem i sędzią generalnym diecezji. W 1792 w okresie Sejmu Czteroletniego został kawalerem orderu św. Stanisława. W 1802 otrzymał kustodię katedralną. Był też komisarzem biskupim klasztoru św. Andrzeja sióstr klarysek w Krakowie.
12 czerwca 1811 bp Andrzej Gawroński mianował go "pro iure episcopali" sufraganem krakowskim oraz przedstawił królowi Saksonii i księciu warszawskiemu Fryderykowi Augustowi w celu przyznania mu uposażenia. Nie jest znana data sakry biskupiej
Przystąpił do Konfederacji Generalnej Królestwa Polskiego w 1812 roku.
W 1814 w imieniu kapituły, jako archidiakon krakowski przekazał administrację diecezją krakowską biskupowi kieleckiemu Wojciechowi Janowi Górskiemu. Zmarł 2 kwietnia 1814.

</doc>
<doc id="2529361" url="https://pl.wikipedia.org/wiki?curid=2529361" title="Cmentarz żydowski w Gębicach">
Cmentarz żydowski w Gębicach

Cmentarz żydowski w Gębicach – nekropolia została założona w 1816. Mieści się przy ulicy Leśnej, przy szosie do Zbytowa. Jest ona częścią działki nr 185, na której znajduje się również dawna nekropolia protestancka. Istnienie kirkutu w okresie międzywojennym potwierdza dokument wystawiony przez Magistrat miasta Gębic w dniu 11 lutego 1933. W 1933 majątek gminy żydowskiej w Gębicach wraz z nekropolią przejęła gmina żydowska w Inowrocławiu. Obecnie obszar kirkutu o powierzchni 0,09 hektarów (dokładnie 929,36 metrów kwadratowych) porośnięty jest krzakami. Pomimo że kirkut został zaznaczony na „Mapie sytuacyjnej nieruchomości z projektowanym podziałem wydzielającym część cmentarza żydowskiego od ewangelickiego”, niemożliwy jest geodezyjny podział, ponieważ działka nie posiada księgi wieczystej. Na terenie kirkutu zachowały się jedynie dwa elementy nagrobków. Kirkut posiada plan trapezu. Obecnie układ przestrzenny nekropolii jest nieczytelny. Nie zachowały się również drzewa rosnące na kirkucie. Teren cmentarza został uporządkowany w 2008.

</doc>
<doc id="2529364" url="https://pl.wikipedia.org/wiki?curid=2529364" title="Helena Harajda">
Helena Harajda

Helena Harajda właściwie Helena Anna Harajda z domu Jasielska (ur. 29 czerwca 1921 w Lublinie, zm. 25 kwietnia 2011 w Gnieźnie) – muzykolog, fizyk, akustyk, profesor doktor habilitowany, nauczyciel akademicki, pedagog, dydaktyk, działacz Polskiego Towarzystwa Turystyczno-Krajoznawczego, Polskiego Towarzystwa Akustycznego, Związku Polskich Artystów Lutników, harcerka, turystka, podróżniczka.
Edukacja i tytuły naukowe.
Przed wojną uczęszczała do Liceum Ogólnokształcącego Sióstr Ursulanek w Stanisławowie o profilu humanistycznym. Maturę zdała w 1939 r. Równocześnie uczyła się w Konserwatorium w klasie fortepianu (1930-1940). Podczas II wojny światowej, w latach 1940-1941 oraz 1944-1945, uczyła się w radziecki Instytucie Pedagogicznym na wydziale fizyko-matematycznym. Po wojnie w ramach wysiedleń z kresów przyjechała do Poznania. Tu uzyskała tytuł magistra filozofii w roku 1950 u profesora Adolfa Chybińskiego, a następnie magistra filozofii w zakresie fizyki w roku 1952 u profesora Marka Kwieka na Uniwersytecie Poznańskim. W roku 1964 obroniła doktorat w zakresie nauk matematyczno-fizycznych na Uniwersytecie im. Adama Mickiewicza w Poznaniu u profesor Haliny Ryffert. W 1989 Rada Państwa przyznała jej tytuł profesora nadzwyczajnego nauk fizycznych.
Praca zawodowa.
W swojej pracy zawodowej Helena Harajda związana była z Uniwersytetem im. Adama Mickiewicza w Poznaniu, Akademią Rolniczą w Poznaniu, Akademią Muzyczną w Poznaniu oraz Wyższą Szkołą Pedagogiczną i Uniwersytetem Zielonogórskim w Zielonej Górze.
Helena Harajda posiadała w swoim dorobku ponad 100 prac naukowych w tym 45 rozpraw naukowych, 3 monografie, książki, recenzje, opinie do przewodów na stopnie naukowe itp. Uczestniczyła w badaniu instrumentów muzycznych w ramach Międzynarodowych Konkursów Lutniczych im. Henryka Wieniawskiego w Poznaniu. Wygłaszała referaty na wielu kongresach akustycznych m.in. w Budapeszcie w 1971 roku, w Londynie w 1974 roku, w Paryżu w 1975 roku, w Madrycie w 1977 roku, w Paryżu w 1977 roku, w Dubrowniku w 1979 roku, w Wenecji w 1981 roku, w Getyndze w 1982 roku, w Sandefjord w 1985 roku, w Sopron w 1986 roku itd.
W swojej karierze zawodowej pełniła m.in. funkcje: Kierownika Zakładu Muzycznego, Kierownika Zakładu Fizyki, Dyrektora Instytutu Fizyki WSP w Zielonej Górze. Była Prodziekanem Wydziału Matematyczno – Fizyczno – Technicznego WSP. Była członkiem założycielem Polskiego Towarzystwa Akustycznego. Należała do Catgut Ac. Society USA, Polskiego Towarzystwa Fizycznego, Związku Polskich Artystów Lutników (ZPAL). Kierowała badaniami akustycznymi w ZPAL, była też jego członkiem honorowym. Tworzyła programy przedmiotu „Akustyka” dla kierunku „Lutnictwo” na poziomie licealnym i akademickim. Pełniła funkcję Konsultanta Szkolnictwa Artystycznego I i II stopnia Departamentu Szkolnictwa Artystycznego Ministerstwa Kultury i Sztuki w latach 1995 – 1996. Redagowała hasła do Encyklopedii Muzycznej PWN.
Działalność społeczna.
Była Przewodniczką (instruktorką) ZHP, Przodownikiem Turystyki Pieszej i Górskiej PTTK, Instruktorem Krajoznawstwa, Organizatorem Turystyki PTTK, Strażnikiem Ochrony Przyrody. Posiadało złotą honorową odznakę PTTK przyznaną przez Zarząd Główny. Posiadała Honorowy Dysk WKFiT (1975).
Rodzina.
Dziadkowie Heleny Harajdy pochodzili z Kresów. Dziadek, Jan Mieczysław Jasielski, był zarządcą majątków, a następnie urzędnikiem Rady Powiatowej Przemyskiej. Zmarł w roku 1894. Babcia, Tekla Jasielska z domu Krawczyk, zajmowała się domem. Drugi z dziadków, Jan Niemiec, był urzędnikiem kolejowym, a następnie posiadał w Stryju warsztat blacharski. Helena Niemiec z domu Małaniak zajmowała się domem. Ojciec Heleny, Jan Maciej Jasielski, był inżynierem kolejnictwa i naczelnikiem warsztatów kolejowych w Stanisławowie. Służył jako oficer w Legionach Polskich i walczył w wojnie bolszewickiej w 1920 roku. Był więźniem łagrów i żołnierzem Armii gen. Władysława Andersa. Zmarł w Argentynie. Matka, Kamilla Jasielska, z domu Niemiec była nauczycielką.
Helena Anna Jasielska wyszła za mąż za Ryszarda Jana Harajdę 31.12.1944 roku. Ślub odbył się w kolegiacie stanisławowskiej. Helena Harajda miała czwórkę dzieci. Wszystkie urodziły się w Poznaniu. Teresa Tarasewicz (ur. 1946) – emerytka ZUS, Stanisław Harajda (ur. 1948) – absolwent Uniwersytetu im. Adama Mickiewicza - matematyka, Państwowej Wyższej Szkoły Muzycznej w klasie fletu i Akademii Wychowania Fizycznego w zakresie turystyki i rekreacji – studia podyplomowe, działacz PTTK, Jan Harajda urodzony w 1953) – absolwent Akademii Ekonomicznej w Poznaniu, Maria Harajda – Jaworska (wcześniej Wojciechowska) urodzona w 1958) – absolwentka Uniwersytetu im. Adama Mickiewicza w Poznaniu – muzykologia.
Nagrody i odznaczenia.
Za swoją działalność Helena Harajda otrzymała Złoty Krzyż Zasługi (1973), Odznakę Honorową m. – Poznania (1974), Krzyż Kawalerski Orderu Odrodzenia Polski (1981), Medal Komisji Edukacji Narodowej (1983), tytuł "Zasłużony Nauczyciel PRL (1985) i inne odznaczenia i nagrody.
Pochowana została w Poznaniu na cmentarzu junikowskim (pole 6, kwatera 3, miejsce 26).

</doc>
<doc id="2529365" url="https://pl.wikipedia.org/wiki?curid=2529365" title="Marie Delattre">
Marie Delattre

Marie Delattre (ur. 4 marca 1981 w Arras) – francuska kajakarka, brązowa medalistka olimpijska, dwukrotna medalistka mistrzostw świata.
Brązowa medalistka igrzysk olimpijskich w Pekinie w 2008 roku w konkurencji K-2 (razem z Anne-Laure Viard) na 500 m. Startowała również podczas igrzysk w Atenach w 2004 roku, bez sukcesów. Jest dwukrotną brązową medalistką mistrzostw świata w konkurencji kajaków w K-2 z 2005 i 2007 roku.

</doc>
<doc id="2529366" url="https://pl.wikipedia.org/wiki?curid=2529366" title="Edmund Rezler">
Edmund Rezler

Edmund Rezler (Rösler, Rözler) pseud. radiowy "Józef Rosławski" (ur. 16 marca 1906 w Moszczenicy, zm. 20 lipca 1958 w Warszawie) – polski pianista, kompozytor, pedagog, działacz kultury.
Życiorys.
Urodził się 16 marca 1906 r. we wsi Moszczenica w powiecie piotrkowskim. Był synem Edmunda, mistrza tkackiego ze Zduńskiej Woli i Huldy z Ehrentrautów (Ohrentrautów) - Niemców, którzy w drugiej połowie XIX w. przybyli na ziemie polskie. Jego młodszymi braćmi byli: Alfons i Arnold Rezler. Wychowywał się w atmosferze rodzinnego muzykowania. Do szkoły powszechnej i gimnazjum uczęszczał w Zduńskiej Woli.
W latach 1924-1927 studiował w Konserwatorium Muzycznym Heleny Kijeńskiej w Łodzi, uzyskując dyplom pedagogiczny w klasie fortepianu. W latach 1927-1928 odbył służbę wojskową w Szkole Podchorążych Rezerwy Piechoty w Tomaszowie Mazowieckim, a następnie studiował w Państwowym Konserwatorium Muzycznym w Poznaniu (1928-1930), uzyskując dyplom wirtuoza w klasie fortepianu. W czasie studiów występował jako pianista i akompaniator w kwintecie fortepianowym Rezlerów.
Po studiach, w 1930 r. został nauczycielem przedmiotów teoretycznych oraz fortepianu w Miejskim Konserwatorium Muzycznym w Bydgoszczy. Występował na koncertach i wieczorkach muzycznych urządzanych przez działające przy Konserwatorium Collegium Musicum (1932-1939). Był członkiem Bydgoskiego Towarzystwa Muzycznego i występował na organizowanych przez nie koncertach. Działał w Polskim Związku Zachodnim oraz Radzie Artystyczno-Kulturalnej.
Po wybuchu II wojny światowej brał udział w działaniach militarnych kampanii wrześniowej. Następnie przebywał na emigracji na Węgrzech i w Rumunii. Koncertował w obozach i środowiskach polskich żołnierzy i uchodźców. Pracował również jako prywatny nauczyciel muzyki w Cluj w Rumunii.
W 1946 r. powrócił do Bydgoszczy. Od sierpnia 1946 do grudnia 1949 r. pracował jako kierownik muzyczny, a później aż do przeniesienia do Warszawy w 1954 r., jako kierownik sekcji koordynacyjnej programów muzycznych Pomorskiej Rozgłośni Polskiego Radia w Bydgoszczy. Równocześnie w latach 1946-1954 uczył w Państwowym Liceum Muzycznym. Aktywnie uczestniczył w życiu muzycznym Bydgoszczy. Od 1947 r. był doradcą artystycznym w Towarzystwie Muzycznym. Popularnością wśród bydgoszczan cieszyły się jego recitale. Został przewodniczącym Komisji Programowej Pomorskiej Orkiestry Symfonicznej, w której od 1947 r. występował jako solista.
1 lutego 1954 r. przeniesiono go służbowo do Warszawy, gdzie został redaktorem odpowiedzialnym Redakcji Muzyki Poważnej w Zespole Programu Krajowego Polskiego Radia. Wygłaszał w radiu pogadanki popularyzujące muzykę oraz czynnie uczestniczył w szkoleniu młodych kadr radiowych. 
Był autorem wielu kompozycji z zakresu muzyki rozrywkowej. Komponował m.in. piosenki żołnierskie oraz muzykę do słuchowisk radiowych. Do najpopularniejszych jego utworów należały: „"Kaprys"”, „"Marsz"”, „"Marsz groteskowy"”, „"Walc sentymentalny"”.
Od grudnia 1946 r. był członkiem Polskiej Partii Socjalistycznej. Pełnił funkcję przewodniczącego Koła PPS w Polskim Radio. Po zjednoczeniu PPR i PPS w 1948 r. został członkiem Polskiej Zjednoczonej Partii Robotniczej.
W 1957 r. w związku z pogłębiającą się chorobą nowotworową krtani wycofał się z czynnego życia zawodowego. Zmarł 20 lipca 1958 r. w Warszawie. Został pochowany na cmentarzu Powązkowskim (kwatera 154c-3-17).
Edmund Rezler był żonaty z Węgierką Ewą Buzdą. Nie miał potomstwa.

</doc>
<doc id="2529367" url="https://pl.wikipedia.org/wiki?curid=2529367" title="Andrij Hitczenko">
Andrij Hitczenko

Andrij Ihorowycz Hitczenko, ukr. Андрій Ігорович Гітченко (ur. 2 października 1984 roku w Kijowie) – ukraiński piłkarz, grający na pozycji obrońcy, a wcześniej pomocnika.
Kariera piłkarska.
Wychowanek klubu Arsenał Kijów, barwy którego bronił w juniorskich mistrzostwach Ukrainy (DJuFL). W 2003 rozpoczął karierę piłkarską w drugiej drużynie Arsenału Kijów. Przez wysoką konkurencję nie potrafił przebić się do podstawowego składu, dlatego na początku 2007 przeszedł do CSKA Kijów. Latem 2007 przeniósł się do FK Ołeksandrija. Na początku 2010 został piłkarzem Desny Czernihów, ale już po pół roku powrócił do Oleksandrii. Na początku czerwca 2012 powrócił do Arsenału Kijów. Podczas przerwy zimowej sezonu 2012/13 przeszedł do Krywbasu Krzywy Róg. W lipcu 2013 przeszedł do Karpat Lwów. 11 maja 2016 opuścił lwowski klub, a 24 czerwca 2016 po raz kolejny został piłkarzem FK Ołeksandrija. 12 czerwca 2018 wrócił do Desny Czernihów.

</doc>
<doc id="2529369" url="https://pl.wikipedia.org/wiki?curid=2529369" title="Cmentarz żydowski w Kamieniu Krajeńskim">
Cmentarz żydowski w Kamieniu Krajeńskim

Cmentarz żydowski w Kamieniu Krajeńskim – kirkut został założony w drugiej połowie XIX wieku. Położony był na skraju miasta przy drodze do Chojnic u podnóża niewielkiego zalesionego wzgórza. Powierzchnia nekropolii to około 0,75 ha. Oficjalnie zamknięty w 1963. Teren kirkutu zajmuje obecnie spółdzielnia. Nie ma na nim żadnych macew.

</doc>
<doc id="2529371" url="https://pl.wikipedia.org/wiki?curid=2529371" title="Jan Morgenstern">
Jan Morgenstern

Jan Morgenstern – niemiecki kompozytor muzyki filmowej. Skomponował muzykę do filmów Elephants Dream, Big Buck Bunny i Sintel.

</doc>
<doc id="2529373" url="https://pl.wikipedia.org/wiki?curid=2529373" title="Anne-Laure Viard">
Anne-Laure Viard

Anne-Laure Viard (ur. 7 czerwca 1981 w Arras) – francuska kajakarka, brązowa medalistka olimpijska, trzykrotna medalistka mistrzostw świata.
Brązowa medalistka igrzysk olimpijskich w Pekinie w 2008 roku w konkurencji K-2 (razem z Marie Delattre) na 500 m. Startowała również podczas igrzysk w Atenach w 2004 roku, bez sukcesów. Jest trzykrotną brązową medalistką mistrzostw świata w konkurencji kajaków w K-2 z 2005 i 2007 roku oraz K-1 z 2009 roku.

</doc>
<doc id="2529374" url="https://pl.wikipedia.org/wiki?curid=2529374" title="Macintosh Quadra 605">
Macintosh Quadra 605



</doc>
<doc id="2529375" url="https://pl.wikipedia.org/wiki?curid=2529375" title="Poniaty (przystanek kolejowy)">
Poniaty (przystanek kolejowy)

Poniaty - zlikwidowana wąskotorowa stacja kolejowa położona w Poniatach Wielkich, w gminie Winnica, w województwie mazowieckim, w Polsce.

</doc>
<doc id="2529380" url="https://pl.wikipedia.org/wiki?curid=2529380" title="Cmentarz żydowski w Lubiczu Górnym">
Cmentarz żydowski w Lubiczu Górnym

Cmentarz żydowski w Lubiczu Górnym – kirkut mieści się we wschodniej części wsi. Nekropolia powstała w XVIII wieku, czyli w czasie, gdy została założona gmina żydowska w Kikole. W wyniku dewastacji dokonanej przez hitlerowców do dziś na terenie kirkutu nie zachowały się jakiekolwiek macewy, jego teren został częściowo zabudowany.

</doc>
<doc id="2529381" url="https://pl.wikipedia.org/wiki?curid=2529381" title="Fort Babice">
Fort Babice



</doc>
<doc id="2529392" url="https://pl.wikipedia.org/wiki?curid=2529392" title="Puchar Świata w Piłce Siatkowej Mężczyzn 1981">
Puchar Świata w Piłce Siatkowej Mężczyzn 1981

Puchar Świata w piłce siatkowej mężczyzn w 1981 odbył się w dniach 19 listopada–28 listopada w Japonii. Turniej wygrał Związek Radziecki, przed Kubą oraz Brazylią. MVP został Vyacheslav Zaytsev.
Rozgrywki.
Wyniki.
Wyniki

</doc>
<doc id="2529393" url="https://pl.wikipedia.org/wiki?curid=2529393" title="Peter Cornelius (muzyk)">
Peter Cornelius (muzyk)

Peter Cornelius (ur. 29 stycznia 1951 w Wiedniu) – austriacki gitarzysta i autor tekstów. Znany jest m.in. ze współpracy z Michaelem Cretu, twórcą projektu Enigma.

</doc>
<doc id="2529395" url="https://pl.wikipedia.org/wiki?curid=2529395" title="Katedra Zesłania Ducha Świętego w Sanoku">
Katedra Zesłania Ducha Świętego w Sanoku



</doc>
<doc id="2529399" url="https://pl.wikipedia.org/wiki?curid=2529399" title="Mac 68k">
Mac 68k

Mac 68k – emulator wbudowany we wszystkie wersje systemów Mac OS i OS X przeznaczonych dla architektury PowerPC. Emulator pozwala na uruchamianie programów napisanych dla architektury Motoroli 68k. Emulator działa praktycznie bezproblemowo. Uważa się, że był to pierwszy tak bezproblemowy przypadek wdrożenia obsługi nowej architektury do systemu.

</doc>
<doc id="2529403" url="https://pl.wikipedia.org/wiki?curid=2529403" title="Parafia Św. Apostołów Piotra i Pawła w Niemojkach">
Parafia Św. Apostołów Piotra i Pawła w Niemojkach



</doc>
<doc id="2529404" url="https://pl.wikipedia.org/wiki?curid=2529404" title="Cmentarz żydowski w Nieszawie">
Cmentarz żydowski w Nieszawie

Cmentarz żydowski w Nieszawie – kirkut został założony na początku XIX wieku, przy obecnej ulicy Narutowicza. Przed 1939 nekropolia posiadała ogrodzenie, od strony Wisły zostały wybudowane dwie budowle, pełniące prawdopodobnie funkcję domu dozorcy lub też domu przedpogrzebowego. Macewy były ustawione rzędami. Były to najczęściej tradycyjne nagrobki o zakończeniach prostych, półokrągłych i trójkątnych; część macew wybudowano w kształcie kolumn i obelisków
W czasie drugiej wojny światowej na rozkaz władz hitlerowskich kirkut uległ dewastacji. W archiwach Żydowskiego Instytutu Historycznego zachował się wysłany w 1993 roku list, w którym jeden z nieszawian opisał wojenne losy miejscowej bóżnicy oraz kirkutu. W części poświęconej cmentarzowi można przeczytać: "Cmentarz okupant zrównał z ziemią, wszystkie marmurowe nagrobki zabrał. Ogrodzenie oraz domek grabarza rozebrano".
Po 1945 opuszczona nekropolia niszczała i służyła jako nielegalna kopalnia żwiru. Jej teren jest obecnie zarośnięty i uległ zaśmieceniu. Wśród krzaków można znaleźć ślady po fundamencie, będącym niegdyś zapewne obmurowaniem macewy. Prawdopodobnie z tej nekropolii pochodzą płyty z piaskowca, tkwiące na brzegu pobliskiego kanału. Jedyny zachowany nagrobek przechowywany jest w miejscowym muzeum.

</doc>
<doc id="2529406" url="https://pl.wikipedia.org/wiki?curid=2529406" title="Operacja Horew">
Operacja Horew

Operacja Horew (hebr. מבצע חורב, "Miwca Chorew") – izraelska operacja wojskowa przeprowadzona podczas I wojny izraelsko-arabskiej w dniach 22 grudnia 1948 – 7 stycznia 1949 przeciwko egipskiej armii w zachodniej części pustyni Negew. Jej celem było wyparcie wojsk egipskich z Palestyny i okrążenie ich głównych sił w Strefie Gazy. Pomimo nie osiągnięcia wszystkich zakładanych celów, operacja zakończyła się sukcesem Izraelczyków.
Tło wydarzeń.
Na mocy Rezolucji Zgromadzenia Ogólnego ONZ nr 181 z dnia 29 listopada 1947, w Palestynie miały powstać dwa państwa: żydowskie i arabskie. W wyniku odrzucenia przez Arabów planu podziału Palestyny, w listopadzie 1947 wybuchła wojna domowa w Mandacie Palestyny (1947-1948), której kontynuacją była rozpoczęta w maju 1948 I wojna izraelsko-arabska. W przeciwieństwie do wcześniejszej wojny domowej, była to typowa wojna o charakterze konwencjonalnym, w którym zaangażowało się szereg państw arabskich. Na froncie południowym, część pustyni Negew, pas wybrzeża i większą część Judei zajęły wojska egipskie. Po serii ciężkich walk, w październiku Izraelczycy przeszli do kontrofensywy i w trakcie operacji "Jo’aw" (15-22 października) zajęli miasto Beer Szewa, przejmując inicjatywę na froncie południowym. W rejonie wioski al-Faludża znalazła się w okrążeniu egipska 4 Brygada. Kolejne operacje systematycznie zmniejszały obszar kontrolowany przez Arabów na Negewie. W dniu 9 listopada operacja Szmone przyniosła zdobycie strategicznego fortu Irak Suwajdan. W dniach 23-25 listopada przeprowadzono operację "Lot", w trakcie której oczyszczono z sił arabskich północno-wschodnią część pustyni Negew oraz przywrócono komunikację z Morzem Martwym. Kolejna operacja Asaf (5-7 grudnia) przyniosła udaremnienie egipskich planów przejęcia kontroli nad zachodnim Negewem i przygotowała pozycje wyjściowe do kolejnych operacji zaczepnych w obszarze Strefy Gazy.
Izraelskie dowództwo zdawało sobie sprawę, że zbliża się koniec wojny. Dlatego strategiczną koniecznością wydawało się poszukiwanie jak najszybszych rozwiązań na Negewie, tak aby przeszkodzić zatrzymaniu tych terenów przez Egipt. Dodatkową trudnością dla Izraela była konieczność utrzymywania dużej armii w ciągłej gotowości bojowej. Nowo utworzone państwo żydowskie miało bardzo ograniczone możliwości finansowe, a koszty utrzymywania ponad 100 tys. żołnierzy bardzo ciążyły na całej gospodarce. Z tych powodów, Dawid Ben Gurion był gotowy zaryzykować wzrost międzynarodowego niezadowolenia, niż przedłużać obecny impas na froncie południowym. Sztab Generalny przystąpił więc do opracowywania planu operacji Horew, której celem miało być usunięcie wszystkich wojsk egipskich z granic Palestyny. Plan zakładał, że najsilniejsze egipskie umocnienia znajdują się w obszarze nadmorskiej Strefy Gazy, dlatego zrezygnowano z podejmowania wyczerpujących i zapewne bardzo krwawych walk w tym rejonie. Zamierzano przeprowadzić śmiały manewr oskrzydlający, aby przeciąć linie zaopatrzeniowe pomiędzy Rafah a Al-Arisz. Wojska egipskie w Strefie Gazy zostałyby okrążone, a izraelskie kolumny miałyby otwartą drogę do Kanału Sueskiego. Zakładano, że taka sytuacja zmusi egipski rząd do rozmów pokojowych i przyjęcia korzystnych warunków porozumienia kończącego wojnę. Szef Południowego Dowództwa generał Jigal Allon planował przy tym wkroczyć na półwysep Synaj i zająć portowe miasto Arisz, w którym znajdowały się główne magazyny zaopatrzeniowe egipskiego korpusu ekspedycyjnego. Drugim dodatkowym manewrem miał być atak na wzgórza otaczające Hebron. W ten sposób wojska izraelskie miały zrobić krok w stronę Jerozolimy, co było osobistym zamysłem Jigal Allona. Operacja "Horew" miała określony termin rozpoczęcia działań, brakowało jednak czasu jej zakończenia. Allon umyślnie usunął tę informację z planu, ponieważ uważał, że nawet jeśli zostanie ogłoszony rozejm to „"chłopcy sobie odpoczną, a za parę tygodni przygotujemy małą prowokację, oni zaatakują nas i walki zostaną wznowione, dopóki IDF nie osiągną swego celu"”.
Układ sił.
Siły arabskie.
Egipski korpus ekspedycyjny w ostatnim okresie wojny był podzielony na trzy zgrupowania. (1) Główne siły dwóch brygad były rozlokowane razem ze sztabem głównym w rejonie Strefy Gazy. Obszar ten miał długość około 35 km i został podzielony na kilka sektorów: (a) Sektor Gazy – broniony przez dwa bataliony piechoty (3. i 7.), wzmocnione dwoma rezerwowymi batalionami (3. i 8.) i pięcioma kompaniami ochotników z Arabii Saudyjskiej. W ich odwodzie znajdowały się siły uderzeniowe (9 Batalion piechoty, batalion pancerny i bateria artylerii). Dowództwo nad sektorem objął dowódca 2 Brygady, gen. Mahmoud Fahma. (b) Sektor Rafah – broniony przez batalion piechoty, wzmocniony trzema rezerwowymi batalionami i baterią artylerii. Dowództwo nad sektorem otrzymał Mohamed Hosni. (c) linie komunikacyjne pomiędzy Rafah a Gazą zostały podzielone na dwa podsektory: pierwszy od Gazy do Dajr al-Balah i drugi od Dajr al-Balah do Rafah. Obronę każdego z podsektora zapewniał batalion ochotników. W ich odwodzie znajdowały się siły uderzeniowe (batalion piechoty, batalion pancerny i bateria artylerii). Podsektorem północnym dowodził Ahmed Saif al-Din Ibrahim, a południowym gen. Mohammed Sulejman Hjursa. (2) Linię graniczną od Rafah po Audża al-Hafir obsadziły dwa bataliony piechoty z 1 Brygady, pod dowództwem Fouada Hosni. W obszarze pomiędzy Audża al-Hafir a Bir 'Asluj, na południe od Beer Szewy pozycje zajął batalion piechoty, którego poszczególne kompanie zajęły samodzielne punkty obronne położone wzdłuż całej drogi. W przypadku izraelskiego ataku nie planowano podejmowania żadnych kontrataków lub udzielania pomocy, pozostawiając izolowane punkty oporu same sobie. Znajdująca się z tyłu strategiczna droga łącząca miasto Al-Arisz z Audża al-Hafir była ochraniana przez wzmocniony batalion, stanowiący jednocześnie odwód. Dodatkowo, w rejonie miasta Arisz znajdował się batalion rezerwowy i jednostka artylerii przeciwlotniczej pod dowództwem Abdulhamida Badran. (3) Odrębnym obszarem pozostawał rejon Hebronu i Betlejem, gdzie znajdowały się jednostki ochotników. Poza tym w tzw. „worku al-Faludża” w okrążeniu znajdowała się 4 Brygada licząca 4 tys. żołnierzy. Organizacją obrony dowodził Mahmud Taha. W sumie egipski korpus ekspedycyjny liczył około 20 tys. żołnierzy.
Egipskie dowództwo spodziewało się izraelskiego natarcia, jednak błędnie określono jego kierunek, przypuszczając, że zostanie on skierowany bezpośrednio w Strefę Gazy. Dlatego przeniesiono dwa bataliony piechoty z drogi Audża al-Hafir – Bir 'Asluj na linię Rafah – Gaza. Nieświadomie osłabiono w ten sposób obronę odcinka, który w rzeczywistości stał się celem izraelskiej ofensywy.
Siły żydowskie.
Siły Obronne Izraela przygotowały do przeprowadzenia operacji "Horew" wyznaczyły siły pięciu brygad wspieranych przez marynarkę i siły powietrzne. Główne natarcie miała przeprowadzić 8 Brygada Pancerna. Jej celem było przeprowadzenie manewru oskrzydlającego główne egipskie siły w Strefie Gazy i dotarcie poprzez półwysep Synaj do miasta Arisz. Nie zamierzano jednak nacierać wzdłuż mocno bronionej drogi Audża al-Hafir – Bir 'Asluj, i zamiast tego poprowadzić atak starą pustynną drogą nazywaną szlakiem kadzialnianym. Aby ułatwić to natarcie, Brygada Negew miała oskrzydlającymi manewrami zaatakować główne pozycje obronne Egipcjan wzdłuż drogi prowadzącej z Beer Szewy do Audża al-Hafir. Brygada „Harel” otrzymała zadanie osłaniania zachodniego skrzydła natarcia, uniemożliwiając egipskim siłom z rejonu Rafah przeprowadzenia kontrataku na południe. Brygada Golani otrzymała rozkaz przeprowadzenia działań dywersyjnych w Strefie Gazy. Natomiast Brygada Aleksandroni blokowała „worek al-Faludża”. Do realizacji całej operacji powołano specjalny sztab, który został nazwany Janszuf (pol. "Sowa"). Całością operacji dowodził Jigal Allon, a oficerem operacyjnym był Icchak Rabin.
Przebieg operacji.
Operacja "Horew" rozpoczęła się popołudniem 22 grudnia 1948 roku, od lotniczego bombardowania egipskich pozycji w rejonie miast Gaza, Rafah i Chan Junus. Dodatkowo, Gazę i Rafah ostrzelały izraelskie okręty wojenne. Działania te utwierdziły egipskie dowództwo w przekonaniu, że właśnie Strefa Gazy będzie głównym celem następnego izraelskiego natarcia.
Działania dywersyjne.
Działania dywersyjne rozpoczęto w nocy z 22 na 23 grudnia 1948 roku. Kolumna kilku samochodów pancernych i transporterów opancerzonych przeprowadziła rajd na wioskę Abasan al-Kabira, która była główną bazą wypadową wojsk egipskich podczas wcześniejszej operacji Asaf (5-7 grudnia). Wioska była położona w odległości około 5 km na południowy wschód od miasta Chan Junus i stanowiła zewnętrzny pierścień egipskiej obrony w Strefie Gazy. Rajd zakończył się niepowodzeniem, i Izraelczycy po straceniu dwóch pojazdów wycofali się pod zasłoną dymną.
Niemal równocześnie, 13 Batalion z Brygady Golani szybkim natarciem zajął Wzgórze 112, na którym utworzono stanowisko ogniowe moździerzy. Następnie piechota zajęła położone bardziej na północny zachód wzgórze, rozpoczynając w ten sposób bitwę o Wzgórze 86. Po zajęciu tego wzgórza, izraelscy żołnierze odpierali ciężkie kontrataki Egipcjan, przeprowadzone siłami dwóch kompanii piechoty wspieranych przez 20 lekkich czołgów M22 Locust i 4 transportery opancerzone uzbrojone w miotacze ognia. Był to pierwszy przypadek użycia przez nich tej broni w walce. Siła tych ataków była tak duża, że Izraelczycy wycofali się, ponosząc przy tym duże straty. Bitwa zakończyła się taktycznym sukcesem Egipcjan, którym udało się po kilku godzinach walki odzyskać Wzgórze 86. Cała operacja była jednak izraelskim atakiem dywersyjnym, który utwierdził egipskie dowództwo w przekonaniu, że główny kierunek izraelskiego natarcia będzie skierowany na Strefę Gazy. Kiedy Egipcjanie przeszukali ciała zabitych, znaleźli przy nich dokumenty i mapy utwierdzające ich w tym przekonaniu. Jeden z egipskich oficerów napisał w swoim raporcie: „"Izraelski cel zdobycia pozycji był jasny: rozdzielić i zniszczyć siły ekspedycyjne w Strefie Gazy i tym samym powtórzyć tragedię al-Faludża. Zdobycie tej pozycji oznaczałoby ewakuację dużej części frontu, tak jak było w przypadku, gdy Żydzi zaatakowali stanowisko o podobnym znaczeniu w obszarze Bajt Hanun. We wszystkich swoich ostatnich atakach, Żydzi atakowali węzły komunikacyjne aby rozdzielić i rozproszyć egipską armię. To było również celem ataku na Wzgórze 86"”.
Izraelczycy ponieśli ciężkie straty, udało im się utrzymać sąsiednie Wzgórze 112, które wykorzystywali później jako punkt obserwacyjny dla własnej artylerii.
Pierwsza faza.
Pierwsza faza operacji "Horew" miała się rozpocząć w nocy z 23 na 24 grudnia 1948 roku, jednak silny deszcz spowodował, że boczne pustynne trakty stały się nieprzejezdne. Wymusiło to na dowództwie opóźnienie terminu rozpoczęcia ataku, natomiast Korpus Inżynieryjny pośpiesznie przygotowywał nową drogę na głównym kierunku natarcia. Opóźnienie wyniosło 48 godzin, i w dniu 25 grudnia przygotowujące się do ataku oddziały osobiście odwiedził Dawid Ben Gurion.
Przed południem 25 grudnia, kompania piechoty Brygady Negew zajęła opuszczone egipskie pozycje al-Mushrifa (położone na południowy zachód od Bir 'Asluj). Dzięki niefrasobliwości Egipcjan zdołano się tutaj podłączyć pod ich linie telefoniczne i podsłuchać prowadzone rozmowy. Popołudniem dwa bataliony Brygady Negew zaatakowały egipskie pozycje obronne na wschodnim skrzydle natarcia. Doszło tam to 36-godzinnej bitwy o Bir Tamila, w wyniku której Izraelczycy oczyścili drogę z Beer Szewy prawie do granicy. Działanie to umożliwiło przystąpienie do bitwy o Audżę. W dniu 25 grudnia o godzinie 18:00, siły 8 Brygady Pancernej opuściły rejon studni Rechowot i wjechały od północnego zachodu do wadi Auja. Na odcinku ostatnich 3 km wadi nie prowadzono żadnych prac inżynieryjnych nad poprawieniem drogi, i z tego powodu większość pojazdów tutaj utknęła. Przy pomocy ciągników udało im się wydostać z błota rankiem 26 grudnia. Bezpośredni atak na Audża al-Hafir rozpoczął się popołudniem. Równocześnie prowadzono ciężkie walki powstrzymując egipskie posiłki, usiłujące z Rafah przyjść z pomocą do Auja. Podczas trzech kolejnych egipskich kontrataków Izraelczycy zdołali zniszczyć pięć arabskich pojazdów, zmuszając przeciwnika do odwrotu. Natomiast w obszarze Auja zdołano osiągnąć rozstrzygnięcie dopiero następnego dnia, gdy w rejon bitwy dotarły posiłki z Brygady Negew i Brygady „Harel”. Zdobycie Auja otworzyło Izraelczykom drogę na półwysep Synaj. Według relacji świadków, izraelscy żołnierze dojeżdżając do izraelsko-egipskiej granicy krzyczeli z radości, zatrzymywali pojazdy i całowali ziemię. Zdobycie Auja dwało także izraelskiej armii możliwość do wyrzucenia wszystkich egipskich wojsk z Palestyny. Drogą z Auja w kierunku na Abu Ageila uciekali liczni egipscy żołnierze. Wielu z nich było tak zdemoralizowanych, że bez walki poddawali się Izraelczykom, aby tylko otrzymać pożywienie i schronienie przed zimnem. Całe wschodnie skrzydło egipskiej armii rozpadło się. Oficer egipskich ochotników Bractwa Muzułmańskiego, Kamal Ismail asz-Szarif powiedział, że „"bitwa Auja oznaczała koniec egipskiej kampanii w Palestynie, i odtąd jego armia musiała walczyć na egipskiej ziemi"”. Dla Izraelczyków zdobycie Auja oznaczało zakończenie pierwszej fazy operacji "Horew", której kontynuacją miało być wkroczenie kolumn zmechanizowanych na półwysep Synaj. Jednak walki o Auja okazały się tak wyczerpujące, że 89 Batalion musiał zatrzymać się na odpoczynek i uzupełnienie sił. Dalsze natarcie miano kontynuować mniejszymi siłami, co miało wpływ na przebieg walk.
Wcześniej jednak Brygada Aleksandroni przeprowadziła nieudaną operację "Chisul" (27-28 grudnia), której celem była likwidacja „worka al-Faludża”. Zbyt mała liczba użytych sił, słaba komunikacja i koordynacja ataku, sprawiły, że natarcie utknęło. Przeprowadzony następnie egipski kontratak wyparł Izraelczyków, którzy wycofując się, pozostawili część jednej kompanii w okrążeniu. Większość z tych żołnierzy zginęła walcząc aż do śmierci. Niepowodzenie Izraelczyków stało się silnym wzmocnieniem morale Egipcjan, zachęcając ich do dalszej walki i rezygnacji z myśli o kapitulacji.
Druga faza.
Rozpoczęcie głównego natarcia w głąb półwyspu Synaj zostało poprzedzone działaniami dywersyjnymi niewielkiej operacji "Hathala" (hebr. מִבְצָע הַתְחָלָה, "Mivtza Hatḥala"). W nocy z 26 na 27 grudnia 1948 dwie izraelskie łodzie patrolowe INS „"Sa’ar"” i INS „"Palmach"” przewiozły grupę komandosów, którzy wylądowali na plaży pomiędzy Arisz a Rafah. Podłożyli oni bomby na przebiegającej wzdłuż brzegu linii kolejowej, po czym bezpiecznie powrócili na pokłady oczekujących na nich łodzi.
Do przeprowadzenia natarcia na półwysep Synaj wyznaczono dwa bataliony piechoty z Brygady Negew oraz batalion pancerny z 8 Brygady Pancernej. Zadanie obsadzenia zajętego strategicznego skrzyżowania Abu Ageila oraz bronienia drogi od Auja do Arisz otrzymały jednostki Brygady Harel. Krótko po przekroczeniu granicy, w dniu 28 grudnia izraelskie samoloty omyłkowo zaatakowały własną kolumnę. W ataku zginął jeden żołnierz, a jeden został ranny. Pomyłka wynikała głównie z faktu braku samolotów rozpoznawczych i braku informacji o położeniu własnych wojsk, w wyniku czego piloci uznali kolumnę pojazdów za egipskie posiłki. W konsekwencji tego zdarzenia, Izraelczycy zaczęli wywieszać na pojazdach duże flagi wzorowane na sztandarze wojskowym Brygady Żydowskiej. Następnie natarcie utknęło w rejonie skrzyżowania Umm Katef, gdzie pozycje obronne zajął egipski batalion piechoty. Dopiero ostrzał artylerii i nocne manewry oskrzydlające doprowadziły do zdobycia Umm Katef, co umożliwiło rankiem 29 grudnia zdobycie strategicznego skrzyżowania Abu Ageila.
Izraelczycy pozostawili część sił do obrony zdobytych pozycji, kierując trzon swoich oddziałów uderzeniowych na miasto Arisz. Jeszcze tego samego dnia zajęto pas startowy Bir Lahfan, położony w odległości około 15 km na południe od Arisz. Doszło tutaj do kolejnego pomyłkowego ostrzelania izraelskich żołnierzy przez własne samoloty, których piloci nie wiedzieli o szybkich postępach własnych wojsk lądowych. W wyniku tej pomyłki zginęło kilkudziesięciu żołnierzy. Była to najtragiczniejsza pomyłka izraelskich sił powietrznych na tej wojnie. Po zabezpieczeniu zajętych pozycji, grupa uderzeniowa kontynuowała natarcie, docierając wieczorem 29 grudnia do lotniska Arisz, położonego w odległości 8 km na południe od miasta Arisz. Dopiero tutaj Jigal Allon pozwolił swoim oddziałom zatrzymać się w celu odpoczęcia i podciągnięcia zapasów. Tymczasem, siły strzegące skrzyżowanie Abu Ageila, wykorzystały czas atakując egipskie lotnisko Bir el-Hama.
Wieczorem 29 grudnia, Jigal Allon polecił przegrupowanie oddziałów i przygotowanie się do szturmu na Arisz. Natomiast samemu wsiadł w samolot i poleciał do Tel Awiwu na spotkanie z Jigaelem Jadinem aby przekonać go do planu zdobycia Arisz. Naczelne dowództwo nie było na bieżąco informowane o postępach wojsk na południowym froncie, i było zaskoczone o zajęciu lotniska na przedmieściach Arisz. Obawiając się międzynarodowej reakcji, Jadin rozkazał natychmiastowe wstrzymanie wszystkich działań ofensywnych i wycofanie oddziałów z Egiptu. Jigal Allon spotkał się następnego dnia z Dawidem Ben Gurionem. W rozmowie uczestniczył Szef Sztabu Generalnego gen. Ja’akow Dori oraz jego zastępca, gen. Jigael Jadin. Ostatecznie zezwolono utrzymać zajęte pozycje na przedmieściach Arisz, zakazano jednak zajmowania samego miasta. Zezwolono także na przeprowadzenie działań dywersyjnych na Synaju, natomiast do dalszej realizacji operacji "Horew" polecono przygotować bezpośredni atak na Rafah i Strefę Gazy. Zastrzeżono przy tym, iż w przypadku brytyjskiej interwencji, izraelskie oddziały będą musiały natychmiast wycofać się z Synaju.
Izraelski rajd na Arisz stanowił olbrzymie zagrożenie dla egipskich linii zaopatrzeniowych. Egipskie dowództwo zdawało sobie sprawę, że nie będzie w stanie obronić miasta przed nacierającymi Izraelczykami i cały korpus ekspedycyjny zostanie odcięty w Strefie Gazy. Z tego powodu, egipscy dyplomaci natychmiast wnieśli skargę do Rady Bezpieczeństwa ONZ, która 29 grudnia 1948 przyjęła Rezolucję RB nr 66. Wzywała ona do natychmiastowego wstrzymania walk i wycofania wojsk na wcześniej zajmowane pozycje. Jeszcze ostrzejsza była natomiast reakcja Wielkiej Brytanii, która poinformowała Stany Zjednoczone, że jeśli Izraelczycy nie wycofają swoich wojsk z Syanju, wówczas Brytyjczycy będą zmuszeni wywiązać się z angielsko-egipskiego paktu z 1936. Informację tę przekazał izraelskiemu ministrowi spraw zagranicznych Mosze Szaretowi amerykański dyplomata James Macdonald. Dawid Ben Gurion nie chciał ryzykować możliwością brytyjskiej interwencji zbrojnej, i nakazał 30 grudnia rozpoczęcie operacji wycofywania wojsk z Synaju. Następnego dnia izraelskie oddziały wycofały się z rejonu Arisz do skrzyżowania Abu Ageila. Tego samego dnia przeprowadzono dużą operację dywwersyjną z Auja. Pustynnymi drogami w głąb półwyspu Synaj zagłębiły się oddziały 4 Batalionu z Brygady Harel. Błyskawicznym atakiem zajęto wioskę al-Kusajma, biorąc kilkudziesięciu jeńców. Równocześnie pluton z 10 Batalionu Brygady Negew przeprowadził rajd z Auja na lotnisko Bir el-Hassana, położone na południowy zachód od al-Kusajma. Atak zakończył się zniszczeniem trzech samolotów i wzięciem 200 jeńców (inne źródła podają 500 jeńców). Ostateczne wycofanie wojsk z Synaju zakończono 2 stycznia 1949. W rezultacie bitwa o Synaj zakończyła się niepowodzeniem Izraelczyków. Ponieważ nie zdobyto miasta Arisz, całość akcji nie miała większego znaczenia dla potencjału militarnego Egiptu. Egipcjanie bardzo szybko zajęli opuszczone lotniska, i wznowili działania swoich sił powietrznych w rejonie walk nad Strefą Gazy i pustynią Negew.
Bitwa o Rafah.
Przygotowując plan ataku na Rafah, zdecydowano się przejąć kontrolę nad przygraniczną drogą biegnącą z Auja na północ do Rafah, a następnie zdobyć skrzyżowanie na głównej drodze z Gazy do Arisz. Otworzyłoby to drogę do wyprowadzenia dalszego pancernego natarcia i przecięcia linii komunikacyjnych łączących Strefę Gazy z miastem Arisz. Rozpoczęcie natarcia zostało poprzedzone 48-godzinnymi nalotami na egipskie pozycje położone pomiędzy Gazą a Arisz. Były one obliczone na zdezorganizowanie komunikacji, oraz wywołanie zamieszania i paniki wśród arabskich mieszkańców i uchodźców.
Rozpoczęcie natarcia nastąpiło w nocy z 3 na 4 stycznia 1949. Tocząc ciężkie walki Brygada Golani zdołała zdobyć i utrzymać Wzgórze 102, znajdujące się w bezpośrednim sąsiedztwie atakowanego skrzyżowania. Odpierając kolejne egipskie kontrataki zniszczono dziewięć czołgów i zabito ponad 150 żołnierzy. W międzyczasie z Auja wyruszyła Brygada „Harel” wspierana jednostkami Brygady Negew. W dniu 5 stycznia dotarły one w rejon prowadzonych walk, zatrzymując się na egipskich liniach obronnych. Sytuację patową usiłowano przezwyciężyć wprowadzając do walki 6 stycznia 8 Brygady Pancernej. Pomimo to, żadnej ze stron nie udawało się uzyskać rozstrzygnięcia. Tymczasem działania na arenie międzynarodowej wymusiły na Izraelu wyrażenie zgody na ogłoszenie kolejnego zawieszenia broni, które miało obowiązywać od godziny 14:00 w dniu 7 stycznia. W rezultacie Jigal Allon otrzymał rozkaz nasilenia ataków i szybkiego szukania rozstrzygnięcia. W nocy z 6 na 7 stycznia, batalion piechoty Brygady „Harel” zaatakował pozycje egipskie w odległości 5 km na zachód od atakowanego strategicznego skrzyżowania. Egipcjanie zostali całkowicie zaskoczeni tym atakiem, i po krótkiej walce wycofali się. Egipskie dowództwo jednak natychmiast rzuciło w ten rejon znaczne posiłki, przeprowadzając kolejne kontrataki. Podczas ciężkich walk toczonych 7 stycznia wśród wydm, zniszczono osiem egipskich czołgów i kilka transporterów opancerzonych. W ten sposób odcięto główne zgrupowanie egipskich wojsk w Strefie Gazy od głównych baz zaopatrzeniowych w Arisz. W nocy z 7 na 8 stycznia izraelscy komandosi podłożyli minę na przybrzeżnej linii kolejowej. Jej wybuch spowodował uszkodzenie pociągu przewożącego rannych żołnierzy z Rafah do Arisz. Zginęło ponad 80 egipskich żołnierzy. Wysadzenie linii kolejowej było ostatnim aktem przecinającym linie komunikacyjne prowadzące na południe.
Pomimo obowiązującego już zawieszenia broni, Jigal Allon planował przeprowadzenie w dniu 8 stycznia ostatniego, decydującego ataku na skrzyżowanie na południe od Rafah. Jednak duża burza piaskowa pokrzyżowała te plany, i termin ataku przesunięto o 24 godziny. W międzyczasie, Egipt zadeklarował gotowość rozpoczęcia rozmów pokojowych pod warunkiem wycofania wojsk izraelskich z terytorium egipskiego. Jigal Allon był przeciwny temu porozumieniu, musiał jednak podporządkować się pod rozkazy głównego dowództwa. W dniach 9-10 stycznia 1949 ostatnie izraelskie oddziały wycofały się z półwyspu Synaj. W ciągu następnych 24-godzin Egipcjanie przywrócili normalną komunikację pomiędzy Strefą Gazy a Arisz.
Powietrzny incydent brytyjsko-izraelski.
W dniu 7 stycznia 1949 roku doszło do najbardziej niebezpiecznego incydentu podczas całej operacji "Horew". Dzień wcześniej brytyjskie siły powietrzne Royal Air Force stacjonujące w obszarze egipskiego Kanału Sueskiego, otrzymały rozkaz rozpoczęcia lotów zwiadowczych nad półwyspem Synaj i południową częścią pustyni Negew, aby wywrzeć nacisk na izraelskie wojska i upewnić się, że wycofają się one z terytorium Egiptu. Brytyjskie dowództwo zbierało w ten sposób informacje wywiadowcze, które oficjalnie były przeznaczone dla potrzeb międzynarodowych obserwatorów UNTSO. Jednak w rzeczywistości, dane te mogły być także użyte przez Brytyjczyków, gdyby zaszła potrzeba zbrojnej interwencji w obronie Transjordanii lub Egiptu.
W dniu 7 stycznia, o godzinie 11:15 z bazy lotniczej RAF w Fajid wystartowały cztery brytyjskie samoloty myśliwskie Supermarine Spitfire w wersji rozpoznawczej. Należały one do 208 Eskadry RAF. Ich zadaniem był przeprowadzenie rekonesansu w rejonie Rafah-Auja. Tymczasem pięć egipskich myśliwców Macchi MC.205 zaatakowało w rejonie Rafah izraelską kolumnę zmechanizowaną, niszcząc trzy samochody ciężarowe. Dym z płonących ciężarówek przyciągnął uwagę brytyjskich pilotów, którzy postanowili zbliżyć się i sprawdzić co się dzieje. Dwa samoloty rozpoznawcze zniżyły wysokość lotu do 500 metrów i zaczęła fotografować obszar, natomiast druga para pozostawała na wysokości 1500 metrów. Izraelscy żołnierze widząc nadlatujące samoloty, otworzyli do nich ogień z karabinów maszynowych, strącając jedną maszynę. Dym ciągnący się za spadającym samolotem przyciągnął uwagę dwóch izraelskich myśliwców Spitfire, którzy wdali się w walkę z pozostałymi maszynami. W jej rezultacie zestrzelone zostały pozostałe trzy brytyjskie samoloty. Zginęło dwóch pilotów, a dwóch wzięto do niewoli i przewieziono do Tel Awiwu na przesłuchanie. Izraelscy piloci tłumaczyli później, że byli przekonani, iż atakują egipskie samoloty, które wcześniej zaatakowały izraelską kolumnę zmechanizowaną.
Tymczasem brytyjskie dowództwo było zaniepokojone zaginięciem czterech własnych samolotów rozpoznawczych. Na ich poszukiwanie wysłano cztery kolejne rozpoznawcze Spitfire z 208 Eskadry RAF, które osłaniało piętnaście myśliwców Hawker Tempest z 6 i 213 Eskadry RAF. W rejonie Rafah na brytyjską formację natrafiły cztery izraelskie Spitfire, które zestrzeliły jeden brytyjski samolot. Przeprowadzone później dochodzenie wykazało, że większość izraelskich pilotów (zagraniczni ochotnicy) nie potrafiło odróżnić samolotów brytyjskich od egipskich. Uważali oni, że w rejonie prowadzonych walk, nad terytorium Egiptu mogą znajdować się jedynie wrogie egipskie samoloty. Incydent ten wywołał jednak oburzenie brytyjskiego dowództwa. Brytyjskie Ministerstwo Spraw Zagranicznych zażądało wypłacenia odszkodowania za straty w ludziach i w sprzęcie. Zakazano także brytyjskim samolotom przekraczać granicę Izraela, aby uniknąć spotkania z izraelskimi siłami powietrznymi.
Reakcje i następstwa.
Operacja zakończyła się niepowodzeniem Izraelczyków, ponieważ nie zdołano zniszczyć egipskiego korpusu ekspedycyjnego, ani wyrzucić go ze wszystkich pozycji na pustyni Negew. Jednak osiągnięto duży sukces polityczny, ponieważ najsilniejsze arabskie państwo – Egipt – zgodziło się rozpocząć negocjacje o trwałym zawieszeniu broni z Izraelem.

</doc>
<doc id="2529408" url="https://pl.wikipedia.org/wiki?curid=2529408" title="Puchar Świata w Piłce Siatkowej Mężczyzn 1977">
Puchar Świata w Piłce Siatkowej Mężczyzn 1977

Puchar Świata w piłce siatkowej mężczyzn w 1977 odbył się w dniach 17 listopada–29 listopada w Japonii. Turniej wygrał Związek Radziecki, przed Japonią oraz Kubą. MVP został Tomasz Wójtowicz.
Rozgrywki.
I runda.
Grupa A.
Wyniki
Tabela
Grupa B.
Wyniki
Tabela
Grupa C.
Wyniki
Tabela
Grupa D.
Wyniki
Tabela
II runda.
Grupa E.
Wyniki
Tabela
Grupa F.
Wyniki
Tabela
Runda finałowa.
O miejsca 9-12..
Wyniki
Tabela
O miejsca 5-8..
Wyniki
Tabela
O miejsca 1-4..
Wyniki
Tabela

</doc>
<doc id="2529409" url="https://pl.wikipedia.org/wiki?curid=2529409" title="José García-Margalló Marfil">
José García-Margalló Marfil



</doc>
<doc id="2529413" url="https://pl.wikipedia.org/wiki?curid=2529413" title="Cristobal Montoro Romero">
Cristobal Montoro Romero



</doc>
<doc id="2529419" url="https://pl.wikipedia.org/wiki?curid=2529419" title="Ana Mato Adrover">
Ana Mato Adrover



</doc>
<doc id="2529425" url="https://pl.wikipedia.org/wiki?curid=2529425" title="Trolejbusy w Pardubicach">
Trolejbusy w Pardubicach

Trolejbusy w Pardubicach − system komunikacji trolejbusowej działający w czeskim mieście Pardubice.
Historia.
Decyzję o budowie sieci komunikacji trolejbusowej w Pardubicach podjęto w 1950. Pierwsza linia trolejbusowa miała połączyć dworzec kolejowy z Rybitví. W 1951 przedłużono budowaną linię do końcówki Lázní Bohdaneč. Otwarcie linii nastąpiło 21 stycznia 1952. Do obsługi linii posiadano 6 trolejbusów Škoda 7Tr. Do 1953 w mieście znajdowała się tymczasowa zajezdnia Dukla, którą przeniesiono do nowej zajezdni Jesničánek. W 1954 wybudowano linię do Slovany. Wówczas w mieście było 20 trolejbusów Škoda 7Tr. W 1956 do miasta dostarczono 3 używane trolejbusy Tatra T-86 pochodzące z Pragi. W latach 60. XX w. otwarto trzy nowe odcinki sieci:
Od 1984 rozpoczęto dostawy trolejbusów Škoda 14Tr. W 1998 rozpoczęto budowę linii do Dubina.
Linie.
W Pardubicach istnieje 10 linii trolejbusowych:
Tabor.
W Pardubicach eksploatowanych jest 57 trolejbusów:

</doc>
<doc id="2529427" url="https://pl.wikipedia.org/wiki?curid=2529427" title="Dmytro Nazarenko">
Dmytro Nazarenko

Dmytro Mykołajowycz Nazarenko, ukr. Дмитро Миколайович Назаренко (ur. 14 września 1987 roku w Doniecku) – ukraiński piłkarz, grający na pozycji obrońcy.
Kariera piłkarska.
Kariera klubowa.
Wychowanek klubu Donbas Donieck, barwy którego bronił w juniorskich mistrzostwach Ukrainy (DJuFL). W 2004 rozpoczął karierę piłkarską w drugiej drużynie Worskły Połtawa. Przez wysoką konkurencję nie potrafił przebić się do podstawowego składu, dlatego na początku 2006 przeszedł do Metałurha Donieck. Latem 2008 przeniósł się do Stali Ałczewsk, a po zakończeniu sezonu wyjechał do Armenii, gdzie przez pół roku na zasadach wypożyczenia bronił barw Bananca Erywań. W listopadzie 2009 powrócił do Stali Ałczewsk. Na początku 2011 został piłkarzem FK Ołeksandrija. W lipcu 2013 został piłkarzem FK Połtawa, ale po jednym meczu opuścił połtawski klub. Latem 2014 po powrócił do Stali Ałczewsk. Podczas przerwy zimowej sezonu 2014/15 po tym jak Stal ogłosiła o zaprzestaniu występów w mistrzostwach Ukrainy podpisał kontrakt z łotewskim FK Spartaks Jurmała. Na początku stycznia 2016 przeszedł do Howerły Użhorod.
Kariera reprezentacyjna.
W 2005 występował w juniorskiej reprezentacji Ukrainy.

</doc>
<doc id="2529428" url="https://pl.wikipedia.org/wiki?curid=2529428" title="Chińska Biblioteka Narodowa">
Chińska Biblioteka Narodowa

Chińska Biblioteka Narodowa () – chińska biblioteka narodowa, znajdująca się w Pekinie. Jest największą biblioteką w Azji.
Historia.
Utworzona przez rząd cesarski jako biblioteka stołeczna w 1909 roku, formalnie ogólnodostępna od upadku monarchii w 1912 roku. W 1916 roku otrzymała status biblioteki narodowej i od tego czasu przysyłany jest do niej egzemplarz obowiązkowy każdej wydanej w Chinach publikacji. W 1928 roku zmieniono jej nazwę na Narodowa Biblioteka Pekińska, zaś po utworzeniu ChRL w 1949 roku na Biblioteka Pekińska. Obecną nazwę nosi od 1998 roku. W tym samym roku biblioteka przeniosła się do nowo wybudowanego kompleksu 13 budynków w pobliżu parku Zizhuyuan.
Ze względu na niewystarczającą powierzchnię starej czytelni ChBN, w latach 2004–2008 kosztem 1,2 bilionów renminbi wzniesiono nowy gmach. Zajmujący 80 000 m² budynek zaprojektowany został w kształcie książki, w jego wnętrzu znajduje się 2900 stanowisk siedzących, 460 komputerów dla czytelników oraz bezprzewodowy Internet. Dzięki powstaniu nowego budynku łączna powierzchnia kompleksu Chińskiej Biblioteki Narodowej wzrosła do 250 000 m², co czyni ją trzecią co do wielkości biblioteką świata.
Zbiory.
Do najcenniejszych zbiorów Chińskiej Biblioteki Narodowej należą kości wróżebne z inskrypcjami pochodzące z okresu dynastii Shang, buddyjskie manuskrypty z Dunhuangu, księgi z czasów dynastii Song i Yuan, woluminy "Encyklopedii Yongle" i "Siku Quanshu". W bibliotece znajdują się książki w ponad 80 obcych językach i 20 językach chińskich mniejszości narodowych, a także 2000 tytułów prasowych wydanych w Chinach po 1949 roku oraz 10 000 tytułów prasy zagranicznej. W 2008 roku zbiory biblioteki liczyły łącznie 26 310 000 jednostek.

</doc>
<doc id="2529429" url="https://pl.wikipedia.org/wiki?curid=2529429" title="Jens Gad">
Jens Gad

Jens Gad (ur. 26 sierpnia 1966 w Monachium) – duński piosenkarz, gitarzysta i producent muzyczny. Wyprodukował m.in. albumy projektu Enigma Michaela Cretu, a także albumy jego żony Sandry.

</doc>
<doc id="2529431" url="https://pl.wikipedia.org/wiki?curid=2529431" title="Christoph Grienberger">
Christoph Grienberger

Christoph (Christophorus) Grienberger, znany również jako Gruemberger, Bamberga, Bamberger, Banbergiera, Gamberger, Ghambergier, Granberger, Panberger (ur. 2 lipca 1561 w Hall in Tirol, zm. 11 marca 1636 w Rzymie) – austriacki astronom i jezuita.
W 1580 roku wstąpił do zakonu jezuitów. Studiował w Pradze oraz Wiedniu. Był asystentem, a potem zastąpił Christopha Claviusa na stanowisku profesora matematyki Kolegium Rzymskiego. Wykładał także astronomię, by przygotować jezuitów do pracy misyjnej w Chinach, skonstruował teleskop o montażu równikowym. Stworzył listę gwiazd stałych, prowadził też badania z dziedziny optyki. Sympatyzował z teorią ruchu Galileusza, jednak generał jezuitów, Claudio Acquaviva, nakazał mu bronić arystotelesowskiego punktu widzenia.

</doc>
<doc id="2529434" url="https://pl.wikipedia.org/wiki?curid=2529434" title="Cmentarz żydowski w Złotoryi">
Cmentarz żydowski w Złotoryi

Cmentarz żydowski w Złotoryi – kirkut został założony na początku XIX wieku przy ówczesnej ul. Mittelstraße (obecnie ul. Kardynała Stefana Wyszyńskiego). Miał kształt wydłużonego prostokąta ogrodzonego murem z piaskowca. Ne teren nekropolii wchodziło się od zachodu przez niewielką budowlę, pełniącą funkcję kostnicy. W drugiej połowie lat trzydziestych XX wieku zaprzestano pochówków na nekropolii. Po II wojnie światowej, miał miejsce tylko jeden pogrzeb - w 1947 Natana Chojnackiego. Po 1945 nekropolia stała się własnością polskiej gminy żydowskiej. W 1973 kirkut uległ likwidacji. Obecnie brak na nim jakichkolwiek macew.

</doc>
<doc id="2529435" url="https://pl.wikipedia.org/wiki?curid=2529435" title="Luís Alberto Amezcua">
Luís Alberto Amezcua

Luís Alberto Amezcua (ur. 1 maja 1992) – hiszpański lekkoatleta specjalizujący się w chodzie sportowym.
W 2009 zajął w chodzie na 10 000 metrów siódmą lokatę podczas mistrzostw świata juniorów młodszych. Na tym samym dystansie w 2010 uplasował się na dziewiątym miejscu mistrzostw świata juniorów oraz zdobył w 2011 brązowy medal mistrzostw Europy juniorów. Dziewiąty chodziarz światowego czempionatu w Londynie.
Reprezentant Hiszpanii w pucharze świata oraz pucharze Europy w chodzie sportowym.
Rekordy życiowe: chód na 20 kilometrów – 1:19:46 (13 sierpnia 2017, Londyn).

</doc>
<doc id="2529442" url="https://pl.wikipedia.org/wiki?curid=2529442" title="Australian Open 2012 (gra pojedyncza kobiet)">
Australian Open 2012 (gra pojedyncza kobiet)



</doc>
<doc id="2529445" url="https://pl.wikipedia.org/wiki?curid=2529445" title="Ławeczka Williama Heerleina Lindleya w Warszawie">
Ławeczka Williama Heerleina Lindleya w Warszawie

Ławeczka Williama Heerleina Lindleya – pomnik w formie ławeczki odsłonięty 7 maja 2011 w Multimedialnym Parku Fontann na skwerze 1 Dywizji Pancernej WP w Warszawie. 
Opis.
Autorem pomnika jest poznański rzeźbiarz Norbert Sarnecki przy współpracy Anny Sarneckiej.
Pomnik, odsłonięty w 125. rocznicę działalności Miejskiego Przedsiębiorstwa Wodociągów i Kanalizacji w Warszawie, przedstawia zasłużonego dla powstania i rozwoju miejskich wodociągów Williama Heerleina Lindleya. 
Projekt pomnika został wybrany drogą konkursu ogłoszonego 28 stycznia 2011 roku.
Zamiast zastosować jako wzór zwykłą ławkę ogrodową, autor pomnika skonstruował ławkę z dwóch pomp oraz rur wodociągowych tworzących siedzisko i oparcie ławki. Lindley zamiast usiąść na ławce, stoi obok opierając się na zaworze wodociągowym. 

</doc>
<doc id="2529448" url="https://pl.wikipedia.org/wiki?curid=2529448" title="Younous Omarjee">
Younous Omarjee

Younous Omarjee (ur. 30 września 1969 w Saint-Denis) – francuski i reunioński polityk, poseł do Parlamentu Europejskiego VII, VIII i IX kadencji.
Życiorys.
Z wykształcenia prawnik, absolwent Université Panthéon-Sorbonne. Zaangażował się w działalność Komunistycznej Partii Reunionu. Był ekspertem ds. Unii Europejskiej i asystentem parlamentarnym deputowanych związanych z sojuszem "Alliance des Outre-mer", koalicją lewicowych i komunistycznych ugrupowań z departamentów pozaeuropejskich i terytoriów zamorskich. Współpracował z takimi europosłami jak Paul Vergès, Madeleine de Grandmaison oraz Élie Hoarau.
4 stycznia 2012 objął mandat posła do Parlamentu Europejskiego VII kadencji, z którego zrezygnował Élie Hoarau. W PE przystąpił do Konfederacyjnej Grupy Zjednoczonej Lewicy Europejskiej i Nordyckiej Zielonej Lewicy. W 2014 uzyskał reelekcję z ramienia listy wyborczej "L'Union pour les Outremer" wspieranej przez Front Lewicy. Dołączył później do ruchu politycznego La France insoumise, z jego ramienia w 2019 ponownie został wybrany do PE.

</doc>
<doc id="2529454" url="https://pl.wikipedia.org/wiki?curid=2529454" title="Anna Latos-Bieleńska">
Anna Latos-Bieleńska

Anna Latos-Bieleńska (ur. 1952 w Bydgoszczy) – profesor nauk medycznych, lekarz specjalista genetyki klinicznej i laboratoryjnej genetyki medycznej.
Najważniejsze osiągnięcia zawodowe.
Opracowanie i wdrożenie systemu monitorowania wrodzonych wad rozwojowych w Polsce: Polski Rejestr Wrodzonych Wad Rozwojowych (projekt zamawiany przez Ministra Zdrowia finansowany przez KBN 1997-2000, następnie Program Ministerstwa Zdrowia) – uhonorowane Nagrodą Prezesa Rady Ministrów za wybitne osiągnięcia naukowo-techniczne. Wprowadzenie PRWWR do EUROCAT (2001).

</doc>
<doc id="2529458" url="https://pl.wikipedia.org/wiki?curid=2529458" title="Cmentarz żydowski w Firleju">
Cmentarz żydowski w Firleju

Cmentarz żydowski w Firleju – kirkut został założony w XIX wieku. Ostatni pogrzeb na terenie kirkutu odbył się w 1942. Brak jakichkolwiek macew na terenie dawnej nekropolii.

</doc>
<doc id="2529464" url="https://pl.wikipedia.org/wiki?curid=2529464" title="Naziści (dzieło sztuki)">
Naziści (dzieło sztuki)

Naziści – seria 165 kolorowych i czarno-białych fotosów filmowych zebranych w jedną kompozycję przez polskiego artystę Piotra Uklańskiego. Kadry pochodzą z różnych filmów – polskich i zagranicznych – i przedstawiają portrety aktorów grających role nazistów. Praca ta powstała w 1998 roku, po raz pierwszy zaprezentowano ją w Photographers’ Gallery w Londynie. Kompozycja ta jest zaliczana do nurtu sztuki krytycznej.
O swojej pracy Uklański wypowiedział się następująco: "Portret nazisty w kulturze masowej jest najbardziej wyrazistym okazem przekłamania prawdy o historii, o ludziach. Jest to dla mnie tym bardziej ważne, że to główne źródło informacji o tamtych czasach, dla wielu jedyne".
17 listopada 2000 roku podczas ekspozycji pracy na wystawie w warszawskiej galerii Zachęta aktor Daniel Olbrychski, posługując się szablą Kmicica – rekwizytem z filmu "Potop", pociął kilka fotosów, oburzony wykorzystaniem jego wizerunku w "Nazistach" (kadr pochodził z filmu "Jedni i drudzy" Claude’a Leloucha). Uszkodził również z upoważnienia zainteresowanych podobizny Jana Englerta, Stanisława Mikulskiego oraz Jeana-Paula Belmondo. Towarzyszyła mu przy tym telewizja, która zarejestrowała i nagłośniła incydent. Sprawę komentowali liczni publicyści, dziennikarze, inni aktorzy itd. Poświęcono jej też m.in. program stacji TVN „Pod napięciem”, w którym spór o wystawę toczył na żywo Olbrychski z dyrektorką Zachęty Andą Rottenberg. Aktor zarzucał Uklańskiemu nie tylko wykorzystanie jego wizerunku jako nazisty, ale też propagowanie faszyzmu. Minister kultury i sztuki Kazimierz Michał Ujazdowski podjął decyzję o zamknięciu wystawy, a ewentualne ponowne jej otwarcie uzależnił od zamieszczenia wyraźnych informacji dla odbiorcy, że wystawa nie ma na celu propagowania nazizmu.
"Naziści" pojawili się także na wystawach zbiorowych: w Jewish Museum (Nowy Jork, 2002) i w Neues Museum Weserburg (Brema, 2004).
Wszystkie fotosy zostały ponumerowane, 164 z nich mają wymiary 34,9 × 25,4 cm, jedno jest nieco mniejsze – 34,9 × 23,8 cm. Powstało dziesięć serii "Nazistów"; piątą sprzedano w brytyjskim domu aukcyjnym Sotheby’s 15 października 2010 roku za sumę 481 250 funtów. Wcześniej, 14 października 2006 roku inny egzemplarz tej pracy został sprzedany w domu aukcyjnym Phillips de Pury &amp; Company w Londynie za 568 000 funtów (było to wówczas najdroższe polskie dzieło sztuki współczesnej).
W 2022 roku tygodnik „Polityka” uznał pracę za jedno z dziesięciu najważniejszych dzieł sztuki ostatniego trzydziestolecia.

</doc>
<doc id="2529467" url="https://pl.wikipedia.org/wiki?curid=2529467" title="I liga czeska w rugby (2009/2010)">
I liga czeska w rugby (2009/2010)

I liga czeska w rugby (2009/2010) – siedemnasta edycja drugiej klasy rozgrywkowej w rugby union w Czechach. Zawody odbywały się w dniach 13 września 2009 – 6 czerwca 2010 roku.
W zawodach wystartowało osiem drużyn, w tym po raz pierwszy słowacki klub RC Slovan Bratysława. Rozgrywki ligowe prowadzone były systemem kołowym według modelu dwurundowego w okresie jesień-wiosna. Mistrzem tej edycji I ligi został zespół RC Havířov, który tym samym zdobył bezpośredni awans do Extraligi. Druga drużyna ligi, RC Olomouc, pokonała natomiast w barażach dziewiąty zespół tego sezonu Extraligi, RC Brno Bystrc, tym samym pierwszy raz od siedemnastu lat awansując do najwyższej klasy rozgrywkowej.

</doc>
<doc id="2529469" url="https://pl.wikipedia.org/wiki?curid=2529469" title="Lew Tołstoj (stacja)">
Lew Tołstoj (stacja)



</doc>
<doc id="2529470" url="https://pl.wikipedia.org/wiki?curid=2529470" title="Małgorzata Hołub-Kowalik">
Małgorzata Hołub-Kowalik

Małgorzata Natalia Hołub-Kowalik (ur. 30 października 1992 w Koszalinie) – polska lekkoatletka, sprinterka, była radna Koszalina. Mistrzyni olimpijska z 2020 w sztafecie mieszanej 4 × 400 metrów, wicemistrzyni olimpijska w sztafecie 4 × 400 metrów. Wicemistrzyni świata w sztafecie 4 × 400 metrów z 2019 r. Mistrzyni Europy w sztafecie 4 x 400 metrów z 2018 r. Żołnierz Wojska Polskiego.
Kariera.
W 2011 roku zdobyła srebrny medal mistrzostw Europy juniorów w sztafecie 4 × 400 metrów. Na tym samym dystansie została w 2013 młodzieżową mistrzynią Europy. Piąta zawodniczka biegu na 400 metrów podczas mistrzostw Europy w Zurychu (2014). W marcu 2015 podczas halowych mistrzostw Europy w Pradze zdobyła brązowy medal w sztafecie 4 × 400 metrów. Złota (w sztafecie 4 × 400 metrów) i srebrna (w biegu na 400 metrów) medalistka uniwersjady (2015). W marcu 2016 weszła w skład polskiej sztafety 4 × 400, która zdobyła srebrny medal halowych mistrzostw świata w Portland. Piąta zawodniczka mistrzostw Europy w 2016 w biegu na 400 metrów, a także szósta zawodniczka biegu na 400 metrów oraz złota medalistka w sztafecie 4 × 400 metrów na halowych mistrzostwach Europy w Belgradzie (2017). W tym samym roku wraz z koleżankami z reprezentacji wywalczyła srebrny medal IAAF World Relays oraz brązowy medal mistrzostw świata w Londynie. 
Złota (2014, 2018) i srebrna (2013, 2016 oraz 2017) medalistka mistrzostw kraju na stadionie, czterokrotna halowa wicemistrzyni kraju (2014, 2015, 2016, 2017) i 2020. Medalistka mistrzostw kraju w juniorskich kategoriach wiekowych.
W wyborach samorządowych w 2014 roku bezskutecznie kandydowała do Rady Miasta Koszalina z listy Platformy Obywatelskiej, mandat objęła jednak w trakcie kadencji, w miejsce Przemysława Krzyżanowskiego powołanego na zastępcę prezydenta Koszalina. 
W 2018 rozpoczęła służbę w 36 dywizjonie rakietowym Obrony Powietrznej.
W sierpniu 2021 została odznaczona Krzyżem Oficerskim Orderu Odrodzenia Polski. Zajęła 7. miejsce w Plebiscycie Przeglądu Sportowego (sztafeta mieszana 4x400 metrów).
Życie prywatne.
Absolwentka II Liceum Ogólnokształcącego im. Wł. Broniewskiego w Koszalinie. 9 września 2017 wyszła za mąż za radnego miasta Koszalina Jakuba Kowalika. 22 czerwca 2022 ukończyła studia magisterskie z zakresu bezpieczeństwa wewnętrznego na Wydziale Prawa i Administracji Uniwersytetu Marii Curie-Skłodowskiej w Lublinie.

</doc>
<doc id="2529471" url="https://pl.wikipedia.org/wiki?curid=2529471" title="Cmentarz żydowski w Jarczowie">
Cmentarz żydowski w Jarczowie

Cmentarz żydowski w Jarczowie – kirkut został założony w połowie XVIII wieku. Położony jest on w południowej części wsi przy ul. 3 Maja 31.
W czasie II wojny światowej hitlerowcy zniszczyli nekropolię. Na terenie 0,06 ha zachowały się fragmenty 2 macewy oraz wał ziemny, będący dawnym ogrodzeniem kirkutu. Cmentarz ma kształt prostokąta, obecnie wykorzystywany jest jako pole uprawne.

</doc>
<doc id="2529476" url="https://pl.wikipedia.org/wiki?curid=2529476" title="Ana Miranda">
Ana Miranda

Ana Miranda Paz (ur. 2 maja 1971 w Cuntis) – hiszpańska i galisyjska polityk oraz prawniczka, deputowana do Parlamentu Europejskiego VII, VIII i IX kadencji.
Życiorys.
Studiowała prawo na uniwersytetach w Santiago de Compostela i Pasawie, specjalizowała się w prawie międzynarodowym i wspólnotowym na Uniwersytecie Katolickim w Leuven. Zaangażowała się w działalność Galisyjskiego Bloku Nacjonalistycznego, wchodząc w skład władz krajowych tej partii. Została stałym przedstawicielem tej partii w Brukseli, była asystentką eurodeputowanych Camila Nogueiry i Josu Ortuondo. Jest autorką publikacji poświęconych diasporom Galisyjczyków oraz prawu międzynarodowemu i wspólnotowemu. W 2007 została wiceprzewodniczącą Wolnego Sojuszu Europejskiego.
W wyborach do Parlamentu Europejskiego w 2009 startowała z drugiego miejsca na liście koalicji ugrupowań regionalnych "Europa de los Pueblos – Los Verdes". Mandat eurodeputowanej objęła w styczniu 2012, zastępując Oriola Junquerasa, który ustąpił zgodnie z wcześniejszymi ustaleniami. W PE przystąpiła do grupy zielonych i regionalistów. Odeszła z PE w lipcu 2013. W wyborach w 2014 kandydowała z ramienia koalicji "Los Pueblos Deciden". W Europarlamencie VIII kadencji zasiadała od lutego 2018 do końca kadencji w lipcu 2019. Również w 2019 ubiegała się o wybór z listy sojuszu ugrupowań regionalnych i separatystycznych (pod nazwą "Ahora Repúblicas"). Europosłanką IX kadencji została we wrześniu 2022.

</doc>
<doc id="2529477" url="https://pl.wikipedia.org/wiki?curid=2529477" title="Cmentarz żydowski w Przytocznie">
Cmentarz żydowski w Przytocznie

Cmentarz żydowski w Przytocznie – kirkut powstał zapewne w 1 połowie XVIII wieku, mieści się na wzniesieniu, w południowej części wsi, na wschód od głównej drogi, w odległości około 1,5 km od centrum Jeziorzan. Od strony północnej nekropolia była ogrodzona drewnianym płotem, z pozostałych stron - tarninowym żywopłotem. Większość znajdujących się na nim nagrobków była wykonana z piaskowca oraz z narzutowych głazów granitowych. Cmentarz przetrwał okres okupacji hitlerowskiej, ale po zakończeniu wojny ogrodzenie zostało zniszczone, nagrobki zostały skradzione przez mieszkańców, a teren kirkutu został zajęty przez gospodarstwa rolne i pola uprawne.

</doc>
<doc id="2529478" url="https://pl.wikipedia.org/wiki?curid=2529478" title="Stefan Iwanowski">
Stefan Iwanowski

Stefan Tadeusz Iwanowski (ur. 12 grudnia 1890 w Orszy, zm. 20 listopada 1954 w Sztokholmie) – pułkownik dyplomowany piechoty Wojska Polskiego.
Życiorys.
Syn Edwarda i Natalii z domu von Uberschar. W sierpniu 1914 roku wstąpił do Legionów Polskich i został wcielony do 2 szwadronu kawalerii. Na początku listopada 1914 roku został przeniesiony do żandarmerii polowej. Awansował kolejno na chorążego – 6 listopada 1914 roku, podporucznika – 27 września 1915 roku i porucznika – 1 listopada 1916 roku. Od 31 stycznia do 31 marca 1917 roku był słuchaczem Kursu Sztabu Generalnego w Warszawie. 12 kwietnia 1917 roku pełnił służbę w 3 pułku piechoty Legionów. Reskryptem Rady Regencyjnej z 18 października 1918 został zatwierdzony w stopniu majora w Sztabie Generalnym.
Od 29 września do 26 października 1920 dowodził 14 pułkiem piechoty. 24 września 1921 został szefem sztabu Dowództwa Okręgu Generalnego „Łódź”, a 15 listopada 1921 szefa sztabu Dowództwa Okręgu Korpusu Nr IV w Łodzi. Służbę na tym stanowisku pełnił do 14 września 1926. W międzyczasie, od 16 października 1923 do 24 października 1924, był słuchaczem III Kursu Doszkolenia Wyższej Szkoły Wojennej w Warszawie.
1 grudnia 1924 został awansowany do stopnia pułkownika ze starszeństwem z dniem 15 sierpnia 1924 i 22. lokatą w korpusie oficerów piechoty. Następnie dowodził 42 pułkiem piechoty w Białymstoku. W kwietniu 1928 został wyznaczony na stanowisko dowódcy piechoty dywizyjnej 9 Dywizji Piechoty w Siedlcach, pozostając na ewidencji 42 pułku piechoty. W październiku 1931 został przeniesiony do Dowództwa Okręgu Korpusu Nr II w Lublinie na stanowisko pomocnika dowódcy korpusu do spraw uzupełnień.
Od 24 kwietnia 1934 do 3 kwietnia 1938 był przewodniczącym Zarządu Okręgu ZHP w Lublinie. W czasie służby w garnizonie Lublin był również filistrem honorowym Polskiej Akademickiej Korporacji „Korabja” oraz prezesem Okręgu Lubelskiego Ligi Morskiej i Kolonialnej i przewodniczącym kapituły Krzyża LMiK „Pro Mari Nostro”.
Został osadnikiem wojskowym w osadzie Łozy, gmina Wiśniowiec, powiat krzemieniecki.
W czasie kampanii wrześniowej, 11 września 1939, objął dowództwo improwizowanej Grupy „Żółkiew” z zadaniem osłony Lwowa od północnego zachodu z kierunku Rawy Ruskiej i Niemirowa. Do 17 września grupa pozostawała bez styczności z oddziałami Wehrmachtu. 17 września około południa Grupa „Żółkiew” stoczyła dwugodzinny bój z oddziałami niemieckiej 2 Dywizji Pancernej, w wyniku którego została rozproszona. Dowódca grupy wieczorem tego dnia przybył do Dowództwa Okręgu Korpusu Nr VI we Lwowie, lecz został odesłany z powrotem przez gen. bryg. Władysława Langnera, który polecił mu zebrać rozproszone oddziały. W nocy z 17 na 18 września w rejonie Batiatycz dostał się do niewoli niemieckiej. W niewoli przebywał w Oflagu II B Arnswalde, gdzie od 24 grudnia 1939 był przewodniczącym komitetu redakcyjnego „Gazetki Obozowej” oraz przewodniczącym Komisji Kulturalno-Oświatowej. Od 17 września 1941 w oflagu II C Woldenberg.
W 1945 roku osiedlił się w Szwecji. Pracował jako archiwista w Instytucie Psychotechnicznym Uniwersytetu w Sztokholmie. Działał w Stowarzyszeniu Polskich Kombatantów. Zmarł 20 listopada 1954 roku w Sztokholmie. Pochowany na cmentarzu katolickim Haga Norra.

</doc>
<doc id="2529480" url="https://pl.wikipedia.org/wiki?curid=2529480" title="Wiaczesław Szewczenko">
Wiaczesław Szewczenko

Wiaczesław Tarasowycz Szewczenko, ukr. Вячеслав Тарасович Шевченко (ur. 30 maja 1985 roku) – ukraiński piłkarz, grający na pozycji napastnika.
Kariera piłkarska.
Kariera klubowa.
Wychowanek klubów UFK Lwów i Kniaża Szczasływe, barwy których bronił w juniorskich mistrzostwach Ukrainy (DJuFL). W 2002 rozpoczął karierę piłkarską w Borysfenie Boryspol. W 2003 rozegrał jeden mecz w rosyjskim klubie Torpedo-Metałłurg Moskwa. Na początku 2006 został piłkarzem Stali Dnieprodzierżyńsk, ale po pół roku przeszedł do Illicziwca Mariupol. Nie potrafił przebić się do podstawowego składu, dlatego latem 2007 przeniósł się do klubu Feniks-Illiczoweć Kalinine. Latem 2008 zasilił skład Stali Ałczewsk. W styczniu 2011 był na testach w klubie Zoria Ługańsk, jednak obydwa kluby nie uzgodniły warunków przejścia zawodnika i wkrótce piłkarz podpisał kontrakt z FK Ołeksandrija. W styczniu 2014 wyjechał do Uzbekistanu, gdzie został piłkarzem Lokomotivu Taszkent. 15 września 2014 podpisał 2-letni kontrakt z maltańskim Birkirkara FC. Jednak już podczas przerwy zimowej sezonu 2014/15 przeniósł się do uzbeckiego Qizilqum Zarafshon.

</doc>
<doc id="2529482" url="https://pl.wikipedia.org/wiki?curid=2529482" title="Cmentarz żydowski w Komarówce">
Cmentarz żydowski w Komarówce



</doc>
<doc id="2529484" url="https://pl.wikipedia.org/wiki?curid=2529484" title="Półtoraroczny Patryk">
Półtoraroczny Patryk

Półtoraroczny Patryk (tytuł oryg. "Patrik 1,5") − szwedzki film fabularny (komediodramat) z 2008 roku, napisany i wyreżyserowany przez Ellę Lemhagen, z Gustafem Skarsgårdem i Torkelem Peterssonem obsadzonymi w roli pary gejów, którzy adoptują nastoletniego homofoba (Tom Ljungman).

</doc>
<doc id="2529485" url="https://pl.wikipedia.org/wiki?curid=2529485" title="Solomon Gandz">
Solomon Gandz

Solomon Gandz (ur. 2 lutego 1883 r. w Tarnobrzegu – zm. 30 marca 1954 r. w Filadelfii) - żydowski historyk i matematyk.
Życiorys.
Studiował w Wiedniu matematykę, rabinistykę i semiotykę. W 1924 r. wyemigrował do Stanów Zjednoczonych. Wykładał m.in.: na University of Pennsylvania.

</doc>
<doc id="2529486" url="https://pl.wikipedia.org/wiki?curid=2529486" title="Park Narodowy Wysokich Taurów">
Park Narodowy Wysokich Taurów

Park Narodowy Wysokich Taurów (niem. "Nationalpark Hohe Tauern") – park narodowy w Austrii, obejmujący większą część grupy górskiej Wysokie Taury. Najstarszy i największy park narodowy w całej Austrii, a jednocześnie największy obszar chroniony w całych Alpach. Utworzony został w 1981 r.
Opis.
Obejmuje ponad 1800 km² (z tego 1189 km² ścisłej strefy ochrony i 627 km² otuliny). Na terenie parku rośnie 3300 gatunków roślin (1150 gatunków porostów, 950 gatunków mchów i 1200 gatunków roślin naczyniowych). Szczególne bogactwo reprezentują grzyby, których naliczono tu ponad 4000 gatunków. Z kręgowców stale występuje tu 9 gatunków ryb, 11 gatunków płazów, 8 gatunków gadów, 114 gatunków ptaków i 52 gatunki ssaków. Wielkie drapieżniki, jak niedźwiedź brunatny, wilk szary czy ryś, zostały tu wytępione na przełomie XIX i XX stulecia.
Symbolem alpejskiej przyrody jest w Wysokich Taurach koziorożec alpejski (chroniony prawem). Jego populacja została odnowiona w latach 60. XX w., ponieważ pierwotne stado tych zwierząt również w większości zostało wcześniej wytrzebione. Wraz z koziorożcem występują tu kozica w podgatunku alpejskim ("Rupicapra rupicapra rupicapra") i świstak - obydwa gatunki mają status zwierzyny łownej, jednak wielkość ich odstrzału jest ściśle regulowana.
Powierzchnia.
Zmiany powierzchni parku do 1992 roku:

</doc>
<doc id="2529488" url="https://pl.wikipedia.org/wiki?curid=2529488" title="Mascula">
Mascula

Mascula (łac. "Masculitanus") – stolica historycznej diecezji w Cesarstwie rzymskim w prowincji Numidia zlikwidowanej w VII w. podczas ekspansji islamskiej, współcześnie "Khenchela" w Algierii. Obecnie katolickie biskupstwo tytularne. W latach 1988 – 1992 biskupem tytularnym Masculi był Jan Szlaga, biskup pomocniczy chełmiński, mianowany następnie biskupem diecezjalnym nowo utworzonej diecezji pelplińskiej.

</doc>
<doc id="2529491" url="https://pl.wikipedia.org/wiki?curid=2529491" title="Ułomna osoba prawna">
Ułomna osoba prawna



</doc>
<doc id="2529495" url="https://pl.wikipedia.org/wiki?curid=2529495" title="Todża">
Todża

Todża, także Azas (ros.: Тоджа; Азас) – jezioro polodowcowe w azjatyckiej części Rosji, w Tuwie, w zachodniej części Kotliny Todżyńskiej. 
Jezioro zajmuje powierzchnię 51,6 km². Poziom lustra wody zmienia się w zależności od pory roku; najwyższy poziom w czerwcu, natomiast najniższy na przełomie marca i kwietnia; różnica poziomów wynosi średnio 1,4 m. Jezioro zamarza na początku listopada i taje w drugiej połowie maja.

</doc>
<doc id="2529497" url="https://pl.wikipedia.org/wiki?curid=2529497" title="Cmentarz żydowski w Gilinie">
Cmentarz żydowski w Gilinie

Cmentarz żydowski w Gilinie – kirkut społeczności żydowskiej zamieszkującej Bielsk i okoliczne miejscowości. Znajduje się we wsi Gilino po prawej stronie drogi prowadzącej do Płocka. Ma kształt czworokąta o powierzchni 1,11 ha i jest otoczony rowem.
W czasie II wojny światowej nekropolia uległa zniszczeniu przez Niemców. Macewy zostały wykorzystane jako materiał budowlany.
Do dziś na terenie dawnego cmentarza nie zachował się ani jeden nagrobek.

</doc>
<doc id="2529500" url="https://pl.wikipedia.org/wiki?curid=2529500" title="Dudinka (rzeka)">
Dudinka (rzeka)

Dudinka () – rzeka w Rosji, prawy dopływ Jeniseju, na terenie Tajmyrskiego (Dołgańsko-Nienieckiego) Okręgu Autonomicznego w Kraju Krasnojarskim.
Długość rzeki wynosi 200 km. Powierzchnia dorzecza obejmuje 5970 km².
Wpada do rzeki Jenisej w odległości 1989 km od Krasnojarska i 433 km od ujścia rzeki Jenisej.
W miejscu gdzie Dudinka wpływa do Jeniseju leży miasto Dudinka, którego nazwa pochodzi od rzeki. Najbliższe większe miasto to Norylsk.

</doc>
<doc id="2529501" url="https://pl.wikipedia.org/wiki?curid=2529501" title="Australian Open 2012 (gra pojedyncza mężczyzn)">
Australian Open 2012 (gra pojedyncza mężczyzn)



</doc>
<doc id="2529502" url="https://pl.wikipedia.org/wiki?curid=2529502" title="Dżonki typu Snake">
Dżonki typu Snake

Dżonki typu Snake – sześć okrętów Royal Australian Navy z wyglądu przypominających dżonki zbudowanych w czasie II wojny światowej. Dżonki zaprojektowane były specjalnie do operacji z użyciem sił specjalnych na terytoriach pod okupacją japońską.
Historia.
Założony w styczniu 1944 Services Reconnaissance Department w momencie jego powstania wyposażony był tylko w dwa statki (były to „Krait” – zdobyczny japoński statek rybacki oraz „Alatna” – zbudowany dla Australian Army morski „ambulans”) do transportu żołnierzy sił specjalnych na terytoria nadal okupowane przez siły japońskie, co szybko okazało się niewystarczające. Zdecydowano wówczas aby sześć właśnie powstających uzbrojonych trawlerów przebudować tak aby wyglądem przypominały singapurskie dżonki i przekazać je dla Services Reconnaissance Department. Do tego celu użyto cztery trawlery właśnie budowane w Melbourne przez zakłady JJ Savage and Sons oraz dwa powstające w Perth w stoczni Millers Bunnings Shipbuilding Co. Wszystkie okręty służyły w Royal Australian Navy ale ich załogi wywodziły się z różnych rodzajów sił zbrojnych. Dżonki były lekko uzbrojone w zakamuflowane dwa działka typu Oerlikon 20 mm i trzy lub cztery karabiny maszynowe typu Browning lub Bren. Pod pokładem mogły przewozić do 20 ton zaopatrzenia. „Węże” weszły do aktywnej służby pod koniec 1944 operując z baz w Darwin, Morotai, Nowej Gwinei, Filipin i Borneo. Cztery z nich („Tiger Snake”, „Black Snake”, „Sea Snake” i „River Snake”) wzięły udział w 11 akcjach na terytorium nieprzyjaciela za linią frontu. Po zakończeniu wojny „Diamond Snake” został przekazany dla armii australijskiej, a pozostałe okręty zostały przekazane dla British Borneo Civil Administration Unit.

</doc>
<doc id="2529505" url="https://pl.wikipedia.org/wiki?curid=2529505" title="SN Primo">
SN Primo

SN Primo – supernowa typu Ia odkryta w gwiazdozbiorze Pieca przez Kosmiczny Teleskop Hubble’a w ramach programu CANDELS+CLASH Supernova Project. W momencie jej odkrycia (październik 2010) SN Primo była najbardziej odległą supernową typu Ia.
Supernowa eksplodowała ponad 9 miliardów lat temu we wczesnej fazie rozwoju Wszechświata.

</doc>
<doc id="2529507" url="https://pl.wikipedia.org/wiki?curid=2529507" title="Cmentarz żydowski w Goworowie">
Cmentarz żydowski w Goworowie

Cmentarz żydowski w Goworowie – kirkut powstał zapewne w XVIII wieku na przeciwległym brzegu rzeki Orz. Najstarsza macewa pochodzi zapewne z połowy XIX wieku. Kirkut zajmuje powierzchnię 1,7 ha i ma wyraźnie zachowane granice. Na terenie kirkutu mieści się około 20 nagrobków. Według opracowania Żydowskiego Instytutu Żydowskiego elementy dalszych 200 umieszczone są w Urzędzie Gminy. Kirkut mieści się za wsią.

</doc>
<doc id="2529509" url="https://pl.wikipedia.org/wiki?curid=2529509" title="Utklippan">
Utklippan

Utklippan – szwedzka latarnia morska oraz nazwa określająca dwie małe wysepki: Södraskär (szkier południowy) oraz Norraskär (szkier północny). Latarnia morska działa od 1789 roku, używano w niej wówczas garnka Wulkana. Obecnie stojąca wieża, wybudowana w 1870 roku, zastąpiła starszą wieżę z 1840 roku, która była postawiona na szczycie starej fortecy. Lampa używała oleju rzepakowego do roku 1887, kiedy uruchomiono lampę ksenonową. Latarnia została zelektryfikowana w 1948 roku, natomiast od roku 1972 jest w pełni zautomatyzowana.
Szwedzka Administracja Morska (sv.: Sjöfartsverket), która jest właścicielem tej latarni ogłosiła, iż latem 2008 roku główne białe światło zostało wyłączone (światło obrotowe w dalszym ciągu działa). Uznano, że wyłączone światło nie jest już istotne dla żeglugi komercyjnej.
Na wyspie znajduje się mały hotel oraz stacja ornitologiczna (działa od 1964 roku), a sam archipelag jest rezerwatem przyrody od roku 1988. Znajduje się on na szlaku wielu ptaków wędrownych.

</doc>
<doc id="2529510" url="https://pl.wikipedia.org/wiki?curid=2529510" title="Mychajło Kozak (ur. 1991)">
Mychajło Kozak (ur. 1991)

Mychajło Stepanowycz Kozak, ukr. Михайло Степанович Козак (ur. 20 stycznia 1991 roku w Milovice, Czechosłowacja) – ukraiński piłkarz, grający na pozycji napastnika, a wcześniej pomocnika.
Kariera piłkarska.
Kariera klubowa.
Wychowanek klubu Karpaty Lwów, barwy którego bronił w juniorskich mistrzostwach Ukrainy (DJuFL). W 2008 występował w juniorskiej drużynie Wodokanał Lwów. 18 marca 2008 rozpoczął karierę piłkarską w FK Lwów, w barwach której 28 lutego 2009 debiutował w Premier-lidze. Na początku 2011 został piłkarzem FK Ołeksandrija. Na początku 2012 podpisał kontrakt z Worskłą Połtawa. 31 lipca 2012 został wypożyczony do Stali Ałczewsk. Podczas przerwy zimowej sezonu 2012/13 powrócił do Worskły, a wkrótce opuścił połtawski klub. W sierpniu 2013 zasilił skład Desny Czernihów. 13 lipca 2015 ponownie podpisał kontrakt z FK Ołeksandrija. Podczas przerwy zimowej sezonu 2017/18 przeszedł do Ruchu Winniki. 9 lutego 2019 wrócił do Desny Czernihów, w której grał do 6 czerwca 2019.
Kariera reprezentacyjna.
W latach 2009-10 występował w juniorskiej reprezentacji Ukrainy.

</doc>
<doc id="2529511" url="https://pl.wikipedia.org/wiki?curid=2529511" title="Nazista">
Nazista



</doc>
<doc id="2529515" url="https://pl.wikipedia.org/wiki?curid=2529515" title="Morbier (ser)">
Morbier (ser)

Morbier – francuski ser półtwardy wytwarzany z mleka krowiego w regionie Franche-Comté (departamentach Jura i Doubs).
Cechą charakterystyczną tego gatunku jest czarna bruzda biegnąca przez środek okrągłego bloku. Jest to pozostałość po warstwie sadzy, którą kiedyś zabezpieczano dojrzewający skrzep w beczce przed owadami. Dziś bruzda ta jest wytwarzana dla zachowania tradycji i smaku z użyciem komponentów warzywnych.
Bloki sera Morbier są okrągłe, z lekko wypukłymi bokami i delikatną skórką, mają 40 cm średnicy i 4 cm wysokości. Ważą po 5 kg. Zawartość tłuszczu wynosi 45%. Dojrzewanie trwa nie mniej niż 30 dni, a najczęściej dwa miesiące. Smak w zależności od długości dojrzewania jest łagodny, słodkawy aż do pikantnego i bardziej wytrawnego. Miąższ w kolorze kości słoniowej lub żółty, półtwardy.
Wina polecane do Morbier'a to Crépy i Seyssel.

</doc>
<doc id="2529521" url="https://pl.wikipedia.org/wiki?curid=2529521" title="O sztuce oraz sposobach usidlenia kierownika działu w celu upomnienia się o podwyżkę">
O sztuce oraz sposobach usidlenia kierownika działu w celu upomnienia się o podwyżkę

O sztuce oraz sposobach usidlenia kierownika działu w celu upomnienia się o podwyżkę (org. "L’art et la manière d’aborder son chef de service pour lui demander une augmentation") – utwór literacki Georges’a Pereca oparty na schemacie organizacyjnym i stanowiący narracyjny zapis wszystkich możliwości, jakie mogą zaistnieć w przypadku usiłowania uzyskania podwyżki od kierownika działu. Tekst został opublikowany po raz pierwszy w grudniu 1968 roku w czasopiśmie "Enseignement programmé".
Perec zainteresował się tworzeniem literatury na podstawie rozgałęzionych wykresów za sprawą "Baśni, którą sobie wybierasz" (znana też po polsku jako "Bajeczka na twoją modłę") Raymonda Queneau – baśni, w której czytelnik sam wybiera przebieg akcji spośród przedstawionych możliwości. Z kolei schemat dotyczącego drogi, jaką przebyć musi pracownik, aby rozmówić się z kierownikiem swojego działu dostarczył Perecowi w 1968 roku jego przyjaciel Jacques Perriaud, zatrudniony w centrum obliczeniowym w Maison des sciences de l'homme, "O sztuce oraz sposobach usidlenia kierownika działu w celu upomnienia się o podwyżkę" stanowi narracyjny zapis obejmujący wszystkie rozgałęzienia tego schematu. Perec zrezygnował ze stosowania w utworze jakiejkolwiek interpunkcji, prawdopodobnie po to, aby uczynić tekst jak najmniej czytelnym.
W 1968 roku na podstawie utworu powstało dla Saarländischer Rundfunk niemieckie eksperymentalne słuchowisko radiowe pt. "Podwyżka" (org. "Wucherungen"). Słuchowisko to było po francusku wystawiane jako sztuka teatralna od 1969.
Na język polski utwór przełożył Wawrzyniec Brzozowski.

</doc>
<doc id="2529525" url="https://pl.wikipedia.org/wiki?curid=2529525" title="Puchar Trzech Narodów">
Puchar Trzech Narodów



</doc>
<doc id="2529526" url="https://pl.wikipedia.org/wiki?curid=2529526" title="Władimir Orioł">
Władimir Orioł

Władimir Emmanuiłowicz Orioł (ros. Владимир Эммануилович Орел; ur. 9 lutego 1952 w Moskwie, zm. 5 sierpnia 2007 w Calgary) - rosyjski językoznawca, albanista i tłumacz.
Życiorys.
Ukończył studia z zakresu lingwistyki na Uniwersytecie Moskiewskim. W 1981 obronił pracę doktorską ("Sostaw i charaktieristika bałkanosławianskich jazykow"). W 1989 obronił drugą pracę doktorską, z zakresu gramatyki historycznej języka albańskiego. Do 1990 pracował w Instytucie Studiów Słowiańskich i Bałkańskich w Moskwie, prowadził też wykłady z lingwistyki na Uniwersytecie Moskiewskim. W 1991 wyemigrował do Izraela, gdzie przez rok wykładał na Uniwersytecie Hebrajskim w Jerozolimie. Stamtąd przeszedł na Wydział Studiów Klasycznych Uniwersytetu w Tel-Awiwie, gdzie zajmował się językoznawstwem porównawczym, mitologią i folklorem. Równolegle pracował w Instytucie Szalom Hartman w Jerozolimie, gdzie prowadził studia biblijne.
W 2001 wyemigrował do Calgary w Kanadzie, gdzie pracował dla Zi Corporation jako dyrektor działu badań nad językiem. Kolejnymi etapami jego kariery naukowej były Princeton University i kanadyjski Uniwersytet Alberty. Od 2005 kierował Centrum Przekładowym w Calgary.
Dorobek naukowy.
Zainteresowania naukowe Orioła były niezwykle szerokie: od języków słowiańskich do języków paleobałkańskich (w tym języka frygijskiego). Zajmował się także analizą tekstów językach proto-afroazjatyckich i analizą tekstów biblijnych Starego Testamentu.
Jego dorobek obejmuje ponad 200 artykułów i 24 większe prace, w tym 6 monografii. Są to przede wszystkim słowniki etymologiczne. Szczególnie cenne były jego prace poświęcone etymologii i gramatyce historycznej języka albańskiego (wydane w latach 1998-2000).
Monografia o języku frygijskim z 1997 stanowiła podsumowanie badań nad epigrafią frygijską i próbę interpretacji wszystkich zachowanych inskrypcji w tym języku.
Zajmował się także tłumaczeniem poezji z języka francuskiego i hebrajskiego na język rosyjski.

</doc>
<doc id="2529527" url="https://pl.wikipedia.org/wiki?curid=2529527" title="Oz (serial telewizyjny)">
Oz (serial telewizyjny)

Oz − amerykański serial telewizyjny produkowany w latach 1997-2003 przez stację telewizyjną HBO przez Toma Fontanę, który także współtworzył scenariusz wszystkich 56 odcinków (zrobił także tatuaż "OZ" filmowany na potrzeby czołówki). Był to pierwszy całogodzinny serial wyprodukowany przez HBO. Premierowy odcinek "Oz" wyemitowano 12 lipca 1997. Nakręcono 6 sezonów. Ostatni odcinek nadano 23 lutego 2003. Zdjęcia kręcono w Nowym Jorku a następnie w New Jersey.
Fabuła.
"Oz” jest potocznym określeniem Oswald State Correctional Facility, wcześniej Oswald State Penitentiary, fikcyjnego więzienia o zaostrzonym rygorze. Nazwa jest odniesieniem do klasycznego filmu "Czarnoksiężnik z Oz", który spopularyzował frazę: „There's no place like home” (pol. „Nie ma jak w domu”). Dla kontrastu motto serialu to: „It's no place like home” (pol. „Tu nie jest jak w domu”).
Większość wątków rozgrywa się w „Emerald City” (pol. „Szmaragdowe miasto”), także znanego z "Czarnoksiężnika z Oz". W tej eksperymentalnej jednostce, kierownik Tim McManus, próbuje kłaść nacisk na rehabilitację i edukację więźniów, zamiast karać. Emerald City jest mocno kontrolowane ze względu na fakt, że w jego skład wchodzą przedstawiciele różnych grup społecznych, między którymi dochodzi do napięć.
W skład obsady wchodzą m.in. Christopher Meloni, Ernie Hudson, Adewale Akinnuoye-Agbaje, Harold Perrineau Jr., Eamonn Walker, Rita Moreno, John Lurie, Terry Kinney, Betty Buckley, Kathryn Erbe, Lee Tergesen, BD Wong, J.K. Simmons, Dean Winters, Scott William Winters, Kirk Acevedo, Erik King, Evan Seinfeld, David Zayas, Lauren Vélez, oraz Edie Falco.
W serialu pojawiali się także Eric Roberts, Joyce Van Patten, Method Man, Luke Perry, Master P, Treach, LL Cool J, Rick Fox, Dana Ivey oraz Peter Criss.
Styl.
Narratorem serialu jest jeden z więźniów, niepełnosprawny Augustus Hill, były handlarz narkotyków skazany za morderstwo. Sparaliżowany od pasa w dół, jeżdżący na wózku inwalidzkim, pojawia się w surrealistycznych scenach, które albo stanowią tło dla odcinka bądź wprowadzają nowe postacie. Narracja Augustusa przełamuje czwartą ścianę, odnosi się wtedy bezpośrednio do widzów. Pojawia się on także w zwykłych scenach ukazując jego relacje z innymi skazanymi (w tych scenach nie jest świadomy „publiczności”).
Obsada.
Obsada w kolejności alfabetycznej.
Nagrody.
Satelity.
1999
Amerykańska Gildia Scenarzystów.
2013

</doc>
<doc id="2529528" url="https://pl.wikipedia.org/wiki?curid=2529528" title="Cmentarz żydowski w Zieluniu">
Cmentarz żydowski w Zieluniu

Cmentarz żydowski w Zieluniu – kirkut mieści się na niewielkim wzgórzu w lesie na południowy zachód od wsi, w odległości około 500 metrów od miejscowości. Do dnia dzisiejszego nie zachowały się na nim żadne macewy. Jeszcze po wojnie na kirkucie znajdowały się nagrobki, jednak po jakimś czasie zostały one wykorzystane do różnych celów przez mieszkańców okolicznych wiosek.

</doc>
<doc id="2529530" url="https://pl.wikipedia.org/wiki?curid=2529530" title="Kamienna Brama w Zagrzebiu">
Kamienna Brama w Zagrzebiu

Kamienna Brama (chorw. "Kamenita vrata") – element murów miejskich średniowiecznego centrum Zagrzebia.
Kamienna Brama to jeden z najlepiej zachowanych zabytków starego Zagrzebia. Jest to budynek zbudowany na planie prostokąta, z wieżą o namiotowym dachu. Zagrzebską bramę charakteryzuje interesujący fakt – wrota na obu jej końcach nie znajdują się naprzeciw siebie. Drzwi zewnętrzne wychodzą w kierunku północnym, natomiast wewnętrzne otwierają się na zachód. Pod bramą przebiega ulica Kamenita, zamknięta obecnie dla ruchu drogowego. Kamienne Wrota są częścią dawnego systemu murów miejskich Gradca, najstarszej części Zagrzebia. Jest to również jedyna zachowana, spośród czterech bram pierwotnie wybudowanych wokół starówki chorwackiej stolicy.
Historia.
Po zniszczeniu miasta podczas najazdu mongolskiego w 1241 roku, król Węgier Bela IV nadał Gradcowi status wolnego miasta królewskiego i polecił budowę fortyfikacji. Chociaż pierwsze wzmianki o Kamiennej Bramie pochodzą z roku 1429, przyjmuje się, że jej budowę ukończono w 1266 roku. Po licznych zniszczeniach (pożary w latach 1645, 1674, 1706, 1731) i renowacjach, obecny kształt budynek zawdzięcza przebudowie z roku 1760. 
W roku 1776 pomieszczenia nad bramą zaadaptowano na potrzeby szkoły elementarnej, a w II połowie XIX wieku przekazano szkole dla dziewcząt.
Bramę kilkakrotnie usiłowano rozebrać, jednak za każdym razem natrafiano na opór mieszkańców. Najbliżej powodzenia była próba z 1907 roku. Wówczas przed rozbiórką Kamienną Bramę uratowało stowarzyszenie kulturalne o nazwie Bracia Chorwackiego Smoka ("Braća hrvtskoga zmaja"). W przejętych od miasta pomieszczeniach nad bramą, utworzyło ono miejską Bibliotekę Miejską, Archiwum Historyczne Zagrzebia oraz Muzeum Miasta Zagrzebia. Bractwo do dziś ma swoją siedzibę w budynku bramnym.
Kamienna Brama została opisana w wydanej w 1871 roku pierwszej chorwackiej powieści Augusta Šenoi pt. Córka złotnika ("Zlatarevo zlato"). Opowiada on o mieszkającym przy ulicy Kamenitej złotniku Petarze Krupiciu i jego córce Dorze. Fakt ten upamiętnia pochodząca z 1929 roku figura Dory Krupić, umieszczona w niszy przy zachodnich wrotach. Pomnik jest dziełem zmarłego w 1953 roku rzeźbiarza Ivo Kerdicia.
Matka Boża z Kamiennej Bramy.
Pochodzenie cudownego obrazu Matki Bożej z Kamiennej Bramy nie jest do dziś całkowicie pewne. Uważa się, że wizerunek wyszedł spod pędzla nieznanego z imienia miejscowego mistrza malarskiego w XVI lub XVII wieku. Pierwotnie znajdował się ponad wrotami bramy. Podczas pożaru z 31 maja 1731 roku, kiedy to spłonęły okoliczne budynki, cudowny obraz wyszedł bez większych zniszczeń, a jedynie z nadpaloną ramą. Legenda głosi, że ogień zgasł, gdy tylko osiągnął skraj wizerunku Maryi. W tym samym roku obraz umieszczono w barokowym ołtarzu ocalałym w poprzedniego pożaru w 1674 roku i ustawiono we wnęce wewnątrz przejścia bramy. W 1778 roku dodano ozdobną żelazną kratę autorstwa Ivana Korty. 
Na obrazie o wymiarach 57 na 47 cm widnieją Matka Boża z berłem w dłoni oraz mały Jezus w lewej dłoni trzymający jabłko królewskie, otoczeni przez anioły. Obie główne postaci noszą korony nałożone 31 maja 1931 roku, w dwusetną rocznicę cudownego ocalenia z pożaru. Nad obrazem widnieje tabliczka z napisem "Pomoc we wszystkich problemach i przeciw ogniowi". 31 maja 1991 roku arcybiskub Zagrzebia, Franjo Kuharić ogłosił Matkę Bożą z Kamiennej Bramy patronką miasta, której święto, dzień 31 maja, jest obecnie obchodzony jako „dzień Zagrzebia”. 
Obecnie ołtarz jest popularnym miejscem kultu, przy którym zarówno miejscowi, jak i turyści ustawiaja zapalone świeczki w swoich intencjach. W przejściu bramy znajduje się także ławka z klęcznikiem, a wszystkie ściany pokryte są kamiennymi tabliczkami wotywnymi z wyrazami podziękowania za wysłuchanie modlitw.

</doc>
<doc id="2529531" url="https://pl.wikipedia.org/wiki?curid=2529531" title="Aimeric de Péguilhan">
Aimeric de Péguilhan

Aimeric lub Aimery de Peguilhan, Peguillan, lub Pégulhan (ur. ok. 1170 w Péguilhan niedaleko Saint-Gaudens, zm. ok. 1230) – trubadur. Najlepsze czasy jego twórczości przypadały na lata 1190–1221.
Był synem sprzedawcy ubrań. Jego pierwszym patronem był Rajmund V z Tuluzy, później jego syn Rajmund VI z Tuluzy. Aimeric musiał jednak uciekać przed wojną albigeńską i wyjechał do Hiszpanii. Spędził 10 lat w Lombardii. Mówi się powodem jego wyjazdu może być miłość do sąsiadki poznanej podczas pobytu w Tuluzie.
Aimeric skomponował co najmniej pięćdziesiąt prac, z czego sześć przetrwało:
Większość jego dzieł to było "canso", ale można wśród nich znaleźć nieliczne "tenso".

</doc>
<doc id="2529534" url="https://pl.wikipedia.org/wiki?curid=2529534" title="Stanisław Radwan (lekarz)">
Stanisław Radwan (lekarz)

Stanisław Michał Radwan, ps. "Michał Csemer" (ur. 29 lutego 1885 w Końskich, zm. 23 sierpnia 1967 we Wrocławiu) – polski lekarz i działacz społeczny.
Dzieciństwo i młodość.
Stanisław Radwan był synem technika i urzędnika ubezpieczeniowego, Bronisława Radwana, i Marii z Reklewskich, w rodzinie czynnej w powstaniu styczniowym. Miał dwóch młodszych braci: Mieczysława i Wacława. Uczęszczał do progimnazjum w Sandomierzu, a następnie (od 1900 roku) – do gimnazjum w Radomiu. Już w progimnazjum brał udział w działalności konspiracyjnej – uczniowskich ćwiczeniach wojskowych. W Radomiu należał do konspiracyjnych uczniowskich kółek samokształcenia (był przewodniczącym Koła Szkolnego w latach 1903–1904. Pod pseudonimem "Michał Csemer" wydawał tajne pismo „Głos”. Utrzymywał kontakt z radomskim Komitetem Okręgowym PPS (zob. też – Marian Malinowski), organizując np. pogadanki i prowadząc kolportaż wydawnictw, np. czasopism „Promień” i „Przedświt”, co spowodowało jego relegowanie ze szkoły. Maturę zdał w Jekaterynodarze. W czasie rewolucji 1905 roku ponownie działał w Radomiu, m.in. jako łącznik Ignacego Boernera (zob. też Republika Ostrowiecka). W końcu roku wyjechał do Krakowa, gdzie studiował na Uniwersytecie Jagiellońskim i uzyskał stopień doktora nauk medycznych (26 kwietnia 1912). Po nostryfikacji doktoratu w Kijowie (16 października 1912) podjął praktykę lekarską w szpitalach warszawskich.
W czasie I wojny światowej Radwan był chirurgiem w polowych szpitalach carskiej armii, a następnie został przeniesiony do Piotrogrodu, gdzie pracował w Instytucie Lekarskim i kilku klinikach. Włączył się do działalności:
W 1918 roku dostał się do obozu niemieckiego w Połocku, a po zwolnieniu z obozu (w lipcu) wrócił do Warszawy.
Lata 1918–1939.
Po odzyskaniu niepodległości Polski Radwan został starszym referentem w Departamencie Sanitarnym Ministerstwa Spraw Wojskowych (od listopada 1918), a w czasie wojny 1920 roku był oficerem łącznikowym przy ministrze zdrowia i tworzył komitety organizujące opiekę nad inwalidami. Po wojnie, w latach 1921–1928, pracował w Klinice Chirurgicznej Antoniego Leśniowskiego w Uniwersytecie Warszawskim (uzyskał specjalizację i opublikował kilka artykułów naukowych). W następnych latach pracował w Kaliszu jako:
W czasie pracy w Kaliszu Radwan opracował i opublikował (1936) pracę „Z dziejów Szpitali Kaliskich 1282–1936”. W 1936 został też prezesem Kaliskiego Towarzystwa Lekarskiego (KTL) oraz otrzymał tytuł członka honorowego KTL. W nowo wzniesionym Szpitalu Powszechnym im. Przemysława II w Kaliszu zorganizowano w 1937 kilkudniowy zjazd przedstawicieli służby zdrowia województw poznańskiego i łódzkiego, na którym uzgodniono potrzebę tworzenia okręgowych szpitali wielooddziałowych.
Stanisław Radwan był zwolennikiem sanacji – działał w BBWR (od 1928) i organizował w Kaliszu okręg Ozonu.
Lata 1939–1945.
We wrześniu 1939 roku Stanisław Radwan (major rezerwy) został powołany do wojska. Był w czasie kampanii wrześniowej komendantem szpitali wojskowych w Zamościu i Złoczowie. W latach 1940–1944 przebywał w okupowanej Warszawie, pracując w Szpitalu Dzieciątka Jezus (1940–1941), a następnie kierując sanatorium dziecięcym w Otwocku (1941–1943) i pediatryczną polikliniką w Warszawie. W czasie powstania warszawskiego przebywał na Mokotowie, gdzie pełnił funkcję chirurga i komendanta szpitala powstańczego.
Okres po II wojnie światowej.
W powojennej Polsce Stanisław Radwan pracował do 1946 roku jako inspektor lecznictwa w Urzędzie Wojewódzkim w Katowicach, a w następnych latach był dyrektorem:
Publikował artykuły naukowe w „Przeglądzie chirurgicznym”, „Nowinach lekarskich”, „Przeglądzie szpitalnictwa” i „Śląskiej gazecie lekarskiej”.
Życie prywatne.
Stanisław Radwan ożenił się z Haliną z Różyckich. Mieli trzech synów: Tadeusza (ur. 1922), Wojciecha (ur. 1924) i Wiesława (ur. 1926). Żona i dwaj młodsi synowie (żołnierze AK) zostali rozstrzelani przez Niemców w maju 1944 roku, po wykryciu w ich mieszkaniu przechowywanej tam broni. Syn Tadeusz, związany z obozem narodowym (członek Stronnictwa Narodowego, żołnierz Narodowej Organizacji Wojskowej, jeden z inicjatorów reaktywacji Młodzieży Wszechpolskiej) został prawnikiem i ekonomistą (zamieszkał w Gliwicach).
Stanisław Radwan zmarł 23 sierpnia 1967 roku we Wrocławiu. W uroczystości pogrzebowej na wrocławskim cmentarzu brała udział m.in. delegacja Kaliskiego Towarzystwa Lekarskiego.

</doc>
<doc id="2529535" url="https://pl.wikipedia.org/wiki?curid=2529535" title="Jelena Panowa">
Jelena Panowa

Jelena Wiktorowna Panowa, ros. Елéна Ви́кторовна Панóва (ur. 9 czerwca 1977 w Archangielsku) – rosyjska aktorka teatralna i filmowa.
Jest aktorką Moskiewskiego Akademickiego Teatru Artystycznego w Moskwie. W 2001 roku została odznaczona Nagrodą Państwową Federacji Rosyjskiej.
Karierę aktorską rozpoczęła w 1997 roku w filmie "Opowieść wigilijna". W 1999 roku zagrała rolę Iriny w filmie "Beresina, czyli ostatnie dni w Szwajcarii" Daniela Schmida. Wystąpiła również w innych filmach jak "Shadowboxing – Walka z cieniem", "Mroczny świat" i wielu innych.
Filmografia.
i inne

</doc>
<doc id="2529538" url="https://pl.wikipedia.org/wiki?curid=2529538" title="Jerzy Jeschke">
Jerzy Jeschke

Jerzy Jeschke (ur. 25 marca 1808 w Wierzchowie, pow. Człuchów, zm. 7 listopada 1881 w Pelplinie) – ksiądz katolicki, kanonik katedralny kapituły chełmińskiej, biskup pomocniczy diecezji chełmińskiej.
Życiorys.
Urodził się w zamożnej rodzinie rolniczej. Ukończył szkołę elementarną w Wierzchowie i gimnazjum katolickie w Chojnicach. Następnie studiował filozofię we Wrocławiu, skąd udał się do seminarium duchownego w Pelplinie. Święcenia kapłańskie przyjął 22 grudnia 1832. Pracował jako wikariusz w Gniewie i Pelplinie, a następnie jako proboszcz w Oksywiu, Gniewie i Tucholi. W 1849 został kanonikiem katedralnym w Pelplinie, z przeznaczeniem do pomocy przy administrowaniu diecezją. W 1851 został wikariuszem generalnym i oficjałem diecezji.
19 czerwca 1856 został mianowany biskupem pomocniczym chełmińskim ze stolicą tytularną Diocezarei w Palestynie. Jako biskup przyczyniał się do rozbudowy instytucji charytatywnych diecezji (na przykład Dom św. Józefa w Pelplinie przeznaczony do opieki nad chorymi) oraz tworzenia nowych parafii (między innymi w Osieku i Janowie ). 29 czerwca 1878 doznał udaru mózgu oraz niewielkiego paraliżu, przez co miał niedowład lewej nogi. Udar mózgu był również przyczyną jego śmierci 7 listopada 1881.

</doc>
<doc id="2529539" url="https://pl.wikipedia.org/wiki?curid=2529539" title="Popiel (Kotlina Jeleniogórska)">
Popiel (Kotlina Jeleniogórska)

Popiel (niem. "Popel Berg", 429 m n.p.m.) – dwuwierzchołkowe wzniesienie w południowo-zachodniej Polsce, w Jeleniej Górze, w środkowej części Kotliny Jeleniogórskiej, we wschodniej części Wzgórz Łomnickich.
Położenie.
Wzniesienie położone w środkowej części Kotliny Jeleniogórskiej, we wschodniej części Wzgórz Łomnickich, w południowo-wschodniej części Jeleniej Góry, na południe od osiedla Czarne. Na wschód od wzniesienia, za doliną potoku Pijawnik, rozciąga się Obniżenie Mysłakowickie.
Opis.
Wzgórze Garby niezbyt wysokim wzniesieniem w środkowo-wschodniej części Wzgórz Łomnickich. Zbocza są dość strome, a wierzchołki kopulaste. Na południu Popiel łączy się z Żeleźniakiem, na zachodzie z masywem Lipowej i Gołębnika, na północnym zachodzie z Garbami.
Budowa geologiczna.
Wzniesienie zbudowane z granitów karkonoskich w odmianie porfirowatej, średnio- i gruboziarnistych, uformowane w wyniku ich selektywnego wietrzenia.
Roślinność i zagospodarowanie.
Cały masyw porośnięty lasem, natomiast wokół rozciągają się łąki.
Turystyka.
Na zachód od wzniesienia biegnie szlak turystyczny:

</doc>
<doc id="2529540" url="https://pl.wikipedia.org/wiki?curid=2529540" title="Ukrainizacja ziemi chełmskiej">
Ukrainizacja ziemi chełmskiej

W czasie niemieckiej okupacji ziemi chełmskiej, wchodzącej w skład Generalnego Gubernatorstwa, doszło do próby jej ukrainizacji, realizowanej przez nacjonalistów ukraińskich za wiedzą i zgodą władz GG z Hansem Frankiem na czele. Między październikiem a grudniem 1939, Ukraińcy utworzyli szereg organizacji o charakterze narodowym. Niemcy nie zgodzili się natomiast na sformowanie przez nich jednolitej reprezentacji politycznej i sami opracowali regulamin Ukraińskiego Komitetu Centralnego. Na czele Komitetu stanął Wołodymyr Kubijowycz. Komitet powołał na ziemi chełmskiej sieć szkół i spółdzielni. Szeroko zakrojoną działalność w regionie podjęli nacjonaliści, którzy zbiegli przed agresją ZSRR z Wołynia i Małopolski Wschodniej. W 1940 powstała prawosławna diecezja chełmsko-podlaska, o jednoznacznie ukraińskim charakterze. Ludność ukraińska pod wieloma względami była uprzywilejowana w stosunku do polskiej, zaś szereg ukraińskich działaczy narodowych podjął kolaborację z Niemcami.
Ukraińscy nacjonaliści mieli nadzieję, że władze niemieckie dokonają deportacji Polaków z ziemi chełmskiej, by mogła ona stać się obszarem etnicznie czysto ukraińskim. Szczegółowe projekty granic tego obszaru wielokrotnie prezentował Kubijowycz, który nie wycofał się z nich nawet po agresji niemieckiej na ZSRR, po której większość przybyłych wcześniej działaczy nacjonalistycznych wróciła na Wołyń i do Małopolski Wschodniej, zarzucając aktywność na Chełmszczyźnie.
Ukraińcy byli przez cały okres okupacji traktowani przez Niemców instrumentalnie, a ich postulaty i oczekiwania realizowane tylko w określonych granicach. Wbrew nadziejom nacjonalistów, polityka niemiecka nie dążyła do wsparcia projektu budowy niepodległej Ukrainy, a jedynie do wywołania i zaostrzenia konfliktu polsko-ukraińskiego na okupowanym terenie, co miało osłabić antyniemieckie wystąpienia ludności i ułatwiać sprawowanie kontroli nad zagarniętymi ziemiami. Konflikt ten wybuchł z całą siłą po przesiedleniach ludności polskiej Zamojszczyzny i sprowadzaniu na jej miejsce osadników niemieckich, oraz przesiedleniach rodzin ukraińskich.
Tło historyczne.
Zdaniem Czesława Partacza początków polsko-ukraińskich antagonizmów na ziemi chełmskiej należy upatrywać w przeprowadzonej w 1875 przez zaborcze władze rosyjskie likwidacji unickiej diecezji chełmskiej. W wymienionym roku władze carskie zlikwidowały diecezję chełmską, traktując to działanie jako sprawiedliwy i historycznie uzasadniony powrót do stanu rzeczy sprzed unii brzeskiej, gdy większość mieszkańców regionu wyznawała prawosławie, niechętnie przyjęła fakt podpisania unii i dopiero po upływie stu lat od jej zawarcia w pełni ją zaakceptowała. Ponadto administracja carska postrzegała ludność ruską Podlasia i Chełmszczyzny jako Rosjan, zaś ich ostatecznemu zjednoczeniu z narodem rosyjskim, w ramach rusyfikacji na fali represji po powstaniu styczniowym, miało sprzyjać wprowadzenie prawosławia na miejsce unii. Rosyjska kampania nie przyniosła jednak w pełni zamierzonych rezultatów. Część byłych unitów ziemi chełmskiej, niechętnych prawosławiu, ostatecznie uległa polonizacji. W 1905, po wejściu w życie ukazu tolerancyjnego, od 57 810 do 120 tys. byłych unitów przeszło do Kościoła katolickiego. Najwięcej konwersji na katolicyzm w latach 1905–1909 odnotowano w powiecie zamojskim, gdzie prawosławie porzuciło 50%. W pozostałych powiatach odsetek ten nie przekroczył 20%. Oznaczało to, że większość byłych unitów pozostała przy prawosławiu. W 1918 i kolejnych latach, po odzyskaniu niepodległości przez Polskę i powrotach prawosławnych z bieżeństwa, na ziemi chełmskiej i lubelskiej pozostało 200–250 tys. wiernych i sieć świątyń, z których znaczna część została przez polską administrację zamknięta lub przekazana Kościołowi katolickiemu.
W latach 1938–1939, w ramach skoordynowanej akcji rewindykacyjno-polonizacyjnej wojsko polskie zniszczyło 91 cerkwi, 10 kaplic i 26 tymczasowych domów modlitwy, łącznie 127 świątyń prawosławnych. Akcja ta w Chełmie odbywała się z poparciem części katolickiego duchowieństwa, choć Kościół katolicki jako całość nie poparł kampanii.
Jak pisze Timothy Snyder
Opisywana akcja w ocenie szeregu autorów przyczyniła się do pogłębienia polsko-ukraińskich antagonizmów na ziemi chełmskiej. Zmieniła również stosunek prawosławnego duchowieństwa w regionie na antyrządowy i antykatolicki; znalazło to odbicie w głoszonych kazaniach. Niezadowolenie z powodu niszczenia cerkwi z powodzeniem wykorzystywały dla celów własnej propagandy Komunistyczna Partia Zachodniej Ukrainy i Organizacja Ukraińskich Nacjonalistów. W retoryce nacjonalistycznej ziemia chełmska była zaliczana do ziem bezspornie ukraińskich.
Okupacja.
Ustanowienie rządów okupacyjnych.
Przed 1939 ukraińscy działacze narodowi byli przekonani, iż polityka III Rzeszy doprowadzi do budowy niepodległego państwa ukraińskiego. Zawarcie w sierpniu 1939 paktu Ribbentrop-Mołotow między Niemcami a ZSRR tylko częściowo podważyło te oczekiwania. Jednak realna polityka hitlerowców po zajęciu ziem niepodległej Polski i po agresji radzieckiej na Polskę 17 września 1939 całkowicie odbiegła od nadziei ukraińskich działaczy. Nowa granica niemiecko-radziecka pozostawiała niemal wszystkie ziemie uznawane przez Ukraińców za etnicznie im przynależne po stronie ZSRR, co więcej na mocy ustaleń z listopada 1939 III Rzesza i ZSRR dokonały wymiany ludności nowo anektowanych terenów, wskutek której do 45 tys. Ukraińców i Białorusinów zostało repatriowanych do Związku Radzieckiego. Równolegle od 40 do 60 tys. Ukraińców zbiegło na ziemie okupowane przez III Rzeszę. Niemcy nie dotrzymały również składanych ukraińskim nacjonalistom obietnic o pomocy w budowie przez nich niepodległej Ukrainy od Morza Czarnego i Kaukazu do Sanu i Wieprza.
Zdaniem W. Rezmera znaczący wpływ na rozwój konfliktu polsko-ukraińskiego na Chełmszczyźnie miało wpływ przesiedlenie na teren dystryktu lubelskiego 87 tys. Polaków z terenów wcielonych do Rzeszy.
Działalność Ukraińców na ziemi chełmskiej.
Już 17 października 1939 delegacja ukraińskich mieszkańców Chełma na czele z prawosławnym duchownym ks. Ihorem Kiketzem stawiła się u komendanta placu płk. Geigera oraz powiatu płk. Gebauera, po czym złożyła deklarację lojalności wobec władz okupacyjnych. Delegaci twierdzili, że położenie Ukraińców na ziemi chełmskiej jest bardzo trudne i prosili o pomoc w jego poprawie. Między październikiem a grudniem 1939, za zgodą władz okupacyjnych, Ukraińcy sformowali szereg organizacji o charakterze narodowym, które miały zajmować się samopomocą, w tym wspieraniem uciekinierów i jeńców wojennych, jak również przyczynić się do przejmowania przez Ukraińców mienia pożydowskiego w pasie granicznym. Od grudnia 1939 przy władzach niemieckich działali ukraińscy mężowie zaufania. Niemcy nie zgodzili się natomiast na sformowanie przez Ukraińców jednolitej reprezentacji politycznej i sami opracowali regulamin Ukraińskiego Komitetu Centralnego – instytucji zajmującej się działalnością społeczną, organizowaniem ukraińskiego szkolnictwa i handlu.
W ramach Komitetu powstały Ukraińskie Towarzystwa Oświatowe, odpowiedzialne za działalność kulturalną i oświatową wśród Ukraińców ziemi chełmskiej. Do czerwca 1941 utworzonych zostało 885 kół tej organizacji, co oznaczało ich funkcjonowanie w zdecydowanej większości (80–90%) wsi zamieszkanych przez ludność ukraińską. Ukraińcy przystąpili również do odtwarzania istniejących przed wojną własnych spółdzielni i szkół z ukraińskim językiem wykładowym. Ogólny cel działalności Ukraińskiego Komitetu Centralnego i jego delegatur Wołodymyr Kubijowycz definiował, według określenia Marka Jasiaka, następująco:
Władze Generalnego Gubernatorstwa na czele z Hansem Frankiem szybko dostrzegły istniejące na terenie GG problemy narodowościowe i postanowiły wykorzystać je dla utrwalenia władzy niemieckiej, wykorzystując zasadę "dziel i rządź", opierając się na powstałym w dwudziestoleciu międzywojennym poczuciu krzywdy, jakie wyrażała wobec Polaków społeczność ukraińska terenów GG. W maju 1940 Frank stwierdził, że w zamian za lojalność wobec III Rzeszy Ukraińcy będą mogli zachować swój język, kulturę i wyznanie, jednak Niemcy nigdy nie poprą nacjonalistycznych projektów budowy wielkiej Ukrainy, ani nie zgodzą się na funkcjonowanie politycznych organizacji ukraińskich poza strukturami zajmującymi się samopomocą i opieką społeczną. W całym Generalnym Gubernatorstwie pozycja Ukraińców, w stosunku do sytuacji Polaków, była wyraźnie uprzywilejowana. Jan Sziling podkreśla przy tym, że ukraińscy nacjonaliści byli przez hitlerowców traktowani instrumentalnie. Analogiczny wniosek przedstawia Rezmer.
W administracji cywilnej na terenie ziemi chełmskiej, na szczeblu terenowym w okresie okupacji niemieckiej pracę mógł uzyskać jedynie Niemiec, volksdeutsch, lub ukraiński nacjonalista. Polacy mieli szansę jedynie na niższe stanowiska. Z kolei wśród wójtów i sołtysów, według danych z wiosny 1944, w dystrykcie lubelskim było 120 Polaków i 55 Ukraińców. Stosunek tych ostatnich do miejscowej ludności polskiej nie był jednolity.
Ukraińscy działacze nacjonalistyczni przekonywali chłopów zamieszkujących ziemię chełmską do deklarowania w spisach narodowości ukraińskiej, przypominając o wynikających z tego faktu przywilejach. Szczególny wpływ w tym zakresie wywierano na tzw. kałakutów – osoby wyznania rzymskokatolickiego, potomków byłych unitów, którzy w 1905 skorzystali z możliwości konwersji z prawosławia na katolicyzm obrządku łacińskiego. Ludzie ci uważali się za Polaków, z „elementami kultury pogranicza”.
Po powołaniu do życia Generalnego Gubernatorstwa na jego terytorium napłynęła znaczna grupa ukraińskich nacjonalistów, mających nadzieję na rozwinięcie szerszej działalności. Ich głównym ośrodkiem było początkowo Krosno. Jako pozostałe miasta, w których ludzie ci rozpoczęli szerszą działalność Czesław Partacz, wymienia Biłgoraj, Białą Podlaską, Jarosław, Włodawę, Sanok i Chełm. Od stycznia 1940 wydawano pismo "Krakiwśki Wisti", które miało swoją filię w Chełmie. Pismo to utrzymane było w tonie antypolskim i proniemieckim, głosząc wyzwolenie Ukraińców spod polskiej okupacji przez wojska niemieckie. Publikowało również fałszywy obraz sytuacji Ukraińców w II Rzeczypospolitej, twierdząc m.in., że między 1918 a 1939 w wyniku polskich prześladowań zginęło 1200 tys. Ukraińców.
Ryszard Torzecki twierdzi jednak, że nacjonaliści nigdy nie przywiązywali do ukrainizacji ziem GG, w tym ziemi chełmskiej takiej wagi, jak do działań na Wołyniu i w Galicji Wschodniej. Po 1941 większość działaczy OUN-B, którzy wcześniej pojawili się na Chełmszczyźnie, wyjechała na wskazane wyżej tereny. Grzegorz Motyka podaje, iż w latach 1939–1941 działacze OUN rozwinęli na Chełmszczyźnie szeroko zakrojoną akcję propagandową, jednak ustała ona, gdy większość z nich wyjechała z regionu po ataku Niemiec na ZSRR. Ukraińscy nacjonaliści działający na ziemi chełmskiej skarżyli się na wolniejsze niż oczekiwali postępy w ukrainizacji regionu, w szczególności z powodu nieznacznej liczby Ukraińców w Hrubieszowie (200 osób) oraz trudności w ukrainizacji Włodawy. Czesław Partacz podkreśla, że zarówno banderowcy, jak i melnykowcy zgodnie uważali Chełmszczyznę za ziemię ukraińską, wchodzącą w skład Kresów Zachodnich Ukrainy razem z Łemkowszczyzną, Zasaniem i Podlasiem. Były to te ziemie GG, na których odsetek Ukraińców był najwyższy. Jak pisały "Krakiwski Wisti", w duchu integralnie nacjonalistycznych koncepcji narodu w ujęciu terytorialnym
Z kolei Wielki Zjazd OUN-B z kwietnia 1941 uchwalił w kwestii tzw. Kresów Zachodnich m.in.
Zdaniem Jurija Makara w latach II wojny światowej na ziemi chełmskiej miało miejsce ukraińskie odrodzenie narodowe, którego głównymi animatorami byli prawosławni duchowni, nauczyciele i organizatorzy spółdzielczości.
Tworzenie szkolnictwa ukraińskiego.
Środkiem pozyskiwania ludności ukraińskiej przez Niemców była zgoda na organizację szkolnictwa z ukraińskim językiem wykładowym. Podczas gdy w Generalnym Gubernatorstwie zlikwidowano polskie szkoły wyższe i średnie (dopuszczając jedynie czteroklasowe szkoły podstawowe), Ukraińcy zachowali 13 średnich szkół ogólnokształcących. W powiecie chełmskim w połowie 1942 funkcjonowało ok. 600 szkół ukraińskojęzycznych, jednak w latach kolejnych liczba ta wyłącznie spadała, z powodu częściowej zmiany polityki niemieckiej wobec Ukraińców, braku wykwalifikowanych nauczycieli, nacisku nauczycieli polskich oraz niedostatecznego zainteresowania szkołami na terenach etnicznie mieszanych. Według danych z końca 1940 nauczycieli ukraińskich na ziemi chełmskiej było ok. 600, zaś zasadniczy etap organizacji szkół (w pierwszych miesiącach okupacji, do początku 1940) odbywał się w okresie, gdy ukraińskie szkolnictwo nie było jeszcze traktowane jako państwowe, a jego pracownicy nie mieli gwarantowanych pensji. Ten sam autor podkreśla, że upadek części szkół w latach kolejnych wynikał z wyjazdu nauczycieli po agresji niemieckiej na ZSRR w 1941, gdy pedagodzy masowo udawali się na Wołyń i do Galicji. W Chełmie funkcjonowało ukraińskie gimnazjum. Najwięcej szkół ukraińskich powstało w powiecie hrubieszowskim, który zdaniem J. Makara był areną najbardziej ożywionego odrodzenia narodowego Ukraińców.
W szkołach ukraińskich względnie swobodnie mogli działać ukraińscy nacjonaliści, przekazując swoje idee młodzieży. W Żywcu k. Chełma, Żegiestowie i Turkowicach organizowane były letnie obozy dla młodzieży w wieku od 7 do 18 lat, w czasie których uczestnicy zapoznawali się z ideami ukraińskiego nacjonalizmu oraz faszyzmu. Zdaniem Czesław Partacza szkoły ukraińskie powstawały bez problemów nawet w miejscowościach, gdzie liczba Ukraińców była bardzo mała.
Projekty deportacji Polaków.
Ukraińscy nacjonaliści mieli nadzieję, że władze niemieckie dokonają deportacji Polaków z ziemi chełmskiej, by mogła ona stać się obszarem etnicznie czysto ukraińskim. Obserwacja zmian polityki niemieckiej wobec dystryktu Lublin pozwalała bez wątpienia stwierdzić, że Niemcy będą dążyli do przeprowadzenia radykalnych zmian demograficznych w regionie. W tendencję tę chcieli wpisać się ukraińscy działacze nacjonalistyczni. W piśmie Wołodymyra Kubijowycza z 18 kwietnia 1941 do gubernatora Hansa Franka opisany został projekt stworzenia „ukraińskiego terytorium etnicznego” w granicach GG, całkowicie wolnego od ludności polskiej i żydowskiej. W uszczegóławiającym poprzednie pismo programie z 21 czerwca 1941 Kubijowycz pisał o wyznaczeniu terytorium ukraińskiego w granicach: na zachodzie według linii Dukla, Brzozów, Dynów, Przeworsk, Leżajsk, Krzeszów, Biłgoraj, Szczebrzeszyn, Krasnystaw, Łęczna, Ostrów, Radzyń, Międzyrzec, Sarnaki, na wschodzie wzdłuż granicy GG. Kubijowycz zapewniał, że teren ten stałby się „Murem Wschodnim” (niem. Ostwall) III Rzeszy. Kubijowycz zakładał nie tylko wysiedlenie Polaków z wymienionego obszaru, ale i sprowadzenie na jego teren Ukraińców zamieszkałych w GG poza nakreślonymi granicami oraz ukrainizację tej ludności, którą uznawał za spolonizowanych i skatolicyzowanych Ukraińców.
Projekty utworzenia w GG odrębnego ukraińskiego terytorium zostały odrzucone przez Hansa Franka, który stwierdził, że tego typu rozwiązania administracyjne będą możliwe jedynie po zakończeniu działań wojennych.
Działalność ukraińskiego duchowieństwa prawosławnego.
Działaniom ukraińskim na arenie stricte narodowej towarzyszyła aktywność na rzecz umocnienia pozycji prawosławia na ziemi chełmskiej oraz nadania mu narodowego charakteru ukraińskiego. Działania te, podobnie jak niektóre inicjatywy Kościoła greckokatolickiego w innych obszarach GG, zyskiwały pewne poparcie niemieckie, jednak nie było ono bezwarunkowe i nieograniczone.
W 1940, z inspiracji ukraińskich działaczy narodowych oraz prawosławnych duchownych służących na Chełmszczyźnie, w ramach Autokefalicznego Kościoła Prawosławnego w Generalnej Guberni powstała diecezja chełmsko-podlaska z siedzibą w Chełmie. Inicjatywa powołania diecezji wyszła jeszcze w listopadzie 1939 z zebrania dziekanów prawosławnych i przedstawicieli wiernych ziemi chełmskiej i południowego Podlasia, jakie odbyło się w Chełmie. Zebranie to wskazało na administratora diecezji ks. Iwana Lewczuka i wybrało Radę Kościelną. Jego decyzje zatwierdził metropolita warszawski i całej Polski Dionizy.
Pierwszym ordynariuszem diecezji chełmsko-podlaskiej został Iwan Ohijenko, w Polsce międzywojennej aktywista ukraiński, który w celu uzyskania godności biskupiej złożył wieczyste śluby mnisze, przyjmując imię Hilarion ("Iłarion" w brzmieniu ukraińskim). Jego chirotonia biskupia i intronizacja na katedrę chełmską odbyła się 19 i 20 października 1940. Biskup, a następnie arcybiskup Hilarion natychmiast przystąpił do pełnej ukrainizacji życia religijnego prawosławnych swojej diecezji. Ukraiński charakter prawosławnych struktur na ziemi chełmskiej był zakładany już wcześniej przez Hansa Franka i niemiecką administrację GG. Jeszcze przed powołaniem diecezji chełmsko-podlaskiej, gdy zwierzchnikiem Kościoła prawosławnego na okupowanych ziemiach polskich był arcybiskup berliński i niemiecki Serafin (z jurysdykcji Rosyjskiego Kościoła Prawosławnego poza granicami Rosji) Frank i Ministerstwo Rzeszy do Spraw Kościelnych zobowiązało go do kierowania duchownych narodowości ukraińskiej do parafii zamieszkiwanych przez ludność tejże narodowości, wygłaszania w tych parafiach kazań w tymże języku, jak również do delegowania na Chełmszczyznę administratora-Ukraińca.
Prawosławne duchowieństwo ziemi chełmskiej, inspirowane listami arcybiskupa Hilariona, organizowało w swoich parafiach uroczystości o charakterze narodowym, wznosiło symboliczne pomniki ku czci zabitych w walce o niepodległą Ukrainę, organizowało bractwa cerkiewne łączące idee religijne z narodowymi.
W Chełmie w 1943 zostało otwarte seminarium duchowne (nawiązujące do tradycji seminarium funkcjonującego w latach 1875–1915), przyjmujące wyłącznie kandydatów narodowości ukraińskiej. Jeszcze przed chirotonią biskupią Hilariona (Ohijenki) niemiecka administracja GG przekazała parafiom prawosławnym dwadzieścia cerkwi odebranych w okresie międzywojennym na rzecz Kościoła katolickiego, w tym obiekt o szczególnym znaczeniu dla ukraińskiej społeczności ziemi chełmskiej – katedrę Narodzenia Najświętszej Maryi Panny w Chełmie. Hilarion nie otrzymał natomiast zgody na wydawanie pism o charakterze prawosławno-ukraińskim (w języku ukraińskim lub niemieckim) ani utworzenie w Chełmie filii krakowskiego Wydawnictwa Ukraińskiego, które publikowałoby książki o podobnym charakterze. Otwarciu wydawnictwa sprzeciwił się Wołodymyr Kubijowycz i Wydział Główny Propagandy, chociaż gubernator dystryktu lubelskiego był skłonny poprzeć projekt arcybiskupa, zaś w GG funkcjonowała prasa greckokatolicka.
30 kwietnia 1943, na posiedzeniu liderów społeczności ukraińskiej Chełmszczyzny i Lubelszczyzny powołano Chełmską Radę, która miała utrwalać ukraińskie oblicze ziemi chełmskiej. W raporcie OUN-B z sierpnia 1943 zawarto informację, że całe struktury prawosławne w regionie są uzależnione od wsparcia Niemców, zaś w konsystorzu diecezji chełmsko-podlaskiej połowa członków to informatorzy gestapo. Zdaniem Szilinga sam arcybiskup Hilarion był w pełni lojalny wobec III Rzeszy i szanse na rozwój życia religijnego oraz uzyskanie autonomii narodowej przez Ukraińców widział we współpracy z nią. Autor ten cytuje jednak również niemieckie raporty, w których podawano w wątpliwość wiarę hierarchy w zwycięstwo Niemiec w wojnie i twierdzono, że jego aktywność miała na celu wyłącznie budowę niepodległej Ukrainy.
Konflikt polsko-ukraiński.
W ocenie Partacza nie ma wątpliwości, że część ukraińskich elit działających na ziemi chełmskiej kolaborowała z okupantem niemieckim. Pod tym zarzutem polskie państwo podziemne wydawało wyroki śmierci na kolaborantów-obywateli polskich narodowości ukraińskiej, w tym także aktywnych działaczy narodowych. Zdaniem Makara dokumenty archiwalne dowodzą, że współpraca z Niemcami wymierzona przeciwko Ukraińcom była prowadzona także przez Polaków.
Jak pisze Partacz
Grzegorz Motyka podaje, że na podstawie dostępnej dokumentacji w 1942 roku w całym dystrykcie lubelskim z rąk polskiego podziemia w wyniku pojedynczych egzekucji zginęło około 30 Ukraińców. Z kolei Marek Jasiak, powołując się na ukraińskie dane archiwalne, twierdzi, że na Chełmszczyźnie w podobnych okolicznościach zabitych zostało ok. 400 Ukraińców. Autor ten pisze
Do zaostrzenia konfliktu polsko-ukraińskiego na ziemi chełmskiej doszło wskutek niemieckiej akcji przesiedleńczej na Zamojszczyźnie i towarzyszącej jej akcji sprowadzania osadników ukraińskich do części zarekwirowanych gospodarstw. Tereny zamieszkane przez Ukraińców miały pełnić rolę strefy, która miała chronić ludność niemiecką przed działaniami odwetowymi podejmowanymi przez polską partyzantkę z Puszczy Solskiej. Ludność ukraińską, którą osiedlano w Zamojskiem, często wcześniej wysiedlano z wiosek zajętych również przez kolonistów niemieckich, a jej rozmieszczenie stanowiło celowy krok na drodze do dalszego zantagonizowania dwóch narodów zamieszkujących okupowane ziemie II RP. Wołodymyr Kubijowycz wiedział przy tym o wysiedlaniu Ukraińców oraz o ich nowym rozmieszczeniu i twierdził, że byli oni, podobnie jak ich organizacje, zadowoleni z nowej sytuacji. Dopiero w lutym 1943 Kubijowycz kilkakrotnie zwracał władzom hitlerowskim uwagę na krzywdy, jakie ponieśli w czasie przesiedleń niektórzy ukraińscy osadnicy, zaś latem tego samego roku negatywnie ocenił przesiedlanie chłopów ukraińskich z powiatu hrubieszowskiego w rejonie Biłgoraja. Nigdy jednak nie zanegował samego faktu akcji przesiedleńczej. W akcji przesiedleń brała udział ukraińska policja pomocnicza. Zdaniem Partacza
Partacz jest również zdania, że Kubijowycz, kierując się ideologią nacjonalistyczną i dążąc za wszelką cenę do zwiększenia ukraińskiego stanu posiadania do końca wojny opowiadał się za kolejnymi przesiedleniami. Jego działalność nie uległa zmianie nawet mimo faktu, że po agresji Niemiec na ZSRR akcja ukrainizacyjna załamała się, gdyż wobec wyparcia Sowietów przybyli z Wołynia i Małopolski Wschodniej działacze nacjonalistyczni wrócili tam.
Walki partyzanckie i zbrodnie na ludności cywilnej.
Zdaniem Partacza konflikt polsko-ukraiński na Chełmszczyźnie przerodził się w walkę zbrojną w 1943, a źródłem tego była postawa Kubijowycza i fakt udziału ukraińskiej policji pomocniczej w wysiedleniach Polaków. 25 kwietnia 1943 wydana została polska ulotka zapowiadająca palenie dwóch wsi ukraińskich w odwecie za wysiedlenie jednej polskiej. Jednak jeszcze do lata tego samego roku do zmasowanych uderzeń antyukraińskich nie doszło. Sytuacja zmieniła się po napłynięciu na ziemię chełmską uchodźców z Wołynia, gdzie od lutego 1943 trwała eksterminacja Polaków przez UPA.
Jak pisze ten sam autor
W wyniku rozpoznania przeprowadzonego przez Komendę Główną Armii Krajowej polskie podziemie zdecydowało o podjęciu akcji „nękającej i dezorganizującej” przeciwko kolonistom niemieckim i ukraińskim. Była ona skierowana wyłącznie w przywódców społeczności ukraińskich i nie zakładała masowego wyniszczania ludności.
W styczniu 1944 nie doszło do większych zbrodni ani konfrontacji obydwu stron (zginęło kilkunastu Polaków zabitych przez ukraińskich nacjonalistów i kilku ukraińskich policjantów oraz kolaborantów zabitych przez polskie podziemie). Jednak na początku 1944 na Chełmszczyźnie powstały dwie bojówki Służby Bezpeky, OUN poszerzyła swoją sieć organizacyjną, w tym tworząc samoobrony wiejskie. Nacjonaliści ukraińscy planowali podjęcie od początku 1944 akcji antypolskich. Prawdopodobnie oni byli odpowiedzialni za pojedyncze zbrodnie na polskich ziemianach, jakie miały w tym okresie miejsce na Chełmszczyźnie. Na ziemię chełmską weszły następnie oddziały UPA, doszło do wzajemnych starć, w których strona ukraińska zyskała przewagę.
Pod koniec lutego 1944 zamojski inspektorat AK zdecydował o wyznaczeniu przeciwukraińskiej linii obrony i ewakuacji Polaków mieszkających na wschód od niej. Natomiast po zamordowaniu 38 Polaków w kolonii Prehoryłe podjęta została decyzja o ataku na ukraińskie wsie, który miał uprzedzić uderzenie strony przeciwnej. Atak ten nastąpił w nocy z 9 na 10 marca 1944 i był największą operacją polskiej partyzantki wymierzoną w Ukraińców. W walkach toczonych w marcu i kwietniu spalone zostały łącznie 52 wsie zamieszkane przez Ukraińców, a zarazem będące placówkami OUN i UPA. Liczbę ofiar akcji szacuje się na 1350 do 2500, przy czym dane polskie i ukraińskie są odmienne. Ukraiński odwet za wymienione działania nastąpił jeszcze w marcu; w jego wyniku zamordowanych zostało ok. 400 Polaków, zaś dalszych 3500 musiało zostać ewakuowanych.

</doc>
<doc id="2529543" url="https://pl.wikipedia.org/wiki?curid=2529543" title="Tanama">
Tanama

Tanama () – rzeka w Rosji w Kraju Krasnojarskim przy granicy z obwodem tiumeńskim, lewy dopływ Jeniseju.
Długość rzeki wynosi 521 km. Powierzchnia dorzecza obejmuje 23 100 km². 
W górnym biegu płynie wzdłuż granicy Kraju Krasnojarskiego z obwodem tiumeńskim. Przepływa przez podmokłe tereny w północno-wschodniej części Niziny Zachodniosyberyjskiej, w pobliżu ujścia dzieli się na kilka ramion. Wpada do rzeki Jenisej w odległości 60 km od jej ujścia.

</doc>
<doc id="2529544" url="https://pl.wikipedia.org/wiki?curid=2529544" title="Slovianski">
Slovianski



</doc>
<doc id="2529552" url="https://pl.wikipedia.org/wiki?curid=2529552" title="Yannick Renier">
Yannick Renier

Yannick Renier (ur. 29 marca 1975 w Brukseli) – belgijski aktor teatralny, filmowy i telewizyjny. Starszy brat przyrodni Jérémie Reniera.

</doc>
<doc id="2529553" url="https://pl.wikipedia.org/wiki?curid=2529553" title="Bliżej">
Bliżej



</doc>
<doc id="2529555" url="https://pl.wikipedia.org/wiki?curid=2529555" title="Na południe (film 2009)">
Na południe (film 2009)

Na południe (fr. "Plein sud", 2009) – francuski film drogi w reżyserii Sébastiena Lifshitza. 

</doc>
<doc id="2529557" url="https://pl.wikipedia.org/wiki?curid=2529557" title="Na południe">
Na południe



</doc>
<doc id="2529560" url="https://pl.wikipedia.org/wiki?curid=2529560" title="Zofia Bogusławówna">
Zofia Bogusławówna

Zofia Bogusławówna (ur. przed lub w okr. 1380–1381, zm. ok. 1408) – żona Eryka (I), tytularnego króla Szwecji oraz Mikołaja V, księcia meklemburskiego z linii Werle na Waren; córka Bogusława VI, księcia wołogoskiego i rugijskiego oraz Judyty (Juty).
Rodzina.
Zofia była dwukrotnie mężatką. Z Erykiem (I), synem Albrechta Meklemburskiego, króla Szwecji i Ryszardy, hrabianki zwierzyńskiej. Z tego związku prawdopodobnie miała jedno dziecko, tj.
Z Mikołajem V, synem Jana VI, pana na Werle–Goldberg i Waren oraz Agnieszki meklemburskiej doczekała się córki, tj.

</doc>
<doc id="2529562" url="https://pl.wikipedia.org/wiki?curid=2529562" title="Na południe (film)">
Na południe (film)



</doc>
<doc id="2529574" url="https://pl.wikipedia.org/wiki?curid=2529574" title="Odwaga Lassie">
Odwaga Lassie

Odwaga Lassie (ang. "Courage of Lassie") – amerykański film familijny z 1946 roku.
Choć film nosi tytuł "Odwaga Lassie", postać Lassie znana z powieści Eric Knighta i z wcześniejszych filmów, nie pojawia się w nim. 
Treść.
Mała Kathie Merrick przygarnia owczarka collie, nadaje mu imię Bill. Któregoś dnia pies zostaje potrącony przez samochód. Świadkowie zdarzenia zawożą go do weterynarza. Ponieważ nie znalazł się właściciel zwierzęcia, lekarz odsyła go do wojskowego ośrodka szkoleniowego. Po paru tygodniach Lassie wraz z opiekunem, sierżantem Smittym, zostają wysłani na Aleuty, gdzie trwa wojna z Japończykami.

</doc>
<doc id="2529575" url="https://pl.wikipedia.org/wiki?curid=2529575" title="Kościół Świętego Andrzeja w Kolonii">
Kościół Świętego Andrzeja w Kolonii

Kościół Świętego Andrzeja (niem "St. Andreas Kirche") – jeden z dwunastu romańskich kościołów w Kolonii, położony na terenie historycznego Starego Miasta (obecnie Altstadt-Nord) nieopodal katedry. Należąca do dominikanów świątynia stanowi syntezę stylów romańskiego i gotyckiego. 
Historia.
Położony w cieniu katedry św. Piotra i NMP kościół św. Andrzeja ma odległą metrykę. Panujący w latach (871–889) arcybiskup Willibert polecił wznieść kościół, który w roku 923 za panowania abp Hermanna I (889–926) wszedł w skład żeńskiego konwentu zakonnego. W X wieku za czasów abp Brunona (953–965) oraz Gero (969–976) wzniesiono nowy kościół poświęcony św. Andrzejowi. Około połowy XI wieku kościół rozbudowano. Otrzymał on transept i trójnawową kryptę, ponad nią wzniesiono prezbiterium zamknięte absydą. W takim stanie dotrwał do przełomu XII i XIII stulecia. W dobie panowania Hohenstaufów świątynię przebudowano w stylu późnoromańskim. Z tej przebudowy do dziś zachowała się część zachodnia i trójnawowy korpus nawowy. 
W XIV wieku wzniesiono szereg gotyckich kaplic, z zachowanymi do dziś malowidłami ściennymi. W XV wieku przebudowano prezbiterium na wzór chóru katedry w Akwizgranie. Formy te powtórzono podczas przebudowy transeptu. Na skrzyżowaniu naw powstała ośmioboczna wieża nakryta dachem falistym. W XIX wieku kościół przeszedł konserwację, przy czym wyburzono znaczną część zabudowań klasztornych w tym krużganki. Po odbudowie ze zniszczeń wojennych (szczęśliwie ocalała gotycka polichromia w kaplicach) w 1947 roku kościół został przekazany dominikanom. W 1954 w krypcie wtórnie pogrzebano dominikanina św. Alberta Wielkiego (ok. 1200–1280, kanonizowany w 1931) – jednego z najważniejszych przedstawicieli średniowiecznej filozofii i teologii. 15 listopada 1980 w 700. rocznicę śmierci Alberta Wielkiego kościół nawiedził papież Jan Paweł II.
Architektura.
Obecny kościół składa się z romańskiej części zachodniej – masywu zachodniego i trójnawowego korpusu nawowego z czasów Hohenstaufów o dwóch przęsłach zbudowanych zgodnie z systemem wiązanym (jednemu przęsłu nawy głównej podporządkowane są dwa w nawie bocznej) oraz gotyckiej części wschodniej – trójprzęsłowego prezbiterium zamkniętego poligonalnie, poprzedzonego transeptem, którego ramiona zamknięte są wielobocznie. Przy północnym ramieniu transeptu i obu nawach bocznych XIV-wieczne kwadratowe w planie kaplice. 
Wystrój wnętrza.
Ściany kaplic bocznych zdobi duży zespół polichromii pochodzącej z XIV wieku. Malowidła te poświęcone są tematyce maryjnej. W północnej kaplicy został przedstawiony szeregowo cykl wydarzeń z życia Marii, treść została wzbogacona o wątki hagiograficzne patronów Kolonii – świętych Gereona i Urszuli. W sąsiedniej kaplicy malowidło z wizerunkiem św. Krzysztofa. Kaplicę w południowo-wschodniej części kościoła zdobi monumentalne malowidło ilustrujące Koronację NMP, po bokach wizerunki świętych apostołów Piotra i Pawła.
W północnym ramieniu transeptu zachowała się XIV wieczna "Pietà" pochodząca z dawnego zburzonego w XIX wieku kościoła dominikanów pw. Świętego Krzyża. Dzieło to jest świadectwem wpływów XIV-wiecznej myśli mistycznej, wyrażającej współcierpienie z Chrystusem. W kaplicy w południowo-zachodniej części kościoła znajduje się późnogotycki ołtarz Marii Różańcowej, ufundowany przez przeora dominikańskiego Jakoba Sprengera i namalowany ok. 1500/1510 przez Mistrza Świętego Seweryna jednego z reprezentantów tzw. szkoły kolońskiej. W sąsiedniej kaplicy tryptyk "Ukrzyżowania" pędzla Bartholomäusa Bruyna Starszego. Późnogotycką rzeźbę z początku XVI stulecia reprezentują pełnoplastyczne figury świętych Krzysztofa oraz Archanioła Michała.
W prezbiterium, późnogotyckie drewniane stalle z 1430 roku oraz renesansowe sakramentarium z rzeźbionymi wizerunkami świętych Andrzeja i Mateusza oraz sceną Ostatniej Wieczerzy.
W południowym ramieniu transeptu późnogotycki złocony relikwiarz w typie domkowym, kryjący szczątki Machabeuszy, pochodzący ze zburzonego w XIX wieku kościoła pod tym wezwaniem. Na ściankach płaskorzeźbione sceny z męczeństwa Machabeuszy i Pasji Chrystusa, na dachu figurki Czterech Ewangelistów zaś w narożach Chrystusa, Heleny, Marii i nieznanego kapłana. Wewnątrz masywu zachodniego XVI wieczna studzienka do której według legendy przelano krew Jedenastu Tysięcy Dziewic, które (wraz ze św. Urszulą) zginęły z rąk Hunów pod Kolonią w drodze do Rzymu.
Dzwony.
Zawieszone na wieży cztery dzwony, odlane zostały w 1955 przez Hansa Hüeskera (w ludwisarni Petit &amp; Gebr. Edelbrock) w Gescher. Dyspozycja dźwięków jest zgodna z tetrachordem w średniowiecznej skali doryckiej.

</doc>
<doc id="2529576" url="https://pl.wikipedia.org/wiki?curid=2529576" title="Kościół Świętych Apostołów w Kolonii">
Kościół Świętych Apostołów w Kolonii

Kościół Świętych Apostołów w Kolonii (niem "Sankt Aposteln") – jeden z dwunastu romańskich kościołów w Kolonii, zlokalizowany przy Nowym Rynku (Neumarkt) w zachodniej części Starego Miasta. Będąca niegdyś kolegiatą świątynia stanowi ważny przykład architektury romańskiej w Niemczech, reprezentuje charakterystyczny dla Dolnej Nadrenii typ przestrzenny o układzie treflowym. Pomimo burzliwej historii i poważnych zniszczeń w wyniku działań wojennych budowla zachowała swoją pierwotną architekturę, natomiast wystrój wnętrza jest syntezą średniowiecznej i współczesnej plastyki. 
Historia.
Kościół Świętych Apostołów należy do najstarszych świątyń Kolonii. Jego metryka sięga IX wieku. Prawdopodobnie w roku 827 powstała, położona poza murami miasta, niewielka świątynia pod wezwaniem Dwunastu Apostołów. Pierwsza wzmianka o kościele pochodzi z 965, wspomina o niej arcybiskup koloński Bruno. Około 980 roku świątynię przejęli kanonicy z pobliskiego kościoła Św. Urszuli. Za czasów salickich i urzędu arcybiskupa Pilgrima (1021–1036) po roku 1021 podjęto budowę nowego kościoła. Wzniesiono masyw zachodni z aneksami po bokach, za nim prostokątny chór zachodni, od wschodniej strony powstała trójprzęsłowa, trójnawowa bazylika bez wydzielonego prezbiterium, które było zamknięte prostokątnie. 
Kolejne prace budowlane podjęto dopiero w okresie panowania Hohenstaufów. Około 1200–1220 w wyniku zniszczeń spowodowanych przez pożar (1192) zmieniono układ przestrzenny części wschodniej, prezbiterium zamknięto półkoliście, ściany boczne zamknięto w podobny sposób, zaś przęsło podwyższono wieńcząc go kopułą na oktagonalnym bębnie. Odtąd liturgię sprawowano nie w zachodniej, lecz we wschodniej części świątyni. Ponadto rozbudowano zachodnią część nie naruszając starszego zrębu, wzniesiono monumentalną, wielokondygnacyjną wieżę zachodnią. Od strony południowej powstały trzy skrzydła zabudowań przeznaczonych dla kanoników skupione wokół wirydarza. W latach 1786/1787 zmieniono okna naw bocznych.
W 1802 roku zniesiono status kolegiaty, na rzecz kościoła parafialnego, w 1827 ostatecznie rozebrano zabudowania kanonickie. Pomiędzy latami 1872–1891 dokonano gruntownej restauracji kościoła, przywracając jednolity romański charakter, wnętrze otrzymało jednolity wystrój, w tym dekorację mozaikową na ścianach i sklepieniach.
Podczas II wojny światowej, w latach 1942–1944 kościół był kilkakrotnie bombardowany przez siły RAF-u. Zniszczeniu uległy wszystkie dachy i większość sklepienia, zanotowano liczne wyrwy w murach lateralnych, głównie w górnej części wieży zachodniej, a wnętrze spłonęło.
Odbudowa trwała do roku 1975, a w 1993 ukończono prace nad nowym wystrojem wnętrza. Ściany pokryto nowoczesną polichromią pędzla kolońskiego malarza Hermanna Goddfrieda nawiązującą do wątków Apokalipsy św. Jana.
W 2005 zawieszono na wieży nowy wielki dzwon dedykowany papieżowi Janowi Pawłowi II, inauguracja dzwonu miała miejsce wraz z rozpoczęciem XX Światowych Dni Młodzieży prowadzonych przez jego następcę Benedykta XVI.
Architektura.
Kościół składa się z trzech zasadniczych części, zachodniego chóru, korpusu nawowego i chóru wschodniego o układzie treflowym. Zachodni chór jest dwuprzęsłowy przy czym szersze przęsło krzyżuje się z nawą poprzeczną, której boki tworzą przęsła o podobnej wielkości, co przęsło środkowe. Od zachodu przylega westwerk. Do XIII wieku część ta stanowiła miejsce sprawowania liturgii. Wszystkie przęsła nakryte są sklepieniem krzyżowo-żebrowym. Poniżej środkowej części chóru znajduje się trójnawowa krypta o trzech przęsłach.
Trójnawowy korpus nawowy w formie bazylikowo-emporowej składa się z trzech przęseł opartych na systemie wiązanym, polegającym na dwudzielności danego przęsła, stąd każdemu przęsłowi nawy głównej odpowiadają dwa w nawach bocznych. Porządek ten konsekwentnie powtarzają niskie empory usytuowane ponad nawami bocznymi. Wschodnie przęsło jest o połowę krótsze od pozostałych. Zgodnie z porządkiem systemu wiązanego nawa główna nakryta jest sklepieniem sześciodzielnym wspartym na półkolumnach. Mniejsze przylegają do filarów empor, większe do masywnych prostokątnych filarów międzynawowych. Tym samym zastosowano alternację filarów międzynawowych; jedynie do filarów oddzielających przęsła przylegają półkolumny. Ponad emporami ściany są przeprute oknami o półkolistym zamknięciu. 
Chór wschodni stanowi najbardziej wyodrębniony element kościoła, choć szerokość odpowiada proporcjom korpusu nawowego. Każdy z trzech boków ma jednolite wymiary i jest zamknięty półkoliście.
Wystrój wnętrza.
W zakresie odbudowy kościoła jemu wnętrzu nadano częściowo współczesny wystrój. We wschodniej części ściany zostały pokryte malowidłami kolońskiego malarza i witrażysty Hermanna Gottfrieda. Ponadto współczesny charakter ma część ołtarzowa (ołtarz, tabernakulum i pulpit do czytania Ewangelii).
We współczesnym retabulum zostały wtórnie umieszczone gotyckie, pełnoplastyczne figury Dwunastu Apostołów z ok. 1330 roku. W północnej konsze wisi barokowy obraz "Męczeństwo Świętej Katarzyny" pędzla Johanna Wilhelma Pottgießera. Zachował się zespół barokowych rzeźb. W pobliżu przy wschodnim filarze korpusu znajduje się drewniana figura Św. Jana Nepomucena z XVIII wieku, zaś naprzeciwko marmurowa rzeźba arcybiskupa Kolonii Św. Heriberta dłuta Johanna Josefa Imhoffa (1739–1802). W korpusie nawowym figura Archanioła Michała, zaś w chórze zachodnim zespół rzeźb przedstawiających Czternastu Świętych Wspomożycieli z XV–XVIII w. Przy wejściu do korpusu nawowego rzeźby Świętych Piotra i Pawła dłuta wspomnianego Imhoffa. 
Oprócz rzeźb ołtarza głównego średniowieczny wystrój tworzą dzieła skupione w zachodnim chórze. Najstarszym jest chrzcielnica z ok. 1200 roku. Późnogotycka figura Chrystusa w typie ecce homo pochodzi z ok. 1450 jest dziełem Tilmana von der Burchs. Wielkie retabulum ołtarzowe z ok. 1500 ma formę tryptyku z dekoracją rzeźbiarsko-architektoniczną przedstawiającą Madonnę z Dzieciątkiem i sceny z życia Chrystusa i Maryi. 
Dzwony.
Na zachodniej wieży wisi siedem dzwonów. Największy z nich a zarazem najmłodszy odlano na pamiątkę pontyfikatu papieża Jana Pawła II inicjatora Światowych Dni Młodzieży. Stąd też dzwon po raz pierwszy wybił podczas inauguracji XX ŚDM, które miały miejsce w sierpniu 2005 r. Dzwon ten należy do największych w Kolonii, jest największym po "Dzwonie Św. Piotra" i "Pretiosie" (oba w katedrze oraz po "Bourdonie" (kościół Św. Kuniberta). Dzwon "Maria" został przelany w 1938 ze starego dzwonu datowanego na rok 1507. Z trzech zabytkowych dzwonów na miejscu (d1–es1–f1) zachowały się dwa, trzeci "Adauctusglocke" (Św. Adaukt) z 1507 r. (a1), obecnie wisi w kościele St. Amandus w Rheinkassel (dzielnica Kolonii). Dzwon "Św. Józef" (b2) wisi w południowej wieży chórowej. Bije on o godzinie 16:45 wraz z dzwonami kościołów Św. Piotra i antonianów.

</doc>
<doc id="2529577" url="https://pl.wikipedia.org/wiki?curid=2529577" title="Kościół Świętej Cecylii w Kolonii">
Kościół Świętej Cecylii w Kolonii

Kościół Świętej Cecylii w Kolonii (niem. "Saint Cäcilien Kirche") – jeden z dwunastu romańskich kościołów na terenie Starego Miasta w Kolonii nad Renem. 
Świątynia datowana jest na lata 1130–60. Obecnie (2012) patronat nad kościołem sprawuje Fundacja Romańskich Kościołów w Kolonii ("Förderverein Romanische Kirchen Köln e. V."). Od 1956 roku w gmachu świątyni mieści się Muzeum Alexandra Schnütgena, będące w posiadaniu bogatej kolekcji sztuki średniowiecza. Wraz z sąsiadującym obok gotyckim kościołem św. Piotra świątynia tworzy jedyną zachowaną do dziś w Kolonii grupę obiektów sakralnych. 
Historia.
W czasach rzymskich w miejscu obecnego gmachu znajdowały się termy z basenem. Historia kościoła św. Cecylii sięga IX wieku, kiedy to za panowania arcybiskupa Williberta (870–888) powstał dom dla kobiet o tym samym wezwaniu. Z dokumentacji tegoż domu z 965 roku, wiadomo, że arcybiskup koloński Bruno podarował 50 funtów w srebrze na zbudowanie tu kościoła. 
Do 1475 roku kościół stanowił część klasztoru augustianek. Pamiątką z tego klasztoru jest znajdujący się obecnie w Muzeum Kolumby obraz przypisywany warsztatowi Stephana Lochnera "Madonna z Dzieciątkiem".
Obecny romański kościół powstał do lat 60. XII stulecia. Kościół kilkakrotnie przekształcano, w XVI i XIX wieku. Po zawierusze rewolucji francuskiej świątynia pełniła funkcję kaplicy szpitalnej. Szpital ten istniał do ostatniej wojny.
Obecnie na jego miejscu znajduje się wybudowany w latach 2005–2010 nowoczesny gmach mieszczący oprócz części Muzeum Schnütgena także Rautenstrauch-Joest-Museum. Pomimo adaptacji kościoła na muzeum, w główne święta kościelne oraz w dniu patronki odbywają się tu nabożeństwa.
Architektura i wystrój wnętrza.
Kościół jest trójnawową bazyliką z wydzielonym prezbiterium zamkniętym od wschodu absydą. Nawa południowa jest również zamknięta absydą.
Od strony północnej do prezbiterium przylega prostokątna dwuprzęsłowa zakrystia wzniesiona w 1479 roku. Od strony zachodniej znajduje się empora i poniżej jej krypta.
Wnętrze nakryte jest sklepieniem krzyżowo-kolebkowym. Z pierwotnego wystroju zachował się tympanon datowany na 1160 roku, którego wierna kopia została wmurowana w portal północny. Na tympanonie ukazany jest Chrystus z zamkniętą księgą w ręku w asyście anioła oraz świętej Cecylii i brata zakonnego Tibertiusa.
W prezbiterium zachowały się fragmenty późnoromańskich malowideł ściennych.

</doc>
<doc id="2529578" url="https://pl.wikipedia.org/wiki?curid=2529578" title="Kościół Świętego Gereona w Kolonii">
Kościół Świętego Gereona w Kolonii

Kościół Świętego Gereona (niem. "St. Gereon Kirche") – jeden z dwunastu romańskich kościołów w Kolonii, usytuowany w północno-zachodniej części historycznego Starego Miasta. 
Dedykowany świętemu Gereonowi kościół należy do najstarszych kościołów Kolonii, jego metryka sięga czasów cesarstwa rzymskiego – IV wieku, kiedy to wzniesiono mauzoleum poświęcone męczennikowi. Zasadniczą częścią świątyni jest datowany na 1227 rok centralny, dekagonalny korpus nawowy, którego architektura ideowo nawiązuje do dawnego mauzoleum. Obok kopuły katedry we Florencji (proj. F. Brunelleschi) i Hagii Sophii w Stambule, kopuła świątyni kolońskiej należy do największych w Europie. Wysokość sklepienia wynosi 34,55 m., a średnica w najszerszej części sięga 21 m. Od 1920 świątynia nosi tytuł bazyliki mniejszej nadany przez papieża Benedykta XV.
Dzieje.
Początki dziejów świątyni sięgają późnego antyku. W północno-zachodniej części miasta znajdowała się nekropolia, na terenie której w IV wieku wzniesiono na planie owalnym memorium (rodzaj kopułowego mauzoleum) mieszczące wewnątrz grób świętego Gereona – żołnierza Legii Tebańskiej, zmarłego śmiercią męczeńską w Kolonii w 318 roku. Dawne mauzoleum było zbudowane na planie owalu przykryte kopułą. Jego wymiary wynosiły 23,70 i 19,80 metrów. Od strony wschodniej zamykała go półkolista absyda. Mniejsze absydy przylegały także do ścian bocznych. Kluczem do bardziej precyzyjnego datowania są odnalezione pośród pozostałości mauzoleum monety i fragmenty steli nagrobnej z wizerunkiem Izydy datowane na rok 345. Ponadto, oprócz części owalnej, od strony zachodniej znajdował się prostokątny narteks (z dwoma bocznymi absydami od strony północnej i południowej) łączący mauzoleum z czworobocznym atrium. 
Od roku 839 świątynia pełniła funkcję kolegiaty. W latach 1067–69 powstało nowe prezbiterium, ponad kryptą, z dwoma bocznymi wieżami. Dzieło to ufundował arcybiskup Anno. Z fundacji arcybiskupa Arnolda II podwyższono korpus nawowy i nakryto go wielospadowym, piramidalnym dachem. Całość miała 48 m. wysokości. W 1190 w niszach dekagonu umieszczono sprowadzone do kościoła relikwie nieznanych innych męczenników tebańskich. W następnym roku poświęcono ołtarz dedykowany patronowi kościoła. W latach 20. XIII wieku przebudowano prezbiterium i podwyższono wieże. W połowie XIII wieku wzniesiono kaplicę chrzcielną przylegającą do południowej części dekagonu. W 1315 powstała nowa zakrystia. Pod koniec XIV wieku korpus nawowy został nakryty nowym sklepieniem gotyckim. W roku 1550 w zachodniej części dekagonu usytuowano organy. W XVIII wieku kościół poddano barokizacji – w latach 1766–67 świątynia otrzymała bogaty wystrój, który w następnym stuleciu został mocno zredukowany podczas gruntownej restauracji kościoła mającej na celu przywrócenie budowli jej średniowiecznego charakteru. Wcześniej jeszcze, w latach 30. XIX wieku, wyburzono zachodnie atrium, co było poważną stratą dla historycznego wyglądu kościoła.
W czasie II wojny światowej kościół uległ poważnym zniszczeniom w wyniku alianckich nalotów dywanowych. Jednakże zniszczenia, w tym olbrzymia wyrwa w zachodniej części dekagonu, nie spowodowały dalszych zniszczeń korpusu nawowego. Część wschodnia ucierpiała najmniej. Wielofazowa i skomplikowana odbudowa kościoła trwała do lat 80. XX wieku:
W 2001 poświęcono nowe wielkie organy, liczące 36 registrów.
Architektura.
Kościół Świętego Gereona składa się z dziesięciobocznego, centralizującego korpusu nawowego z kaplicą chrzcielną od strony południowej, trójprzęsłowego prezbiterium zamkniętego półkolistą absydą, dwoma wieżami po bokach, zakrystią (także od strony południowej) oraz dwuprzęsłowej kruchty, która niegdyś łączyła świątynię z czworobocznym atrium. Do kruchty przylegają dwie kaplice boczne. Architekturę charakteryzuje synteza form romańskich i gotyckich, z przewagą wcześniejszego stylu.
Dekagon.
Rdzeniem kościoła jest dekagon, powstały na zrębie IV-wiecznego memorium, będącego miejscem spoczynku patrona kościoła. Memorium "de facto" ustąpiło nawie wzniesionej w dobie romanizmu i gotyku, choć budowniczowie uszanowali dawny układ przestrzenny i dekagon powstał na bazie dawnej budowli. 
W XIII wieku postanowiono nadbudować dekagon, który przestał być widoczny po wzniesieniu w XII wieku prezbiterium z wieżami. Gotycka nadbudowa dekagonu miała wymiar czysto ideowy. Dwa z dziesięciu boków (wschodni i zachodni) otwierające się na kruchtę i prezbiterium są nieco szersze od pozostałych, stąd też układ nawy nie jest w pełni foremny. Dekagon nakryty jest monumentalnymi sklepieniami w formie gotyckiej, profilowane żebra dźwigające potężne wysklepki spoczywają na filarach ze służkami zwieńczonych kapitelami. Ściany boczne dekagonu są podzielone na cztery kondygnacje, przy czym trzy dolne są ujęte masywnymi profilowanymi arkadami zamkniętymi łukiem ostrym, z których wschodnia jest łukiem tęczowym otwierającym się do prezbiterium. Najniższą kondygnację tworzą półkoliste arkady prowadzące do półokrągłych kaplic konchowych, istniejących już w IV wieku. Powyżej kaplic mieszczą się empory otaczające nawę. Artykulacja arkad empor jest zróżnicowana, podobnie jak ich forma i styl. W drugiej kondygnacji arkady mają formę zbliżoną do romańskich okien biforialnych i tryforialnych. Empory (które są nieco węższe od empor drugiej kondygnacji) znajdują się także w trzeciej kondygnacji. Ujęte są ostrołukowymi arkadami, ponad którymi znajduje się gzyms wieńczący trzy kondygnacje. Ściany najwyższej kondygnacji tworzą bęben kopuły, stąd dekagon jest bezpośrednio oświetlony. Światło wpada przez wielkie, parzyste ostrołukowe okna (na osi potrójne). Ciąg ostrołukowych arkad wieńczących również tę część dekagonu charakteryzuje się bogatym profilowaniem. Kondygnacja ta jest silnie wyodrębniona w stosunku do niższych, przez nieco cofnięte ściany bębna oraz galeryjkę z balustradą. 
O ile wnętrze dekagonu jest bardzo dekoracyjne poprzez zwielokrotnione formy architektoniczne, to od zewnątrz dekoracje są skromne, co potęguje wrażenie jego monumentalności. Klarowna jest tu typowa dla architektury romańskiej kubiczność bryły. Naroża są zaakcentowane lizenami, do których na wysokości trzeciej kondygnacji przylegają masywne łęki oporowe wspierające nawę dekagonu. Łęki te połączone są z przyporami mieszczącymi się wewnątrz dwóch dolnych kondygnacji, które na zewnątrz przybierają formę lizen. Od strony zachodniej wznoszą się oktogonalne wieżyczki flankujące przedsionek, które są połączone z oktogonem za pomocą łęków oporowych. Każda kondygnacja oddzielona jest niewielkim gzymsem, pod którym znajdują się fryzy arkadowe. Wszystkie okna są umieszczone w arkadowych płycinach. Ponad oknami bębna znajduje się najwyższa, niewidoczna z zewnątrz, kondygnacja z galeryjką arkadową o bogatej dekoracji złożonej z fryzów arkadowych i okien tryforialnych. Całość tworzy silny dysonans wobec reszty.
Prezbiterium.
Wzniesione ponad kryptą prezbiterium poprzedzone jest dwubiegowymi schodami, a na powierzchni pomiędzy pierwszym a drugim biegiem usytuowany jest stół ołtarzowy. Dwa zachodnie przęsła prezbiterium nakryte są sklepieniem krzyżowo-żebrowym, zaś wschodnie – sklepieniem krzyżowo-kolebkowym. Wspierają je filary częściowo wmurowane w lico ściany. Ściany są podzielone na dwie strefy, w górnej umieszczone są okna w większości w formie gotyckiej. Architektoniczną dominantą wnętrza tej części kościoła jest absyda, z dwoma kondygnacjami bogato profilowanych, zamkniętych półkoliście arkad mieszczących wewnątrz nisze, a w przypadku górnej strefy trzech okien, na osi i skraju absydy. Arkady wsparte są na kolumnach, o kapitelach kostkowych i z dekoracją ornamentalną. Do mieszczących się w przyziemiach wież kaplic prowadzą dwa romańskie portale.
Wystrój wnętrza.
Pomimo licznych przebudów i zniszczeń wojennych wewnątrz świątyni zachowały się cenne dzieła sztuki średniowiecznej i nowożytnej.
W konsze absydy zachowała się polichromia przedstawiająca Chrystusa na Majestacie jako Sędziego Świata. Zgodnie z późnoromańską ikonografią Zbawiciel przedstawiony jest we wrzecionowatej mandorli, u stóp której stoją Maria i Jan Ewangelista. W stanie fragmentarycznym zachowały się malowidła w dolnej części absydy. Na ścianie absydy wisi monumentalny obraz z 1646 roku, pędzla Johanna Hulsmana, przedstawiający Madonnę z Dzieciątkiem w otoczeniu świętych Jana Ewangelisty oraz Katarzyny, Małgorzaty, Cecylii i Urszuli.
W północnej części prezbiterium znajduje się manierystyczne sakramentarium, dzieło Wendelina Beyschlaga, z 1608 roku z reliefami przedstawiającymi Ostatnią Wieczerzę i Zmartwychwstanie Pańskie. Na ścianach prezbiterium zespół barokowych tapiseriów wykonanych w 1765 we francuskim Aubusson z cyklem starotestamentowym Żywotów patriarchy Józefa. Przy zejściu z prezbiterium do nawy na ścianie wisi obraz Erasmusa Quellinusa z 1645–46 przedstawiający Świętą Rodzinę ze św. Anną. Wejście do zakrystii zdobią drewniane późnogotyckie drzwi z płaskorzeźbionymi postaciami Jezusa i Marii Boleściwej. Jedno z okien zakrystii zachowało XIV-wieczny witraż z przedstawieniem Pokłonu Trzech Króli.
W korpusie nawowym przeważa wystrój wykonany podczas odbudowy świątyni, w tym polichromia i witraże Wilhelma Nyssena przedstawiające patronów Kolonii. Przy jednym z filarów stoi monumentalna figura Madonny z Dzieciątkiem na półksiężycu, wykonana u schyłku XIV wieku – przykład wczesnej fazy stylu pięknego. Dzieło to umieszczone jest wtórnie, pierwotnie mieściło się w nieistniejącym już kościele Maria ad Gradus obok katedry. W kaplicach m.in. figura św. Heleny dłuta Jeremiasa Geisselbrunna, pochodząca z dawnego ołtarza głównego wykonanego w 1635 roku. W jednej z kaplic południowych barokowy obraz "Boże Narodzenie".
Pośrodku kaplicy chrzcielnej stoi późnoromańska chrzcielnica z XII w. Na ścianach zachowały się malowidła ścienne z ok. 1240 przedstawiające Konstantyna Wielkiego i dwóch nieznanych świętych – przykład wczesnego stylu zygzakowatego. Obok późnogotycki tryptyk datowany na okres przed 1515 rokiem z przedstawieniem Grupy Ukrzyżowania w korpusie oraz świętych Jerzego i Krzysztofa na skrzydłach bocznych. Podobny typ Grupy Ukrzyżowania reprezentuje obraz z 1550 rok znajdujący się w przedsionku zachodnim, gdzie oprócz Jezusa, Marii i św. Jana przedstawieni zostali święci Sylwester i Gereon (po lewej) oraz Helena i Hildebert (po prawej). Średniowieczny typ ikonograficzny Grobu Pańskiego odzwierciedla XVI-wieczny zespół rzeźb poświęcony tej tematyce. W południowej kaplicy pełnoplastyczna Pietà dłuta Johann Reisa z Düsseldorfu wykonana w 1897 roku, nawiązująca do słynnej rzeźby Michała Anioła w rzymskiej bazylice św. Piotra na Watykanie. Wejście do dekagonu zdobią fragmenty XII-wiecznego portalu, w tym pełnoplastyczne figury lwów stojących na filarach – antycznych spoliach świadomie użytych wtórnie podczas budowy romańskiego kościoła.
Dzwony.
Wewnątrz wież wschodnich wisi sześć dzwonów, w tym cztery zabytkowe. Zachowała się zabytkowa drewniana konstrukcja z XVIII wieku, na której wiszą cztery z pięciu dzwonów, które odlano w 1779 w Malmedy. W roku 1961 odlano w Saarburgu dwa nowe dzwony, które powieszono w północnej wieży. Zastąpiły one przetopione podczas pożaru wieży dzwony z 1779 roku.
Stary brązowy dzwon zwany Świętym Albanem został zawieszony wtórnie we wrześniu 2008. Pierwotnie wisiał w kolońskim kościele św. Albana. 

</doc>
<doc id="2529579" url="https://pl.wikipedia.org/wiki?curid=2529579" title="Kościół Świętego Jerzego w Kolonii">
Kościół Świętego Jerzego w Kolonii

Kościół Świętego Jerzego (niem. "Sankt Georg Kirche") – jeden z dwunastu romańskich kościołów na terenie Starego Miasta w Kolonii nad Renem.
Historia.
Kościół położony jest w południowej części Starego Miasta na wysokości dawnych rzymskich fortyfikacji przy bramie, przez którą przechodził dawny trakt łączący Kolonię z Bonn. Jego patronem jest św. Jerzy.
Pod świątynią zachowały się relikty budowli z czasów Merowingów (V–VIII w.), prawdopodobnie było to cesarskie oratorium. W XI wieku za panowania arcybiskupa kolońskiego Anno II (1056–1075) wzniesiono trójnawową bazylikę z transeptem, przy czym nawy boczne nakryto sklepieniami, zaś nawę główną pokryto drewnianym stropem. W następnym stuleciu wzniesiono zachodni chór. Ponadto kościół otrzymał chór wschodni zamknięty absydą.
W dobie renesansu i baroku kościół kilkakrotnie przebudowano. Północną kruchtę zbudowano w 1551/1552, ponadto wzniesiono ganek łączący kościół z powstałą w XIII i zburzoną w XIX wieku świątynią pw. Świętego Jakuba. W latach 1928–1930 poważnie uszkodzony kościół gruntownie odnowiono, wówczas dokonano restauracji romańskich elementów, sama świątynia otrzymała w znacznej części nowe elewacje nawiązujące stylowo do romanizmu. Artysta Jan Thorn Prikkers wykonał dla kościoła cykl witraży.
Kościół został poważnie zniszczony podczas II wojny światowej, przede wszystkim renesansowa kruchta południowa oraz barokowe zwieńczenia, których nie zrekonstruowano podczas odbudowy kościoła. W trakcie odbudowy dokonano szereg rekonstrukcji i uproszczeń dekoracji zewnętrznych, które nadały zwartą i niemalże całkowicie jednolitą stylowo bryłę.
Architektura.
Kościół Świętego Jerzego jest skromną trójnawową bazyliką z transeptem, prezbiterium o trzech absydach, ciąg naw bocznych został podzielony na dwie części. Od północy do korpusu nawowego przylega kruchta, natomiast od zachodu – monumentalny kwadratowy masyw zachodni pochodzący z czasów Hohenstaufów.
Wnętrze jest nakryte sklepieniem krzyżowo-kolebkowym, przy czym zabytkowe nakrycie zachowało się jedynie w nawach bocznych. Nawy są oddzielone arkadami wsparte na filarach. Zastosowano tu charakterystyczny dla sztuki ottońskiej tryforialny układ filarów: filar-kolumna-kolumna-filar. Od strony masywu wieżowego znajduje się masywna arkada z uskokowymi ościeżami. Elewacje ścian zarówno wewnętrznych, jak i zewnętrznych odznaczają się oszczędnością form, przez co architektura tego niewielkiego kościoła nadaje świątyni monumentalność.
Północna kruchta kościoła prowadzi na ulicę oraz niewielki dziedziniec, na którym znajduje się mały cmentarz.
Wystrój wnętrza.
Pomimo iż wnętrze cechuje skromność, zachowały się tu dzieła sztuki dawnej i współczesnej o wysokiej klasie artystycznej. Najważniejsze dzieło – romańska rzeźba ukrzyżowanego Chrystusa, z którego zachowały się głowa, część ciała do wysokości ud oraz fragmentarycznie ramiona, stanowi część zbiorów Muzeum Aleksandra Schnütgena. W kościele znajduje się rekonstrukcja krucyfiksu z 1930 r.
W południowym ramieniu transeptu umiejscowiony jest ołtarz z malowidłami Barthela Bruyna Młodszego, kolońskiego malarza przełomu gotyku i renesansu. Na otwarciu znajdują się sceny pasyjne – "Niesienie Krzyża", "Opłakiwanie Chrystusa" oraz "Zmartwychwstanie", natomiast na rewersach skrzydeł – wizerunki świętych Jerzego i Cezariusza – patronów kościoła. Wewnątrz westwerku XIV-wieczny krucyfiks mistyczny w typie widlastym. Zgodnie z tego typu przedstawieniami wizerunek ukrzyżowanego Chrystusa charakteryzuje się silnym natężeniem ekspresji.
Okna zdobią witraże Jana Thorna Prikkersa, zaś elewację kruchty i portal modernistyczne rzeźby Eduarda Schmitza.
Dzwony.
Pięć dzwonów datowanych na lata 1506, 1553, 1627 i 1733 oraz z XVIII wieku (nieznana dokładna data), których całkowita masa wynosiła 2625 kg stopiły się podczas pożaru kościoła w okresie II wojny światowej. Na ich miejsce wkrótce odlano „bezimienny” dzwon oraz dwa kolejne w 1989 roku.

</doc>
<doc id="2529580" url="https://pl.wikipedia.org/wiki?curid=2529580" title="Kościół Świętego Kuniberta w Kolonii">
Kościół Świętego Kuniberta w Kolonii

Kościół Świętego Kuniberta w Kolonii (niem "Sankt Kunibert Kirche") – jeden z dwunastu romańskich kościołów w Kolonii, dedykowany świętemu Kunibertowi, arcybiskupowi Kolonii. Świątynia znajduje się w północnej części historycznego Starego Miasta, w pobliżu brzegu Renu.
Historia.
Święty Kunibert (623–663), misjonarz prowadzący nauki wśród Fryzów i Sasów, biskup i doradca króla merowińskiego Dagoberta I, w rejonie dzisiejszego kościoła polecił wznieść kościół dedykowany św. Klemensowi. Zgodnie z wolą arcybiskupa, Kunibert został pochowany na pobliskim cmentarzu. Na rok 866 przypada pierwsza wzmianka o kanonikach kościoła. Dzięki badaniom archeologicznym wiadomo iż w połowie XI w. istniał tu kościół o strukturze podobnej do obecnej świątyni – trójnawowa bazylika z zachodnim trójczęściowym westwerkiem. Ponadto odnaleziono fragmenty filarów o porządku korynckim. W 1168 papież Aleksander III kanonizował Kuniberta, stąd też przed 1210 prepozyt a następnie arcybiskup Trewiru Theoderich von Wied założył zgromadzenie kanonickie i polecił wzniesienie na cześć kolońskiego hierarchy nowy kościół.
Budowę obecnej świątyni datuje się na lata 1215–1247. W pierwszej kolejności wzniesiono wschodnią część – kryptę a później prezbiterium, które ukończono w 1226, a w następnej kolejności przebudowano korpus nawowy na zrębie dawnego kościoła, zgodnie z tradycją romanizmu, choć dwa lata później rozpoczęto budowę pobliskiej gotyckiej katedry. Do 1261 wznoszono zachodni transept z wieżą pośrodku, zaś w 1270 ukończono pracę nad budową kaplicy chrzcielnej po południowej stronie świątyni. W 1247 kościół otrzymał godność kolegiaty. Ponadto ówczesny arcybiskup Konrad von Hochstaden nadał kościołowi przywilej do nadawania odpustów dla duchowieństwa i wysokich w randze mieszczan kolońskich.
W 1376 w wyniku pożaru kościół uległ znacznym zniszczeniom. Podczas trwającej do początku XV w. odbudowy kościoła nadano górnym partiom formy gotyckie (m.in. wieże i sklepienia). 12 kwietnia 1666 uderzenie pioruna spowodowało pożar dachów i częściowo wnętrza. W rezultacie w ramach odbudowy powstał nowy, barokowy wystrój wnętrza, w tym datowany na rok 1730 ołtarz główny.
W 1802 w ramach wielkiej sekularyzacji Kolonii zniesiono status kolegiaty na rzecz parafii, a w 1821 zburzono zabudowania kanonickie. W 1830 w wyniku burzy runęła wieża zachodnia. W latach 1836–1870 dokonano gruntownej renowacji świątyni nadając jej dawną romańsko-gotycką formę. Pracami kierowali Johann Peter Weyer i Heinrich Nagelschmidt. Ich doradcą i konsultantem był Karl Friedrich Schinkel. W 1878 wszystkie trzy wieże nakryto strzelistymi hełmami o gotyckich formach. Podczas dalszych prac renowacyjnych trwających do 1901 przywrócono romański charakter elewacji wschodniej, ponadto odkryto fragmenty gotyckich malowideł ściennych w kaplicach. Podczas II wojny światowej, w latach 1942–1945 w wyniku wielokrotnego bombardowania Kolonii przez wojska alianckie kościół św. Kuniberta uległ znacznym zniszczeniom. Część zachodnia w tym transept i wieża uległy całkowitemu wyburzeniu, zanotowano poważne wyrwy w murach lateralnych we wszystkich partiach kościoła, wnętrze uległo zupełnej destrukcji. Historyczny wystrój wnętrza został wywieziony, przywrócono go na miejsce po kilkuetapowej odbudowie. Do 1966 odbudowano korpus nawowy z prezbiterium (prace prowadził arch. Karl Band), w latach 1981/1982–1993 zrekonstruowano zachodni transept i wieżę według projektu arch. Leo Hugota.
Architektura.
Kościół Świętego Kunibera składa się z prezbiterium, transeptu wschodniego, trójnawowego, bazylikowego korpusu nawowego i transeptu wzniesionego na miejscu dawnego masywu zachodniego. Prezbiterium jest jednoprzęsłowe zamknięte półkolistą absydą. Stanowi przedłużenie korpusu nawowego wzniesionego zgodnie z porządkiem systemu wiązanego (jednemu przęsłowi nawy głównej odpowiadają dwa przęsła w nawach bocznych). Korpus zamyka nawa poprzeczna, na wysokości nawy głównej wznosi się masywna kwadratowa w planie wieża. Dwie również kwadratowe wieże flankują prezbiterium, wznoszą się ponad transeptem. Wewnątrz nawa główna, oba transepty są nakryte sklepieniem krzyżowo-żebrowym, zaś nawy boczne kolebkowym. Wnętrze posiada interesującą artykulację ścian, którą tworzą ciągi arkad. Ściany nawy głównej podzielone są na trzy strefy, dolną tworzą arkady międzynawowe wsparte na masywnych graniastych filarach, powyżej parzyste wnęki obramione arkadami z niewielkimi półkolumnami. Górną strefę tworzy ciąg okien. W przypadku absydy, która podzielona jest na dwie strefy okna umieszczone są w obu kondygnacjach w głębokich wnękach obramionych ostrołukowymi arkadami wspartymi na smukłych filarach wiązkowych.
Na zewnątrz ściany są jednolicie artykułowane lizenami, pod gzymsem wieńczącym ciągi fryzów arkadowych. Kontrastem jest wschodnia absyda, gdzie zastosowano podział na trzy strefy. Najniższą kondygnację tworzą arkady wsparte na lizenach, wyżej arkady wspierają smukłe filary przylegające do lica ściany. Ściany obu stref są naprzemiennie przeprute oknami. W najwyższej strefie znajduje się galeria arkadowa złożona z ciągu biforiów. Wieże wschodnie są czterokondygnacyjne, dwie górne kondygnacje zdobią parzyste wnęki obramione ostrołukowymi i trójlistnymi arkadami.
Wystrój wnętrza.
Pomimo pożarów i zniszczeń wojennych kościół zachował liczne dzieła sztuki z XIII–XIX wieku. Wschodnie okna zdobi unikatowy zespół późnoromańskich witraży datowanych na lata 1220–1230. Trzy górne okna absydy zdobią witraże z cyklem kwater przedstawiających "Drzewo Jessego", "Żywot Św. Kuniberta" oraz "Żywot Świętego Klemensa", obramionych stylizowaną bordiurą, pozostałe, mniejsze witraże przedstawiają całopostaciowe wizerunki świętych (Cecylii, Korduli, Urszuli, Katarzyny oraz Jana).
Ołtarz główny zdobi późnogotyckie retabulum w formie tryptyku z malowidłami pędzla kolońskiego anonimowego malarza znanym jako Mistrz Legendy Świętego Jerzego. Środkowa część przedstawia "Grupę Ukrzyżowania", skrzydła boczne "Przemienienie Pańskie" oraz "Zmartwychwstanie". Po bokach ołtarza dwa neogotyckie relikwiarze typu domkowego z 1879 zawierające relikwie świętych Kuniberta i Ewalda.
Fragmentarycznie zachowały się malowidła ścienne, przede wszystkim w gotyckiej kaplicy chrzcielnej po południowej stronie prezbiterium. Na ścianie południowej przedstawienie "Grupy Ukrzyżowania", natomiast w żagielkach między arkadą zewnętrzną i gzymsem wieńczącym dwa unoszące się anioły. Sama chrzcielnica jest wczesnogotycka z ok. 1260. Obok w niewielkiej niszy pokrytej gotyckimi polichromowaniami, XV-wieczne sakramentarium. Drzwiczki zdobi malowana "Grupa Ukrzyżowania", obok adorujący św. Kunibert i św. Małgorzata. W naprzeciwległej niszy z XIII-wiecznymi malowidłami komora mieszcząca relikwiarze. Malowidła przedstawiają Adorację Krzyża, świętych Mikołaja i Antoniego Padewskiego. Przy filarach tęczy datowana na 1439 pełnoplastyczna "Grupa Zwiastowania".
W zachodnim transepcie zachowały się dwa zespoły cennych dzieł sztuki. Od strony południowej alabastrowa "Kalwaria" ze schyłku XV wieku. Ukazuje ona ukrzyżowanych Jezusa i łotrów poniżej grupy świętych i oprawców. Po północnej stronie skarbiec mieszczący m.in. cenny zespół gotyckich relikwiarzy hermowych z XIV wieku.
Dzwony.
Wieża zachodnia mieści największy po katedrze zespół dzwonów. Zespół ten liczy dziesięć dzwonów w tym "Bourdon" – trzeci co do wielkości w mieście po ("Dzwonie Świętego Piotra" i "Pretiosie", oba w katedrze). Oprócz dzwonów odlanych w 1965 i 1990 wiszą cztery zabytkowe. Dwa XVIII-wieczne dzwony pochodzą z ludwisarni Martina Legrosa w Malmedy, dwa XV-wieczne, najmniejsze dzwony wiszą w wieżyczce na sygnaturkę, na dachu transeptu.
Codziennie o godzinie 7:00, 12:00 i 19:00 dzwon "Aveglocke" wybija Anioł Pański. Dzwon "Bourdon" bije podczas najważniejszych (m.in. Boże Narodzenie, Objawienie Pańskiej, Wielki Czwartek, Wielka Sobota, Wigilia Zesłania Ducha Świętego, Boże Ciało, dzień Świętego Ewalda, Wszystkich Świętych, dzień Świętego Kuniberta, dzień Świętego Klemensa i na Nowy Rok) także z okazji wyboru i śmierci kolońskiego arcybiskupa i papieża. Ponadto dzwony pełnią funkcję carillonu.

</doc>
<doc id="2529581" url="https://pl.wikipedia.org/wiki?curid=2529581" title="Kościół Świętego Marcina (Wielki) w Kolonii">
Kościół Świętego Marcina (Wielki) w Kolonii

Kościół Świętego Marcina nazywany Wielkim (niem "Groß St. Martin") – jeden z dwunastu romańskich kościołów w Kolonii. Usytuowany jest w obrębie historycznego Reńskiego Przedmieścia, części Starego Miasta pomiędzy Renem a Starym Rynkiem, na południe od katedry św. Piotra i NMP. Wraz z kościołami NMP na Kapitolu i Świętych Apostołów tworzy grupę trójnawowych kościołów z wschodnią częścią na planie treflowym – podobnie jak prezbiterium półkoliste zamknięcia zastępują ramiona transeptu. Na skrzyżowaniu naw wznosi się masywna wieża. 
Kościół wznosi się na miejscu dawnego basenu rzymskiego. Powstał jako kościół opacki dla Benedyktynów, do których należał do XIX w. Odtąd kościół parafialny, w 2009 przywrócono także klasztorną funkcję kościoła. Opiekę nad świątynią sprawuje Monastyczna Wspólnota Jerozolimska Niemal doszczętnie zniszczony podczas II wojny światowej, został odbudowany w latach 1945–1985. Jednakże zachowała się znaczna część oryginalnej architektury oraz dzieła sztuki tworzące historycznego wystroju wnętrza z XIII–XVII w.
Patrocinium.
Wielki Kościół Świętego Marcina ("Groß St. Martin") wraz z Małym Kościołem Świętego Marcina ("Klein St. Martin") są ideową kopią opactwa w francuskim Tours, założonego przez samego patrona obu kolońskich świątyń, Marcina. W obrębie niezachowanego do dziś opactwa znajdowały się dwie świątynie, większa opacka i mniejsza parafialna, co zostało powtórzone w Kolonii. Zakładanie osobnych parafii przez opatów było w średniowieczu często preferowaną praktyką, czego przykładem jest znajdujący się również w Kolonii kościół Św. Urszuli, który stanowił część opactwa żeńskiego, do którego należała parafia NMP (St. Maria Ablaß). 
Historia.
Wykopaliska archeologiczne, które miały miejsce pod dzisiejszą świątynią i jej najbliższej okolicy w latach 1965/1966 i 1973–1979 poświadczają o istnieniu zabudowań z I wieku n.e. Położony wówczas na wyspie na wschód od pretorium sąsiadował z "natatio"-powszechnym w czasach rzymskich typem kąpieliska. W połowie II wieku znajdowały się tu cztery symetrycznie usytuowane trójnawowe hale tworzące od zachodu, południa i wschodu pierzeje czworobocznego placu. Prawdopodobnie pełniły funkcję handlową.
Pierwsze wzmianki o istniejącej tu świątyni pochodzą z przełomu VII i VIII wieku, przy czym przypuszcza się, iż klasztor z kaplicą istniał tu od V w. W X wieku powstał nowy kościół. Kartularz z Lorsch wspomina o założeniu przez arcybiskupa kolońskiego Bruna kościoła opackiego dedykowanego św. Marcinowi z Tours. Tenże hierarcha ofiarował w swoim testamencie relikwie św. Elifiusza z Rampillon, który stał się drugim patronem kościoła. W 989 arcybiskup Everger ofiarował kościół iroszkockim Benedyktynom, którzy władali kościołem i klasztorem do śmierci ostatniego opata Alvolda w 1103. Od 1056 roku mieszkał tu Marian Szkot, autor Kroniki Świata. Prawdopodobnie kościół był trójnawową bazyliką z parami wież od wschodu i zachodu. W 1150 roku wybuchł na przedmieściach Kolonii pożar, który dotknął także część centrum z kościołem i klasztorem. Arcybiskup koloński Filip I z Heinsbergu poświęcił w 1172 zachowaną do dziś część wschodnią zbudowaną w układzie treflowym (od południa, północy i wschodu przylegają do kwadratowego skrzyżowania naw trzy półkoliste absydy). Przy północnej absydzie dobudowano dwie kaplice, powstałe na miejscu zniszczonego przez pożar klasztoru. Opat Simon (1206–1211) i jego brat dokonali fundacji nowego klasztoru. W połowie XIII wieku zbudowano trójnawowy korpus nawowy, przebudowano część wschodnią, m.in. powiększono otwory okienne. Powyżej skrzyżowania naw wzniesiono potężną kwadratową wieżę z narożnymi oktagonalnymi wieżyczkami.
W 1378 roku pożar uszkodził dachy wież, natomiast wichura w 1434 spowodowała znaczniejsze uszkodzenia, w wyniku których runęła częściowo wieża i dachy, uszkadzając m.in. ołtarz główny. Dwa lata później w ramach odbudowy ufundowano upamiętniający to wydarzenie dzwon. Za rządów opatów Jakoba von Wachendorpa (1439–1454) i Adama Meyera (1454–1499) kościół otrzymał późnogotycki wystrój wnętrza. W 1509 roku powstał nowy ołtarz główny, z którego zachowało się do dziś kilka figur. Znaczną część średniowiecznego wyposażenia zastąpiono w XVII i XVIII w. barokowym. Inicjatorem barokizacji wystroju był m.in. opat Heinrich Obladen, który ufundował nowe organy. Opat Franz Spix przeprowadził szereg zmian w obrębie przestrzeni prezbiterialnej, wyburzając m.in. romańską kryptę. Pod koniec XVIII wieku ściany wnętrza pokryto malowidłami o formach klasycyzujących. W tym stylu powstał też stół ołtarzowy i ambona. W międzyczasie miała miejsce kolejna katastrofa, runęła północno-zachodnia wieżyczka uszkadzając dach. W październiku 1794 roku Kolonię zajęły wojska francuskie, które stacjonowały tu przez 20 lat. Podczas okupacji narzucono oświeceniowo-rewolucyjne idee mające na celu m.in. laicyzację miasta. W 1801 roku Kolonia straciła status arcybiskupstwa, a katedra stała się kościołem parafialnym, zniszczono kilkadziesiąt kościołów, kaplic i klasztorów. Zamieszkujący klasztor przy Wielkim Świętym Marcinie 21. mnichów musiało opuścić swoje miejsce. 11. z nich pozostało kapłanami w innych parafiach. W 1802 roku zburzono przykościelny klasztor, uszkodzeniom uległ także kościół. Po klęsce Napoleona i przemianach społeczno-kulturalnych nastąpił okres kontrofensywy prądów katolickich które znacznie przywróciły historyczny charakter miasta, zaś od 1843 roku miała miejsce restauracja Wielkiego Świętego Marcina. W 1875 kościół pokryto nowym dachem. Wnętrze kościoła odrestaurowano pod kierunkiem Augusta Essenweina, ściany otrzymały nowe malowidła o tematyce biblijnej. W takim stanie kościół przetrwał do II wojny światowej, kiedy to kościół był dwukrotnie niszczony, w 1942 i 1945. Runęły sklepienia, wieża i część murów lateralnych. Szczęśliwie ocalały znaczne fragmenty najstarszej części wschodniej. Plany odbudowy kościoła poprzedziła dysputa, w której postulowano pozostawienie ruin jako pomnika będącego znakiem przestrogi i upamiętniającego ofiary wojny. Ostatecznie wygrała koncepcja odbudowy kościoła, którą rozpoczęto w 1948 roku od prezbiterium (ukończone w 1954) następnie korpusu nawowego (1977), wieży (1965). W 1971 roku świątynię nakryto nowym dachem. W 1985 koloński arcybiskup Joseph Höffner poświęcił odbudowany kościół i sprowadził do jego wnętrza relikwie świętych Brygidy oraz Sebastiana i Engelberta z Kolonii.
Architektura.
Kościół Świętego Marcina obok wież katedry i ratusza tworzy dominantę w panoramie Kolonii widzianej od strony Deutz po drugiej stronie Renu. Kościół jest romańską trójnawową bazyliką z wieżą na skrzyżowaniu naw, do którego zamiast ramion transeptu i przestrzeni chórowej przylegają trzy absydy, tworząc układ treflowy nawiązujący do Bazyliki Narodzenia Pańskiego w Betlejem. Taki układ powtórzono w innych kościołach nadreńskich, m.in. kościołach NMP na Kapitolu i Świętych Apostołów w Kolonii. Ponad skrzyżowaniem naw wznosi się czworoboczna wieża z czterema narożnymi wieżyczkami. Korpus nawowy składa się z trzech przęseł, pomiędzy nim a skrzyżowaniem naw mieści się węższe przęsło przejściowe. Przed II wojną światową od strony zachodniej przylegała kruchta. 
Wewnątrz widoczne są różnice w architekturze między korpusem nawowym i starszą częścią wschodnią, nie tylko w sposobie artykulacji ścian, ale także w stylu. Część wschodnia ma formy romańskie, zachodnia późnoromańskie i wczesnogotyckie. Korpus nawowy nakryty jest sklepieniem krzyżowo-żebrowym, pozostałe części kościoła sklepieniem kolebkowym. Przestrzeń prezbiterialna obejmuje skrzyżowanie naw (gdzie obecnie pośrodku niego mieści się stół ołtarzowy) oraz przylegające do niego trzy krótkie przęsła przejściowe i masywne absydy. Elewacje ścian są podzielone na dwie strefy. Wszystkie trzy absydy mają zbliżoną artykulację elewacji, w dolnej strefie arkady mają jednolitą formę i wymiary. Wsparte są na masywnych kolumnach z kapitelami i ponad nimi impostami. Kapitele zdobią liście akantu. Za łukami arkad mieszczą się głębokie wnęki. Powyżej gzymsu zmienia się artykulacja, występuje alternacja arkad. Pomiędzy trzema szerszymi arkadami okiennymi znajdują się dwie węższe, każda z nich wsparta jest na smukłych kolumnach o wysokich cokołach. Przestrzeń między ścianami i arkadami zajmują połączone ze sobą wąskie ganki. Przęsła przejściowe mają podobny jak w absydach podział, ale górna strefa jest podzielona na dwie kondygnacje z parzystymi arkadami. Nakryte sklepieniem żaglastym skrzyżowanie naw wsparte jest na potężnych filarach wiązkowych. 
Ściany korpusu nawowego podzielone są na trzy strefy, dolną mieszczącą pojedyncze arkady międzynawowe, środkowej mieszczącej empory z potrójnymi arkadami, oraz górnej z oknami flankowanymi niszami. Arkady empor mają łuki ostre. Trójpodział powtórzony został również w przęsłach przejściowych i w ścianie zachodniej. Okna nawy głównej są mają łuki półkoliste, zaś naw bocznych są okrągłe. 
Kontrast między częścią zachodnią i wschodnią widoczny jest także na zewnątrz. Architektura korpusu nawowego jest ascetyczna, artykulację ścian tworzą jedynie lizeny, pod gzymsami znajdują się ciągi arkadek. Artykulacja elewacji zewnętrznych absyd w ogólnym zarysie odpowiada elewacjom wnętrza, przy czym górna strefa jest podzielona na dwie części. Ściany zdobią wsparte na kolumnach arkady mieszczące wnęki i okna. Szerokość arkad w obu strefach jest jednolita. Powyżej strefy okiennej znajdują się galeryjki arkadowe, charakterystyczne dla nadreńskiego romanizmu. Potężna wieża jest podzielona na cztery kondygnacje, narożne wieżyczki sześć. U nasady przybudówki ze ścianami zwieńczone niskimi, trójkątnymi szczytami. Każda kondygnacja wieży ma odmienną artykulację. Ściany najniższej kondygnacji są przeprute wąskimi okienkami, drugiej i trzeciej zdobią galeryjki arkadowe, w najwyższej kondygnacji znajdują się okna biforialne. Ściany najwyższych wieżyczek narożnych kondygnacji przeprute są prześwitami, w dolnej pojedynczymi, w górnej parzystymi.
Wystrój wnętrza.
Większość obecnego wystroju wnętrza tworzą zabytki umieszczone tu wtórnie, niewielka część jest historycznie związana z kościołem. 
Z pierwotnego wystroju zachowała się późnogotycka Grupa Ukrzyżowania – krucyfiks z Chrystusem i figury Marii i Jana Ewangelisty. Pierwotnie stanowiły część ołtarza z 1509 roku, fundacji rajcy miejskiego Johanna von Aich. Rzeźby wykonał Tilman van der Burch. Podczas odbudowy rzeźby wróciły na pierwotne miejsce, co poświadczają starsze źródła. Obok znajduje się Grób Pański – pełnoplastyczna figura Chrystusa złożonego do grobu w otoczeniu Nikodema, Marii Salome, Marii Magdaleny, Marii, Jana Ewangelisty i Józefa z Arymatei. Dzieło to ma charakter narracyjny, ukazuje scenę momentu złożenia Jezusa do grobu, obrazują to Nikodem i Józef z Arytamei, którzy kładą prześcieradło z ciałem Chrystusa na grobie. Maria Salome kieruje swój wzrok ku Nikodemowi, pozostali opłakują i adorują Zbawiciela. Dzieło to ma charakter dewocyjny, skierowane dla odbiorców aby oni włączyli się w adorację ciała Chrystusa. Taka forma upowszechniła się we Francji i krajach Rzeszy w XIV–XVI wieku. Dzieło to datowane na początku XVI wieku przypisywane jest Jochannowi von Aich, lub jego warsztatowi. Kolejną rzeźbą związaną prawdopodobnie z warsztatem van der Burcha jest ponadnaturalnej wielkości, drewniana figura Chrystusa Boleściwego (9), datowana na początek XVI wieku. Do najstarszych zabytków należy kamienna chrzcielnica (3) z pierwszej połowy XIII wieku. Wykonana jest z jasnego wapienia ma formę oktagonalną. Od strony zewnętrznej jest bogato rzeźbiona. W narożach u góry lwie głowy, w górnej części fryz ze stylizowanymi gałązkami z listkami winnej latorośli. Powyżej duże, stylizowane kwiaty. Zniszczoną podczas II wojny światowej miedzianą pokrywę zastąpiono współczesną wykonaną przez Karla Matthäusa Winter z Limburga an der Lahn. Na trzecim (od strony wejścia głównego) północnym filarze wisi gotycko-renesansowy Tryptyk Trzech Króli z około 1530 roku. Pośrodku malowany techniką olejną "Pokłon Trzech Króli" po lewej "Adoracja Dzieciątka", po prawej "Ofiarowanie Chrystusa w świątyni". Do najstarszych dzieł obecnego wystroju należy figura świętego Elifiusza (8), drugiego patrona świątyni. Nieznana jest proweniencja dzieła, do kościoła trafiła drogą zakupu na aukcji dzieł sztuki w 1986. Z centralnej Rusi pochodzi ikona Matki Boskiej (4) datowana na XVII wiek, tworząca część ołtarza NMP. W kaplicy Św. Brygidy znajdują się figury patronki oraz świętych Piotra i Pawła z XVI w.
Dzwony.
Przed ostatnią wojną w wieży mieściły się cztery dzwony o tonacjach 1–es1–f1–ges1. W latach 1984–1985 ludwisarz Florence Hüesker (ludwisarnia Petit &amp; Gebr. Edelbrock, Gescher) odlał dla kościoła pięć nowych dzwonów. 

</doc>
<doc id="2529582" url="https://pl.wikipedia.org/wiki?curid=2529582" title="Kościół Świętego Seweryna w Kolonii">
Kościół Świętego Seweryna w Kolonii

Kościół Świętego Seweryna w Kolonii (niem. "Sankt Severin Kirche") – jeden z dwunastu romańskich kościołów w Kolonii, usytuowany w południowej części Starego Miasta. Dedykowany jest ósmemu biskupowi Kolonii, św. Sewerynowi (zm. w 408 roku). Dawny kościół klasztorny, w 1953 roku podniesiony przez papieża Piusa XII do godności bazyliki mniejszej. Przykład architektury późnoromańskiej i wczesnogotyckiej w Dolnej Nadrenii.
Historia.
Świątynia usytuowana jest przy "Severinstrasse", która znajduje się na miejscu dawnego rzymskiego traktu prowadzącego z Kolonii do Bonn i dalej na południe. Pod nawą świątyni archeolodzy odkryli tzw. mozaikę Dionizosa ("Dionysosmosaik"), która znajduje się dziś (2012) w zbiorach kolońskiego Römisch-Germanisches Museum. Prawdopodobnie stanowiła ona część memorii (cella memoriae) poświęconej Dionizosowi. 
Pierwsze wzmianki o kościele pochodzą z VI i VIII wieku n.e. Na tym miejscu znajdowało się wzniesione w czasach karolińskich memorium z kryptą, w której umieszczono szczątki św. Seweryna. Kult patrona stał się asumptem do wzniesienia ok. 900 roku romańskiej bazyliki. Podczas jej budowy zachowano dawną kryptę. Wiadomo, że za panowania arcybiskupa Brunona (953–965) kościół otrzymał bogaty wystrój. Za czasów panowania dynastii salickiej, w 1043 roku dawną kryptę przebudowano na kształt trójnawowej hali. Powyżej wzniesiono trójnawową bazylikę z nawą poprzeczną i krótkim prostokątnym prezbiterium oraz masywem zachodnim. Za czasów arcybiskupa Hermana III (1089–1099) relikwie św. Seweryna złożono w ozdobnym relikwiarzu, który był fundacją kolońskiego hierarchy. 
W latach 1220/30–1237 część wschodnia świątyni została rozbudowana o poligonalnie zamknięte prezbiterium, flankowane kwadratowymi wieżami. Kościół otrzymał godność kolegiaty. Pod koniec XIV wieku przebudowano masyw wieżowy, który otrzymał wysoką kwadratową wieżę na osi. W następnym stuleciu wzniesiono w formach późnogotyckich zabudowania kanonickie wokół czworobocznego wirydarza otoczonego krużgankiem (istniejącym do 1839). Ponadto korpus nawowy nakryto sklepieniem sieciowym, okna otrzymały maswerki, podwyższono wieżę zachodnią. Wnętrze otrzymało późnogotycki wystrój (m.in. ołtarz Ostatniej Wieczerzy pędzla Bartholomäusa Bruyna, witraże), który wzbogacono w XVII i XVIII w. o liczne dzieła barokowe m.in. organy, ołtarz główny, chrzcielnicę czy ambonę. 
W XIX wieku znaczna część nowożytnego wyposażenia kościoła została usunięta, w celu puryfikacji i regotycyzacji świątyni. Od 1888 przeprowadzono szereg prac restauracyjnych mających na celu przywrócić kościołowi pierwotny średniowieczny charakter. Podczas nalotów dywanowych na Kolonię w 1942 i 1945 roku kościół uległ poważnym zniszczeniom (zawalenie części sklepień, pożar wnętrza). Trwająca do 1959 roku odbudowa przywróciła ostatecznie kościołowi średniowieczny wygląd. W latach 1979–1998 podczas prac konserwacyjnych odsłonięto znaczne części gotyckiej polichromii.
Architektura.
Kościół Świętego Seweryna składa się z czteroprzęsłowego bazylikowego korpusu nawowego, poprzedzonego wieżą zachodnią usytuowaną na osi transeptu, oraz dwuprzęsłowego, poligonalnie zamkniętego prezbiterium, do którego przylegają kaplice. Poniżej prezbiterium znajduje się późnoromańska krypta. Do północnej nawy głównej przylega zachowane południowe skrzydło krużganku. Wnętrze jest nakryte sklepieniem krzyżowo-żebrowym (wspartym na służkach przylegających do filarów lub lizen), oprócz nawy głównej, która ma późnogotyckie sklepienie sieciowe. 
Artykulacja ścian prezbiterium, które mają podział na dwie strefy, łączy cechy romańskie z gotyckimi. Dolna strefa mieści w zamknięciu nisze z okrągłymi oknami z sześciolistnymi rozetami, natomiast okna górnej strefy są zamknięte półkoliście. Podobnie jak w dolnej strefie, okna strefy górnej znajdują się w niszach obramionych ostrołukowymi arkadami. Wnętrze korpusu nawowego, którego ściany mają również dwustrefowy podział, ma jednolity gotycki charakter. Poniżej ostrołukowych okien znajdują się ostrołukowe arkady międzynawowe wsparte na flarach wiązkowych. 
Krypta.
Usytuowana pod prezbiterium krypta ma formę trójnawowej hali. W jej architekturze klarowne są podziały chronologiczne – zachowała się część krypty pochodząca z XI stulecia, jednakże większa jej powierzchnia jest efektem XIII-wiecznej rozbudowy prezbiterium. Sklepienia kolebkowe spoczywające na masywnych, prostokątnych w planie filarach nadają architekturze tej części kościoła monumentalności.
Wystrój wnętrza.
Pomimo licznych aranżacji wnętrza na ówczesną modłę i zniszczeń świątynia zawiera liczne dzieła sztuki średniowiecznej i nowożytnej. Ściany i sklepienia zdobią fragmenty polichromii, której znaczna część została odkryta podczas prac renowacyjnych. Jedną ze ścian zakrystii pokrywa monumentalne gotyckie malowidło przedstawiające Grupę Ukrzyżowania. Poniżej Chrystusa stoją Maria, Jan Ewangelista oraz święci, w tym Seweryn trzymający model świątyni. Na sklepieniu prezbiterium zachowało się "Ukrzyżowanie", charakteryzujące się konturową manierą i łamanymi fałdami szat postaci, typowymi dla tzw. stylu zygzakowatego – wczesnego nurtu sztuki gotyckiej powszechnego w Kolonii.
Gotyckie malarstwo tablicowe reprezentują dwa skrzydła retabulum ołtarzowego z przedstawieniami świętych Agaty i Cypriana oraz Szczepana i Heleny, łączone z Mistrzem Świętego Seweryna – malarza kolońskiego działającego na początku XVI w. Innym przykładem XVI-wiecznego malarstwa kolońskiego jest tryptyk Ostatniej Wieczerzy pędzla Bartholomäusa Bruyna (1493–1555), namalowany około 1550/55 roku, z tytułowym przedstawieniem w części środkowej oraz "Zbieraniem manny" i "Ofiarą Melchizedeka" w bocznych skrzydłach. Dzieło to obrazuje wyszukany program teologiczno-ikonograficzny poświęcony Eucharystii. W kaplicy przylegającej do północnego ramienia transeptu znajduje się XV-wieczny tryptyk ze sceną "Ukrzyżowania". 
Rzeźbę gotycką reprezentuje przede wszystkim XIV-wieczny krucyfiks widlasty z dolorystycznym przedstawieniem Chrystusa. Jest to jeden z kilku w Kolonii tego typu przykładów przedstawień Chrystusa, będących odzwierciedleniem nurtów mistycznych, ukazujących w ten sposób współcierpienie ze Zbawicielem. Na skrzyżowaniu naw przy filarze północno-wschodnim stoi monumentalna figura Madonny z Dzieciątkiem z ok. 1280 roku – przykład wczesnogotyckiego realizmu. 
W prezbiterium znajdują się wczesnogotyckie stalle – przykład snycerki schyłku XIII wieku. Z gotyckiego rzemiosła artystycznego zachowały się m.in. brązowy pulpit na Pismo Święte w kształcie orła, relikwiarz św. Seweryna w typie domkowym i kobiece popiersia relikwiarzowe. Ponadto w tej partii zachował się fragment XIII-wiecznej posadzki z motywami geometrycznymi, zaś z nowożytnego wystroju – kilka manierystycznych i barokowych epitafiów, rozmieszczonych na ścianach i filarach korpusu nawowego, obrazy, m.in. XVI-wieczny cykl Żywotów św. Seweryna.
Dzwony.
Cztery dzwony wiszą na zachodniej wieży. Trzy największe są zabytkowe, odlane zostały w 1771 roku przez ludwisarza Martina Legrosa w Malmedy. Najmniejszy z nich także pochodził z tej samej ludwisarni, jednakże ze względu na uszkodzenia został przelany w 1959. 

</doc>
<doc id="2529583" url="https://pl.wikipedia.org/wiki?curid=2529583" title="Kościół Świętej Urszuli w Kolonii">
Kościół Świętej Urszuli w Kolonii

Kościół Świętej Urszuli (niem. "Sankt Ursula Kirche") – romańsko-gotycki kościół usytuowany w północno-zachodniej części historycznego Starego Miasta Kolonii. 
Świątynia poświęcona św. Urszuli, patronce Kolonii, której relikwie spoczywają w tymże kościele, jest od średniowiecza ważnym ośrodkiem kultu religijnego. Ponadto w przylegającej do kościoła kaplicy nazywanej Złotą Komnatą mieszczą się domniemane relikwie świętych Dziewic, które wraz ze świętą Urszulą męczeńsko zginęły z rąk Hunów w 367 roku w okolicach Kolonii podczas pielgrzymki do Rzymu. 
Istniejąca od IX wieku świątynia w obecnej postaci zachowała romański korpus nawowy i gotyckie prezbiterium. Zachował się cenny wystrój wnętrza, w tym gotyckie rzeźby i obrazy oraz w Złotej Komnacie jeden z największych w Europie zbiorów gotyckich relikwiarzy hermowych.
Historia.
Obszar, gdzie znajduje się obecny kościół, już od IV wieku n.e. był miejscem kultu religijnego. Prawdopodobnie w tym miejscu doszło do męczeńskiej śmierci świętej Urszuli i towarzyszących jej kobiet, według tradycji – jedenastu tysięcy. Zginęły one podczas pielgrzymki z Wysp Brytyjskich do Rzymu u bram Kolonii z rąk Hunów oblegających rzymskie miasto.
Następnie powstał tu cmentarz nazywany później "Ager Ursulanus". Rzymski senator Clematiusz podjął decyzję wzniesienia w tym miejscu memorium upamiętniającego to wydarzenie. Była to kaplica na planie centralnym znajdująca się na wysokości dzisiejszego prezbiterium. 
W IX wieku wzniesiono tu kościół w formie trójnawowej bazyliki z transeptem. W latach 881/882 świątynia została zniszczona podczas najazdu Normanów. W roku 922 arcybiskup Herman I (889–924) założył na tym terenie klasztor żeński i sprowadził z Gerresheim zakonnice. W międzyczasie wzniesiono nową świątynię w formie trójnawowej bazyliki. Pięć lat później za zgodą arcybiskupa Wichfrida (924–953) zakonnice otrzymały na własność parafię NMP (St. Maria Ablaß). 
W 1106 roku kościół włączono w obręb murów miejskich. Podczas ich budowy odkrywano kolejne groby, ze względu na duże znaczenie kultu relikwii zabierano szczątki domniemanych jedenastu tysięcy dziewic. W 1121 nabył tu relikwie Norbert z Xanten, a w latach 1145–1164 zakonnicy z opactwa w Deutz. W pierwszej ćwierci XII wieku wzniesiono nowy, romański korpus nawowy (zachowany do dziś) wraz z masywem zachodnim poświęconym przez arcybiskupa Brunona II w 1135 roku. Ówczesny kościół był trójnawową, sześcioprzęsłową bazyliką z emporami, krótkim transeptem, prezbiterium zamkniętym absydą oraz dwupoziomowym masywem zachodnim z wieżą na osi. Nakryta sklepieniem krzyżowym dolna kondygnacja mieściła kruchtę, powyżej znajdował się chór zakonnic (również nakryty podobnymi sklepieniami), z którego odchodziły przejścia zarówno do dawnych zabudowań klasztornych, jak i do empor powyżej naw bocznych. 
Zabudowania klasztorne mieściły się na zachód od kościoła, skupione były wokół czworobocznego wirydarza otoczonego krużgankiem. Typ bazyliki emporowej upowszechnił się w architekturze sakralnej Kolonii, czego przykładem są kościoły św. Piotra (połowa XII w.) i NMP na Lyskirchen (około 1220/1230), nieistniejący kościół św. Jana Chrzciciela (ok. 1200) oraz zachowany fragmentarycznie kościół św. Kolumby (1457–63 i ok. 1500). 
W ostatniej ćwierci XIII wieku wzniesiono gotyckie, nakryte sklepieniem krzyżowo-żebrowym, poligonalnie zamknięte prezbiterium. Podczas przebudowy umieszczono wtórnie w murach pod oknami repozytoria na relikwie. Ponadto od strony południowej dostawiono koleją nawę i kaplicę NMP. Na początku XIV stulecia podwyższono strefę okienną nawy głównej, która otrzymała gotyckie sklepienia z żebrami wspartymi na ozdobnych wspornikach. 
W XV wieku kolońska Rada Miejska i rajca Johann von Hirtz sfinansowali rozbudowę kaplicy NMP, podczas której wyburzono częściowo południowe ramię transeptu. W kaplicy umieszczono monumentalne retabulum z malowidłami pędzla Mistrza Życia Marii ukazującymi Żywot Matki Boskiej (obecnie w Starej Pinakotece w Monachium). Ponadto kościół otrzymał bogaty, późnogotycki wystrój wnętrza. 
W XVII wieku rozbudowano część południową, w której w latach 1643–44 powstała Złota Komnata z licznymi domniemanymi relikwiami towarzyszek świętej Urszuli. Fundatorem Złotej Komnaty był Johann von Crane. Wraz z tą inwestycją wzrosło znaczenie kościoła jako celu pielgrzymek. Ponadto prezbiterium zintegrowano z korpusem, wyburzając gotycką przegrodę chórową. W prezbiterium umieszczono nowy barokowy ołtarz główny. W 1680 w miejscu zniszczonego przez uderzenie pioruna zwieńczenia wieży wzniesiono nowy, barokowy hełm.
W XVIII wieku zamurowano częściowo okna i empory. W 1802 roku po zajęciu Kolonii przez wojska francuskie klasztor został poddany sekularyzacji, a kościół stał się parafią. W dobie romantyzmu kościół został odrestaurowany, a podczas prac renowacyjnych odsłonięto zamurowane w okresie baroku elementy średniowiecznej architektury, w tym arkady empor, i usunięto barokowy ołtarz główny, eksponując pozostałości gotyckiego. Do dziś zachował się XIV-wieczny stół ołtarza. 
Podczas II wojny światowej kościół uległ poważnym zniszczeniom. Złota Komnata ocalała wraz z najcenniejszymi relikwiarzami, które ewakuowano przed bombardowaniami. Podczas odbudowy przywrócono średniowieczny układ przestrzenny, wyburzając dobudowane do nawy poprzecznej zniszczone kaplice z XVII stulecia. W miejscu zniszczonych gotyckich sklepień transeptu i nawy głównej wzniesiono stropy. W 1974 roku w północnej części masywu zachodniego otwarto skarbiec. Część dawnego wystroju powróciła na dawne miejsce.
Architektura.
Kościół Świętej Urszuli jest trójprzęsłową, trójnawową bazyliką emporową. Od zachodu mieści się potężny masyw wieżowy z przedsionkiem, dawnym chórem zakonnym oraz dwoma aneksami po bokach. Od strony południowej kolejna nawa podzielona na dwie części, mieszcząca kaplicę NMP oraz Złotą Komnatę. Z pierwotnego transeptu zachowało się północne ramię i część południowego. Od wschodniej strony obu ramion transeptu znajdują się zrekonstruowane romańskie absydy. 
Wschodnią część kościoła tworzy wydzielone trójprzęsłowe, zamknięte poligonalnie (5/8 boków) prezbiterium. Prezbiterium nakryte jest sklepieniem krzyżowo-żebrowym, wsparte na służkach przylegających do częściowo ukrytych w ścianach filarów wiązkowych. Wysmukłe służki i kolumienki są zwieńczone kapitelami z dekoracją roślinną. Kapitele zdobią także filary arkad obramujących okna. Prezbiterium charakteryzuje się diafanicznością, daleko posuniętą redukcją ścian na rzecz okien. Trójprzęsłowy korpus nawowy jest romański. Elewacje nawy głównej podzielone są na trzy strefy: arkad międzynawowych, arkad empor oraz okien. Arkady międzynawowe wsparte są na masywnych, kwadratowych filarach, natomiast na wysokości empor i okien występuje trójpodział. W strefie empor w ślepą arkadę wpisane są potrójne arkady wsparte na filarach z kapitelami kostkowymi. Okna flankują płytkie wnęki. Dawne gotyckie sklepienie krzyżowo-żebrowe nawy głównej zostało po 1945 roku zastąpione prostym stropem. Ściany podzielone są na przęsła za pomocą lizen, powyżej których znajdują się potrójne gotyckie kapitele i służki, także zwieńczone kapitelami. Pomiędzy masywem wieżowym a korpusem nawowym mieści się przęsło chórowe. Chór zakonnic znajduje się na wysokości pierwszej kondygnacji, obejmuje on pomieszczenie w masywie zachodnim oraz emporę, jest zintegrowany za pomocą arkad z emporami ponad nawami bocznymi. Poniżej trójprzęsłowy przedsionek nakryty sklepieniem krzyżowo-kolebkowym wspartym na kolumnach z kapitelami kostkowymi. Na osi parzystych arkad empory bliźniacze filary. Empory i nawy boczne nakryte są sklepieniami krzyżowo-kolebkowymi i gurtami wspartymi na półfilarach z kapitelami kostkowymi, które przylegają do lizen oddzielających poszczególne przęsła. Na zewnątrz prezbiterium opięte jest masywnymi przyporami, pomiędzy nimi mieszczą się okna. 
Ściany nawy głównej zdobią lizeny oraz ciągi arkad, część z nich mieści okna. Elewacja nawy północnej ma okrągłe okna, zaś kaplica NMP i Złota Komnata ostrołukowe z dekoracją maswerkową. Elewacja zachodnia jest surowa, zdobi ją kilkukondygnacyjna wieża z potrójnymi blendami oraz biforiami w najwyższej kondygnacji. Wieżę wieńczy hełm z latarnią, wokół której znajduje się balustrada. Na wierzchołku mieści się ażurowa, stylizowana korona.
Wystrój wnętrza.
Kościół św. Urszuli ma wystrój ściśle podporządkowany kultowi Jedenastu Męczennic. Obok Trzech Króli i świętego Gereona są one głównymi patronkami Kolonii. Tradycja mówi natomiast o Jedenastu Tysiącach Dziewic. Tak wielka ilość towarzyszek Urszuli jest interpretowana jako pomyłka w tłumaczeniu łacińskiego skrótu XI M V, gdzie M tłumaczone było jako "milia" (tysiące), a nie martyres (męczennice). W ikonografii średniowiecznej utrwaliła się jednak tradycja o Jedenastu Męczennicach, z których jedną była święta Urszula. W dolnej części znanego od średniowiecza herbu Kolonii znajduje się jedenaście płomieni nawiązujących do historii patronki miasta. Z drugiej strony, za dowód istnienia Jedenastu Tysięcy Dziewic uznawano liczne relikwie szczątków zmarłych kobiet, które zostały wykopane na terenie Ager Ursulanus. Obszar ten, a co za tym idzie – wszyscy tam pochowani byli objęci kultem na terenie całej Europy, co poświadczają m.in. liczne patrocinia. Stąd też do dziś współistnieją dwie wersje na temat liczby świętych dziewic. Znaczna część relikwii z Ager Ursulanum znajduje się do dziś w kościele i przylegającej do niego Złotej Komnaty, część z nich została przekazana do kościołów na terenie Kolonii i Europy Łacińskiej. 
Relikwie były umieszczane nie tylko w przygotowywanych do tego relikwiarzach, ale także zamurowywane, przez co cała świątynia jest swego rodzaju wielkim relikwiarzem kolońskich męczennic. Szczątki świętej Urszuli zostały rozdzielone i pochowane w XIII-wiecznym relikwiarzu ustawionym na gotyckim ołtarzu, barokowym nagrobku tumbowym z 1659 roku, usytuowanym w północnym ramieniu transeptu, natomiast czaszka mieści się w osobnym relikwiarzu położonym pod obecnym stołem ołtarzowym. Cennym przykładem ikonografii patronek świątyni jest kamienny, gotycki ołtarz główny, składający się z mensy i niewysokiego retabulum z jedenastoma trójlistnymi i ostrołukowymi arkadami zwieńczonymi trójkątnymi wimpergami ze stylizowanymi wieżyczkami. W obrębie każdej wieżyczki znajdują się płaskorzeźbione monochromatyczne wizerunki świętych dziewic. Urszula, przedstawiona pośrodku, w sposób symboliczny okazuje wstawiennictwo poprzez okrycie płaszczem kilku przedstawicieli ludu. Nawiązujący do przedstawienia „Madonny z płaszczem ochronnym” ("Schutzmantelmadonna", "Mater Misericordiae") typ ikonograficzny świętej Urszuli znalazł swoje odbicie w monumentalnej figurze umieszczonej przy filarze kaplicy NMP. 
Poniżej okien prezbiterium znajduje się liczący 24 obrazy cykl ukazujący epizody z życia patronki i jej towarzyszek, namalowany przez nieznanego kolońskiego mistrza około 1456 roku. W przedsionku fragmenty malowideł ściennych, m.in. wizerunki apostołów z XIII wieku oraz XV-wieczne przedstawienie Chrystusa w tłoczni mistycznej. 
Kaplica NMP i Złota Komnata.
Kaplica NMP i Złota Komnata (Goldene Kammer) umiejscowione są w osobnej nawie dobudowanej w XV wieku do nawy południowej. Kaplica NMP jest oddzielona od nawy arkadami, zaś Złota Komnata powstała w wyniku wyodrębnienia od reszty dwóch zachodnich przęseł. Złota Komnata stanowi repozytorium na relikwie świętych Dziewic, których część została umieszczona w relikwiarzach, umieszczonych w ozdobnych, pozłacanych szafkach (stąd nazwa kaplicy) ze specjalnymi wnękami. Pomiędzy przegródkami szafek mieszczą się także liczne czaszki okryte przezroczystymi tkaninami. Po stronie wschodniej znajduje się ołtarz, którego nastawa mieści również repozytorium na relikwie. Spośród licznych relikwiarzy hermowych zachowało się kilka gotyckich z XIV wieku. Są to pełnoplastyczne, rzeźbione z drewna popiersia kobiet o lekko uśmiechniętych twarzach i długich rozpuszczonych włosach. Niektóre z nich wykonują gesty modlitewne. Ponadto w zbiorach Złotej Komnaty znajdują się relikwie nieznanych świętych mężczyzn przechowywane w kilku gotyckich hermach o męskich twarzach. Część relikwiarzy znajduje się także na szafkach, bezpośrednio przy ścianach, które są gęsto pokryte kośćmi i innego rodzaju szczątkami ciał wydobytych w rejonie kościoła.
Dzwony.
Sześć dzwonów zostało odlanych przez Hansa Hüeskera w ludwisarni Petit &amp; Gebr. Edelbrock w Gescher w 1962 roku. Ponadto w wieży mieści się carillon wykonany przez holenderskie przedsiębiorstwo Eijsbouts (Asten). W każdy piątek o godzinie 15:00 dzwon "Marienglocke" upamiętnia śmierć krzyżową Chrystusa. Na Anioł Pański i o godzinie 18:00 ten sam dzwon trzykrotnie wybija czas, potem bije najmniejszy dzwon. Podczas najważniejszych uroczystości kościelnych można usłyszeć głos całego kompletu dzwonów. 

</doc>
<doc id="2529584" url="https://pl.wikipedia.org/wiki?curid=2529584" title="Kościół Najświętszej Marii Panny na Lyskirchen w Kolonii">
Kościół Najświętszej Marii Panny na Lyskirchen w Kolonii

Kościół Najświętszej Marii Panny na Lyskirchen w Kolonii lub St. Maria in Lyskirchen – najmniejszy z dwunastu romańskich kościołów w Kolonii. Świątynia znajduje się przy zachodnim brzegu Renu, w południowej części Starego Miasta, w historycznym przedmieściu Oversburg. Swoją nazwę zawdzięcza rodowi rajców kolońskich o nazwisku Lyskirchen, którego przedstawiciele zamieszkiwali w pobliżu kościoła. Wnętrze kościoła zdobi zespół XIII-wiecznych malowideł na sklepieniach nawy głównej i kaplic flankujących prezbiterium. W świątyni znajduje się również monumentalna figura Madonny Żeglarzy ("Schiffermadonna") – przykład gotyckiego stylu pięknego. 
Historia.
Pierwsza wzmianka o położonej tu świątyni dedykowanej Najświętszej Marii Pannie pochodzi z 948 roku. W 1067 roku arcybiskup Anno II włączył w obręb Kolonii południowe rubieże wraz ze świątynią, która należała do kościoła kolegiackiego św. Jerzego. W 1106 roku teren kościoła został włączony w obręb obwarowań miasta. Około 1135/42 po raz pierwszy świątynia została nazwana "ecclesia Lisolvi", co wiąże się z domniemanymi fundatorami o tym imieniu. U schyłku XII wieku źródła wspominają o kościele jako "Lisolfikyrken", "Lisolskirgen", "Lisenkirchen" i "Lysenkyrchen". Obecna nazwa została po raz pierwszy wymieniona dopiero w 1528 roku. 
Pomimo odkrycia pod obecną świątynią fragmentów pozostałości kościoła z X wieku, nie da się jasno zrekonstruować jej pierwotnego układu przestrzennego. Był to prawdopodobnie kościół salowy. Następnie w pierwszej połowie XII wieku wzniesiono większy, trójnawowy kościół z kryptą, który zastąpiono pół wieku później obecną świątynią. Prace budowlane nad obecnym kościołem rozpoczęto między 1198 a 1200 rokiem, co zostało potwierdzone na podstawie badań dendrochronologicznych zachowanych drewnianych belek stanowiących konstrukcję wieży. Planowana wieża południowa nie została nigdy ukończona, została wzniesiona do drugiej kondygnacji. Około 1250 powstały późnoromańskie malowidła, których znaczna część zachowała się do dziś (ściana zachodnia, sklepienia nawy głównej i kaplic pod wieżami). Obok form romańskich do architektury kościoła wprowadzono formy gotyckie (m.in. sklepienia krzyżowo-żebrowe). Okna korpusu nawowego miały formę stylizowanego wieloliścia, zaś empory od strony nawy głównej widoczne były przez triforia. Każde przęsło miało parę triforiów. 
Około 1520/30 kościół przebudowano, okna otrzymały późnogotycką formę, od zewnątrz świątynię wzmocniono przyporami, a elewacja zachodnia wzbogacona została o szczyt. W latach 1658–1662 wnętrze przebudowano, zmieniono sklepienie w absydzie i prezbiterium, którego wysokość została wyrównana do nawy głównej. Wprowadzono tradycyjne formy gotyckie. Tryforia empor wyburzono, a w ich miejsce powstały półkoliście zamknięte arkady. W 1697 ujednolicono formy okien i maswerków, wyburzając pozostałe romańskie okna empor. Wcześniej, w latach 1663–65 powstał barokowy ołtarz główny. W 1784 powódź zniszczyła częściowo wnętrze świątyni. W 1811 zasypano podziemia kościoła i wzmocniono fundamenty. Wcześniej, w 1804 roku, w ramach sekularyzacji Kolonii, po kasacji kanoników kolegiaty św. Jerzego, kościół Maria am Lyskirchen stał się samodzielną parafią. W latach 1860–65 dokonano regotycyzacji wystroju wnętrza (ołtarz główny, ołtarze w kaplicach, witraże), który zaprojektował koloński architekt Vincenz Statz. W latach 1868–76 miała miejsce gruntowna restauracja świątyni, przywracająca jej romański charakter (m.in. odsłonięto kryptę, wzniesiono nową fasadę zachodnią), zaś do 1881 roku trwały prace konserwacyjne nad późnoromańskimi malowidłami. 
Podczas II wojny światowej kościół uległ zniszczeniu. Spłonęły nawy naw, uszkodzeniu uległa konstrukcja, ale szczęśliwie ocalały sklepienia nawy głównej i kaplic podwieżowych wraz z malowidłami. W latach 1947–62 podczas odbudowy wzmocniono elementy konstrukcyjne i fundamenty, malowidła przeszły zaś gruntowną konserwację w latach 1972–77. Ostatnim punktem odbudowy było odtworzenie romańskiej kolorystyki elewacji zewnętrznych oraz wewnątrz korpusu nawowego.
Architektura.
Kościół Maria in Lyskirchen jest trójnawową bazyliką emporową. Korpus nawowy złożony z dziewięciu przęseł (po trzy w każdej nawie) tworzy plan nieregularnego kwadratu. Wschodnią część tworzy przęsło prezbiterialne zamknięte trójboczną absydą. Flankują go dwie kaplice, stanowiące przyziemie wież. Cała część wschodnia jest podwyższona w stosunku do zachodniej, poniżej znajduje się niewielka, trójnawowa krypta. Wnętrze nakryte jest sklepieniem krzyżowo-żebrowym wspartym na masywnych czworobocznych filarach (na wysokości okien nawy głównej i empor częściowo wtopionych w ściany) flankowanych parami kolumienek z zachowanymi romańskimi kapitelami. Ściany nawy głównej podzielone są na strefy: arkad międzynawowych, arkad empor oraz okienną, przy czym dwie górne strefy są ze sobą zintegrowane za pomocą arkad, których łuki sięgają sklepień. 
Późnoromańskie malowidła sklepienne.
Na ścianie zachodniej przedsionka, powyżej portalu głównego, na sklepieniach nawy głównej i kaplic podwieżowych znajduje się wielki zespół późnoromańskich i wczesnogotyckich malowideł ściennych datowanych na ok. 1230 (w przedsionku) oraz 1250 rok. Ponadto w niewielkich fragmentach odkryto malowidła w pozostałych częściach kościoła (m.in. w górnych partiach chóru muzycznego, na wysokości okien nawy głównej). Zachowane zespoły malowideł przedstawiają scenę Pokłonu Trzech Króli (przedsionek), wybrane epizody ze Starego Testamentu zestawione i dopasowane do wątków z Nowego Testamentu (sklepienia nawy głównej), legendy świętych Katarzyny i Mikołaja (kaplice podwieżowe). Malowidło w przedsionku jest starsze, późnoromańskie; pozostałe utrzymane są w konwencji stylu zygzakowatego, zaliczanego do wczesnego gotyku. 
Malowidła w przedsionku.
W przedsionku, powyżej głównego wejścia w obrębie pola tympanonu portalu znajduje się malowidło z przedstawieniem Pokłonu Trzech Króli. Pośrodku zasiada na tronie Madonna z Dzieciątkiem, ubrana w czerwono-złociste szaty, z koroną na głowie, w prawej ręce dzierżąca berło. Lewą ręką podtrzymuje ubrane w białe szaty Dzieciątko Jezus. Po prawicy Marii Trzej Królowie trzymający w rękach dary i składający hołd Dzieciątku, zaś po lewicy dwaj mężczyźni, których tożsamość nie jest określana, najprawdopodobniej są to prorocy. Ponad koroną Marii widoczna jest Gwiazda Betlejemska, na którą wskazuje jeden z królów. Całość ukazana jest na ciemnobłękitnym tle. Dzieło datowane jest na ok. 1230 rok, co czyni ten fragment malowideł najstarszym w tym kościele. 
Malowidła na sklepieniu nawy głównej.
Powierzchnia sklepień trzech przęseł nawy głównej w całości pokryta jest polichromią, gdzie koncentrycznie ułożone są, wybrane w sposób typologiczny, przedstawienia ze Starego Testamentu (które tworzą lewe (północne) półkole) i Nowego Testamentu (znajdujące się w prawych (południowych) półkolach). Kolejność scen jest odczytywana od zachodu na wschód. Każde sklepienie przęsła zawiera po osiem scen, ponadto przy zwornikach i na żagielkach (powyżej wsporników) ukazane są rozmaite postacie i personifikacje. Cykl starotestamentowy zaczyna scena zapowiedzi narodzin Izaaka, kończy Ofiara Eliasza na górze Karmel, natomiast nowotestamentowy rozpoczyna Zwiastowanie Marii, a kończy Zesłanie Ducha Świętego. 
Malowidła w kaplicach podwieżowych.
Z przedstawień poświęconych świętym zachowały się kompletne malowidła na sklepieniach kaplic podwieżowych, które flankują prezbiterium. W północnej kaplicy znajduje się cykl ośmiu scen tworzący Żywot Świętej Katarzyny, a w południowej, w tej samej liczbie Żywot Świętego Mikołaja z Miry. Podobnie jak malowidła nawy głównej datowane są na połowę XIII wieku. 
Dzwony.
W najwyższej kondygnacji wieży wiszą cztery dzwony. Najmłodszy, „Jezus Chrystus” jest kopią XIV wiecznego dzwonu wiszącego w kościele św. Piotra w Kolonii. 

</doc>
<doc id="2529587" url="https://pl.wikipedia.org/wiki?curid=2529587" title="Wiktor Markowicz">
Wiktor Markowicz

Wiktor Markowicz (ur. 6 lipca 1944) – polski i amerykański przedsiębiorca i brydżysta, Arcymistrz (PZBS), World Master oraz Seniors Grand Master (WBF), European Grand Master w kategorii seniorów (EBL). Do 2008 w statystykach WBF był przypisany do Stanów Zjednoczonych.
Życiorys.
Pochodzi z rodziny żydowskiej. Urodził się za Bajkałem w Związku Radzieckim, gdzie jego rodzice przebywali na zesłaniu. W 1946 jako repatriant powrócił do Polski. Rozpoczął studia matematyczne na Uniwersytecie Warszawskim, które po wyjeździe w 1964 do Izraela kontynuował w Instytucie Technologii Technion w Hajfie. Jest twórcą oprogramowania pierwszego komercyjnego komputera izraelskiego ELBIT-100.
W 1970 wyemigrował do Stanów Zjednoczonych. Był projektantem pierwszej amerykańskiej loterii stanowej w New Jersey. Współzałożył GTECH Corporation - firmę projektującą systemy loteryjne, również dla loterii państwowych w większości stanów amerykańskich oraz w czterdziestu krajach na pięciu kontynentach. Był także właścicielem koni wyścigowych oraz producentem filmowym. Obecnie mieszka w Nowym Jorku i na Florydzie.
Był jednym z pierwszych donatorów Muzeum Historii Żydów Polskich POLIN. Jest współzałożycielem Północnoamerykańskiego Komitetu Wspierania Muzeum, a także od 2008 członkiem Rady Muzeum.
Wyniki Brydżowe.
Olimpiady.
Na olimpiadach uzyskał następujące rezultaty:
Zawody Światowe.
W światowych zawodach zdobył następujące lokaty:
Zawody europejskie.
W europejskich zawodach zdobył następujące lokaty:

</doc>
<doc id="2529589" url="https://pl.wikipedia.org/wiki?curid=2529589" title="Cmentarz wojenny nr 343 – Kępanów">
Cmentarz wojenny nr 343 – Kępanów

Cmentarz wojenny nr 343 – Kępanów – cmentarz z I wojny światowej znajdujący się we wsi Kępanów w województwie małopolskim, w powiecie bocheńskim, w gminie Łapanów. Jest jednym z 400 zachodniogalicyjskich cmentarzy wojennych zbudowanych przez Oddział Grobów Wojennych C. i K. Komendantury Wojskowej w Krakowie. Z tej liczby w okręgu bocheńskim cmentarzy jest 46.
Lokalizacja.
Położony jest tuż przy lokalnej drodze z Łapanowa przez Grabie i Kępanów do Raciechowic. Znajduje się na wysokości 256 m n.p.m., po północnej stronie szosy, tuż przy zabudowaniach. Obok cmentarza prowadzi boczna droga do dalszych zabudowań, a ok. 30 m na zachód od cmentarza jest przystanek autobusowy.
Historia.
Pochowano tutaj wspólnie na jednym cmentarzu żołnierzy armii rosyjskiej i austro-węgierskiej, którzy zginęli na okolicznych polach na początku grudnia 1914 w czasie operacji limanowsko-łapanowskiej. Wojska austriackie atakujące w kierunku Łapanowa, Zbydniowa i Żegociny wyparły Rosjan z okolicznych miejscowości, a następnie po kilkudniowych niezwykle zaciętych walkach zdobyły wzgórza w miejscowościach Buczyna, Grabina, Stradomka, Sobolów, Chrostowa, Kamyk, Wola Nieszkowska, Nieprześnia. 13 grudnia Rosjanie rozpoczęli odwrót dalej na wschód. 
Opis cmentarza.
Jest to niewielki cmentarzyk (50 m²). Pochowano tutaj w 1 grobie zbiorowym i 7 pojedynczych łącznie 9 żołnierzy: 5 austro-węgierskich i 4 rosyjskich. Z nazwiska znany jest tylko jeden: kadet Anton Fritz.
Cmentarz zbudowany jest na planie prostokąta jednym bokiem przylegającego bezpośrednio do rowu przy drodze, drugim do bocznej drogi, trzecim do ogrodzenia domu. Jest wyremontowany i zadbany. Ogrodzenie tworzą łańcuchy na żelaznych słupkach. Cmentarz obsadzony jest drzewami. Mogiły ułożone rzędami. Na dwóch mogiłach są duże żeliwne i ażurowe krzyże; jeden to krzyż lotaryński, drugi łaciński. Na pozostałych mniejsze z żelaznych płaskowników (również dwóch rodzajów: lotaryńskie i łacińskie). Te mniejsze posiadają owalne tabliczki z napisami. Wszystkie krzyże są na betonowych cokołach.

</doc>
<doc id="2529592" url="https://pl.wikipedia.org/wiki?curid=2529592" title="Karl Kruuda">
Karl Kruuda

Karl Kruuda (ur. 31 grudnia 1992 roku) – estoński kierowca rajdowy. Od 2010 roku jeździ w mistrzostwach świata.
Życiorys.
Swoją karierę sportową Kruuda rozpoczął 2009 roku, gdy zaczął startować w mistrzostwach Estonii. W 2010 roku rozpoczął starty w mistrzostwach świata, w serii Junior WRC. Swój debiut w mistrzostwach zaliczył w kwietniu. Pilotowany przez Martina Järveoję i jadący Suzuki Swiftem S1600 zajął wówczas 31. miejsce w Rajdzie Turcji (6. w Junior WRC). W sezonie 2010 dwukrotnie stawał na podium w klasyfikacji Junior WRC. Był drugi w Rajdzie Portugalii i trzeci w Rajdzie Niemiec.
W sezonie 2011 Kruuda wystartował w serii SWRC samochodem Ford Fiesta S2000. Zajął 6. miejsce w klasyfikacji SWRC i raz stanął na podium - był drugi w Rajdzie Jordanii. W 2011 roku Estończyk brał również udział w serii Intercontinental Rally Challenge. Zajął 10. miejsce w klasyfikacji generalnej.

</doc>
<doc id="2529607" url="https://pl.wikipedia.org/wiki?curid=2529607" title="Rajd Rosji 2008">
Rajd Rosji 2008

Rezultaty Rajdu Rosji ("Rally Russia 2008"), eliminacji Intercontinental Rally Challenge w 2008 roku, który odbył się w dniach 11 lipca - 12 lipca. Była to czwarta runda IRC w tamtym roku oraz trzecia szutrowa. Bazą rajdu było miasto Wyborg. Zwycięzcami rajdu została fińska załoga Juho Hänninen i Mikko Markkula jadąca Peugeotem 207 S2000. Wyprzedzili oni rodaków Antona Aléna i Timo Alanne oraz Włochów Giandomenico Basso i Mitię Dottę. Obie te załogi jechały Fiat Abarth Grande Punto S2000.
Rajdu nie ukończyło 32 kierowców. Odpadli z niego między innymi: Hiszpan Daniel Solà (Fiat Grande Punto JTD, na 3. oesie), Brytyjczycy Guy Wilks (Honda Civic Type-R R3, na 10. oesie) i Kris Meeke (Renault Clio R3, na 5. oesie), Francuz Didier Auriol (Fiat Abarth Grande Punto S2000, na 6. oesie) i Rosjanin Jewgienij Nowikow (Subaru Impreza WRX STi, na 12. oesie).

</doc>
<doc id="2529608" url="https://pl.wikipedia.org/wiki?curid=2529608" title="Pod Oszusem">
Pod Oszusem

Pod Oszusem (słow. "Podúšust", 945 m) – przełęcz w Grupie Oszusa w Beskidzie Żywieckim (Beskidy Orawskie na Słowacji), pomiędzy Oszusem (słow. "Ušust" – 1155 m) i Równym Beskidem ("Rovný Beskyd", ok. 1000 m). Grzbietem na którym znajduje się przełęcz, przebiega granica polsko-słowacka i Wielki Europejski Dział Wodny. Polskie, północne stoki przełęczy opadają do doliny potoku Urwisko, słowackie południowe do doliny potoku o nazwie Magurský potok.
Od strony polskiej brak jest szlaków turystycznych, natomiast od strony słowackiej prowadzi na przełęcz szlak żółty i krzyżuje się na niej ze słowackim niebieskim szlakiem granicznym. Rejon przełęczy jest zalesiony, po słowackiej stronie jednak znajdują się duże wyręby

</doc>
<doc id="2529609" url="https://pl.wikipedia.org/wiki?curid=2529609" title="John Mackey">
John Mackey

John Mackey (ur. 11 stycznia 1918 w Bray w Irlandii, zm. 20 stycznia 2014 w Auckland) – nowozelandzki duchowny rzymskokatolicki irlandzkiego pochodzenia, w latach 1974–1983 biskup diecezjalny Auckland.
Życiorys.
Gdy miał sześć lat wyemigrował do Nowej Zelandii wraz ze swą owdowiałą matką. Zamieszkali u jej brata ks. Johna O'Byrne'a. Święcenia kapłańskie przyjął 23 listopada 1941. 25 kwietnia 1974 został mianowany biskupem Auckland. Sakry udzielił mu osobiście papież Paweł VI, w dniu 30 czerwca 1974. 1 stycznia 1983 przeszedł na wcześniejszą emeryturę z powodów zdrowotnych, w wieku niespełna 65 lat.

</doc>
<doc id="2529611" url="https://pl.wikipedia.org/wiki?curid=2529611" title="Przełęcz U Poloka">
Przełęcz U Poloka

Przełęcz U Poloka (613 m) – przełęcz w Beskidzie Żywieckim pomiędzy szczytami Jastrzębicy (758 m) i Waligórką (818 m). Przez przełęcz biegnie lokalna droga, łącząca Juszczynę z Sopotnią Małą.
Szlaki turystyczne.
W 2017 roku Babiogórskie Koło PTTK Globtroper wyznaczyło spacerowo-rowerowy szlak turystyczny:

</doc>
<doc id="2529612" url="https://pl.wikipedia.org/wiki?curid=2529612" title="Álvaro Machado">
Álvaro Machado

Álvaro Augusto Machado (ur. 1874 w Lizbonie, zm. 1944 tamże) − portugalski architekt.
W 1897 ukończył studia architektoniczne na Academia de Belas Artes w Lizbonie, gdzie był uczniem Antónia Augusto Carvalho Monteiro. Machado rozpoczął swoją karierę jako asystent Rosendo Carvalheira przy budowie Parede Sanatorium w 1901 w Lizbonie. Ich wspólne projekty były inspirowane przede wszystkim stylem art nouveou.

</doc>
<doc id="2529614" url="https://pl.wikipedia.org/wiki?curid=2529614" title="Patrick Dunn">
Patrick Dunn

Patrick James Dunn (ur. 5 lutego w 1950 w Londynie) – nowozelandzki duchowny rzymskokatolicki, w latach 1995–2021 biskup diecezjalny Auckland. 
Życiorys.
Święcenia kapłańskie przyjął 24 kwietnia 1976 w diecezji Auckland. Udzielił ich mu John Mackay, ówczesny biskup Auckland. 10 czerwca 1994 papież Jan Paweł II mianował go biskupem pomocniczym diecezji ze stolicą tytularną Fesseë. Sakry udzielił mu 25 lipca 1994 ówczesny ordynariusz diecezji Denis Browne. 19 grudnia 1995 został mianowany następcą Hamiltona na stanowisku biskupa diecezjalnego Auckland. Jego ingres odbył się 29 marca 1995. 17 grudnia 2021 papież Franciszek przyjął jego rezygnację zpełnionego urzędu.

</doc>
<doc id="2529616" url="https://pl.wikipedia.org/wiki?curid=2529616" title="Przełęcz Stachurówka">
Przełęcz Stachurówka

Przełęcz Stachurówka – przełęcz górska w Paśmie Babiogórskim Beskidu Żywieckiego położona na wysokości 854 m n.p.m. między szczytami Czyżów Wierszka (Palkoč) (942 m n.p.m.) i Wajdów Gronia (Poprovka) (928 m n.p.m.). Grzbietem, na którym znajduje się przełęcz przebiega, granica polsko-słowacka. Przez przełęcz nie biegnie żaden znakowany pieszy szlak turystyczny.

</doc>
<doc id="2529617" url="https://pl.wikipedia.org/wiki?curid=2529617" title="Pontsho Moloi">
Pontsho Moloi

Pontsho Moloi (ur. 28 listopada 1981 w Gaborone) – botswański piłkarz grający na pozycji napastnika. Od 2007 roku jest zawodnikiem klubu Mochudi Centre Chiefs.
Kariera klubowa.
Swoją karierę piłkarską Moloi rozpoczął w klubie Notwane FC ze stolicy kraju Gaborone. Zadebiutował w nim w pierwszej lidze botswańskiej. W latach 2003 i 2004 zdobył z Notwane Puchar Niepodległości Botswany, a w 2006 roku - Puchar Botswany.
W 2007 roku Moloi odszedł do klubu Mochudi Centre Chiefs z Gaborone. W 2008 roku wywalczył z nim dublet - mistrzostwo i Puchar Botswany. W 2009 roku został wypożyczony do południowoafrykańskiego Bay United i grał w nim w sezonie 2009/2010.
Kariera reprezentacyjna.
W reprezentacji Botswany Moloi zadebiutował w 2006 roku. W 2011 roku awansował z nią do Pucharu Narodów Afryki 2012. W styczniu 2012 został powołany do kadry na ten turniej.

</doc>
<doc id="2529618" url="https://pl.wikipedia.org/wiki?curid=2529618" title="Nostryfikacja">
Nostryfikacja

Nostryfikacja (łac. – nasz, – czynić) – procedura uznawania ważności stopni naukowych, tytułów zawodowych oraz innych dyplomów i świadectw uzyskanych w innych krajach, przeprowadzana przez odpowiednie krajowe jednostki, np. kuratoria oświaty lub rady wydziałów uczelni wyższych, uprawnionych do nadawania analogicznego stopnia naukowego w tym kraju, który „uznaje stopień za własny”. 
W Polsce do nostryfikacji są upoważnione w przypadku:
Nostryfikacja w innych krajach stopni i tytułów uzyskanych w Polsce przebiega według różnych procedur. Na przykład w Wielkiej Brytanii zagraniczne dyplomy oficjalnie porównuje "The National Recognition Information Centre for the United Kingdom" (UK NARIC), przy czym opinia tej instytucji nie jest w żaden sposób wiążąca. W przypadku zawodów regulowanych, to instytucja regulująca dany zawód w każdym z krajów członkowskich (Anglia, Walia, Irlandia Północna lub Szkocja) na własnych zasadach i według własnych procedur decyduje o uznaniu bądź nie uznaniu kwalifikacji z zagranicy. Za to w przypadku pozostałych zawodów, to sami pracodawcy decydują czy i jak uznają zagraniczne kwalifikacje. Przy czym w praktyce, zwykle nikt nie podważa opinii UK NARIC. Również szkoły mogą same decydować jak traktują zagraniczne kwalifikacje, jednak znowu wiele szkół opiera się wyłącznie o opinię z UK NARIC. Niektóre instytucje edukacyjne mają też bezpośredni dostęp do bazy danych UK NARIC i mogą dokonywać szybkiego porównania kwalifikacji na miejscu, bez konieczności wysyłania kopii dokumentów w celu oficjalnego porównania.

</doc>
<doc id="2529619" url="https://pl.wikipedia.org/wiki?curid=2529619" title="Epping (stacja metra)">
Epping (stacja metra)

Epping – stacja londyńskiego metra położona na trasie Central Line, będąca ostatnią stacją północno-wschodniego odgałęzienia linii. Znajduje się w Epping w dystrykcie Epping Forest, w szóstej strefie biletowej i poprzedzona jest stacją Theydon Bois. W 2010 roku obsłużyła 2,860 miliona pasażerów.
W 1856 roku linie kolejowe Eastern Counties Railway (później Great Eastern Railway) utworzyły dwutorowe połączenie między Stratford i Loughton, a w 1865 dodały jednotorowe połączenie z Ongar. Popularność linii doprowadziła do zwiększenia liczby torów między Loughton i Epping. Linia była obsługiwana przez 50 składów dziennie na trasie Londyn-Loughton, z kolejnymi 22 do Epping i 14 do Ongar. Połączenie Loughton-Epping stało się częścią Central Line 25 września 1949 roku. Tymczasem połączenie Epping-Ongar było wciąż obsługiwane przez pociągi parowe aż do 1957 roku, kiedy to linia została całkowicie zelektryfikowana. Nie została ona jednak połączona z siecią główną Central Line, w związku z czym pasażerowie podróżujący poza Epping byli zmuszeni do przesiadki. Do 30 września 1994 roku stacja Epping służyła jako stacja przesiadkowa dla połączenia do Ongar.
W połowie lat 90. XX wieku stacja odnotowała znaczący wzrost liczby pasażerów, co było spowodowane zamknięciem znajdujących się w pobliżu stacji - North Weald, Blake Hall i Ongar. 11 maja 2008 na stronie internetowej Downing Street pojawiła się petycja wzywająca do wznowienia działania stacji North Weald i Ongar.

</doc>
<doc id="2529622" url="https://pl.wikipedia.org/wiki?curid=2529622" title="Ramienica cienko kolczasta">
Ramienica cienko kolczasta

Ramienica cienko kolczasta ("Chara tenuispina") – gatunek ramienicy. Polska nazwa, ramienica cienko kolczasta, używana jest rzadko, np. przez Zbigniewa Podbielkowskiego i Henryka Tomaszewicza. W dokumentach dotyczących ochrony gatunkowej początkowo używano jedynie nazwy naukowej, a później nazwy z pisownią „cienkokolczasta”.
Morfologia.
Średniej wielkości makroglon (do 40 cm długości) o silnie rozgałęzionej plesze. Cienka (0,3-0,6 mm średnicy) nibyłodyga. Międzywęźla krótkie (do 5 cm). Plecha jasnozielona. Zwykle gołym okiem widoczne nibylistki i kolce. Roślina jednopienna. 
Trzyrzędowe. Dość nieregularne. Rzędy główne jedynie rzadko przeważają nad bocznymi.
Zwykle krótsze od międzywęźli i cieńsze od nibyłodygi (1–2 cm długości, 0,2–0,3 mm średnicy). Wyraźnie zagięte do wewnątrz. 6–11 (zwykle 8–9) w okółku. 5–8 członów, z których ostatnie dwa lub jeden nieokorowane, długie, proste i trochę rozdęte, a końcowy (1–3-komórkowy) ponadto zaostrzony. Często niepełne okorowanie, a w przypadku nibyliści płonnych nawet brak okorowania. 
Zmienne. Zwykle cienkie i długie, widoczne gołym okiem. Zewnętrzne jednak mogą albo dłuższe od lęgni, albo niepozorne, brodawkowate. Wewnętrzne z kolei mogą być kilka razy dłuższe od lęgni, zwłaszcza na nibyliściach płodnych. Natomiast na nibyliściach płonnych poza tym, że zwykle są krótsze niż na płodnych, mogą być mniej zróżnicowane między okółkami.
Igiełkowate. Czasem powyginane. Pojedyncze. Zdarzają się dwu- trzykrotnie dłuższe od średnicy międzywęźla, choć niezbyt gęsto rozmieszczone. W dolnych międzywęźlach i na głębszych stanowiskach zwykle rzadsze i krótsze.
Bardzo wyraźne, ale zmienne. W dwurzędowych okółkach. Zwykle w górnym okółku dłuższe (czasem dwu- trzykrotnie niż w dolnym) i igiełkowate, a w dolnym krótsze, też igiełkowate lub wałeczkowate.
Pojedyncze. W 3–4 pierwszych węzłach nibyliści. Żółtopomarańczowe, dwukrotnie mniejsze od lęgni (0,2–0,3 mm średnicy).
Pojedyncze, choć na jednym międzywęźlu mogą leżeć dwie lęgnie i jedna plemnia. W 3–4 pierwszych węzłach nibyliści. Żółtozielone. Koronka szeroka u podstawy, krótka, nieco rozchylona.
Gatunek bardzo zmienny. W wodach płytkich, zwykle mniejsze (do 8 cm), o międzywęźlach krótszych od nibyliści, w głębszych wodach formy silnie wydłużone i wiotkie, żywozielone. 
Ramienica szorstka, ramienica krucha, ramienica pospolita
Biologia.
Roślina jednoroczna.
Ekologia.
Gatunek słodkowodny. Nie występuje w wodach płynących. Występuje głównie w małych zbiornikach mezotroficznych. Zwykle w wodach płytkich litoralu (sięga 3 m głębokości), na podłożu organicznym. Tworzy małe kępy, rzadko buduje zespół roślinny "Charetum tenuispinae" w postaci łąk ramienicowych porastających płytkie stanowiska. W pełni wykształcone zbiorowisko na terenie Polski opisano tylko z Ziemi Lubuskiej.
Występuje w Europie, zwłaszcza w południowej części. W Polsce bardzo rzadka.
Zagrożenia i ochrona.
Według Czerwonej listy roślin i grzybów Polski jest gatunkiem wymierającym. Podlega w Polsce ochronie gatunkowej od 2012 r., jako jeden z niewielu gatunków glonów. Występowanie jej zbiorowiska jest ponadto podstawą do objęcia zbiornika, w którym występuje, ochroną jako siedlisko przyrodnicze 3140 (twardowodne oligo– i mezotroficzne zbiorniki z podwodnymi łąkami ramienic "Charetea") w systemie Natura 2000.

</doc>
<doc id="2529623" url="https://pl.wikipedia.org/wiki?curid=2529623" title="Lubow Jakymczuk">
Lubow Jakymczuk

Lubow Jakymczuk (ukr. Любов Якимчук, ur. 1985) – ukraińska poetka i krytyk literacki. Urodziła się w Pierwomajsku w obwodzie ługańskim na Ukrainie, obecnie mieszka w Kijowie.
Studiowała filologię ukraińską na Uniwersytecie Ługańskim i Akademii Kijowsko-Mohylańskiej. Od 2003 roku należy do grupy literackiej STAN. W 2015 r. kijowski magazyn „New Time” zaliczył ją do stu najbardziej wpływowych ludzi kultury na Ukrainie.
Twórczość.
Poezja.
Jest autorką tomiku poezji", jak MODA" (Lwów 2009), za który otrzymała Nagrodę Literacką im. Bohdana Ihora Antonycza „Prywitannia żyttia” (2008) i nagrodę im. Wasyla Symonenki (2010).
Poezja oraz muzyka.
Eksperymentuje z muzyczno-poetyckimi projektami w duecie z kontrabasistą Markiem Tokarem (dialog muzyczny "Żinka, dym i nebezpeczni predmety" oraz "Lustra"). Do jej tekstów został stworzony również freejazzowy projekt Zabawki Afrodyty.
W Polsce.
W 2010 roku była stypendystką programu Ministra Kultury RP Gaude Polonia. W Polsce jej wiersze były drukowane w pismach: „Akcent” i „Strony” w przekładzie Bohdana Zadury oraz „Teka puławska” w przekładzie Natali Jurak. Utwory Lubowi Jakymczuk zamieszczone były również w antologii „Cząstki pomarańczy. Nowa poezja ukraińska” (2011) w przekładzie Anety Kamińskiej.
W 2018 roku nakładem Wojewódzkiej Biblioteki Publicznej i Centrum Animacji Kultury w Poznaniu ukazał się jej tom "Morele Donbasu" (tł. Aneta Kamińska).
Jej poezje stanowią część antologii Bohdana Zadury "100 wierszy wolnych z Ukrainy" (Biuro Literackie, Kołobrzeg 2022, ).

</doc>
<doc id="2529624" url="https://pl.wikipedia.org/wiki?curid=2529624" title="USS Randolph (1776)">
USS Randolph (1776)

USS Randolph – amerykańska trójmasztowa fregata zaprojektowana przez Joshuę Humphreysa, a nazwana na cześć Peytona Randolpha.

</doc>
<doc id="2529626" url="https://pl.wikipedia.org/wiki?curid=2529626" title="Landour">
Landour

Landour (hindi लण्ढोर) – miasto w północnych Indiach w stanie Uttarakhand, na pogórzu Himalajów Małych.
Populacja miasta w 2001 roku wynosiła 3500 mieszkańców.

</doc>
<doc id="2529627" url="https://pl.wikipedia.org/wiki?curid=2529627" title="Mussoorie">
Mussoorie

Mussoorie (hindi मसूरी trl. masūrī) – miasto w północnych Indiach w stanie Uttarakhand, na pogórzu Himalajów Małych.
Populacja miasta w 2001 roku wynosiła 26 069 mieszkańców.

</doc>
<doc id="2529628" url="https://pl.wikipedia.org/wiki?curid=2529628" title="Uehlingen-Birkendorf">
Uehlingen-Birkendorf



</doc>
<doc id="2529629" url="https://pl.wikipedia.org/wiki?curid=2529629" title="Pratitnagar">
Pratitnagar

Pratitnagar – miasto w północnych Indiach w stanie Uttarakhand, na pogórzu Himalajów Małych.
Populacja miasta w 2001 roku wynosiła 7078 mieszkańców.

</doc>
<doc id="2529630" url="https://pl.wikipedia.org/wiki?curid=2529630" title="Rajd Madery 2008">
Rajd Madery 2008

Rezultaty Rajdu Madery ("49. Rali Vinho da Madeira 2008"), eliminacji Intercontinental Rally Challenge w 2008 roku, który odbył się w dniach 1–2 sierpnia. Była to piąta runda IRC w tamtym roku oraz druga asfaltowa, a także siódma w mistrzostwach Europy. Bazą rajdu było miasto Funchal. Zwycięzcami rajdu została francuska załoga Nicolas Vouilloz i Nicolas Klinger jadąca Peugeotem 207 S2000. Wyprzedzili oni Włochów Giandomenico Basso i Mitię Dottę we Fiacie Abarth Grande Punto S2000 oraz Portugalczyków Alexandre Camacho i Pedro Calado w Peugeocie 207 S2000.
Rajdu nie ukończyło 22 kierowców. Odpadli z niego między innymi: Francuz Brice Tirabassi (Peugeot 207 S2000, awaria układu elektrycznego na 5. oesie), Włoch Alessandro Proh (Mitsubishi Lancer Evo IX, na 6. oesie) i Portugalczyk Ricardo Moura (Mitsubishi Lancer Evo VIII, na 5. oesie).

</doc>
<doc id="2529631" url="https://pl.wikipedia.org/wiki?curid=2529631" title="Raipur (Uttar Pradesh)">
Raipur (Uttar Pradesh)

Raipur – miasto w północnych Indiach w stanie Uttarakhand, na pogórzu Himalajów Małych.
Populacja miasta w 2001 roku wynosiła 24 887 mieszkańców.

</doc>
<doc id="2529633" url="https://pl.wikipedia.org/wiki?curid=2529633" title="Mompati Thuma">
Mompati Thuma

Mompati Thuma (ur. 5 kwietnia 1980 w Francistown) – piłkarz botswański grający na pozycji prawego lub środkowego obrońcy. Od 2007 roku jest zawodnikiem klubu Botswana Defence Force XI.
Kariera klubowa.
Swoją karierę piłkarską Thuma rozpoczął w klubie Mogoditshane Fighters. Zadebiutował w nim w pierwszej lidze botswańskiej. W latach 2000, 2001 i 2003 wywalczył trzy mistrzostwa Botswany. Z zespołem Fighters zdobył też Puchar Niepodległości Botswany (2000) i Puchar Botswany (2000, 2003). W 2007 roku Thuma odszedł do klubu Botswana Defence Force XI z Gaborone.
Kariera reprezentacyjna.
W reprezentacji Botswany Thuma zadebiutował w 2004 roku. W 2011 roku awansował z nią do Pucharu Narodów Afryki 2012. W styczniu 2012 został powołany do kadry na ten turniej.

</doc>
<doc id="2529634" url="https://pl.wikipedia.org/wiki?curid=2529634" title="Continental Navy">
Continental Navy

Continental Navy ("Kontynentalna Marynarka Wojenna") – morskie siły zbrojne Trzynastu kolonii, a następnie Stanów Zjednoczonych, utworzone w 1775 roku dzięki staraniom Johna Adamsa.

</doc>
<doc id="2529636" url="https://pl.wikipedia.org/wiki?curid=2529636" title="Veerbhadra">
Veerbhadra

Veerbhadra – miasto w północnych Indiach w stanie Uttarakhand, na pogórzu Himalajów Małych.
Populacja miasta w 2001 roku wynosiła 13 271 mieszkańców.

</doc>
<doc id="2529640" url="https://pl.wikipedia.org/wiki?curid=2529640" title="Capra pyrenaica pyrenaica">
Capra pyrenaica pyrenaica

Capra pyrenaica pyrenaica (koziorożec pirenejski) – wymarły podgatunek koziorożca pirenejskiego, ssaka z rodziny wołowatych. "C. p. pyrenaica" występował w Hiszpanii, Portugalii, Francji i Andorze. Podgatunek ten był poddawany klonowaniu. 30 lipca 2003 roku narodził się klon ostatniej samicy, Celii. Był to prawdopodobnie pierwszy przypadek przywrócenia do życia wymarłego zwierzęcia. Nowo narodzone zwierzę zmarło jednak tego samego dnia w konsekwencji defektu płuc.

</doc>
<doc id="2529643" url="https://pl.wikipedia.org/wiki?curid=2529643" title="Álvaro Augusto Machado">
Álvaro Augusto Machado



</doc>
<doc id="2529646" url="https://pl.wikipedia.org/wiki?curid=2529646" title="Vikasnagar">
Vikasnagar

Vikasnagar (hindi विकासनगर) – miasto w północnych Indiach w stanie Uttarakhand, na pogórzu Himalajów Małych.
Populacja miasta w 2001 roku wynosiła 12 485 mieszkańców.

</doc>
<doc id="2529649" url="https://pl.wikipedia.org/wiki?curid=2529649" title="KBK AK-47">
KBK AK-47



</doc>
<doc id="2529650" url="https://pl.wikipedia.org/wiki?curid=2529650" title="Jerzy Zaremba (brydżysta)">
Jerzy Zaremba (brydżysta)

Jerzy Marcin Zaremba (ur. 1947) – polski brydżysta, Arcymistrz Międzynarodowy (PZBS), World International Master oraz Seniors Life Master (WBF), European Master (EBL), sędzia okręgowy, trener II klasy, zawodnik drużyny Consus Kalisz.
Wyniki brydżowe.
Zawody krajowe.
W krajowych zawodach zdobył następujące lokaty:
Olimpiady.
Na olimpiadach uzyskał następujące rezultaty:
Zawody światowe.
W światowych zawodach zdobył następujące lokaty:
Zawody europejskie.
W europejskich zawodach zdobył następujące lokaty:

</doc>
<doc id="2529654" url="https://pl.wikipedia.org/wiki?curid=2529654" title="Madame (powieść)">
Madame (powieść)

Madame. Romans edukacyjny – powieść Antoniego Libery opublikowana w 1998 roku. Akcja utworu rozgrywa się w czasach PRL i opowiada o niespełnionej miłości utalentowanego ucznia do nauczycielki francuskiego, tytułowej Madame. Powieść została wyłoniona do publikacji w I edycji konkursu na powieść przeprowadzonego przez wydawnictwo Znak.
Krytycy (m.in. Krzysztof Masłoń, Zbigniew Mentzel, Paweł Huelle) chwalili powieść za językową elegancję, bogactwo, piękno opowieści o niespełnionej miłości i młodym artyście oraz interpretowali ją jako grę literacką, mityzację biografii głównego bohatera oraz opowieść historiozoficzną. Z kolei Przemysław Czapliński zarzucał powieści tworzenie uproszczonego i wygodnego obrazu PRL, a postawę głównego bohatera interpretował jako strategię artystycznej izolacji od politycznej rzeczywistości.
W 1999 roku książka otrzymała Nagrodę im. Andrzeja Kijowskiego.

</doc>
<doc id="2529657" url="https://pl.wikipedia.org/wiki?curid=2529657" title="Edgware Road (stacja metra na liniach Circle, District i H&amp;M)">
Edgware Road (stacja metra na liniach Circle, District i H&amp;M)

Edgware Road – stacja londyńskiego metra znajdująca się na skrzyżowaniu Chapel Street i Cabbell Street Road w City of Westminster. Zlokalizowana jest na trasach trzech linii metra: Circle Line, District Line i Hammersmith &amp; City Line i bywa mylona ze stacją Edgware Road obsługującą Bakerloo Line, znajdującą się w odległości 150 metrów. W przeszłości podejmowano dyskusje na temat zmiany nazwy jednej ze stacji, ale żadne decyzje nie zostały podjęte.
Na stacji Edgware Road miała miejsce jedna z czterech eksplozji, jakie nastąpiły w czasie zamachów w Londynie 7 lipca 2005 roku. Mohammad Sidique Khan zdetonował bombę w pociągu linii Circle Line tuż po ruszeniu z czwartego peronu stacji, zabijając sześciu pasażerów oraz siebie.
Stację obsługują linie autobusowe: 18, 27, 205 i N18.

</doc>
<doc id="2529658" url="https://pl.wikipedia.org/wiki?curid=2529658" title="Rajd Barum 2008">
Rajd Barum 2008

Rezultaty Rajdu Barum ("38. Barum Rally Zlín 2008"), eliminacji Intercontinental Rally Challenge w 2008 roku, który odbył się w dniach 22 sierpnia - 24 sierpnia. Była to szósta runda IRC w tamtym roku oraz trzecia asfaltowa, a także ósma w mistrzostwach Europy i ósma w mistrzostwach Czech. Bazą rajdu było miasto Zlin. Zwycięzcami rajdu została belgijska załoga Freddy Loix i Robin Buysmans jadąca Peugeotem 207 S2000. Wyprzedzili oni Francuzów Nicolasa Vouilloza i Nicolasa Klingera oraz Bryana Bouffiera i Xaviera Panseriego. Obie te załogi również jechały Peugeotem 207 S2000.
Rajdu nie ukończyło 47 kierowców. Odpadli z niego między innymi: Włoch Giandomenico Basso (Fiat Abarth Grande Punto S2000, awaria skrzyni biegów na 6. oesie), Bułgar Krum Donczew (Peugeot 207 S2000, na 8. oesie) Fin Anton Alén (Fiat Abarth Grande Punto S2000, awaria silnika na 6. oesie), Polak Grzegorz Grzyb (Fiat Abarth Grande Punto S2000, na 10. oesie), Belg Bernd Casier (Volkswagen Polo S2000, wypadek na 11. oesie) oraz Czesi Roman Kresta (Peugeot 207 S2000, wypadek na 2. oesie) i Jaromír Tarabus (Fiat Abarth Grande Punto S2000, awaria silnika na 2. oesie).

</doc>
<doc id="2529659" url="https://pl.wikipedia.org/wiki?curid=2529659" title="Pieter Geyl">
Pieter Geyl

Pieter Catharinus Arie Geijl (ur. 15 grudnia 1887 w Dordrechcie, zm. 31 grudnia 1966 w Utrechcie) – holenderski historyk. Publikując w języku angielskim, używał zanglicyzowanej pisowni swego nazwiska: „Geyl”. Badał przede wszystkim wczesnonowożytne dzieje Republiki Zjednoczonych Prowincji Niderlandów.
Był absolwentem Uniwersytetu w Lejdzie. W 1940 roku napisał artykuł o Napoleonie, tak jakim go widzieli współcześni mu Holendrzy. Wydawcy nie zdecydowali się na publikacje, bowiem zbyt wiele było podobieństw między Napoleonem a Hitlerem. Od października 1940 roku do lutego 1944 Geijl był więziony przez nazistów.
Jako historyk, Geijl sprzeciwiał się teorii Arnolda Toynbee’ego dotyczącego istnienia historycznych prawideł rozwoju i upadku imperiów. Zwalczał też determinizm historyczny dotyczący dyskusji wokół pruskiej „Sonderweg”. W historii niderlandzkiej podkreślał znaczenie konfliktów dynastii Orańskiej z drobnomieszczanami i plebsem.

</doc>
<doc id="2529660" url="https://pl.wikipedia.org/wiki?curid=2529660" title="Chamba (Uttarakhand)">
Chamba (Uttarakhand)

Chamba – miasto w północnych Indiach w stanie Uttarakhand, na pogórzu Himalajów Małych.
Populacja miasta w 2001 roku wynosiła 6579 mieszkańców.

</doc>
<doc id="2529661" url="https://pl.wikipedia.org/wiki?curid=2529661" title="Dhaluwala">
Dhaluwala

Dhaluwala (hindi ढालवाला) – miasto w północnych Indiach w stanie Uttarakhand, na pogórzu Himalajów Małych.
Populacja miasta w 2001 roku wynosiła 11 206 mieszkańców.

</doc>
<doc id="2529663" url="https://pl.wikipedia.org/wiki?curid=2529663" title="Dachsberg">
Dachsberg

Austria:
Niemcy:
Inne:

</doc>
<doc id="2529664" url="https://pl.wikipedia.org/wiki?curid=2529664" title="Mangalsutra">
Mangalsutra

Mangalsutra (mar. मंगळसूत्र "mangalsutra"; tam. தாலி "thaali") – symbol hinduskiego związku małżeńskiego w Azji Południowej, naszyjnik zawiązywany w dniu zaślubin przez pana młodego na szyi panny młodej. Na znak miłości i szacunku, powinien być nie zdejmowany przez żonę aż do śmierci małżonka. Porównywalny z obrączką w zachodniej kulturze. Znakiem rozpoznawalnym zamężnej kobiety w hinduizmie są: mangalsutra, pierścienie na palcach stóp, sindur – czerwono zabarwiony przedziałek we włosach, kolczyk w nosie.
Słowo "mangalasutra" oznacza w sanskrycie "nić pomyślności".

</doc>
<doc id="2529665" url="https://pl.wikipedia.org/wiki?curid=2529665" title="Kirtinagar">
Kirtinagar

Kirtinagar – miasto w północnych Indiach w stanie Uttarakhand, na pogórzu Himalajów Małych.
Populacja miasta w 2001 roku wynosiła 1040 mieszkańców.

</doc>
<doc id="2529666" url="https://pl.wikipedia.org/wiki?curid=2529666" title="Muni Ki Reti">
Muni Ki Reti

Muni Ki Reti – miasto w północnych Indiach w stanie Uttarakhand, na pogórzu Himalajów Małych.
Populacja miasta w 2001 roku wynosiła 7879 mieszkańców.

</doc>
<doc id="2529667" url="https://pl.wikipedia.org/wiki?curid=2529667" title="Narendra Nagar">
Narendra Nagar

Narendra Nagar – miasto w północnych Indiach w stanie Uttarakhand, na pogórzu Himalajów Małych.
Populacja miasta w 2001 roku wynosiła 4796 mieszkańców.

</doc>
<doc id="2529668" url="https://pl.wikipedia.org/wiki?curid=2529668" title="Arie van Deursen">
Arie van Deursen

Arie Theodorus van Deursen (ur. 23 czerwca 1931 w Groningen, zm. 21 listopada 2011 w Oegstgeest) – holenderski historyk. Badał przede wszystkim wczesnonowożytne dzieje Republiki Zjednoczonych Prowincji Niderlandów.
Arie van Deursen napisał kilka książek o życiu codziennym w Holandii XVII i XVIII wieku, ówczesnych sporach religijnych (Jacobus Arminius kontra Franciscus Gomarus) i sytuacji politycznej tego okresu. Jako ortodoksyjny chrześcijanin interesował się też zjawiskiem sekularyzacji Zachodu.

</doc>
<doc id="2529670" url="https://pl.wikipedia.org/wiki?curid=2529670" title="New Tehri">
New Tehri

New Tehri – miasto w północnych Indiach w stanie Uttarakhand, na pogórzu Himalajów Małych.
Populacja miasta w 2001 roku wynosiła 25 425 mieszkańców.

</doc>
<doc id="2529674" url="https://pl.wikipedia.org/wiki?curid=2529674" title="Medal za Podbój Czeczenii i Dagestanu w Latach 1857–59">
Medal za Podbój Czeczenii i Dagestanu w Latach 1857–59

Medal za Podbój Czeczenii i Dagestanu w Latach 1857–59 (ros. "Медаль «За покорение Чечни и Дагестана»") – rosyjskie odznaczenie nadawane za udział w latach 1857 – 1859 w wojnie przeciwko oddziałom górali kaukaskich utworzonym przez imama Szamila
Historia.
Odznaczenie zostało ustanowione ukazem cara Aleksandra II dla wyróżnienia uczestników walk w latach 1857–1859 przeciwko oddziałom imama Szamila w Czeczenii i Dagestanie.
Medal posiadał jeden stopień.
Zasady nadawania.
Medal nadawany był wszystkim uczestnikom walk w latach 1857–1859 w Czeczenii i Dagestanie.
Medal nadawano generałom, oficerom i żołnierzom uczestniczącym w walkach, jak również ochotnikom, urzędnikom wojskowym i cywilnym, lekarzom i pielęgniarkom, duchownym współdziałającym z wojskami rosyjskimi a także innym obywatelom, którzy współdziałali z wojskami.
Łącznie nadano około 147 tys. tych medali.
Opis odznaki.
Odznaką medalu jest okrągły medal o średnicy 28 mm wykonany ze srebra.
Na awersie medalu znajduje się monogram cara Aleksandra II nad którymi znajdują się carska korona.
Na rewersie w centralnej części znajduje się napis "ВЪ – 1857, 1858 – И – 1859" (pol. W 1857, 1858 i 1859), wzdłuż krawędzi wokół medalu napis "ЗА ПОКОРЕНІЕ ЧЕЧНИ И ДАГЕСТАНА" (pol. Za podbój Czeczeni i Dagestanu).
Medal zawieszony jest na pięciokątnej blaszce pokrytej wstążką, podzieloną na dwie części. Pierwszą część stanowi wstążka orderowa Orderu św. Aleksandra Newskiego a druga część to wstążka orderowa Orderu św. Jerzego.

</doc>
<doc id="2529675" url="https://pl.wikipedia.org/wiki?curid=2529675" title="Rajd Asturii 2008">
Rajd Asturii 2008

Rezultaty Rajdu Asturii ("45. Rallye Principe de Asturias 2008"), eliminacji Intercontinental Rally Challenge w 2008 roku, który odbył się w dniach 11 września - 13 września. Była to siódma runda IRC w tamtym roku oraz czwarta asfaltowa, a także siódma w mistrzostwach Hiszpanii. Bazą rajdu było miasto Oviedo. Zwycięzcami rajdu została włoska załoga Giandomenico Basso i Mitia Dotta jadąca Fiatem Abarth Grande Punto S2000. Wyprzedzili oni Francuzów Nicolasa Vouilloza i Nicolasa Klingera oraz Belgów Freddy'ego Loixa i Robina Buysmansa. Obie te załogi jechały Peugeotem 207 S2000.
Rajdu nie ukończyło 21 kierowców. Odpadli z niego między innymi: Hiszpanie Daniel Solà (Fiat Abarth Grande Punto S2000, na 11. oesie), Luís Monzón (Peugeot 207 S2000, na 15. oesie) i Oscar Garré (Peugeot 207 S2000, na 9. oesie), Portugalczyk Bruno Magalhães (Peugeot 207 S2000, wypadek na 4. oesie), Niemiec Aaron Burkart (Citroën C2 S1600, na 8. oesie) i Włoch Alessandro Bettega (Honda Civic Type-R R3, na 3. oesie).

</doc>
<doc id="2529677" url="https://pl.wikipedia.org/wiki?curid=2529677" title="Ibach">
Ibach

Niemcy:
Szwajcaria:
Osoby:
Inne:

</doc>
<doc id="2529678" url="https://pl.wikipedia.org/wiki?curid=2529678" title="Irena Jahnke">
Irena Jahnke

Irena Barbara Jahnke z Raczkowskich (ur. 1893, zm. 1983) – pianistka, pedagog, dyrektor Miejskiego Konserwatorium Muzycznego w Bydgoszczy oraz Państwowego Liceum Muzycznego w Bydgoszczy.
Życiorys.
Urodziła się 22 stycznia 1893 r. w Poznaniu. Była córką Feliksa i Walentyny z Dobrowolskich. W Poznaniu ukończyła szkołę średnią i Prywatne Konserwatorium Muzyczne. Dalsze studia muzyczne odbyła pod kierunkiem J. Skrzydlewskiego (1915-1916) i Z. Lisickiego (1922-1926).
W 1925 r. rozpoczęła pracę jako pedagog Miejskiego Instytutu Muzycznego w Bydgoszczy, założonego przez Zygmunta Lisickiego. Od września 1927 r. uczyła w Miejskim Konserwatorium Muzycznym w Bydgoszczy, zorganizowanym i kierowanym przez jej późniejszego męża Zdzisława Jahnke. W 1930 r. została dyrektorem Konserwatorium i kierowała nim do wybuchu II wojny światowej.
U schyłku lat 30. w Miejskim Konserwatorium Muzycznym przez nią kierowanym, czynne były wydziały: muzyki i śpiewu, fortepianu, instrumentów wchodzących w skład orkiestry symfonicznej (smyczkowych i dętych), muzyki kościelnej, teorii i kompozycji oraz dyrygowania. Była animatorką życia muzycznego w mieście. Udzielała się w Bydgoskim Towarzystwie Muzycznym (członek zarządu).
W okresie wojny i okupacji została wraz z mężem wysiedlona w okolice Warszawy, Lublina i Ostrowca Świętokrzyskiego. Bezpośrednio po oswobodzeniu Bydgoszczy w 1945 r. wróciła aby rekonstruować szkolnictwo muzyczne w mieście. We wrześniu 1945 r. pod jej kierownictwem rozpoczęło działalność Konserwatorium Muzyczne, przemianowane później na Pomorską Średnią i Niższą Szkołę Muzyczną, której właścicielem była Spółdzielnia Pracy Pedagogów Średniej i Niższej Szkoły Muzycznej w Bydgoszczy, założona 7 października 1945 r. Po upaństwowieniu szkoły i podzieleniu jej w 1947 r. na Państwową Średnią Szkołę Muzyczną i Państwową Niższą Szkołę Muzyczną w Bydgoszczy, została dyrektorem Średniej Szkoły i kierowała nią do 1952 r., kiedy przekształcono ją w Państwowe Liceum Muzyczne. W 1953 r. zrezygnowała z funkcji dyrektora Liceum Muzycznego, lecz uczyła w nim do 1972 r., będąc przez pewien czas kierownikiem wydziału instrumentalnego.
Zmarła 27 grudnia 1983 r. w Bydgoszczy.
Rodzina.
Irena Jahnke była dwukrotnie zamężna: najpierw z Bolesławem Jastrzębiec-Siemiątkowskim – komendantem Policji Państwowej w Bydgoszczy i następnie owdowiawszy, ze Zdzisławem Jahnke (1929). Z pierwszego małżeństwa miała dzieci: Jerzego (1920-1954) i Krystynę Zofię (ur. 1922), a z drugiego - córkę Wiesławę.

</doc>
<doc id="2529681" url="https://pl.wikipedia.org/wiki?curid=2529681" title="Józefologia">
Józefologia

Józefologia, dawniej teologia Józefowa lub teologia św. Józefa – teologiczna refleksja o Józefie z Nazaretu, jego funkcji w historii zbawienia, podstawach jego kultu w Kościele, niekiedy uważana za odrębną dyscyplinę teologiczną wchodzącą w skład teologii dogmatycznej, rozwijana od XIX w.
Bazuje na Piśmie Świętym, nauczaniu ojców Kościoła, późniejszych teologów i pisarzy kościelnych oraz nauczycielskiego urzędu Kościoła. Obejmuje studia z zakresu nauk biblijnych, teologii systematycznej i praktycznej, liturgiki, historii sztuki sakralnej oraz nauczania społecznego Kościoła. Jest ściśle powiązana z mariologią.
W 1870 papież Pius IX dekretem "Quemadmodum Deus" ogłosił św. Józefa patronem Kościoła powszechnego. W 1889 Leon XIII wydał encyklikę o św. Józefie "Quamquam pluries". W 1955 Pius XII wprowadził święto Józefa Robotnika. Jan XXIII ustanowił go patronem Soboru watykańskiego II. Zachętą do czci św. Józefa jest adhortacja Jana Pawła II "Redemptoris Custos" z 15 VIII 1989.
W 1970 odbył się w Rzymie I Międzynarodowy Kongres Józefologiczny. Józefologia wykładana jest m.in. w Loyola University w Chicago. Stanowi też niemal wyłączny przedmiot badań wielu teologów, centrów józefologicznych i międzynarodowych kongresów. W Polsce działa Studium Józefologii założone w 1969 w Kaliszu – głównym ośrodku kultu św. Józefa w Polsce.
Do podstawowych czasopism józefologicznych należą:
Józefologią zajmuje się wielu teologów, m.in.: José Maria Bover, José Antonio Carasco, Francis Filas, Tadeusz Fitych, Roland Gauthier, Wojciech Hanc, Alexis Henri Lépicier (1863–1936), Martínez Llamas, Boniface Llamera, Cyprien Macabiau, Joseph Parent, Tarcisio Stramare (1928–2020).
Trwają zabiegi o uznanie józefologii za odrębną dyscyplinę teologiczną.

</doc>
<doc id="2529682" url="https://pl.wikipedia.org/wiki?curid=2529682" title="Horst Lademacher">
Horst Lademacher

Horst Walter Lademacher (ur. 13 lipca 1931 w Ründeroth) − niemiecki historyk i przewodniczący Zentrum für Niederlande-Studien na uniwersytecie w Münster. Bada przede wszystkim nowożytne dzieje Republiki Zjednoczonych Prowincji Niderlandów i Królestwa Holandii.

</doc>
<doc id="2529683" url="https://pl.wikipedia.org/wiki?curid=2529683" title="Kostajnica">
Kostajnica

Kostajnica (niem. "Castanowitz") – miasto nad rzeką Uną po raz pierwszy wzmiankowane w 1240 roku. W 1788 roku z rąk cesarza Józefa II miasto otrzymało status wolnego miasta królewskiego.
Miasto znacznie ucierpiało podczas wojny w Chorwacji. Znaczną część chorwackiej ludności wysiedliły lub zabiły serbskie oddziały partyzanckie w 1991 roku, po czym miasto włączono do Republiki Serbskiej Krajiny. W sierpniu 1995 roku Kostajnicę ponownie włączono do Chorwacji, jednocześnie ustalając granicę pomiędzy Chorwacją a Bośnią i Hercegowiną na rzece Unie. Tym samym fragment miasta znalazł się za granicą państwową. Chorwacką część przemianowano na "Hrvatską Kostajnicę", zaś części bośniackiej, w trakcie wojny w Bośni, nadano nazwę "Srpska Kostajnica". Dopiero po interwencji Wysokiego Przedstawiciela oficjalną nazwę skrócono do drugiego członu. Miasto po stronie bośniackiej określane jest także jako "Bosanska Kostajnica".

</doc>
<doc id="2529684" url="https://pl.wikipedia.org/wiki?curid=2529684" title="Adriaan Goslinga">
Adriaan Goslinga

Adriaan Goslinga, (ur. 26 września 1884 w Bolsward, zm. 2 lutego 1961 w Amsterdamie) - holenderski historyk. 
Publikował zarówno w języku niderlandzkim jak i angielskim. Badał przede wszystkim wczesnonowożytne dzieje Republiki Zjednoczonych Prowincji Niderlandów, ale także późniejsze dzieje holenderskie i dzieje religii. Wieloletni wykładowca na Amsterdamskim Wolnym Uniwersytecie (1918-1955).

</doc>
<doc id="2529685" url="https://pl.wikipedia.org/wiki?curid=2529685" title="Inwestycje.pl">
Inwestycje.pl

Inwestycje.pl S.A. – przedsiębiorstwo istniejące na polskim rynku mediów internetowych od 2004 roku. 24 listopada 2010 r. spółka zadebiutowała na rynku NewConnect.
Spółka prowadzi serwisy internetowe o profilu finansowym. Największym serwisem grupy są Inwestycje.pl, następnie Waluty.com, Kantory.pl, Fundusze24.pl, Investing.pl, Pasaz-finansowy.pl, Twojefinanse.pl, Ofinansach.pl, Grafinansowa.pl, Twojbiznes.pl, Forum-prawne.pl. Spółka czerpie przychody z reklamy internetowej, jest właścicielem i wydawcą Grupy Mediowej Inwestycje.pl. Portale grupy odwiedza miesięcznie ponad 1 150 000 użytkowników, generując 6 500 000 odsłon.
Inwestycje.pl to portal internetowy o tematyce giełdowej, gospodarczej, finansowej i ekonomicznej. Skierowany jest do biznesmenów, managerów, specjalistów, kadry zarządzającej, inwestorów indywidualnych oraz innych osób poszukujących wiedzy na temat możliwości inwestowania pieniędzy. Zawartość merytoryczna portalu pogrupowana jest w osiem działów: Inwestycje Tradycyjne, Inwestycje Alternatywne, Finanse Osobiste, Finanse Firmy, Biznes, Gospodarka, Styl oraz Pasaż Finansowy. Siedziba redakcji znajduje się we Wrocławiu.
W konkursie Deloitte Technology Fast 50 Central Europe 2011 spółka została sklasyfikowana na piątym miejscu w regionie Europy Środkowej oraz na drugim miejscu w Polsce pośród najszybciej rozwijających się przedsiębiorstw z zakresu nowoczesnych i innowacyjnych technologii działających w regionie Europy Środkowej.

</doc>
<doc id="2529686" url="https://pl.wikipedia.org/wiki?curid=2529686" title="Ihor Czeredniczenko">
Ihor Czeredniczenko

Ihor Wiktorowycz Czeredniczenko, ukr. Ігор Вікторович Чередніченко (ur. 9 maja 1984 roku) – ukraiński piłkarz, grający na pozycji obrońcy.
Kariera piłkarska.
Wychowanek klubu Metalist Charków. W 2001 rozpoczął karierę piłkarską w drugiej drużynie Metalista Charków, dopiero w 2003 debiutował w podstawowym składzie klubu. Przez wysoką konkurencję nieczęsto wychodził na boisko w składzie pierwszej drużyny, dlatego latem 2005 przeszedł do FK Ołeksandrija. Podczas przerwy zimowej sezonu 2012/13 wyjechał do Białorusi, gdzie bronił barw klubu Tarpieda-BiełAZ Żodzino. 6 marca 2014 podpisał kontrakt z Zirką Kirowohrad. Na początku 2015 przeszedł do Hirnyka Krzywy Róg. Latem 2015 przeniósł się do Heliosu Charków. W sezonie 2017/18 był zawodnikiem klubu Metalist 1925 Charków.

</doc>
<doc id="2529687" url="https://pl.wikipedia.org/wiki?curid=2529687" title="Longing ~Togireta melody~">
Longing ~Togireta melody~

 – jedenasty singel zespołu X JAPAN. Został wydany 1 sierpnia 1995 roku. Osiągnął 1 pozycję w rankingu Oricon i pozostał na liście przez 11 tygodni, zdobył status platynowej płyty.

</doc>
<doc id="2529689" url="https://pl.wikipedia.org/wiki?curid=2529689" title="Meksyk na letnich igrzyskach olimpijskich">
Meksyk na letnich igrzyskach olimpijskich

Meksyk wystartował po raz pierwszy na letnich IO w 1900 roku na igrzyskach w Paryżu. Ponownie wystartował 24 lata później na kolejnych igrzyskach w Paryżu w 1924 roku i od tamtej pory wystartował na wszystkich letnich igrzyskach. Najwięcej złotych medali (3) oraz medali w ogóle (9) reprezentacja Meksyku zdobyła na igrzyskach w 1968 roku.
Meksyk był raz organizatorem letnich igrzysk olimpijskich:

</doc>
<doc id="2529693" url="https://pl.wikipedia.org/wiki?curid=2529693" title="Ihor Czerednyczenko">
Ihor Czerednyczenko



</doc>
<doc id="2529694" url="https://pl.wikipedia.org/wiki?curid=2529694" title="Klettgau">
Klettgau

Niemcy:
Inne:

</doc>
<doc id="2529695" url="https://pl.wikipedia.org/wiki?curid=2529695" title="Schiltach">
Schiltach

Niemcy:

</doc>
<doc id="2529696" url="https://pl.wikipedia.org/wiki?curid=2529696" title="Rajd San Remo 2008">
Rajd San Remo 2008

Rezultaty Rajdu San Remo ("50. Rallye Sanremo 2008"), eliminacji Intercontinental Rally Challenge w 2008 roku, który odbył się w dniach 26 września - 28 września. Była to ósma runda IRC w tamtym roku oraz piąta asfaltowa, a także dziewiąta w mistrzostwach Włoch. Bazą rajdu było miasto San Remo. Zwycięzcami rajdu została włoska załoga Giandomenico Basso i Mitia Dotta jadąca Fiatem Abarth Grande Punto S2000. Wyprzedzili oni Francuzów Nicolasa Vouilloza i Nicolasa Klingera oraz rodaków Lucę Rossettiego i Matteo Chiarcossiego. Obie te załogi jechały Peugeotem 207 S2000.
Rajdu nie ukończyło 42 kierowców. Odpadli z niego między innymi: Włosi Andrea Navarra (Fiat Abarth Grande Punto S2000, awaria skrzyni biegów na 4. oesie) i Elwis Chentre (Citroën C2 S1600, wypadek na drodze dojazdowej do 12. oesu) Francuz Didier Auriol (Fiat Abarth Grande Punto S2000, awaria skrzyni biegów na 4. oesie) i Alessandro Broccoli z San Marino (Renault Clio R3, wypadek na 8. oesie).

</doc>
<doc id="2529697" url="https://pl.wikipedia.org/wiki?curid=2529697" title="Aichhalden">
Aichhalden

Niemcy:

</doc>
<doc id="2529698" url="https://pl.wikipedia.org/wiki?curid=2529698" title="Ragnhild Hatton">
Ragnhild Hatton

Ragnhild Marie Hatton, (ur. 10 stycznia 1913 w Bergen jako Ragnhild Hanssen, zm. 16 maja 1995 w Londynie) − brytyjska historyk norweskiego pochodzenia. Wykładała historię powszechną w London School of Economics i uchodziła za jeden z największych autorytetów w zakresie dziejów polityki i dyplomacji XVII i XVIII wieku.

</doc>
<doc id="2529700" url="https://pl.wikipedia.org/wiki?curid=2529700" title="Ramienica omszona">
Ramienica omszona

Ramienica omszona ("Chara tomentosa") – gatunek ramienicy, jeden z pierwszych opisanych przez Linneusza, przez co stał się gatunkiem typowym (jako lektotyp) rodzaju "Chara". W polskiej literaturze naukowej utrwalona jest nazwa „ramienica omszona”, mimo że początkowo, tj. u Jana Kluka używano nazwy „ramienica kosmata”.
Morfologia.
Stosunkowo duży makroglon (zwykle do 1 m długości, ale zwykle 10–60 cm) o silnie rozgałęzionej plesze. Gruba (1,5-3 mm średnicy), skręcona nibyłodyga z długimi (do kilkunastu cm) międzywęźlami. Plecha od zielonej do czerwonawej (zwłaszcza młodsze fragmenty), zwykle silnie inkrustowana węglanem wapnia, przez co krucha. Roślina dwupienna. 
Dwurzędowe, ale zmienne i dość często trzyrzędowe. Rzędy główne silniej wykształcone niż boczne.
Długie (do 8 cm), grube (1,3 mm średnicy). Zagięte do wewnątrz, tworząc w przypadku płodnych nibyliści czerwonawe główki. 6–8 (najczęściej 6) w okółku. 4–5 członów, z czego ostatni nieokorowany, zbudowany z dwóch lub trzech komórek i zwykle bardzo wyraźny (gruby, maczugowaty). 
Zwykle wyraźne. Jaśniejsze od nibyliści. Wewnętrzne przeważnie grube, krótko zakończone, widoczne gołym okiem, podczas gdy na zewnątrz nieco słabiej wykształcone (do brodawkowatych). Na liściach płonnych nieco krótsze i cieńsze niż na płodnych.
Zmienne. Grube i ostro zakończone, czasem brodawkowate. Pojedyncze lub po 2 (ewentualnie 3) w pęczkach. W dolnych międzywęźlach słabiej wykształcone i rzadziej rozmieszczone.
Zmienne. W dwurzędowych, czasem trzyrzędowych, okółkach. Rozdęte u nasady i ostro zakończone. Przylistki górnego okółka zwykle dłuższe niż dolnego.
Pojedyncze, rzadko w parach. W węzłach nibyliści. Intensywnie pomarańczowe, niewiele mniejsze od lęgni (1–1,5 mm średnicy), dzięki czemu widoczne gołym okiem.
Duże (1,2 mm długości). Pojedyncze, rzadko w parach. Rzadsze niż plemnie. W węzłach nibyliści. Jasnobrązowe. Koronka wyraźnie rozchylona. Oospory brązowe.
Roślina bardzo zmienna w zależności od warunków ekologicznych. W wodach płytkich, przybrzeżnych, zwykle mniejsze i delikatniejsze formy (do kilkunastu cm), często o nietypowych dla gatunku cechach. Kolor plechy takich form zwykle zielonoróżowy do czerwonego. Na głębszych stanowiskach formy silnie wydłużone, zielone. Tam też rzadziej spotykane są osobniki płodne. Ekotyp słonawowodny występuje w zakresie 4,5–7,5 PSU. 
Ramienica zwyczajna, ramienica przeciwstawna, ramienica kolczasta
Biologia.
Roślina wieloletnia. Rozmnażanie płciowe jest stosunkowo mało wydajne.
Ekologia.
Gatunek słodkowodny ze słonawowodnym ekotypem. Nie występuje w wodach szybko płynących. Występuje głównie w jeziorach mezotroficznych i słabo lub umiarkowanie eutroficznych. Także w mniejszych zbiornikach, jak i w rowach, ale tam rzadziej. Często w wodach płytkich litoralu, ale sięga 7 m głębokości, preferując podłoże organiczno-węglanowe (gytia), choć rośnie też na podłożu mineralnym lub organicznym niewapiennym. Często tworzy zespół roślinny "Charetum tomentosae" w postaci zwartej, czerwonawej łąki ramienicowej. W takich warunkach ma istotny udział w tworzeniu osadów. Zbiorowisko to występuje w szerokim zakresie warunków siedliskowych, jednak zwykle w wodzie o odczynie zasadowym. Może występować na podłożu piaszczystym o głębokości kilku centymetrów przy samym brzegu lub szuwarze, ale łąki o większym pokryciu są częstsze na podłożu organicznym, w pasie nymfeidów.
Występuje w większej części Europy, łącznie z Bałtykiem, sięgając Kazachstanu i Afryki Północnej. W Polsce spotykana w całym kraju, jeden z najczęstszych przedstawicieli rodziny. Zwarte zbiorowiska częściej występują w pasie pojezierzy.
Zagrożenia i ochrona.
Według Czerwonej listy roślin i grzybów Polski jest gatunkiem rzadkim. Podlega w Polsce ochronie gatunkowej. Obecność jej zbiorowiska w zbiorniku jest podstawą do objęcia go ochroną jako siedlisko przyrodnicze 3140 (twardowodne oligo– i mezotroficzne zbiorniki z podwodnymi łąkami ramienic "Charetea") w systemie Natura 2000.

</doc>
<doc id="2529701" url="https://pl.wikipedia.org/wiki?curid=2529701" title="Chara tomentosa">
Chara tomentosa



</doc>
<doc id="2529702" url="https://pl.wikipedia.org/wiki?curid=2529702" title="Dietingen">
Dietingen

Niemcy:

</doc>
<doc id="2529709" url="https://pl.wikipedia.org/wiki?curid=2529709" title="Matthias Menz">
Matthias Menz

Matthias Menz (ur. 14 września 1981 w Suhl) – niemiecki narciarz, specjalista kombinacji norweskiej, zwycięzca Pucharu Kontynentalnego.
Kariera.
Po raz pierwszy na arenie międzynarodowej Matthias Menz pojawił się w sezonie 1999/2000 Pucharu Świata B. W zawodach tego cyklu trzynastokrotnie stawał na podium, przy czym odniósł pięć zwycięstw. Najlepiej zaprezentował się w sezonie 2008/2009, w którym był najlepszy.
W Pucharze Świata zadebiutował 10 lutego 2001 roku w Libercu, gdzie zajął 29. miejsce w zawodach metodą Gundersena. Tym samym już w swoim debiucie zdobył pierwsze pucharowe punkty. Ostatecznie w sezonie 2000/2001 zajął 53. miejsce. Najlepsze wyniki w Pucharze Świata osiągnął w sezonie 2002/2003, który ukończył na 16. pozycji. Nigdy nie stanął na podium zawodów tego cyklu.
Jedyną dużą imprezą w jego karierze były Mistrzostwa Świata w Val di Fiemme w 2003 roku, gdzie rywalizację w sprincie ukończył na 11. pozycji. Startował także w Letnim Grand Prix w kombinacji norweskiej, zajmując między innymi ósme miejsce w ósmej edycji tego cyklu. W 2009 roku zakończył karierę.
Podczas Mistrzostw Świata Juniorów w Narciarstwie Klasycznym 2001 zdobył złoty medal w rywalizacji drużynowej – baza FIS wynik ten błędnie przypisuje Christophowi Menzowi.

</doc>
<doc id="2529713" url="https://pl.wikipedia.org/wiki?curid=2529713" title="Lista pomordowanych podczas pacyfikacji Strużek">
Lista pomordowanych podczas pacyfikacji Strużek



</doc>
<doc id="2529714" url="https://pl.wikipedia.org/wiki?curid=2529714" title="Jan Jerzy Wilkxycki">
Jan Jerzy Wilkxycki

Jan Jerzy Wilkxycki herbu Nałęcz (ur. 9 września 1763 w Psarach, zm. 15 maja 1831 w Starogardzie) – biskup pomocniczy chełmiński, w latach 1818–1824 administrator diecezji chełmińskiej.
Życiorys.
Pochodził z rodziny szlacheckiej. Wyświęcony na kapłana diecezji chełmińskiej pracował między innymi jako proboszcz w Jasnej. W 1818 otrzymał nominację na biskupa pomocniczego chełmińskiego i biskupa tytularnego Flavias. Konsekrowany w Chełmży 4 października 1818 przez biskupa podlaskiego Feliksa Lewińskiego.
Jego posługa biskupia przypadła na trudne czasy. Po śmierci bpa Franciszka Rydzyńskiego nie mianowano nowego biskupa diecezjalnego. W czasie gdy trwały rokowania między Stolicą Apostolską a rządem pruskim w sprawie wyboru nowego biskupa chełmińskiego Wilkxycki objął administrowanie diecezją. Wakat trwał prawie dziesięć lat, a w tym czasie sytuacja diecezji znacznie się pogarszała. Konfiskowano majątki kościelne, kasowano klasztory, szkoły katolickie likwidowano lub oddawano nauczycielom protestanckim, brakowało duchowieństwa. W 1821 papież Pius VII bullą "De salute animarum" zreorganizował diecezję chełmińską i możliwy był wybór nowego biskupa. Doszło do niego w 1824.
Wilkxycki był ostatnim administratorem diecezji ze stolicą biskupią w Chełmży. Jego następca Ignacy Matthy przeniósł oficjalnie stolicę diecezji do Pelplina. Wilkxycki zmarł 15 maja 1831 w Starogardzie Gdańskim, pochowany został w Pelplinie.

</doc>
<doc id="2529718" url="https://pl.wikipedia.org/wiki?curid=2529718" title="Aleksandr Pumane">
Aleksandr Pumane

Aleksandr Pumane, ros. Александр Геннадьевич Пуманэ (ur. 15 lutego 1966 w Puszkinie, zm. 19 września 2004 w Moskwie) – oficer rosyjskiej marynarki wojennej, zmarły w wyniku obrażeń poniesionych w śledztwie z rąk moskiewskich milicjantów; podejrzewany o przygotowanie zamachu terrorystycznego w Moskwie.
Życiorys.
W 1989 ukończył Bakińską Szkołę Marynarki Wojennej im. Kirowa. Jako kapitan marynarki drugiej rangi był nawigatorem w 3. Flotylli Okrętów Podwodnych. W 2000 przeszedł na emeryturę i zamieszkał w Petersburg (według innych źródeł - w Moskwie).
Według niektórych źródeł należał do przestępczej grupy "Kingiseppskiej" (od nazwy miasta Kingisepp).
18 września 2004 został zatrzymany w Moskwie. W kierowanym przez niego samochodzie znaleziono dwie miny MON-50 z elektrodetonatorami, dwustugramowy blok trotylu, elektryczny układ sterowania i dwudziestolitrowy kanister z łatwozapalną cieczą. Według jednej z wersji Pumane miał dostarczyć samochód pod Panoramę Borodińską na zlecenie terrorystów czeczeńskich, planujących zamach na któregoś z dostojników państwowych, Według innej miał dokonać zamachu na jednego z kryminalnych przywódców rosyjskiego podziemia.
Pumane został przekazany do 83 wydziału milicji miasta Moskwy. Zatrzymanie i późniejsze przesłuchanie zostało przeprowadzone z naruszeniem szeregu regulaminów i instrukcji, zatrzymanego ciężko pobito. Po kilku godzinach od zatrzymania przekazano go do Instytutu im. Sklifosowskiego, gdzie zmarł na skutek odniesionych obrażeń. 
29 marca 2006 Presnienski sąd Moskwy uznał byłego naczelnika 83 OWD majora milicji Andrieja Semigina i kapitana milicji Josifa Smereku (który był dyżurnym w nocy, kiedy zatrzymano Pumane) winnym przestępczych zaniedbań, które doprowadziły do śmierci Pumane. Wszczęto poszukiwania majora RUBOP Wiaczesław Duszenko, który według ustaleń śledztwa bił Pumane po zatrzymaniu. 
Wiele wątków dotyczących Pumane do dziś jest niewyjaśnionych i trwają spekulacje dziennikarskie co do jego roli w ewentualnym zamachu czy też pracy w służbach specjalnych. Wcześniej kwestionowana była tożsamość zwłok - nie rozpoznała ich żona - którą potwierdziły zarządzone przez prokuraturę badania DNA. 

</doc>
<doc id="2529719" url="https://pl.wikipedia.org/wiki?curid=2529719" title="Jörgen Sandström">
Jörgen Sandström

Jörgen Sandström (ur. 13 listopada 1971 w Visby) – szwedzki muzyk, kompozytor, wokalista, autor tekstów i multiinstrumentalista. Jörgen Sandström znany jest przede wszystkim z występów w zespole prekursorów szwedzkiego death metalu - formacji Grave, której był członkiem w latach 1988-1996. Wcześniej występował w krótkotrwale istniejących zespołach Grinding Death, Corpse i Putrefaction. Następnie, w 1997 roku związał się z zespołem Entombed. W grupie występował do 2006 roku. W latach późniejszych współpracował z takimi zespołami jak: The Project Hate MCMXCIX, Vicious Art, Krux czy Torture Division.

</doc>
<doc id="2529722" url="https://pl.wikipedia.org/wiki?curid=2529722" title="Rajd Valais 2008">
Rajd Valais 2008

Rezultaty Rajdu Valais ("49. Rallye International du Valais 2008"), eliminacji Intercontinental Rally Challenge w 2008 roku, który odbył się w dniach 24 października - 26 października. Była to dziewiąta runda IRC w tamtym roku oraz szósta asfaltowa, a także szósta w mistrzostwach Szwajcarii. Bazą rajdu było miasto Martigny. Zwycięzcami rajdu została belgijska załoga Freddy Loix i Robin Buysmans jadąca Peugeotem 207 S2000. Wyprzedzili oni Francuzów Nicolasa Vouilloza i Nicolasa Klingera oraz Włochów Lucę Rossettiego i Matteo Chiarcossiego. Obie te załogi także jechały Peugeotem 207 S2000.
Rajdu nie ukończyło 46 kierowców. Odpadli z niego między innymi: Szwajcarzy Olivier Burri (Fiat Abarth Grande Punto S2000, na 6. oesie) i Hervé von Dach (Peugeot 207 S2000, na 2. oesie), Włosi Umberto Scandola (Fiat Abarth Grande Punto S2000, wypadek na 6. oesie) i Alessandro Bettega (Honda Civic Type-R R3, na 9. oesie).

</doc>
<doc id="2529723" url="https://pl.wikipedia.org/wiki?curid=2529723" title="World Games 2017">
World Games 2017

World Games 2017 – 10. edycja zawodów World Games, rozgrywanych w lipcu 2017 we Wrocławiu. Decyzja o przyznaniu organizacji temu miastu została ogłoszona przez prezydenta International World Games Association Rona Froehlicha 12 stycznia 2012 w Lozannie.
Zawody odbywały się między innymi na Stadionie Miejskim (ceremonia otwarcia i zamknięcia zawodów), w Hali Stulecia oraz Hali Orbita. Wyremontowane zostały Stadion Olimpijski oraz basen przy ulicy Wejherowskiej.
Koszt organizacji imprezy szacowany był na około 45 milionów dolarów amerykańskich. Kwotę tę pokryło miasto oraz wojewódzkie i rządowe dotacje.
Wybór organizatora.
Wrocław starania o organizację World Games 2017 rozpoczął w lutym 2011. Pod koniec maja 2011, podobnie jak Budapeszt, Genua i Kapsztad, Wrocław zgłosił oficjalną kandydaturę do organizacji zawodów. W lipcu 2011 przedstawiciele International World Games Association wizytowali kandydujące miasta. W sierpniu IWGA ogłosiła listę miast-kandydatów spełniających wszystkie warunki, na której znalazły się Wrocław, Budapeszt i Kapsztad. Z dalszej rywalizacji o organizację zawodów odpadła Genua. W grudniu 2011 komitet wykonawczy IWGA dokonał ostatecznej oceny prezentacji i wizytacji w poszczególnych miastach.
Decyzja o przyznaniu organizacji igrzysk miastu Wrocław została ogłoszona przez prezydenta International World Games Association Rona Froehlicha 12 stycznia 2012 w Lozannie. Ostatecznie o organizację imprezy rywalizowały Wrocław i Budapeszt, gdyż Kapsztad przesunął swoją kandydaturę na rok 2021.
Rozgrywane dyscypliny.
Uczestnicy World Games we Wrocławiu w 2017 rywalizowali w 33 dyscyplinach sportowych, w tym 4 pokazowych. Po raz pierwszy w historii imprezy rozgrywany jest unihokej oraz boks tajski.
Organizator zawodów wybrał do programu imprezy cztery konkurencje pokazowe:
Kalendarz.
     dyscypliny pokazowe
World Games 2017 w liczbach.
Jedno z największych sportowych wydarzeń w dziejach Polski w liczbach: w ciągu 10 dni sportowej rywalizacji uczestniczyło 240 tysięcy uczestników wydarzeń na 26 arenach i w strefie kibica, 3500 zawodników ze 112 krajów świata, polscy zawodnicy wywalczyli 30 medali: 9 złotych, 10 srebrnych i 11 brązowych, sportowe wydarzenia relacjonowało 700 dziennikarzy z 50 krajów świata, łączna widownia w 113 krajach na świecie to 420 milionów widzów a w Polsce ponad 12 milionów widzów

</doc>
<doc id="2529725" url="https://pl.wikipedia.org/wiki?curid=2529725" title="Biblioteka Diecezjalna w Sandomierzu">
Biblioteka Diecezjalna w Sandomierzu

Biblioteka Diecezjalna w Sandomierzu – Biblioteka Wyższego Seminarium Duchownego w Sandomierzu powstała w 1820 roku. Była jednostką podlegającą Wyższemu Seminarium Duchownego diecezji sandomierskiej.
Dekretem Biskupa Sandomierskiego w 2006 roku Biblioteka Wyższego Seminarium Duchownego została przemianowana na Bibliotekę Diecezjalną w Sandomierzu.
Zadania.
Celem Biblioteki jest zabezpieczenie i zachowanie zabytków piśmiennictwa zgromadzonych w archiwach i bibliotekach kościelnych na terenie Diecezji Sandomierskiej, uzupełnianie zasobów o literaturę współczesną, rozwijanie czytelnictwa, upowszechnianie wiedzy i rozwój kultury chrześcijańskiej oraz udostępnianie zgromadzonych w niej zasobów dorobku nauki i kultury polskiej i światowej z zakresu filozofii, teologii i innych dyscyplin naukowych; pomocy duszpasterskich, tj. prac ascetycznych, literatury poświęconej życiu kapłańskiemu, ksiąg liturgicznych, kazań, katechez, pieśni religijnych, nut, wybranych dzieł z zakresu literatury polskiej, tak pięknej jak i popularnej – zwłaszcza religijnej, które mogą być wykorzystywane w pracy duszpasterskiej; prac traktujących o ważnych wydarzeniach w Polsce i w Kościele, potrzebnych do użytku alumnów seminarium duchownego tekstów biblijnych, encyklik papieskich, podręczników i pomocy naukowych, a także podejmowanie, wykonywanie i ogłaszanie prac badawczych na podstawie materiałów naukowych zgromadzonych i przechowywanych w zbiorach Biblioteki.
Historia.
Biblioteka należy do Federacji Bibliotek Kościelnych "Fides". W 2013 roku na XIX walnym zgromadzeniu FIDES wybrano do zarządu ks. Andrzeja Jakóbczaka, a w 2019 na XXV walnym zgromadzeniu ks. Piotra Tylca, kolejnych dyrektorów biblioteki.
Zbiory.
Zasoby biblioteki tworzą:
Biblioteka i Archiwum Wyższego Seminarium Duchownego
Biblioteka Diecezjalna w Sandomierzu posiada:
Spośród posiadanego przez bibliotekę księgozbioru 1100 woluminów jest wpisanych do rejestru zabytków ruchomych Województwa Świętokrzyskiego.
Zbiory biblioteki są dostępne w katalogu internetowym. Książki dostępne są w systemie bibliotecznym Koha, który zawiera informacje o zbiorach siedemnastu bibliotek kościelnych (stan na listopad 2018). Biblioteka jest także czynnym współpracownikiem NUKAT. Biblioteka część swoich zbiorów udostępnia w formie elektronicznej w Bibliotece Cyfrowej. Obecnie wprowadzonych jest 2083 pozycji (stan na listopad 2018).

</doc>
<doc id="2529729" url="https://pl.wikipedia.org/wiki?curid=2529729" title="Lars-Göran Petrov">
Lars-Göran Petrov

Lars-Göran Petrov, L-G Petrov (ur. 17 lutego 1972, zm. 7 marca 2021) – szwedzki muzyk, wokalista i autor tekstów pochodzenia macedońskiego.
Lars-Göran Petrov znany jest przede wszystkim z wieloletnich występów w grupie muzycznej Entombed. Wraz z zespołem uzyskał m.in. nominację do nagrody szwedzkiego przemysłu fonograficznego Grammis. Wcześniej występował w zespole Nihilist. Wraz z wokalistą Per Yngve "Deadem" Ohlinem współtworzył także formację Morbid. W 1992 roku na krótko związał się z zespołem Comecon. Petrov wystąpił ponadto gościnnie na płytach takich zespołów jak: Amon Amarth, The 69 Eyes, Leukemia, Rotten Sound i The Project Hate MCMXCIX.

</doc>
<doc id="2529730" url="https://pl.wikipedia.org/wiki?curid=2529730" title="Cerkiew Narodzenia Najświętszej Maryi Panny w Sanoku">
Cerkiew Narodzenia Najświętszej Maryi Panny w Sanoku

 
Cerkiew Narodzenia Najświętszej Maryi Panny – nieistniejąca, drewniana cerkiew obrządku bizantyjskiego w Sanoku. Cerkiew znajdowała się poza murami miasta w średniowieczu.
Świątynia była zlokalizowana pomiędzy obecnymi ulicami Jana III Sobieskiego i Teofila Lenartowicza w Sanoku. W miejscu dawnej cerkwi i cmentarza położone są obecnie Zespół Szkół nr 1 im. Karola Adamieckiego oraz budynek przy ulicy Teofila Lenartowicza 2 (Miejska Biblioteka Publiczna).
Do 1790 roku parcela na której znajduje się szkoła należała do cerkwi prawosławnej (z 1507 roku), a następnie unickiej, pw. Narodzenia NMP, przy której znajdował się cmentarz grzebalny. Pierwotny, nieistniejący cmentarz przy ulicy Matejki został utworzony Wskutek dekretu o cmentarzach zamiejskich z 21 stycznia 1784 roku (dokument nakazywał przeniesienie cmentarzy poza miejsca zamieszkałe), wydanego przez cesarza Józefa II Habsburga, zmarłych grzebano odtąd na cmentarzu przy ulicy Matejki, a następnie Rymanowskiej (obecnie Cmentarz Centralny).
Podczas remontu budynku w latach 80. XX wieku oraz podczas prac archeologicznych w 2011 roku natrafiono na resztki pochówków. Pamiątką po dawnej cerkwi jest ołtarz boczny, umieszczony w Soborze Świętej Trójcy, poświęcony ikonie Matki Boskiej, którą przeniesiono z cerkwi Narodzenia Matki Bożej. 
Miejsce po cmentarzu i wierni obrządku greckokatolickiego pochowani w tym miejscu zostali upamiętnieni granitowym pomnikiem w formie krzyża (tzw. „Krzyż Przebłagania”) z tablicą pamiątkową. Pomnik odsłonięto 18 czerwca 2001 roku. Inskrypcja głosi: "„Chryste, ci, których ciała / Śpią już w bezmiernym pokoju, / Niech w Twoim Świetle się zbudzą, / By Ciebie wielbić na wieki.” Miejsce upamiętniające wieczny odpoczynek Wiernych obrządku greckokatolickiego, gdzie do XIX w. znajdowała się cerkiew Narodzenia Najświętszej Maryi Panny wraz z cmentarzem. Sanok, 18 czerwca 2011 r.".
W sierpniu 2013 na Cmentarzu Południowym w Sanoku przy ulicy Ustronie dokonano zbiorowego pochówku szczątków ludzkich wydobytych w czasie wykopalisk w miejscu cerkwi oraz odnalezionych podczas prac archeologicznych w innych miejscach Sanoka.

</doc>
<doc id="2529731" url="https://pl.wikipedia.org/wiki?curid=2529731" title="Skoki narciarskie na Zimowych Igrzyskach Olimpijskich Młodzieży 2012 – konkurs indywidualny dziewcząt">
Skoki narciarskie na Zimowych Igrzyskach Olimpijskich Młodzieży 2012 – konkurs indywidualny dziewcząt



</doc>
<doc id="2529733" url="https://pl.wikipedia.org/wiki?curid=2529733" title="Rajd Chin 2008">
Rajd Chin 2008

Rezultaty Rajdu Chin ("China Rally 2008"), eliminacji Intercontinental Rally Challenge w 2008 roku, który odbył się w dniach 5 grudnia - 7 grudnia. Była to dziesiąta i ostatnia runda IRC w tamtym roku oraz czwarta szutrowa. Bazą rajdu było miasto Kanton. Zwycięzcami rajdu została fińska załoga Jarkko Miettinen i Mikko Lukka jadąca Mitsubishi Lancerem Evo IX. Wyprzedzili oni Nowozelandczyków Tony'ego Greena i Johna Allena w Subaru Impreza WRX STi oraz Chińczyków Liu Caodonga i Pan Hongyu w Mitsubishi Lancerze Evo IX. W klasyfikacji IRC Liu i Pan zajęli drugie miejsce, a na trzecim rajd ukończyli ich rodacy Xu Jun i Liu Shuang w Mitsubishi Lancerze Evo IX.

</doc>
<doc id="2529734" url="https://pl.wikipedia.org/wiki?curid=2529734" title="Rádio Lumen">
Rádio Lumen

Rádio Lumen – słowacka, prywatna, ogólnokrajowa, chrześcijańska rozgłośnia radiowa. Zaczęła ona nadawać 7 kwietnia 1993 pod nazwą Mária. Niedługo później w grudniu 1994 roku zmieniła nazwę na Lumen.
8 maja 2010 Rádio Lumen już szósty raz zorganizowało pielgrzymkę do Sanktuarium Bożego Miłosierdzia w Krakowie-Łagiewnikach.

</doc>
<doc id="2529735" url="https://pl.wikipedia.org/wiki?curid=2529735" title="Ricardo Ramirez">
Ricardo Ramirez

 
Ricardo Ramirez CSB (ur. 12 września 1936 w Bay City, Teksas) – amerykański duchowny katolicki, biskup Las Cruces w Nowym Meksyku w latach 1982-2013.
Po ukończeniu szkoły średniej w rodzinnym mieście podjął dalszą naukę na Uniwersytecie św. Tomasza w Houston, gdzie uzyskał stopień bakałarza. Wstąpił następnie do bazylianów i odbył formację w Toronto w Kanadzie. 10 grudnia 1966 otrzymał święcenia kapłańskie i został skierowany do jednej z parafii w Owen Sound. W kolejnych latach ukończył Uniwersytety w Detroit i Manili. Pracował również duszpastersko na terenie Meksyku, po czym w 1976 osiadł w archidiecezji San Antonio.
27 października 1981 otrzymał nominację na biskupa pomocniczego San Antonio ze stolicą tytularną "Vatarba". Sakry udzielił mu Patrick Flores, ówczesny metropolita San Antonio. 17 sierpnia 1982 mianowany został pierwszym ordynariuszem nowo utworzonej diecezji Las Cruces. Ingres miał miejsce 18 października 1982 roku. 
10 stycznia 2013 papież Benedykt XVI przyjął jego rezygnację ze względu na osiągnięty wiek emerytalny.

</doc>
<doc id="2529740" url="https://pl.wikipedia.org/wiki?curid=2529740" title="Daouda Karaboue">
Daouda Karaboue



</doc>
<doc id="2529742" url="https://pl.wikipedia.org/wiki?curid=2529742" title="Koziorożec pirenejski">
Koziorożec pirenejski

Koziorożec pirenejski ("Capra pyrenaica") – gatunek ssaków wołowatych. Capra pyrenaica występuje w Hiszpanii, Portugalii. Gatunek obejmuje 4 podgatunki, w tym 2 wymarłe:

</doc>
<doc id="2529746" url="https://pl.wikipedia.org/wiki?curid=2529746" title="Kepler-42">
Kepler-42

Kepler-42 (wcześniej KOI-961) – pozasłoneczny układ planetarny odkryty w ramach misji Kepler przez astronomów z California Institute of Technology. Planety krążą wokół czerwonego karła; gwiazdy tego rodzaju są najczęściej występującym rodzajem gwiazd w Galaktyce. Jest to pierwszy znany układ planetarny, w którym wszystkie zaobserwowane planety mają rozmiary mniejsze od Ziemi. We wcześniejszym oznaczeniu skrót KOI oznacza "Kepler Object of Interest" („obiekt zainteresowania "Keplera"”).
Układ planetarny.
Trzy znane planety układu Kepler-42 mają promienie równe kolejno 0,73, 0,78 i 0,57 promienia Ziemi. Oznacza to, że mają rozmiary większe od Marsa, a mniejsze od Wenus. Zapewne są to planety typu ziemskiego, o budowie skalistej, na co wskazuje także niewielka masa (mniejsza niż 2,9 w przypadku największej z planet). Krążą one w zbyt małej odległości od gwiazdy, aby na ich powierzchniach mogła istnieć woda w stanie ciekłym.
Gwiazda Kepler-42 ma promień ok. 1/6 , zaledwie o 70% większy niż planeta Jowisz. To sprawia, że cały układ ma rozmiary podobne do rozmiarów układu księżyców planet-olbrzymów w Układzie Słonecznym, w szczególności Jowisza.

</doc>
<doc id="2529747" url="https://pl.wikipedia.org/wiki?curid=2529747" title="Cedric Sorhaindo">
Cedric Sorhaindo



</doc>
<doc id="2529748" url="https://pl.wikipedia.org/wiki?curid=2529748" title="Skoki narciarskie na Zimowych Igrzyskach Olimpijskich Młodzieży 2012 – konkurs indywidualny chłopców">
Skoki narciarskie na Zimowych Igrzyskach Olimpijskich Młodzieży 2012 – konkurs indywidualny chłopców



</doc>
<doc id="2529750" url="https://pl.wikipedia.org/wiki?curid=2529750" title="Capra pyrenaica">
Capra pyrenaica



</doc>
<doc id="2529751" url="https://pl.wikipedia.org/wiki?curid=2529751" title="Grzegorz Trędowski">
Grzegorz Trędowski

Grzegorz Trędowski (ur. 21 stycznia 1981) − polski zawodnik mieszanych sztuk walki (MMA) wagi lekkiej oraz utytułowany judoka. Walczył m.in. na holenderskich galach United Glory oraz Beast of the East. Członek kadry narodowej judo.
Kariera w Judo.
Swoje pierwsze sportowe osiągnięcia zdobywał w judo będąc w Uczniowskim Klubie Judo w Targówku. Zdobywał medale m.in. na Mistrzostwach Polski Seniorów i Seniorek, Mistrzostw Polski Młodzieży, Akademickich Mistrzostwach Polski oraz Mistrzostwach Polski Juniorów. Aktualnie trenuje w Nastula Judo Fitness Club którego założycielem jest mistrz olimpijski w judo Paweł Nastula.
Kariera MMA.
Trędowski zadebiutował w mieszanych sztukach walki w 2003 roku. W ciągu dwóch pierwszych lat z pięciu zawodowych pojedynków wygrał jeden pojedynek, trzy razy został pokonany a raz zremisował. Po ciężkich początkach w nowej dyscyplinie od kwietnia 2005 roku wygrał pięć pojedynków z rzędu, wszystkie przed czasem. W latach 2005-2009 walczył wyłącznie za granicą, głównie w Holandii na prestiżowych galach United Glory oraz Beast of the East. W tym czasie związał się z holenderskim teamem Beast of the East w którym trenował m.in. z innym Polakiem Robertem Joczem. W listopadzie 2009 roku stoczył po ponad 4 latach przerwy pojedynek w Polsce. Na gali "Beast of the East" w Gdyni przegrał z przyszłym zawodnikiem WEC i UFC Maciejem Jewtuszko przez poddanie. Kolejny pojedynek w Polsce stoczył po ponad rocznej przerwie na gali "IFC - Winner Punch" poddając wtedy debiutanta Pawła Snopczyńskiego. Sześć miesięcy później został znokautowany w niespełna 10 sekund przez Walijczyka Tima Newmana na gali "Cage Warriors 42" w Irlandii.

</doc>
<doc id="2529753" url="https://pl.wikipedia.org/wiki?curid=2529753" title="Gôtovany">
Gôtovany

Gôtovany – wieś (obec) na Słowacji położona w kraju żylińskim, w powiecie Liptowski Mikułasz. Pierwsze wzmianki o miejscowości pochodzą z roku 1355.
Według danych z dnia 31 grudnia 2010, wieś zamieszkiwało 431 osób, w tym 217 kobiet i 214 mężczyzn.
W 2001 roku rozkład populacji względem narodowości i przynależności etnicznej wyglądał następująco:

</doc>
<doc id="2529755" url="https://pl.wikipedia.org/wiki?curid=2529755" title="Huty">
Huty

Huty – wieś (obec) na Słowacji położona w kraju żylińskim, w powiecie Liptowski Mikułasz.
Położenie.
Pola i zabudowania miejscowości Huty znajdują się w dolinie Huciańskiego Potoku i należą do dwóch mezoregionów geograficznych. Prawe stoki doliny Huciańskiego Potoku należą do Skoruszyńskich Wierchów, lewe do Tatr Zachodnich. Pomimo takiego położenia Huty, podobnie jak sąsiednie wsie Wielkie i Małe Borowe, są wsią liptowską.
Historia.
Pierwsze wzmianki o miejscowości pochodzą z roku 1545. Powstała ona wokół działającej od początków XVI w. huty szkła osadzeniem polskiej, katolickiej ludności z Górnej Orawy. Z czasem nowi mieszkańcy, poza pasterstwem, zajęli się również rzemiosłem szklarskim. Miejscowi wędrowni szklarze, szklący okna i święcone obrazy, byli znani na całych Górnych Węgrzech, a także na polskiej Orawie i na żywiecczyźnie. Jeszcze w latach międzywojennych zajęciem tym zajmowało się do 200 mężczyzn. Z czasem mieszkańcy zajęli się także wyrobem sit i rzeszot, pleceniem koszy i wyrobem drewnianych naczyń. Po II wojnie światowej wielu z nich podjęło pracę w zakładach przemysłowych w Niżnej i Trzcianie, a nawet w kopalniach Zagłębia Ostrawsko-Karwińskiego.
Demografia.
Jeszcze pod koniec lat 70. XX w. liczba mieszkańców wsi sięgała 500. Poczynając od lat 80. miejscowość zaczęła się szybko wyludniać. Według danych z dnia 31 grudnia 2010, wieś zamieszkiwały 192 osoby, w tym 99 kobiet i 93 mężczyzn.
W 2001 roku rozkład populacji względem narodowości i przynależności etnicznej wyglądał następująco:
Kultura.
We wsi jest używana gwara przejściowa słowacko-orawska. Gwara orawska jest zaliczana przez polskich językoznawców jako gwara dialektu małopolskiego języka polskiego, przez słowackich zaś jako gwara przejściowa polsko-słowacka.

</doc>
<doc id="2529760" url="https://pl.wikipedia.org/wiki?curid=2529760" title="Formacja Serra Geral">
Formacja Serra Geral

Formacja Serra Geral () – formacja geologiczna składająca się ze skał magmowych, głównie bazaltów, występująca w południowej Brazylii, Paragwaju, Urugwaju i północnej Argentynie, w niecce Parany. Jej wiek oceniany jest na wczesną kredę).
Nazwa.
Nazwa formacji pochodzi od pasma górskiego Serra Geral, gdzie skały te odkryto i opisano po raz pierwszy.
Wiek.
Wiek formacji został oznaczony na dolną kredę (ok. 137–127 mln lat).
Opis.
Miąższość formacji dochodzi do 1500 m. Zajmuje powierzchnię 1,2 mln km² w niecce Parany. Składa się głównie ze skał wylewnych - bazaltów, andezytów, toleitów, podrzędnie z ryolitów i ryodacytów (wulkanizm bimodalny).
Położenie.
Powyżej zalega Grupa Bauru (), a poniżej formacja Botucatu (port. "Formação Botucatu").
Milani (1997) określił formację Serra Geral jako część supersekwencji Gondwana III (port. "Supersequência Gondwana III").

</doc>
<doc id="2529763" url="https://pl.wikipedia.org/wiki?curid=2529763" title="Tod Brown">
Tod Brown

 
Tod David Brown (ur. 15 listopada 1936 w San Francisco, Kalifornia) – amerykański duchowny katolicki, biskup Orange w Kalifornii w latach 1998–2012.
Życiorys.
Po ukończeniu seminarium duchownego św. Jana w Camarillo wyjechał na dalsze studia na Uniwersytecie Gregoriańskim w Rzymie. Uzyskał tam tytuł bakałarza z teologii. Po powrocie do kraju ukończył studia na Uniwersytecie w San Francisco. Święcenia kapłańskie otrzymał 1 maja 1963 i rozpoczął wieloletnią służbę duszpasterską w diecezji Monterey. Był m.in. członkiem Komisji Kultu Bożego, Edukacji, a także kanclerzem, moderatorem kurii i wikariuszem generalnym.
27 grudnia 1988 otrzymał nominację na biskupa Boise City w Idaho. Sakry udzielił mu późniejszy kardynał William Levada. Po kilku latach powrócił do swej rodzinnej Kalifornii by 30 czerwca 1998 objąć diecezję Orange. Na emeryturę przeszedł 21 września 2012 roku.

</doc>
<doc id="2529770" url="https://pl.wikipedia.org/wiki?curid=2529770" title="Łyżwiarstwo szybkie na Zimowych Igrzyskach Olimpijskich Młodzieży 2012 – 500 m chłopców">
Łyżwiarstwo szybkie na Zimowych Igrzyskach Olimpijskich Młodzieży 2012 – 500 m chłopców

Bieg na 500 metrów chłopców w łyżwiarstwie szybkim na Zimowych Igrzyskach Olimpijskich Młodzieży 2012 został rozegrany 14 stycznia w Innsbrucku w hali Eisschnellaufbahn. Pierwszym w historii młodzieżowym mistrzem olimpijskim został Chińczyk An Liu, srebro wywalczył Białorusin Roman Dubowik. Natomiast brązowy medal olimpijski zdobył zawodnik z Japonii - Toshihiro Kakui.

</doc>
<doc id="2529773" url="https://pl.wikipedia.org/wiki?curid=2529773" title="Juliana Imai">
Juliana Imai



</doc>
<doc id="2529775" url="https://pl.wikipedia.org/wiki?curid=2529775" title="Stanisław Szymański (inżynier)">
Stanisław Szymański (inżynier)

Stanisław Szymański (ur. 1862 w Kaliszu, zm. 23 kwietnia 1944 w Warszawie) – generalny dyrektor fabryki Towarzystwa Akcyjnego „Zawiercie”, przemysłowiec, działacz społeczny i oświatowo-kulturalny, filantrop.
Życiorys.
Zbyt wiele informacji o życiu prywatnym Stanisława Szymańskiego nie zostało odnotowanych. Z istniejących źródeł dowiedzieć się można, że urodził się w Kaliszu w 1862 roku. Jako młodzieniec udał się na studia do Niemiec, które dokończył w Petersburskim Instytucie Technologicznym zdobywając tytuł inżyniera. Po studiach przeniósł się do Warszawy. Więcej danych na temat jego pobytu oraz działalności w stolicy nie zostało znalezionych. Kolejne wzmianki o nim pojawiają się dopiero od momentu jego pojawienia się w Zawierciu, gdzie przybył wraz z żoną, przypuszczalnie przed rokiem 1895 (dokładna data nie jest znana). W tym samym roku rozpoczął budowę swojej willi (do dzisiaj zwanej „Pałacykiem Szymańskiego”) przy ówczesnej ulicy Franciszka Szymańskiego 2. W tym celu sprowadził z Warszawy architekta Hugona Kuderę.
Zaledwie kilka lat po swoim przybyciu w 1901 r., został wybrany na prezesa Rady Nadzorczej Towarzystwa Pożyczkowo-Oszczędnościowego w Zawierciu. W 1907 Szymański został mianowany generalnym dyrektorem największej fabryki Towarzystwa Akcyjnego „Zawiercie” (TAZ) w Zawierciu Dużym i utrzymywał to stanowisko nawet po swoim wyjeździe z miasta w 1931 roku.
W tym samym roku, w grudniu 1907, został dyrektorem i przewodniczącym rady pedagogicznej w szkole wybudowanej dla dzieci robotników TAZ. Mianowany został także prezesem Koła Opiekuńczego Rodziców w Prywatnym Gimnazjum Męskim (1916 r.), prezesem Żeńskiego Seminarium Nauczycielskiego (1916), a także prezesem Samorządowego Organu Dozoru Szkolnego w Zawierciu (1919–1931).
W czerwcu 1910 roku stanął na czele pierwszego Oddziału Polskiego Towarzystwa Krajoznawczego w Zawierciu, w powstaniu którego uczestniczył, natomiast w 1927 został przewodniczącym Koła Opieki nad Ruinami Zamku w Ogrodzieńcu i Zabytkami Przeszłości Powiatu Zawierciańskiego.
Po nadaniu praw miejskich Zawierciu w 1915 r., Szymański rozpoczął swoją działalność polityczną na szczeblu samorządowym. W kwietniu tego roku został mianowanym przewodniczącym Rady Miejskiej w Zawierciu i funkcję tę pełnił przez dwie kadencje, był także członkiem zarządu miejskiego. Należał do Partii Chrześcijańsko-Demokratycznej (Ch.D.), której był czołowym działaczem w regionie i posiadał wpływy w centralnym zarządzie tej partii w stolicy.
Jak podaje magazyn „Świat”, Szymański opuścił Zawiercie w 1931 roku i wyjechał do Warszawy. Dalsze koleje losu i aktywność Szymańskiego po jego wyjeździe z miasta nie są znane. Ostatnia wzmianka traktuje o jego śmierci, która miała miejsce 23 kwietnia 1944 roku. Stanisław Szymański został pochowany na cmentarzu Powązkowskim (kwatera K-1-4/5).
Zasługi Stanisława Szymańskiego.
W Zawierciu postać Stanisława Szymańskiego rozpamiętywana jest przede wszystkim ze względu na ogromny wkład jaki włożył w rozwój miasta w pierwszej połowie XX w. O tym jak istotną rolę pełnił w budowie społecznej Zawiercia świadczyć może artykuł, który pojawił się tuż po jego wyjeździe z miasta:
Lista zasług Szymańskiego dla Zawiercia jest znacząca. Jako dyrektor TAZ-u, wykorzystywał swój status i pieniądze, jakie dawała mu ta pozycja, do celów rozwojowych miasta. W ramach działalności fabryki TAZ, istniało osiedle mieszkaniowe dla jej pracowników. Szymański rozbudował je o nowe budynki mieszkalne przy ulicy Fabrycznej (obecnie ul.Bohaterów Westerplatte), przy ulicy Stawowej i Franciszka Szymańskiego (obecnie ul.Niedziałkowskiego), a także wybudował tak zwane „Białe Kamienice” przy ulicy 11-go Listopada.
Oprócz budynków mieszkalnych, Szymański zainicjował także budowę obiektów użyteczności publicznej, takich jak, Łaźnia Miejska (1908) oraz Dom Ludowy „Włókniarz” (1910), które skupiały życie kulturalne pracowników TAZ-u. Do obiektów TAZ-u należała też wyżej wspomniana willa dyrektora.
Szymański także przedłożył pomysł powstania szkoły dla dzieci pracowników TAZ-u. W celu realizacji tego planu opodatkowano pracowników fabryki w wysokości 1% ich miesięcznych zarobków. Budynek zaprojektował Hugo Kudera. Budowa rozpoczęła się w 1906 roku i trwała ponad rok. Oficjalne otwarcie miało miejsce 12 grudnia 1907 roku. Data ta jest szczególnie podkreślana w źródłach ze względu na patriotyczną mowę jaką w tym dniu wygłosił Stanisław Szymański.
Od chwili powstania, budynek szkoły uważany był za „najpiękniejszy w całym Zagłębiu Dąbrowskim”, a jak na owe czasy, był także bardzo nowoczesny ze względu na liczne udogodnienia techniczne, takie jak: „ogrzewanie centralne, oświetlenie elektryczne, kanalizacja, wodociąg, telefon, dzwonek elektryczny, kinematograf”.
W ramach działalności oświatowo-kulturowej, Szymański przyczynił się także do zgromadzenia wykwalifikowanego grona nauczycielskiego i do utworzenia dziecięcego zespołu chóralno-muzycznego w szkole TAZ.
W poczet zasług Szymańskiego zalicza się także jego działalność charytatywną jaką prowadził w czasach kryzysu jaki spadł na Zawiercie przed i po wybuchu I wojny światowej. W 1910 roku, Szymański był współzałożycielem Chrześcijańskiego Towarzystwa Dobroczynności, którego potem został prezesem (1910-1931). Towarzystwo dotowało budowę ochronki dla biednych dzieci i bezrobotnych rodzin. Z chwilą wybuchu wojny większość zakładów przemysłowych zostało zamkniętych co spowodowało falę bezrobocia i głodu w mieście. Od 18 września 1914 roku rozpoczęła działalność Kuchnia w Domu Ludowym, która zajmowała się wydawaniem bezpłatnych obiadów, fundowanych przez TAZ i Chrześcijańskie Towarzystwo Dobroczynności. W zarządzie kuchni zasiadał między innymi Szymański.
Szymański udzielał się także w Miejscowej Radzie Opiekuńczej, z której został przemianowany na prezesa Powiatowej Rady Opiekuńczej w Sosnowcu w 1916 roku.
Powyższe dokonania odnotowane zostały w protokołach dozoru szkolnego (1919-1935), na fotografiach księgi pamiątkowej szkoły TAZ oraz w dokumentach znajdujących się w Miejskiej Izbie Muzealnej.

</doc>
<doc id="2529777" url="https://pl.wikipedia.org/wiki?curid=2529777" title="Alma (stacja metra)">
Alma (stacja metra)

Alma – stacja metra w Brukseli, na linii 1. Zlokalizowana jest za stacją Vandervelde i Kraainem/Crainhem. Została otwarta 7 maja 1982.

</doc>
<doc id="2529778" url="https://pl.wikipedia.org/wiki?curid=2529778" title="Kraainem/Crainhem">
Kraainem/Crainhem

Kraainem/Crainhem – stacja metra w Brukseli, na linii 1. Zlokalizowana jest za stacją Alma i Stockel/Stokkel. Została otwarta 31 sierpnia 1988.

</doc>
<doc id="2529779" url="https://pl.wikipedia.org/wiki?curid=2529779" title="Selena 216">
Selena 216

Selena 216 – radioodbiornik przenośny produkcji zakładów TENTO w Mińsku, produkowany od roku 1983. Jest kolejnym radioodbiornikiem linii VEGA, eksportowanym do krajów Europy Wschodniej jak i zachodnich. Jest to wersja eksportowa odbiornika "Okean 214". Rozbudowane pasma fal krótkich sprawiają, że jest odbiornikiem przede wszystkim do słuchania fal krótkich.
Opis.
Radioodbiornik przeznaczony jest do odbioru fal długich, średnich, krótkich i UKF. Radio posiada oryginalny sposób przełączania kanałów, przy pomocy przełącznika z ośmiotaktową dźwignią, przełączającą obwody. Nie jest to oryginalne rozwiązanie, podobne zastosowano w odbiornikach Grundiga linii Satelit. Konstrukcja bazuje na wcześniejszym odbiorniku "Okean" z początku lat '70. Część odbiorcza oparta na tranzystorach krzemowych, filtrach LC 465 kHz i 10,7 MHz, tradycyjnych demodulatorach. Wzmacniacz m.cz. oparty na układzie scalonym, wyposażony w regulację barwy dźwięku. Odbiornik posiada wbudowany zasilacz z gniazdem IEC C8, lub w niektórych wykonaniach gniazdo okrągłe standardu ZSRR. Zasilanie bateryjne z sześciu ogniw R20. Odbiornik posiada chowaną obrotową antenę teleskopową, stałą antenę ferrytową (LW, MW) oraz gniazdo anteny zewnętrznej (LW, MW, SW). Obudowa drewniano-plastikowa z panelami aluminiowymi.
Radioodbiornik produkowano w trzech wariantach:&lt;br&gt;
B 215 - "górne" pasmo UKF&lt;br&gt;
B 216 - "dolne" pasmo UKF, w niektórych wykonaniach także "górne" pasmo UKF&lt;br&gt;
B 217 - "górne" pasmo UKF, pasmo 75-180m (1,60-4,0 MHz) zamiast 16m&lt;br&gt;
Pasmo UKF w zależności od kraju odbiorcy mogło mieć zakres 65-73 MHz, 87-108 MHz lub 87-100 MHz. Ponadto w trakcie produkcji dokonywano wielu drobnych zmian w wyglądzie i wyposażeniu. 

</doc>
<doc id="2529780" url="https://pl.wikipedia.org/wiki?curid=2529780" title="Stockel/Stokkel">
Stockel/Stokkel

Stockel/Stokkel – stacja końcowa metra w Brukseli, na linii 1. Zlokalizowana jest za stacją Kraainem/Crainhem. Została otwarta 31 sierpnia 1988.

</doc>
<doc id="2529781" url="https://pl.wikipedia.org/wiki?curid=2529781" title="Kwasy dwukarboksylowe">
Kwasy dwukarboksylowe



</doc>
<doc id="2529785" url="https://pl.wikipedia.org/wiki?curid=2529785" title="Tomislav Grubišić">
Tomislav Grubišić

Tomislav Grubišić (ur. 8 marca 1993 w Szybeniku) – chorwacki koszykarz, grający na pozycji rozgrywającego i rzucającego obrońcy. Srebrny medalista Letnich Igrzysk Olimpijskich Młodzieży 2010 w turnieju koszykówki chłopców. Zawodnik klubu KK Jolly JBS, którego jest wychowankiem.
Tomislav Grubišić jest wychowankiem klubu KK Jolly JBS. W zespole tym występował początkowo w drużynach juniorskich. Od sezonu 2009/10 jest zawodnikiem drużyny seniorów tego klubu. W rozgrywkach A1 Ligi zadebiutował w pierwszym meczu sezonu 2011/12, przeciwko klubowi KK Zadar, rozegranym 8 października 2011 roku. W spotkaniu tym zdobył 5 punktów i był podstawowym zawodnikiem swojej drużyny. 
W 2010 wziął udział w turnieju koszykówki chłopców podczas Letnich Igrzysk Olimpijskich Młodzieży 2010. Będąc rezerwowym zawodnikiem chorwackiej drużyny wystąpił w 7 meczach, w których zdobywał średnio 1,6 punktu i miał 2,4 zbiórki. W końcowej klasyfikacji Chorwacja, po przegranej w finale z reprezentacją Serbii, zajęła 2. pozycję i zdobyła srebrny medal. W tym samym roku Grubišić otrzymał także powołanie do reprezentacji Chorwacji do lat 17, jednak ostatecznie nie wystąpił w żadnej juniorskiej imprezie międzynarodowej o randze mistrzowskiej.

</doc>
<doc id="2529788" url="https://pl.wikipedia.org/wiki?curid=2529788" title="Łyżwiarstwo szybkie na Zimowych Igrzyskach Olimpijskich Młodzieży 2012 – 500 m dziewcząt">
Łyżwiarstwo szybkie na Zimowych Igrzyskach Olimpijskich Młodzieży 2012 – 500 m dziewcząt

Bieg na 500 metrów dziewcząt w łyżwiarstwie szybkim na Zimowych Igrzyskach Olimpijskich Młodzieży 2012 został rozegrany 14 stycznia w Innsbrucku w hali Eisschnellaufbahn. Pierwszą w historii młodzieżową mistrzynią olimpijską została Koreanka Mi Jang, srebrny krążek olimpijski zdobyła Chinka Xiaoxuan Shi. Zaś brązowy medal powędrował do Norweżki Martiny Lilloy Bruun.

</doc>
<doc id="2529792" url="https://pl.wikipedia.org/wiki?curid=2529792" title="Moje fado">
Moje fado

Moje fado (zapis stylizowany: Moje Fado) – ósmy studyjny album polskiego wokalisty, Marka Dyjaka. Płytę wydała 7 października 2011 spółka Agora SA. 
Na albumie znalazły się utwory znane już z wcześniejszej dyskografii Dyjaka – jedynym wyjątkiem jest zamykająca płytę piosenka „Z ruchu moich ust”. Do utworu „Człowiek (Złota ryba)” podczas koncertu premierowego został nagrany teledysk.
W maju 2021 "Moje fado" uzyskał status złotej płyty w Polsce.
Lista utworów.
"Opracowano na podstawie materiału źródłowego".

</doc>
<doc id="2529793" url="https://pl.wikipedia.org/wiki?curid=2529793" title="MDNA (album)">
MDNA (album)

MDNA – dwunasty album studyjny amerykańskiej piosenkarki Madonny, wydany 23 marca 2012 roku przez wytwórnię Interscope Records podległą Universal Music Group. Jest pierwszym z trzech, które ukażą się w ramach kontraktu z firmą Interscope oraz pierwszym niepowiązanym z wytwórnią Warner Bros. Records, dla której Madonna nagrywała od początku kariery do 2009. Album ukazał się w dwóch wersjach: standardowej i specjalnej, różniącymi się okładkami i zawartością. W pierwszej znalazło się dwanaście utworów, a do drugiej dołączono dodatkową płytę z czterema kolejnymi i jednym remiksem. Obie ukazały się także w wersjach ocenzurowanych, w których nie znalazły się dwie piosenki.
Prace nad "MDNA" rozpoczęły się w 2011, zaraz po zakończeniu zdjęć do wyreżyserowanego przez Madonnę filmu "W.E". Artystka powróciła po kilkunastu latach do współpracy z Williamem Orbitem, który był głównym producentem jej bestsellerowego albumu "Ray of Light" (1998) i kilku późniejszych nagrań. Orbit brał udział w pracach nad sześcioma utworami z "MDNA", podobnie jak francuski muzyk Martin Solveig, z którym Madonna współpracowała po raz pierwszy w karierze. Wśród producentów i twórców znaleźli się także między innymi Benny Benassi i duet The Demolition Crew, ponadto gościnnie z kilku piosenkach zaśpiewały Nicki Minaj i M.I.A. W powstałych utworach połączone zostały elementy wielu gatunków z zakresu muzyki popowej, tanecznej i elektronicznej, z kolei w tekstach poruszono tematy takie jak miłość, zabawa, sława czy zakończone w 2008 małżeństwo z Guyem Ritchie.
"MDNA" zdobył głównie pozytywne recenzje krytyków i odniósł sukces komercyjny. Dotarł do pierwszych miejsc list sprzedaży w ponad 20 krajach, wśród których znalazły się Stany Zjednoczone, Wielka Brytania, Australia i Polska. W pozostałych uplasował się w pierwszych piątkach. W kilkunastu pokrył się złotem lub platyną. Album promowany był przez trzy single, „Give Me All Your Luvin’”, „Girl Gone Wild” oraz „Turn Up the Radio”. Kilka tygodni przed premierą płyty Madonna wystąpiła w przerwie meczu Super Bowl XLVI, który obejrzała rekordowa w historii Ameryki liczba 114 milionów telewidzów. Ponadto, album był promowany trasą koncertową MDNA Tour, która swoim zasięgiem objęła Bliski Wschód, Europę i obie Ameryki.
Geneza.
W kwietniu 2008 roku wydano jedenasty album studyjny Madonny, "Hard Candy", we wrześniu 2009 kompilację jej największych przebojów, "Celebration", a na przełomie marca i kwietnia 2010 – album koncertowy "Sticky &amp; Sweet Tour". Wydawnictwa te zwieńczyły kontrakt gwiazdy z wytwórnią Warner Bros. Records, która zajmowała się publikacją jej muzyki od początku kariery piosenkarki (czyli od 1982). W 2007 roku artystka podpisała kontrakt z korporacją Live Nation, która zobowiązała się tym samym do dziesięcioletniej dystrybucji wszelakich produktów z nią powiązanych. Przed premierą "MDNA" Madonna zawarła ponadto umowę z podległą Universal Music Group wytwórnią Interscope Records (dla której nagrywają między innymi Lady Gaga, U2, Marilyn Manson, 50 Cent i M.I.A.), zobowiązującą firmę do wydania trzech kolejnych albumów gwiazdy.
W grudniu 2010 roku oficjalny profil Madonny w serwisie Facebook opublikował jej wypowiedź: „To oficjalne! Muszę się ruszać. Muszę się spocić. Muszę nagrać nową muzykę! Muzykę, do której mogę tańczyć. Szukam najbardziej szalonych, chorych, popieprzonych ludzi, z którymi mogę współpracować. Tak tylko ogłaszam...”. Przy "MDNA" artystka powróciła do współpracy z Williamem Orbitem. Anglik był w większości odpowiedzialny za bestsellerowy i nagrodzony kilkoma Grammy (w tym dla najlepszego albumu popowego) "Ray of Light" (1998) i kilka późniejszych nagrań Madonny. Ostatni raz współpracowali oni ze sobą kilkanaście lat przed ponownym wejściem do studia w 2011. Na "MDNA" znalazło się sześć utworów, nad którymi pracował. Znalazł się wśród nich „Masterpiece”, który Madonna napisała wraz z Julie Frost i Jimmym Harry na potrzeby wyreżyserowanego przez nią filmu "W.E". Piosenka znalazła się na ścieżce dźwiękowej, którą wydano 31 stycznia 2012. Wcześniej Madonna odebrała za nią Złotego Globa dla najlepszej piosenki.
Także sześć piosenek artystka nagrała z francuskim muzykiem Martinem Solveigem. Początkowo planowano, by stworzył on tylko jedną. Ostatecznie na standardowej wersji albumu znalazły się trzy, a na specjalnej – kolejne trzy. W 2011 Madonna nawiązała współpracę z Bennym Benassi, włoskim DJ-em, którego remiks do singla „Celebration” (2009) został użyty w teledysku, jak również jego kuzynem, Allesandro. Gdy Benny przygotowywał się do wydania własnego albumu "Electroman", Patrick Moxey z wytwórni Ultra Records, dla której Benassi nagrywa, wysłał kilka piosenek Jensonowi Vaughanowi, autorowi muzycznemu z Vancouver. Następnie wysłano je Madonnie. Na "MDNA" znalazły się ostatecznie trzy piosenki nagrane we współpracy z kuzynami Benassi (w tym jedna na edycji specjalnej). Dwa utwory Madonna wyprodukowała wraz z zespołem The Demolition Crew, a przy jednym grupa udzieliła się jako producent dodatkowy. Artystka pracowała także z innymi producentami i autorami piosenek, jak również dwoma wokalistkami/raperkami: Nicki Minaj i M.I.A. Wspólnie pojawiły się one w rolach gości wokalnych i współautorek w „Give Me All Your Luvin’”, a osobno w „I Don’t Give A” (Minaj) i „B-Day Song” (M.I.A.). Madonna nazwała je artystkami, które mają silne poczucie siebie. Wypowiedziała się: „Jestem fanką ich osiągnięć muzycznych, ponadto podziwiam ich niezależność, dusze, bezczelność, unikatowość, oryginalne wokale i to, że nie są konwencjonalnymi gwiazdami pop. Naprawdę je uwielbiam”.
Tytuł i oprawa graficzna.
11 stycznia 2012 Madonna ogłosiła w programie Grahama Nortona i na swojej stronie internetowej tytuł albumu. Martin Solveig powiedział, że został on zasugerowany przez M.I.A.: „Mieliśmy sporo zabawy z inicjałami. M.I.A. powiedziała [Madonnie]: «Powinnaś nazwać swój album ‘MDNA’, bo ten skrót twojego imienia brzmiałby ciekawie». Zdaliśmy sobie sprawę, że istnieje wiele możliwości interpretowania tych liter – przede wszystkim jako DNA Madonny”. W wywiadzie dla Jaya Leno artystka wyjaśniła, że tytuł albumu można rozumieć trojako: jako jej imię, „DNA Madonny” i nawiązanie do MDMA (ecstazy) – narkotyku dostarczającego „euforyczne odczucie miłości”. Ostatnia z interpretacji okazała się kontrowersyjna. Lucy Dawe, rzeczniczka prasowa organizacji antynarkotykowej Cannabis Snunk Sense, nazwała decyzję o zatytułowaniu albumu w ten sposób chorą.
Na początku grudnia 2011 odbyła się sesja zdjęciowa do albumu. Jej reżyserią zajął się Giovanni Bianco, natomiast zdjęcia wykonał duet Mert and Marcus. 31 stycznia 2012 opublikowano okładkę edycji specjalnej. Przedstawia ona Madonnę w falowanych, zaczesanych do tyłu włosach, naszyjniku i jasnoróżowej bluzce, wymalowaną tuszem do rzęs i jasnoczerwoną szminką; zdjęcie wypełnione jest kolorami i sprawia wrażenie złamanego lustra. Vena Jocelyn z MTV zwróciła uwagę na taneczno-funky klimat oraz uwydatnioną na okładce „miłość Madonny do wszystkiego, co kolorowe i powiązane z disco, piosenkarka szczerze wyraża siebie na tej pełnej gracji, zrekonstruowanej fotografii”. Zdjęcie zostało porównane przez krytyków ze stylistyką lat 80., jak również z okładką albumu Madonny "True Blue" (1986). 6 lutego opublikowano okładkę edycji standardowej. Madonna, ubrana w szkarłatną sukienkę i rękawiczki bez palców, pojawia się tu niemal całym ciałem. Także na tej okładce obecne jest wrażenie rozbitego lustra.
Wydanie i promocja.
3 lutego 2012 sklep cyfrowy iTunes Store umożliwił zamówienie edycji specjalnej "MDNA", a później także tej standardowej. Pierwsza z nich tylko do 6 lutego dostępna była w cenie $9.99. 19 marca album wyciekł do internetu. W piątek, 23 marca, trafił do sprzedaży (zarówno cyfrowej, jak i fizycznej) w niektórych krajach, takich jak Australia, Niemcy, Irlandia czy Austria. W większości państw premiera odbyła się w poniedziałek, 26 marca, kiedy to album pojawił się chociażby w Stanach Zjednoczonych, Kanadzie, Wielkiej Brytanii czy Polsce. W kwietniu zostanie z kolei wydany na gramofonie. "MDNA" wydano w dwóch wersjach: standardowej i specjalnej, różniących się okładkami i zawartością. Na pierwszej znalazło się dwanaście utworów, a na drugiej te same i pięć dodatkowych (na wydaniu fizycznym zamieszczone na drugiej płycie). Zarówno wersja standardowa, jak i specjalna zostały wydane także w wersjach ocenzurowanych, na których nie znalazły się utwory „Gang Bang” i „I Fucked Up”. W niektórych państwach czy sklepach do specjalnej edycji "MDNA" dołączono dodatkowe remiksy.
Promocja.
W styczniu i lutym 2012 Madonna udzieliła kilku wywiadów promujących "MDNA", film "W.E." i występ na Super Bowl. Pojawiła się w talk-shows Grahama Nortona, Jaya Leno i Andersona Coopera, a także w programie "ABC Nightline". Wywiadu udzieliła także Ryanowi Seacrestowi, prezenterowi radia KIIS-FM oraz brytyjskiej gazecie „The Sun”. Promocję "MDNA" skupiła przede wszystkim na Internecie i mediach społecznościowych. Na profilu artystki w serwisie Facebook pojawiły się zdjęcia z prób do trasy Madonna World Tour i pytania do fanów dotyczące koncertów. Przed premierą albumu na jej kanale w YouTube opublikowano fragmenty dziewięciu utworów z "MDNA" i pełną wersję „I Fucked Up”, jak również materiał ze studia nagraniowego zarejestrowany podczas prac nad „B-Day Song” w towarzystwie M.I.A. i Martina Solveiga. 24 marca wywiad z Madonną przeprowadzony przez Jimmy’ego Fallona był emitowany na żywo w formie live chat na Facebooku artystki. Tego samego dnia pojawiła się ona bez zapowiedzi w Miami podczas Ultra Music Festival, festiwalu muzyki elektronicznej. Piosenkarka zapowiedziała występ DJ-a Avicii oraz towarzyszyła mu na scenie, gdy ten zagrał remiks „Girl Gone Wild”. W trakcie swojej przemowy zawołała do publiczności: „Ilu z was widziało dziś Molly?”, odwołując się do narkotyku MDMA nazywanego slangowo Molly. Wypowiedź została skrytykowana przez DJ-a deadmau5, co miało wpływ na wybuch medialnego skandalu. Paul van Dyk nazwał ją największą porażką w karierze piosenkarki. 26 marca Madonna odpowiedziała fanom na ich pytania za pośrednictwem serwisu Twitter, na którym specjalnie na tę okazję założyła konto. Wśród osób, do których się zwróciła, znaleźli się deadmau5, Ellen DeGeneres i Justin Bieber. 28 marca na YouTube opublikowano wideo nagrane na planie teledysku „Give Me All Your Luvin’”, kiedy to Madonna, M.I.A i pozostali aktorzy zaśpiewali Nicki Minaj „Happy Birthday to You” z okazji jej urodzin. 4 kwietnia Madonna ponownie odbyła czat z fanami na Twitterze.
Single.
„Give Me All Your Luvin’”, w którym gościnnie pojawiły się Nicki Minaj i M.I.A., został wydany na pierwszym singlu promującym "MDNA". Na początku listopada 2011 do internetu wyciekła wersja demo utworu, który został później wydany 3 lutego 2012. Premierze towarzyszyła kampania promocyjna, odbyta we współpracy ze światowym liderem reklamy, Clear Channel Communications. Równocześnie piosenkę wyemitowało ponad sto stacji radiowych w Stanach, a także kanały brytyjskie, australijskie i nowozelandzkie, singel trafił do sprzedaży cyfrowej, a teledysk opublikowano na YouTube i wyświetlono na 1600 elektronicznych billboardach. Przez pierwszy weekend te same radiostacje emitowały piosenkę dokładnie co godzinę. Zarówno singel, jak i wideoklip inspirowany cheerleadingiem i futbolem amerykańskim spotkały się z mieszanymi recenzjami. Utwór zdobył popularność w wielu krajach europejskich, USA i Kanadzie, jednak poniósł porażkę w Wielkiej Brytanii i Australii. Poprzez dotarcie do dziesiątej pozycji listy „Billboardu” Hot 100 wzmocnił należący do Madonny rekord wykonawcy z największą liczbą utworów w pierwszej dziesiątce najważniejszego notowania w Stanach.
„Girl Gone Wild” został wydany na drugim singlu promującym "MDNA". Piosenka zadebiutowała końcem lutego na VEVO i YouTube. 2 marca rozpoczęła się jej sprzedaż cyfrowa w Stanach, Kanadzie i Meksyku, a 19 marca – w pozostałych państwach, z wyjątkiem Wielkiej Brytanii i Irlandii. Utwór został różnie odebrany przez krytyków. Kilka dni przed wydaniem albumu odbyła się premiera teledysku do singla, w którym pojawiły się liczne nawiązania do wideoklipów Madonny sprzed około dwudziestu lat: motywy seksu, homoseksualizmu, S&amp;M i tańca vogue. Teledysk spotkał się z pozytywnymi recenzjami, a jego kontrowersyjne sceny doprowadziły do blokady w serwisie YouTube i udostępnienia go tylko użytkownikom pełnoletnim.
„Turn Up the Radio” został wydany na trzecim singlu promującym "MDNA". Do utworu został nakręcony we Florencji teledysk, za reżyserię którego odpowiada Tom Munro.
Występ na Super Bowl.
5 lutego 2012 Madonna wystąpiła na stadionie Lucas Oil w Indianapolis (stan Indiana) w przerwie meczu Super Bowl XLVI, znanej jako halftime show. Super Bowl jest meczem finałowym rozgrywek Stanów Zjednoczonych w futbolu amerykańskim (liga NFL). Tradycją jest kilkunastominutowy koncert dawany w przerwie meczu, a występ jakiegokolwiek artysty na nim traktowany jest jako zaszczyt. Wykonawcy nie pobierają za niego opłat.
Geneza.
Pierwsze plotki o występie Madonny na Super Bowl pojawiły się w październiku 2011. Później na oficjalnej stronie internetowej Nicki Minaj potwierdzono, że wraz z królową popu i M.I.A. wykona ona singel „Give Me All Your Luvin’”. Na początku grudnia NFL ogłosiło, że Madonna wystąpi w przerwie meczu sponsorowanego przez Bridgestone. Reżyserią jej show zajął się Jamie King, który wyreżyserował koncerty z tras Drowned World (2001), Re-Invention (2004), Confessions (2006) i Sticky &amp; Sweet (2008-09), jak również teledysk do „Sorry” (2006). Nad oprawą wizualną Madonna pracowała z zespołem Cirque du Soleil. W styczniu 2012 w internecie pojawiły się pogłoski o tym, że artytsce mieliby na scenie towarzyszyć Cee Lo Green i duet LMFAO, jednak wiadomość nie została potwierdzona aż do chwili występu. will.i.am, właściciel wytwórni płytowej, dla której nagrywają LMFAO, wspomniał o ich uczestnictwie w koncercie.
Kostiumy Madonny, inspirowane starożytnym Egiptem i Rzymem, zaprojektował Riccardo Tisci z domu mody Givenchy. Na samym początku koncertu zaprezentowała się ona się w złotej, ręcznie wyszywanej pelerynie z elementami metalowymi i kryształami, której przygotowanie zajęło 750 godzin, a także wysadzanym kryształami hełmie. Przez większość występu ubrana była w czarna-złotą sukienkę mini i ręcznie zdobiony pas. W trakcie pierwszej wykonanej piosenki miała na sobie także krótką pelerynę z lamparcimi wzorami. Podczas ostatniego utworu ubrana była w cekinowy, czarny płaszcz. Przez cały występ miała na sobie także wysokie do ud, czarne buty i długie rękawiczki bez palców.
Powierzchnia sceny została zapełniona ekranami LED, ponadto wizualizacje wyświetlano na powierzchni stadionu. Na początku koncertu Madonnę wniesiono na nią na tronie, który został zaprojektowany przez nią i Jimmy’ego Martina w Londynie i ważył 1200 funtów (ok. 5400 kilogramów). Ozdobiono go dwoma głowami Sfinksa wysadzanymi kryształami Swarovskiego. Artystka została wniesiona przez 200 mężczyzn przebranych za gladiatorów. Ci, ubrani w czarne bokserki zaprojektowane przez Calvina Kleina, ciągnęli tron, na którym siedziała, na trasie długości 280 stóp (ok. 85 metrów) za pomocą liny o grubości 3 cali (ok. 7,5 cm). Podczas „Vogue” i „Music” Madonnie towarzyszyło na scenie w sumie 17 tancerzy i akrobata na linie. W trakcie „Give Me All Your Luvin’” na scenie pojawiło się 20 cheerleaderek, a podczas przejścia „Open Your Heart”/„Express Yourself” 100 doboszy. Gdy Madonna i Cee Lo Green wykonywali „Like a Prayer”, na estradzie zgromadzone było 200 chórzystów kościelnych, których dobrano spośród chórów prowadzących działalność w okolicach Indianapolis. Próby do występu trwały łącznie 320 godzin. Przez 6 minut poprzedzających występ i kolejne 6 następujących po nim kolejno montażem i demontażem sceny zajęło się 250 wolontariuszy, którym posłużyło do tego 27 wózków. Do oświetlenia koncertu użyto 36 projektorów wiszących u sufitu stadionu Lucas Oil. Na powieki Madonny założono 240 pojedynczych sztucznych rzęs, a do cienia do powiek i szminki na jej ustach dodano 18-karatowy, złoty podkład.
Magazyn „Forbes” obliczył, że transmisja całego 12-minutowego koncertu była warta 84 milionów dolarów. Redaktor gazety poinformował także, że choć Madonna nie pobrała za występ żadnych pieniędzy, to jednak nie musiała także płacić za żaden z elementów show ani transport do Indianapolis i zakwaterowanie. Oszacowano, że budżet koncertu mieści się pomiędzy 5 a 10 milionami dolarów.
Przebieg.
Na początku występu Madonna wjechała na powierzchnię stadionu zasiadając na tronie. Ciągnięta była przez mężczyzn przebranych za gladiatorów. Koncert rozpoczęła wykonaniem przeboju z roku 1990, „Vogue”. Po zejściu z tronu i wejściu na scenę wykonała choreografię w towarzystwie grupy tancerzy, podczas gdy na powierzchni stadionu pojawiła się wizualizacja w postaci okładek magazynu „Vogue”. Kolejnym utworem, który zaśpiewała, był singel „Music” z 2000. Choreografię z elementami akrobatycznymi wykonała z czwórką tancerzy, wśród których znalazł się partner Madonny, Brahim Zaibat. Następnie artystka zaśpiewała wraz z duetem LMFAO, z którym zatańczyła także spopularyzowany przez nich taniec zwany shufflingiem. Gdy jej towarzysze zeszli ze sceny, pojawiła się na niej grupa cheerleaderek oraz Nicki Minaj i M.I.A. z pomponami na rękach. Madonna wykonała z nimi premierowo utwór „Give Me All Your Luvin’”, wraz z wszystkimi towarzyszkami wykonując taniec cheerleaderek. Minaj i M.I.A. rapowały swoje sekwencje z piosenki, a druga z nich pokazała ku kamerze środkowy palec. Gdy cheerleaderki i młodsze piosenkarki zeszły ze sceny, pojawili się na niej dobosze i Cee Lo Green. Przy akompaniamencie bębnów Madonna i Green zaśpiewali w krótkich fragmentach „Open Your Heart” (1986) i „Express Yourself” (1989). Dobosze zeszli ze sceny, na której pojawili się chórzyści. Madonna i Green, podniesieni na platformie, częściowo stojąc i częściowo klęcząc, zaśpiewali przebój „Like a Prayer” (1989). Po zjeździe platformy na wysokość sceny Madonna poszła ku tylnej części sceny i stanęła, wykonując ostatnie wersy piosenki. Następnie zapadła się pod estradę w smugach dymu. Na powierzchni stadionu pojawił się napis „world peace” („pokój na świecie”), a występ dobiegł końca. Green i chórzyści opuścili scenę po zakończeniu koncertu.
Sukces komercyjny.
Mecz Super Bowl XLVI, emitowany na żywo przez stację telewizyjną NBC, oglądany był średnio przez 111,3 miliona mieszkańców Stanów, co jest absolutnym rekordem w historii amerykańskiej telewizji. W jego szczytowym fragmencie, czyli ostatniej połowie meczu, przed telewizorami zgromadzone było średnio 117,7 miliona ludzi. Koncert Madonny przyciągnął z kolei 114 milionów Amerykanów, co jest najwyższym wynikiem w historii halftime shows, o niemal 4 miliony wyższym od występu Black Eyed Peas na Super Bowl XLV (2011). Artystka pobiła także rekord na portalu społecznościowym Twitter. Wpisy dotyczące jej występu były w trakcie meczu pisane średnio 10245 razy na sekundę. W tym samym czasie wyrażenia „Madonna” i „halftime show” były kolejno pierwszą i drugą frazą w wyszukiwarce Google pod względem częstości wyszukiwania.
Skandal związany z M.I.A..
W trakcie wykonania utworu „Give Me All Your Luvin'” M.I.A., podczas słów „I don’t give a shit”, pokazała ku kamerze środkowego palca, gest powszechnie odbierany jako obraźliwy. Cenzorzy stacji NBC nie zdążyli nanieść na niego cenzury. Rzecznik prasowy NBC wypowiedział się: „Przepraszamy za ten niestosowny gest wyemitowany podczas występu. Był on spontaniczny, w związku z czym nasz system cenzury nie zdążył go wyłapać”. Oświadczenie w sprawie wydało NFL: „Obsceniczny gest w trakcie koncertu był zupełnie niestosowny i niezadowalający, w związku z czym przepraszam naszych fanów”. Na temat incydentu wypowiedziała się Madonna, która nazwała go niedojrzałym. Nicki Minaj skomentowała go z kolei następująco: „Najpierw poczułam zawód, tylko i wyłącznie ze względu na mój szacunek dla Madonny. Ja też jestem prowokacyjną laską, jednak nigdy nie byłabym w stanie zrobić czegoś takiego na [jej] szkodę. Za takie coś płaci się grzywny, a ja się modliłam, by nie nałożono ich na Madonnę. Robienie szalonych rzeczy uczyniło ją ikoną, jaką jest dziś, dlatego podejrzewam, że jest w stanie wybaczyć M.I.A. Madonna doskonale wiedziała, jaką artystką ona jest, więc jej decyzją było wzięcie na siebie ryzyka za nas wszystkie. Byłyśmy petardami, za które ona wzięła odpowiedzialność. Kocham M.I.A. i nie chcę mówić o niej niczego złego, ale ja, osobiście, nigdy nie mogłabym zrobić czegoś takiego, po prostu z szacunku dla Madonny”. M.I.A. została skrytykowana za ten incydent także przez Cee Lo Greena.
Trasa koncertowa.
MDNA Tour to światowa trasa koncertowa promująca "MDNA". Została ogłoszona przez Live Nation dzień po występie na Super Bowl. Rozpoczęła się 29 maja 2012 koncertami w dwóch miastach na Bliskim Wschodzie. Następnie Madonna da serię występów w Europie, między innymi w Londynie, Paryżu, Rzymie, Berlinie i Warszawie, a później w Stanach Zjednoczonych i Kanadzie. Ponadto, na ostatnie tygodnie 2012 roku planowane są koncerty w Ameryce Południowej, a na początek 2013 – w Australii, gdzie Madonna po raz ostatni występowała w 1993 podczas The Girlie Show World Tour.
Odbiór komercyjny.
Po rozpoczęciu przedsprzedaży "MDNA" w sklepie cyfrowym iTunes na początku lutego 2012, album dotarł do pierwszych miejsc w rekordowej liczbie 50 państw, gdzie serwis prowadzi działalność. Po premierze osiągnął szczyt notowań w tym sklepie w 40 krajowych oddziałach. Mimo to jest to jedna z najgorzej sprzedających się płyt artystki.
Ameryka.
"MDNA" zadebiutował na pierwszym miejscu oficjalnej listy sprzedaży albumów na terenie Stanów Zjednoczonych, Billboard 200. W pierwszym tygodniu kupiono tam 359 tysięcy jego kopii, co jest najwyższym wynikiem w karierze Madonny od czasu "Music" (2000, 420 tys. i debiut na miejscu pierwszym). "MDNA" jest jej ósmym numerem jeden w Stanach, w tym piątym z rzędu, zaraz za "Music", "American Life" (2003), "Confessions on a Dance Floor" (2005) i "Hard Candy" (2008). Jeśli do szczytowej pozycji Billboard 200 dotrze jeszcze jeden, to Madonna wyrówna rekord Barbry Streisand, która jest kobietą z największą liczbą pierwszych miejsc na tej liście. "MDNA" zadebiutował także na pierwszych miejscach list „Billboardu”: Digital Albums (albumy cyfrowe) oraz Top Dance/Electronic Albums (albumy muzyki tanecznej i elektronicznej).
Płyta zadebiutowała na szczycie oficjalnego notowania sprzedaży w Kanadzie z 32 tysiącami sprzedanych egzemplarzy w pierwszych siedmiu dniach. Jest to wynik słabszy od poprzednich albumów Madonny, "Hard Candy" i "Confessions on a Dance Floor", które debiutowały z kolejno 58 i 74 tysiącami kopii kupionych na terenie Kanady. W Brazylii już po kilku dniach "MDNA" pokrył się platyną za 40 tysięcy sprzedanych egzemplarzy. W Argentynie także zadebiutował na miejscu pierwszym tamtejszej listy.
Europa.
"MDNA" zadebiutował na pierwszym miejscu listy brytyjskiej, UK Albums Chart, z 56 335 egzemplarzami sprzedanymi przed pierwsze siedem dni. Jest to wynik o 155,85% wyższy od zajmującego drugą pozycję "Nothing but the Beat" Davida Guetty, jednak równocześnie słabszy od liczby sprzedanych egzemplarzy w pierwszych tygodniach poprzednich albumów Madonny, "Hard Candy" (94 655) i "Confessions on a Dance Floor" (217 610). "MDNA" jako jej dwunasty album osiągnął pierwsze miejsce w Wielkiej Brytanii, dzięki czemu Madonna wyrównała wynik Elvisa Presleya. Zajmują ex aequo drugie miejsce na liście wykonawców z największą liczbą takowych pierwszych miejsc – więcej ma tylko zespół The Beatles (15). Co więcej, Madonna wyrównała należący do Kylie Minogue rekord największej liczby dekad, w której albumy tej samej wykonawczyni docierały do szczytowej pozycji (obie miały na UK Albums Chart numery jeden w latach 80., 90., 00. i 10.).
W Polsce płyta zadebiutowała na pierwszym miejscu listy ZPAV / OLIS pokrywając się platyną w pierwszym tygodniu sprzedaży. W Niemczech w pierwszych dniach sprzedało się 100 tysięcy egzemplarzy "MDNA", dzięki czemu album certyfikowano w tym kraju złotą płytą. Mimo to, za sprawą konkurencji w postaci niemieckich zespołów Unheilig i Silbermond album zadebiutował na trzecim miejscu tamtejszej listy. W Hiszpanii zadebiutował na pierwszym miejscu notowania sprzedaży, prędko pokrywając się złotem. Ponadto, już po pierwszym tygodniu "MDNA" znalazł się na szczytach list: belgijskiej (Region Flamandzki), chorwackiej, czeskiej, finlandzkiej, greckiej, holenderskiej, irlandzkiej, szwedzkiej, szwajcarskiej (Romandie), węgierskiej i włoskiej. W pozostałych rejonach europejskich debiutował zawsze w pierwszych piątkach.
Reszta świata.
W Australii "MDNA" zadebiutował na pierwszym miejscu narodowej listy sprzedaży, gdzie dotarł jako dziesiąty już album Madonny. Stała się ona tym samym wykonawcą z trzecią liczbą pierwszych miejsc na liście Top 100 Albums, zaraz za The Beatles (14) i U2 (11). Za sprawą 35 tysięcy sprzedanych egzemplarzy na terenie Australii stowarzyszenie Australian Recording Industry Association (ARIA) już po pierwszych kilku dniach przyznało mu certyfikat złota. W Nowej Zelandii "MDNA" zadebiutował na miejscu trzecim, natomiast na Tajwanie – na szóstym. W Japonii, dzięki 31 tysiącami fizycznie sprzedanych kopiom, "MDNA" zadebiutował na czwartym miejscu tamtejszej listy. Równocześnie wydany przez Warner Bros. box set "The Complete Studio Albums (1983–2008)" okupował pozycję dziewiątą, w związku z czym Madonna stała się drugim niejapońskim artystą (zaraz za Bruce’em Springsteenem), w tym pierwszym płci żeńskiej, który równocześnie znalazł się w pierwszej dziesiątce tygodniowego notowania Oriconu z dwoma wydawnictwami. Madonna pobiła także rekord największej liczby albumów w pierwszej dziesiątce spośród niejapońskich wykonawców – box był już jej 21., a "MDNA" – 22.

</doc>
<doc id="2529794" url="https://pl.wikipedia.org/wiki?curid=2529794" title="Kościół Świętego Marcina (Mały) w Kolonii">
Kościół Świętego Marcina (Mały) w Kolonii

Kościół Świętego Marcina zwany Małym (niem. "Klein St. Martin") - dawny kościół parafialny należący do pobliskiego opackiego kościoła, zbudowany w stylu romańskim. Oba kościoły dedykowane są świętemu Marcinowi i nawiązują do dawnego opactwa założonego przez patrona w Tours, gdzie również znajdowały się dwa kościoły. Położone są na Starym Mieście w Kolonii, nieopodal nabrzeża Renu. Pierwsza wzmianka o kościele pochodzi z 1176 dotycząca poświęcenia krypty. W latach 1460–1486 kościół został rozbudowany w stylu późnogotyckim. Znany jest twórca sklepień, był nim budowniczy Johann von Langenberg. Była to trójnawowa pięcioprzęsłowa hala, z krótkim prezbiterium. Korpus nawowy był nakryty wspólnym dachem, usytuowana po stronie południowo-zachodniej wieża otrzymała wysoki, ostrosłupowy hełm. Wieża widoczna jest na rycinie Antona Woensama, z 1531 roku. W takim stanie kościół zachował się do XIX wieku, kiedy to po zajęciu Kolonii przez wojska francuskie, w ramach sekularyzacji kościół został zamknięty. W 1824 ze względu na postępujące zniszczenia Mały kościół Świętego Marcina rozebrano, pozostawiając jedynie wieżę, która pomimo zniszczeń II wojny światowej została odbudowana. 

</doc>
<doc id="2529797" url="https://pl.wikipedia.org/wiki?curid=2529797" title="Arnold Schattschneider">
Arnold Schattschneider

Arnold Heinrich Schattschneider (ur. 26 sierpnia 1869, zm. 17 czerwca 1930) – muzyk, pedagog, założyciel i pierwszy dyrektor Bydgoskiego Konserwatorium Muzycznego.
Życiorys.
Urodził się 26 sierpnia 1869 r. Gorzeniu w powiecie bydgoskim. Był synem Heinricha, nauczyciela i Florentiny. W 1856 r. rodzina osiadła w Gorzeniu, gdzie ojciec był nauczycielem miejscowej szkoły elementarnej. W 1872 r. przeniosła się do Okola, wówczas podbydgoskiej gminy. Uczęszczał do tamtejszej szkoły ludowej, w której jego ojciec był nauczycielem. Odbył studia muzyczne w "Akademische Meisterschule" w Berlinie. Był uczniem Maxa Brucha, znanego kompozytora późnoromantycznej muzyki symfonicznej i chóralisty. Muzyce, nauczaniu i popularyzacji dzieł Maxa Brucha pozostał wierny do końca życia.
W 1895 r. rodzina Schattscheiderów zamieszkała w Bydgoszczy przy ul. Garbary 23.
W tym roku podjął pracę w bydgoskim Królewskim Gimnazjum przy pl. Wolności, gdzie oprócz posady nauczyciela muzyki, prowadził również niewielki zespół muzyczny, który tworzyli uczniowie gimnazjum. Okresowo uczył także w miejskiej Wyższej Szkole dla Dziewcząt, a od 1898 r. kierował również chórem mieszanym „"Singakademie"”, który w 1902 r. jako wydział wszedł w strukturę utworzonego wówczas Niemieckiego Towarzystwa Sztuki i Wiedzy. Chór ten był jedną z większych organizacji muzycznych w Bydgoszczy. Jego występy uświetniały oficjalne uroczystości, a organizowane koncerty miały stałych słuchaczy. Przez pewien czas kierował i sprawował także opiekę artystyczną nad chórem "Liedertafel", mającym najstarsze tradycje w Bydgoszczy (1842)
W 1904 r. wystąpił z inicjatywą powołania w Bydgoszczy pierwszej szkoły muzycznej. Propozycja ta zyskała poparcie władz miejskich i ministerstwa szkolnictwa muzycznego, zainteresowanego rozwojem nowych placówek oświatowych. Uroczyste otwarcie Konserwatorium miało miejsce 16 października 1904 r., a Schatschneider został jego pierwszym dyrektorem. Poza tym nauczał śpiewu solowego i chóralnego oraz prowadził ćwiczenia z dyrygentury. Jego zastępcą na stanowisku dyrektora był Wilhelm von Winterfeld, współzałożyciel i jego bliski współpracownik. W 1905 r. stanął na czele, założonego wspólnie z Wilhelmem von Winterfeldem i Emilem Bergmanem, pierwszej zawodowej orkiestry w Bydgoszczy, złożonej z pedagogów konserwatorium. W 1906 r. pozyskał nową siedzibę dla szkoły w kamienicy al. Mickiewicza 9, a w 1911 r. uruchomił filię przy Wełnianym Rynku 12. Szczególnym zainteresowaniem Schattschneidera cieszyły się utwory chóralne kompozycji Maxa Brucha, wykonywane przez kameralistów z konserwatorium. Chór i orkiestra kameralna bydgoskiego konserwatorium uczestniczyły we wszystkich ważniejszych koncertach w mieście, organizowanych m.in. z okazji 70. rocznicy urodzin M. Brucha, 150-lecia urodzin W.A. Mozarta, 100-lecia urodzin F. Mendelsohna-Bartholdy i 100. rocznicy śmierci J. Haydna.
Szczególnym wyróżnieniem było nadanie mu tytułu królewskiego dyrygenta. Poza tym był członkiem "Allgemeiner Deutscher Sprachverein" oraz zasiadał w ławach bydgoskiej loży wolnomularskiej „"Janus na Wschodzie"”. W 1912 r. przeniósł się do Görlitz, gdzie otrzymał stanowisko dyrygenta w tamtejszym Miejskim Konserwatorium i Chórze Publicznym. W 1913 r. w uznaniu zasług dla rozwoju muzyki i dorobku artystycznego, nadano mu tytuł profesora. W 1920 r. otrzymał etat wykładowcy w Wyższej Szkole Muzycznej w Mannheim, po czym został rektorem tej szkoły. Pracując w Mannheim założył na wzór bydgoski – chór mieszany pod nazwą "Volks – Singakademie". Gościnnie dyrygował wieloma orkiestrami teatrów operowych i operetkowych oraz symfonicznymi, np. w Dreźnie, Kolonii i Wrocławiu.
Zmarł 17 czerwca 1930 r. w Mannheim.
Rodzina.
Arnold Schattschneider był żonaty z Elisabeth z domu Dannebaum. Miał syna Ericha Georga (ur. 1897 w Bydgoszczy, zginął w I wojnie światowej).

</doc>
<doc id="2529799" url="https://pl.wikipedia.org/wiki?curid=2529799" title="Stuttgart Nürnberger Straße">
Stuttgart Nürnberger Straße

Stuttgart Nürnberger Straße (niem: "Bahnhof Stuttgart Nürnberger Straße") – stacja kolejowa w Stuttgarcie, w kraju związkowym Badenia-Wirtembergia, w Niemczech. Znajduje się na 2,7 km Remsbahn i w sieci S-Bahn.
Historia.
Już w 1906 roku były pomysły na nowy przystanek kolejowy na Remsbahn w Cannstatt. Było to w pobliżu Szpitala Powiatowego. Parlament jednak odrzucił ten projekt.
Koniec lat 20 i 30 spowodował dlaszą rozbudowę Cannstatt w kierunku wschodnim. Wzdłuż drogi do Fellbach, która nosi nazwę Nürnberger Straße od 1936 roku powstały osiedla "Im Geiger" i "Espan". Dzięki linii tramwajowej nr 1, która została przedłużona od 1929 do Fellbach mieszkańcy mieli dostęp do transportu miejskiego Stuttgartu.
Rozwój budynków, głównie domów wielorodzinnych, trwał do lat 50. W 1957 gmina Stuttgart upoważniła naukowca profesor Walthera Lamberta do wprowadzenia nowego planu transportu dla miasta i okolicznych powiatów. W maju 1962 roku Lambert zaprezentował wyniki w których widniała potrzeba nowego przystanku kolejowego w Bad Cannstatt. 
W 1978 rozpoczęła się budowa na podmiejskiej trasie Remsbahn. Dwutorowy odcinek między Bad Cannstatt i Waiblingen otrzymał jeszcze dwa tory. Na przejściu przez drogę B14 powstał nowy przystanek Nürnberger Straße. Uruchomienie przystanku nastąpiła wraz z uruchomieniem linii S2 i S3 w dniu 27 września 1981 roku. Rozwinął się nowy punkt przesiadkowy między S-Bahn i tramwajem linii 1, który teraz nosi nazwę "Nürnberger Straße".

</doc>
<doc id="2529801" url="https://pl.wikipedia.org/wiki?curid=2529801" title="Wilhelm von Winterfeld">
Wilhelm von Winterfeld

Wilhelm von Winterfeld (ur. 18 grudnia 1880 w Petrovaradinie, zm. 1 października 1943 w Zagrzebiu) – niemiecki pianista, skrzypek, kompozytor, pedagog, dyrektor Bydgoskiego Konserwatorium Muzycznego.
Życiorys.
Urodził się 18 grudnia 1880 r. w Petrovaradin na Węgrzech. Był synem Wilhelma i Anny z domu Hanslich. Pochodził z saskiej rodziny szlacheckiej osiadłej w Szwabii nad Dunajem od trzech pokoleń. Częściowo był również pochodzenia żydowskiego. Uczęszczał do królewskiego gimnazjum w Újvidék. Po złożeniu egzaminu dojrzałości podjął studia w Konserwatorium Muzycznym w Pradze. Był uczniem m.in. Antonína Dvořáka, pod kierunkiem którego zgłębiał tajniki kompozycji oraz Otokara Sevćika w klasie skrzypiec. Dodatkowo poznawał tajniki gry na fortepianie i zasady dyrygentury.
Po ukończeniu studiów w 1904 r. przybył do Bydgoszczy dysponując doskonałymi referencjami udzielonymi mu przez praskich profesorów. Trafił na okres organizacji Bydgoskiego Konserwatorium Muzycznego, w czym czynnie uczestniczył współpracując z Arnoldem Schattschneiderem. W latach 1904–1912 był nauczycielem w Konserwatorium prowadząc klasę skrzypiec i fortepianu, wykładając teorię muzyki oraz kierując orkiestrą kameralną złożoną z pedagogów szkoły. Gdy w 1912 r. Arnold Schattschneider przeniósł się do Görlitz, objął po nim stanowisko dyrektora konserwatorium.
W 1914 r. w związku z wybuchem I wojny światowej został powołany do wojska. Walczył jako porucznik, a następnie kapitan piechoty w armii austro-węgierskiej na frontach: serbskim, rosyjskim i włoskim. W marcu 1919 r. powrócił do Bydgoszczy i ponownie objął kierownictwo szkoły w zmienionych warunkach politycznych. Powrót Bydgoszczy do Polski spowodował znaczny odpływ ludności niemieckiej, także dotychczasowych uczniów i pedagogów uczących w konserwatorium. Konieczne stało się okresowe zatrudnienie polskich nauczycieli oraz przyjmowanie większej liczby uczniów Polaków. Szkoła rozwijała także współpracę z polskim Miejskim Konserwatorium Muzycznym, utworzonym w 1927 r. i kierowanym przez Zdzisława Jahnke, a później Irenę Jahnke.
Powszechnie uważany za Niemca, określał siebie jako obywatela świata. W Polsce czuł się dobrze i współpracował z Polakami w każdej dziedzinie sztuki. Na jego uczelni studiowali i uczyli się Niemcy oraz Polacy. Winterfeld współpracował z polskimi orkiestrami wojskowymi oraz przyjaźnił się z wieloma polskimi muzykami z Bydgoszczy, Poznania i Łodzi. Prowadzony przez niego chór i orkiestra występowały w Teatrze Miejskim i w innych salach koncertowych w Bydgoszczy, gdzie organizatorami byli Polacy.
Ważną dziedziną jego działalności obok pracy pedagogicznej było kierowanie orkiestrą niemieckiego teatru amatorskiego Deutsche Bühne w Bydgoszczy. Kierowana przez niego orkiestra szczyciła się wieloma wykonaniami dzieł najwyższej klasy (oratoria, kantaty, koncerty symfoniczne i kameralne, opery i operetki). W jej repertuarze były utwory m.in. W.A. Mozarta, J. Haydna, J.S. Bacha, L van Beethovena, F. Mendelsohna-Bartholdy'ego, A. Dvořáka, E Griega, P. Czajkowskiego, F. Schuberta, F. Chopina, S. Moniuszki i F. Nowowiejskiego. W kwietniu 1930 r. dyrygował orkiestrą Filharmonii Warszawskiej, która wykonała transmitowane przez Polskie Radio „Requiem” G. Verdiego.
Znany był również jako kompozytor, autor wielu utworów przeznaczonych na skrzypce, fortepian, także symfonicznych. Były wśród nich również polki, mazurki i walce, dla których inspiracją była muzyka i tańce ludowe. Był także autorem węgierskich i słoweńskich oraz serbskich pieśni ludowych. Skomponował muzykę do "Odprawy posłów greckich" Jana Kochanowskiego i tragedii Sofoklesa "Król Edyp". Tworzył także etiudy, marsze i różne utwory na skrzypce i fortepian. Często wystawiano jego operetkę pt. "Tancerka z miłości" oraz fantazję skrzypcową z tematem pieśni węgierskiej "Sarica".
Wilhelm von Winterfeld był pierwszoplanową postacią bydgoskiego życia muzycznego w dwudziestoleciu międzywojennym, zwłaszcza w kręgu niemieckiej mniejszości narodowej.
Jego losy po wybuchu II wojny światowej nie są dokładnie znane. Od października 1939 r. do połowy 1943 r. kierował Konserwatorium o zmienionej nazwie „"Bromberger Privatschule für Musik"”. Przyjmował do tej szkoły Polaków, do czasu zakazu przez władze niemieckie w połowie 1940 r. Potem wyjechał do Jugosławii, zajętej już przez Niemców, być może w poszukiwaniu żony, która zginęła w jednym z tamtejszych obozów koncentracyjnych w 1942 r. Zmarł 1 października 1943 r. na atak serca w Zagrzebiu podczas podróży powrotnej do Bydgoszczy.
Rodzina.
Wilhelm von Winterfeld mieszkał w kamienicy przy al. Mickiewicza 3. Od 1919 r. był żonaty był z Margit Adeline z domu Kraus. Nie miał własnych dzieci, lecz był opiekunem dzieci żony z pierwszego jej małżeństwa: Mary Mösl (ur. 1911) i Franza Viktora Mösl (ur. 1912).
Jego przybrany syn Victor Mösl, występujący pod nazwiskiem Winterfeld ukończył klasę skrzypiec w Bydgoskim Konserwatorium Muzycznym i Wyższą Szkołę Muzyczną w Berlinie. Od 1934 r. koncertował w całej Europie, ale najczęściej w Rzymie, Neapolu, Mediolanie, Londynie, Bydgoszczy i Grudziądzu. Victor Winterfeld był koncertmistrzem Królewskiej Opery w Zagrzebiu i profesorem Królewskiej Akademii Muzycznej.

</doc>
<doc id="2529804" url="https://pl.wikipedia.org/wiki?curid=2529804" title="Port lotniczy Cooktown">
Port lotniczy Cooktown

Port lotniczy Cooktown (IATA: CTN, ICAO: YCKN) – port lotniczy położony 7,5 km od Cooktown, w stanie Queensland, w Australii.

</doc>
<doc id="2529811" url="https://pl.wikipedia.org/wiki?curid=2529811" title="Bitwa pod Stoss">
Bitwa pod Stoss

Bitwa pod Stoss – starcie zbrojne, które miało miejsce dnia 17 czerwca 1405 r. w trakcie wojny Appenzellu.
Przyczyny.
Po przegranej bitwie pod Vögelinsegg w roku 1403 i wycofaniu się z koalicji antyszwajcarskiej miast szwabskich, opat Kuno von Stoffeln zwrócił się o pomoc do księcia Leopolda IV Austriackiego. Leopold IV wysłał wówczas swojego młodszego brata Fryderyka IV przeciwko rebeliantom z Appenzellu. Fryderyk zebrał z rejonów Górnej Austrii silną armię rycerską, składającą się głównie ze szwabskiej szlachty i kontyngentów habsburskich. Największe wsparcie przyszło ze strony miast Schaffhausen i Konstancji.
W połowie czerwca roku 1405 wojska Appenzellu wyprzedziły działania Fryderyka, przechodząc do ofensywy w dolinie Renu i oblegając miasteczko Altstätten. W tej sytuacji Fryderyk podzielił swoje siły, zamierzając wziąć siły Appenzellu w kleszcze. Armia dowodzona przez wójta Johanna von Lupfen ruszyła w kierunku miasta St. Gallen, pustosząc okolice. Dnia 17 czerwca w wyniku potyczki pod Rotmoten, armia książęca poniosła znaczne straty i musiała wycofać się z rejonu Sankt Gallen. Druga grupa wojsk zajęła ostatecznie bez walki Altstätten, z którego wycofały się uprzednio siły obrońców. 17 czerwca armia Fryderyka w sile 4 000 ludzi (kontyngenty rycerskie z Winterthuru, Konstancji i Feldkirch) podjęła dalszy marsz na Appenzell.
Bitwa.
Podobnie jak to miało miejsce podczas bitwy pod Vögelinsegg Szwajcarzy starannie przygotowali linie obronne, zagradzając przeciwnikowi drogę do Appenzellu. Około 400 górników z Appenzellu zaskoczyło straż przednią przeciwnika (1200 ludzi) tuż przy granicy. Szwajcarzy zrzucali na maszerujących wielkie odłamki skał i rzucili się na niego z halabardami kopiując taktykę zastosowaną podczas bitwy pod Morgarten. Kroczący w szyku habsburscy łucznicy w trudnych warunkach pogodowych nie byli w stanie użyć swojej broni (mokre cięciwy nie dawały się naciągać). Po krótkiej walce armia habsburska rzuciła się do ucieczki wąskim przejściem, wielu z jej żołnierzy ginęło od ciosów szwajcarskiej halabardy. Po stronie Habsburgów zginęło 330 ludzi w tym dowodzący siłami z Winterthuru Laurenz von Sal. Szwajcarzy utracili 20 ludzi. W ręce zwycięzców wpadło 170 pancernych zbroi rycerskich oraz chorągwie kontyngentów z Winterthuru, Feldkirch i Schlandersbergu.
Skutki.
Po zwycięstwie siły Appenzellu kontynuowały kampanię w okolicach Renu. Trzy miesiące później zdobyły Feldkirch oraz po krótkim oblężeniu Schattenburg. Miasteczko Altstätten podobnie jak i inne gminy zostały włączone do związku miast szwajcarskich.
Kolejnymi celami stały się Sargans, obszary Walensee i Thurgau, które doszczętnie złupiono. W rece Szwajcarów wpadły 64 zamki (30 z nich zniszczono). Oblężono i zdobyto Wil, gdzie do niewoli dostał się opat Kuno von Stoffeln. Opata odwieziono do klasztoru Sankt Gallen, gdzie zrzekł się on wszelkich praw w stosunku do mieszkańców Appenzellu.
Legenda.
Drugie zwycięstwo Szwajcarów nad Habsburgami w trakcie wojny Appenzellu wspominane jest do dnia dzisiejszego. Bitwa wiąże się z legendą o bohaterze z okresu wojny Appenzellu (Ueli Rotach), który w swoim domu miał samotnie bronić się przed atakiem armii austriackiej, zabijając wielu przeciwników. Nie mogąc pokonać walecznego przeciwnika, Habsburgowie podpalili w końcu dom, w którym bohatersko zginął Szwajcar.

</doc>
<doc id="2529813" url="https://pl.wikipedia.org/wiki?curid=2529813" title="Leszek Borkowski">
Leszek Borkowski

&lt;onlyinclude&gt;* Leszek Dunin Borkowski (1811–1896) – polski ziemianin, powstaniec listopadowy, publicysta, poeta, tłumacz, polityk

</doc>
<doc id="2529815" url="https://pl.wikipedia.org/wiki?curid=2529815" title="Africocypha">
Africocypha

Africocypha – rodzaj ważek z rodziny Chlorocyphidae.
Do rodzaju należą następujące gatunki:

</doc>
<doc id="2529816" url="https://pl.wikipedia.org/wiki?curid=2529816" title="Africocypha greyi">
Africocypha greyi



</doc>
<doc id="2529818" url="https://pl.wikipedia.org/wiki?curid=2529818" title="Grão Pará">
Grão Pará

Grão Pará – miasto i gmina w Brazylii, w stanie Santa Catarina. Znajduje się w mezoregionie Sul Catarinense i mikroregionie Tubarão.

</doc>
<doc id="2529819" url="https://pl.wikipedia.org/wiki?curid=2529819" title="Mładinowo">
Mładinowo

Mładinowo () – wieś w Bułgarii w obwodzie Chaskowo, w gminie Swilengrad. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 grudnia 2018 roku miejscowość liczyła 329 mieszkańców.
Położenie.
Miejscowość położona jest u podnóża góry Sakar. Znajdują się tu liczne dolmeny.

</doc>
<doc id="2529820" url="https://pl.wikipedia.org/wiki?curid=2529820" title="Westland WS-51 Dragonfly">
Westland WS-51 Dragonfly

Westland WS-51 Dragonfly – brytyjski śmigłowiec produkowany przez firmę Westland Aircraft po zakończeniu II wojny światowej, licencyjna wersja amerykańskiej maszyny Sikorsky H-5 (S-51). WS-51 był pierwszym śmigłowcem produkowanym przez firmę Westland.
Historia.
Wraz z zakończeniem wojny firma Westland Aircraft stanęła przed wyborem dalszej drogi rozwoju, gdyż zakończono produkcję samolotów bojowych, a tym samym skończyły się również wielkoseryjne zamówienia rządowe. Zarząd firmy podjął decyzję o rozwoju nowych maszyn latających, które pod koniec wojny zaczęły udowadniać swoją skuteczność w sytuacjach, w których klasyczne samoloty zawodziły – śmigłowców. Chcąc szybko wdrożyć nowy produkt zrezygnowano z długiej drogi budowy własnej konstrukcji na korzyść zakupienia licencji. Wybór padł na amerykański śmigłowiec Sikorsky H-5 (S-51). Do Stanów Zjednoczonych wysłano przedstawicieli firmy w celu sfinalizowania umowy licencyjnej, którą podpisano w grudniu 1946 roku. Dokumentacja techniczna nowej maszyny trafiła do Westlanda w maju 1947 roku. Nie można było jednak podjąć od razu produkcji, gdyż amerykańskie normy techniczne dość znacznie różniły się od brytyjskich. Począwszy od napędu, którym w amerykańskim oryginale był Pratt &amp; Whitney R-985, a brytyjskim miał być Alvis Leonides 50, a skończywszy na łożyskach, wszystkie te elementy dość znacznie różniły się między sobą. Przez ponad rok czternastoosobowy zespół dostosowywał amerykańskie plany do brytyjskich warunków. Wreszcie 5 października 1948 gotowy prototyp, za którego sterami siedział Alan Bristow wzniósł się po raz pierwszy w powietrze. Pierwszy śmigłowiec seryjny oblatano 22 czerwca 1949 roku. Seryjna produkcja śmigłowca trwała do 1954 roku. Łącznie wyprodukowano 149 maszyn. WS-51 stał się pierwszym śmigłowcem, który w lipcu 1951 roku otrzymał certyfikat cywilny. W 1950 roku maszyna weszła do służby w Royal Navy, gdzie wypełniała zadania ratownicze. Po zakończeniu produkcji podjęto próbę modernizacji śmigłowca tworząc jego wersje rozwojową oznaczoną jako Westland WS-51 Widgeon, ale nie osiągnęła ona takiego sukcesu rynkowego jak Dragonfly i wybudowano jedynie 15 egzemplarzy.
Śmigłowiec zabierał pilota i trzech pasażerów. W wersji HR.3 trójłopatowy wirnik o konstrukcji metalowej krytej płótnem zamieniono na wytrzymalszy całkowicie metalowy. 
Śmigłowce od stycznia 1950 roku zaczęły wchodzić na wyposażenie dywizjonów, począwszy od 745. Dywizjonu. Używane były jako maszyny pokładowe na lotniskowcach do ratowania załóg samolotów, które uległy wypadkom, oraz do celów dyspozycyjnych i łączności z lądem i innymi okrętami. Z jednostek liniowych wycofano je w 1960 roku, do szkolenia były używane do 1967 roku.

</doc>
<doc id="2529821" url="https://pl.wikipedia.org/wiki?curid=2529821" title="Libellago lacuselephantum">
Libellago lacuselephantum



</doc>
<doc id="2529822" url="https://pl.wikipedia.org/wiki?curid=2529822" title="Gravatal">
Gravatal

Gravatal – miasto i gmina w Brazylii, w stanie Santa Catarina. Znajduje się w mezoregionie Sul Catarinense i mikroregionie Tubarão.

</doc>
<doc id="2529823" url="https://pl.wikipedia.org/wiki?curid=2529823" title="Imaruí">
Imaruí

Imaruí – miasto i gmina w Brazylii, w stanie Santa Catarina. Znajduje się w mezoregionie Sul Catarinense i mikroregionie Tubarão.

</doc>
<doc id="2529824" url="https://pl.wikipedia.org/wiki?curid=2529824" title="Medieval rock">
Medieval rock



</doc>
<doc id="2529826" url="https://pl.wikipedia.org/wiki?curid=2529826" title="Andrzej z Phú Yên">
Andrzej z Phú Yên

Andrzej z Phú Yên (ur. w 1625 lub 1626 zm. 26 lipca 1644) – męczennik, błogosławiony Kościoła katolickiego.
Pochodził z prowincji z Phú Yên w Wietnamie. W 1641, roku razem z matką, przyjął chrzest; potem został katechetą. W 1644 roku, na polecenie króla, władze rozpoczęły prześladowania katolików. Aresztowano go razem z innymi katechistami. W więzieniu był torturowany – wówczas doprowadzono go przed oblicze gubernatora, który próbował go zmusić do wyrzeczenia się wiary, jednak odmówił. W czasie publicznego procesu, 26 lipca 1644 roku, skazano go na karę śmierci. Wyrok wykonano w tym samym dniu.
Został beatyfikowany przez papieża Jana Pawła II w dniu 5 marca 2000 roku.

</doc>
<doc id="2529827" url="https://pl.wikipedia.org/wiki?curid=2529827" title="Imbituba">
Imbituba

Imbituba – miasto i gmina w Brazylii, w stanie Santa Catarina. Znajduje się w mezoregionie Sul Catarinense i mikroregionie Tubarão.

</doc>
<doc id="2529828" url="https://pl.wikipedia.org/wiki?curid=2529828" title="Kristin Schmidt">
Kristin Schmidt

Kristin Schmidt (ur. 18 października 1983 w Zschopau) – niemiecka skoczkini narciarska, reprezentantka Oberwiesenthaler SV.
Na międzynarodowej arenie zadebiutowała 16 stycznia 2005 w Planicy podczas zawodów Pucharu Kontynentalnego, oddając skoki odpowiednio po 78 m i 82 m na skoczni normalnej.

</doc>
<doc id="2529831" url="https://pl.wikipedia.org/wiki?curid=2529831" title="Jaguaruna">
Jaguaruna

Jaguaruna – miasto i gmina w Brazylii, w stanie Santa Catarina. Znajduje się w mezoregionie Sul Catarinense i mikroregionie Tubarão.

</doc>
<doc id="2529834" url="https://pl.wikipedia.org/wiki?curid=2529834" title="Aquae Albae in Byzacena">
Aquae Albae in Byzacena

Aquae Albae w Byzacenie (łac. "Aquaealbensis in Byzacena") – stolica historycznej diecezji w Cesarstwie rzymskim w prowincji Byzacena. Współcześnie kojarzona z miejscem "Ain-Beida" w Tunezji. Obecnie katolickie biskupstwo tytularne. Od 1984 biskupem tytularnym Aquae Albae w Byzacenie jest Piotr Krupa, emerytowany biskup pomocniczy pelpliński.

</doc>
<doc id="2529836" url="https://pl.wikipedia.org/wiki?curid=2529836" title="Laguna (Santa Catarina)">
Laguna (Santa Catarina)

Laguna – miasto i gmina w Brazylii, w stanie Santa Catarina. Znajduje się w mezoregionie Sul Catarinense i mikroregionie Tubarão. Miasto było w 1839 roku stolicą państwa Republika Juliana.

</doc>
