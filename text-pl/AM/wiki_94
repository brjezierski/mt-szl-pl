<doc id="2550308" url="https://pl.wikipedia.org/wiki?curid=2550308" title="Hymn na cześć Szulgi">
Hymn na cześć Szulgi

Hymn na cześć Szulgi – sumeryjski utwór literacki, pean na cześć drugiego króla z III dynastii z Ur. Powstał prawdopodobnie za czasów panowania Szulgi w XXI wieku p.n.e., jednak zachowane we fragmentach czternaście kopii tekstu pochodzi z czasów po upadku dynastii na przełomie III–II tysiąclecia p.n.e. Hymn został odtworzony przez Adama Falkensteina.
Kontekst historyczny.
Szulgi, jeden z najwybitniejszych królów doby III dynastii z Ur, panował w XXI wieku p.n.e. w mieście Ur. Zwieńczeniem jego sukcesów na polu militarnym, politycznym i ekonomicznym było przybranie tytułu boga. Imię władcy było poprzedzane symbolem bóstwa księżyca – Sina. Na jego cześć wznoszono świątynie, ozdobione posągami z wizerunkiem króla. 
"Hymn na cześć Szulgi" jest utworem literackim, w którym można odnaleźć echa prawdziwych wydarzeń z okresu panowania Szulgi. Wzmianki o szybkości króla, z którą przebywa drogę z Nippur do Ur (około 150 km), nawiązują do jego podbojów wojennych oraz do szybkości, z jaką potrafił w miarę potrzeb przerzucać armię na duże odległości. Polityka wewnętrzna, jak wznoszenie zamków obsadzanych zaufanymi ludźmi oraz zapewnienie bezpieczeństwa na szlakach handlowych, również znalazła wyraz w hymnie.
Zachowane tabliczki z "Hymnem na cześć Szulgi" pochodzą z okresu po upadku III dynastii z Ur, jednak zapewne utwór został ułożony jeszcze za życia króla. Znane są fragmenty czternastu kopii dzieła. Na ich podstawie Adam Falkenstein skompilował tekst. 
Treść.
Szulgi nazywa siebie wybrańcem bogów, zrodzonym z Ninsun za sprawą Ana, który włożył mu koronę na głowę. Jest ukochanym Ninlil, bratem i druhem – Utu. Jeszcze przed urodzeniem o heroicznych losach Szulgi zadecydował Enlil. Do wielkich czynów wybrała go Inanna, która jako narzeczona świętuje z nim "eszesz" – comiesięczne święto z okazji pełni księżyca. Nisaba obdarzyła go wiedzą, Szakan – szybkością.
Wybranek bogów Szulgi odbywa podróż z okazji święta pełni książyca "eszesz" z Nippur do Ur. Trwa burza, jednak nie jest ona w stanie opóźnić podróży. Odległość między dwoma miastami król przebywa w ciągu jednego dnia. Szulgi opisuje swoje dokonania jako administrator i wielki budowniczy oraz sprawiedliwy król. Wzmiankuje o wybudowaniu na pograniczach państwa zamków, które przyozdobił ogrodami i obsadził zaufanymi ludźmi. Wzniósł liczne świątynie i zapewnił im dużą liczbę ofiar. Podjął kroki, aby mieszkańcy jego krainy żyli w dobrobycie, mając stały dostęp do wody i chleba. Wrogów „czarnogłowego” ludu podporządkował, czym zyskał szacunek mieszkańców Sumeru.

</doc>
<doc id="2550309" url="https://pl.wikipedia.org/wiki?curid=2550309" title="Nennius">
Nennius



</doc>
<doc id="2550310" url="https://pl.wikipedia.org/wiki?curid=2550310" title="Inana i Szukalletuda">
Inana i Szukalletuda

Inana i Szukalletuda – jeden z mitów sumeryjskich, zawierający opowieść o uwiedzeniu Inany przez ogrodnika Szukalletudę. Prawdopodobnie mit jest echem klęski żywiołowej, jaka dotknęła Sumer. Mit nie zachował się w całości, brakuje w nim zakończenia. Opowieść jest poświęcona zemście, jaką próbuje wymierzyć Inana ogrodnikowi Szukalletudzie za jej uwiedzenie podczas snu. Nie potrafiąc odnaleźć sprawcy swojej hańby, bogini zsyła na kraj trzy plagi.
Treść.
Ogród pracowitego ogrodnika Szukalletudy niszczał mimo wysiłków, jakie wkładał w jego nawadnianie. W kraju szalały burze piaskowe, na skutek których drzewa nie rosły, a ogrodnik cierpiał z tego powodu. Spojrzał na gwiazdy i z ich układu odczytał wyrocznię boską, według której powinien zasadzić w niedostępnych miejscach ogrodu drzewa "sarbatu". W ten sposób powstała osłona dla jego roślin przed burzami piaskowymi a ogród rozkwitnął.
Przez krainę, gdzie Szukalletuda uprawiał swój sad, wędrowała Inana. Znużona długą podróżą położyła się pod drzewami, aby odpocząć. Szukalletuda zobaczył ją i uwiódł, po czym odszedł. Po przebudzeniu bogini za zniewagę postanowiła zemścić się na ludziach. Przemieniła wodę w studniach i rzekach w krew, susza spowodowała więdnięcie roślin, ludzie umierali z pragnienia. Bogini chciała odnaleźć i ukarać ogrodnika, lecz ten uciekł do domu swego ojca, któremu opowiedział o zajściu. Ten poradził mu ukryć się w kraju Czarnogłowych, gdzie mściwa bogini go nie odnajdzie.
Inana, nie odnalazłszy Szukalletudy, zesłała na Sumer kolejne plagi. Pierwszą były niszczycielskie burze, drugiej nie da się określić, gdyż fragment przekazu został zniszczony. Ponieważ nadal nie odnalazła i nie ukarała ogrodnika, udała się do Enki w Eridu, aby prosić o radę… (dalszy tekst jest nieczytelny).
Interpretacja.
Mit "Inana i Szukalletuda" to opowieść o wydarzeniach, jakie prawdopodobnie miały miejsce w Sumerze. Przypuszczalnie odzwierciedla klęski żywiołowe. Kapłani próbowali wyjaśnić ich pochodzenie karą za bluźnierstwo, którego dopuścił się jeden z Sumerów. Autor mitu w sposób niespotykany w mitologii sumeryjskiej przedstawił czyn świętokradczy. Poeta zdaje się przyjmować w konflikcie między bogiem a człowiekiem stronę człowieka. Jego sympatia jest po stronie ogrodnika, zaś zemsta, którą wymierza Inana, budzi odrazę.
Szukalletuda został przedstawiony jako prekursor nowej metody rolniczej. Innowacja polegała na zasadzeniu ochronnego pasu leśnego poza obrębem ogrodu drzew, aby uchronić kultywowane rośliny przed niszczącymi je wiatrami i burzami piaskowymi. Nie ustalono, jakie drzewo zasadził, ponieważ nadal pozostaje nieznane znaczenie sumeryjskiego wyrazu "sarbatu". 
Poeta nazwał Inanę "hierodulą" – prostytutką sakralną, którym według wierzeń sumeryjskich patronowała. Mit ukazuje również inne oblicze bogini – mściwe i okrutne, co czyni ją negatywną postacią w tej opowieści. Nieznane jest zakończenie mitu. Być może Enki uznał słuszność jej gniewu i Inana ostatecznie zemściła się na Szukalletudzie. W tym przypadku zachowana zostałaby panująca w mitologii sumeryjskiej konwencja ukazania przewagi bóstwa nad człowiekiem. Niemniej takie zakończenie nie stanowiłoby równowagi dla początku mitu.
Motyw plagi przemiany wody w krew występuje – oprócz mitu "Inana i Szukalletuda" – także w biblijnej "Księdze Wyjścia". Nieznany jest żaden inny mit starożytny, gdzie pojawia się podobny motyw.

</doc>
<doc id="2550311" url="https://pl.wikipedia.org/wiki?curid=2550311" title="Kodeks Ur-Nammu">
Kodeks Ur-Nammu

Kodeks Ur-Nammu – zbiór praw, ustanowiony za panowania sumeryjskiego króla Ur-Nammu na przełomie XXII–XXI wieku p.n.e. Znany jest z kopii odkrytej w Nippur (obecny Irak) na początku XX wieku. Odczytany i zbadany został pół wieku później. Tekst niemal w całości jest zniszczony. Odcyfrowano jedynie trzy artykuły z przypuszczalnej łącznej liczby kilkudziesięciu. Nie jest jasne, jakie dziedziny życia regulował.
Historia odkrycia.
Spisana na dwóch tabliczkach glinianych kopia praw Ur-Nammu została odkryta podczas badań archeologicznych ruin miasta Nippur w 1902 roku. Wówczas nikt z badaczy nie zainteresował się szczególnie odkryciem, ponieważ uwaga naukowców skupiła się na odnalezionej w tym samym czasie steli Hammurabiego. Tabliczki trafiły do muzeum w Stambule, gdzie kustosz F.R. Kraus zainwentaryzował je pod numerem Ni 3191 oraz opatrzył uwagą, że dotyczą kwestii prawnych. W 1952 roku tabliczkami zainteresował się przebywający wówczas w Stambule i powiadomiony o nich przez Krausa S.N. Kramer. Odczytany tekst okazał się być kopią praw Ur-Nammu – założyciela III dynastii z Ur.
Kodeks jest najstarszym z dotychczas odnalezionych zbiorów praw. Forma, w jakiej został spisany, była naśladowana przez późniejszych prawodawców mezopotamskich. Prawdopodobnym jest także to, że inskrypcja młodszej o trzysta lat steli Hammurabiego wzorowana była na tradycjach sumeryjskich. Otóż w innym źródle z czasów III dynastii z Ur – steli Ur-Nammu – opatrzonym płaskorzeźbą, ukazana została scena składania przez króla ofiary Nannie. Bóstwo przekazuje Ur-Nammu jakiś przedmiot – prawdopodobnie insygnia mocy nadania praw boskich ludziom.
Opis fizyczny.
Kodeks nie zachował się w całości. Znana naukowcom kopia na dwóch tabliczkach stanowiła zapewne pierwszą tabliczkę kodeksu oryginalnego, którego objętość wynosiła dwie lub więcej tabliczek. Większa część odnalezionego tekstu została zniszczona. Na odkrytych tabliczkach znajdowało się około 370 wierszy, 90 z nich udało się odczytać.
Zawartość kodeksu.
Brak zgodności wśród badaczy, ile spraw poruszał kodeks. Według Kramera było ich 19, według M. San Nicoló – 22, według E. Schlechter – około 30. Niemal w całości zostały odczytane tylko trzy artykuły: pierwszy, piąty i dziesiąty. Artykuł pierwszy dotyczył kwestii sadzenia (prawdopodobnie drzew). Artykuł piąty poruszał kwestię podziału wody podczas nawadniania za pomocą kanałów irygacyjnych lub ewentualnie mógł traktować o umyślnym bądź nieumyślnym zalaniu cudzego pola. Dziesiąty artykuł omawiał procedurę w przypadku oskarżenia o czary. Przypuszcza się, że oskarżony musiał przejść próbę wody. Brak danych o przebiegu postępowania i sankcji za fałszywe oskarżenie. Artykuł 15 omawia schwytanie zbiegłego niewolnika poza granicami miasta i przyprowadzenie go do właściciela. Znalazcy przysługiwała nagroda (jej wysokość jest zatarta). Artykuły 16–18 ustalają wysokość grzywny za różne uszkodzenia ciała.
Analiza kodeksu.
Prawodawstwo sumeryjskie nie znało zasady „oko za oko”. Wypracowało inne formy zadośćuczynienia. Kodeks Kodeks Ur-Nammu powstawał w czasach, gdy semickie wpływy już oddziaływały na wszystkie aspekty społeczeństwa rządzonego przez III dynastię z Ur. Nie wiadomo więc, czy nawiązywał do tradycji praw sumeryjskich, czy akadyjskich. Nie jest pewne, co było przyczyną łagodności prawa sumeryjskiego wobec wykroczeń. Być może była ona spowodowana ówczesną sytuacją polityczno-gospodarczą. Nie wykluczone też, że wyjaśnienie tkwi w obyczajach cywilizacji sumeryjskiej.
Ogłoszone przez Ur-Nammu zasady prawne i język, jakim zostały spisane, wywodziły się ze starszej o trzysta lat tradycji. Ur-Nammu prawdopodobnie korzystał z dorobku prawodawstwa z okresu panowania w XXIV wieku p.n.e. Urukaginy z Lagasz. Choć nie wiadomo, czy prawa Urukaginy zostały spisane w kodeksie, znana jest inskrypcja, informująca o ich ustanowieniu.

</doc>
<doc id="2550312" url="https://pl.wikipedia.org/wiki?curid=2550312" title="Anna Karenina (film 1911)">
Anna Karenina (film 1911)

Anna Karenina (, "Anna Karienina") – rosyjski film niemy, krótkometrażowy z 1911 roku, w reżyserii Maurice'a Maître'a. Była to pierwsza rosyjska ekranizacja powieści Lwa Tołstoja pod tym samym tytułem. Został zrealizowany w moskiewskiej filii francuskiej wytwórni Pathé Frères. Film nie zachował się.

</doc>
<doc id="2550313" url="https://pl.wikipedia.org/wiki?curid=2550313" title="Chata za wsią">
Chata za wsią

Chata za wsią – powieść Józefa Ignacego Kraszewskiego powstała w 1842 roku.
W latach 1853–1854 ukazywała się w odcinkach w „Bibliotece Warszawskiej”. W wersji książkowej ukazała się po raz pierwszy w latach 1854–1855 w trzytomowym wydaniu petersburskim w wydawnictwie B. M. Wolffa. Należąc do grupy powieści ludowych, porusza kwestię dyskryminacji społeczności cygańskiej. Zaliczana do najpoczytniejszych powieści Kraszewskiego, kilkakrotnie była adaptowana na potrzeby teatru, opery i filmu. Została przetłumaczona na język białoruski, rosyjski, francuski, czeski, niemiecki, słoweński i ukraiński.
Fabuła.
Powieść opowiada o nieszczęśliwych losach małżeństwa Cygana Tumrego z córką wiejskiego gospodarza Lepiuka – Motruną. Tumry porzuca wędrowny tryb życia i dla ukochanej postanawia osiąść we wsi i zająć się kowalstwem. Jednak związek dziewczyny z Cyganem jest negatywnie oceniany przez jej ojca, który przeklina córkę i nastawia wrogo do młodych całą wiejską społeczność. Kiedy pierwsza postawiona przez Cygana przy cmentarzu lepianka zostaje podpalona przez zawistnego ojca Motruny, Tumry podejmuje się odbudowy domostwa. Małżonkowie są dyskryminowani, wieś odmawia im wszelkiej pomocy, wsparcie okazuje im jedynie francuska kochanka, późniejsza żona dziedzica wioski – Adama, która jednak rychło umiera.
Gdy do wsi wracają Cyganie, a wpływy u dziedzica odzyskuje jego dawna cygańska kochanka Aza, pomoc ze strony dworu ustaje. Widok Azy, która niegdyś nie była obojętna Tumremu, budzi w nim tajoną zazdrość. Skrajna nędza i wewnętrzne rozterki sercowe prowadzą go do samobójczej śmierci.
Wdową i jej córeczką Marysią zajmuje się upośledzony Janek, a potem uboga znachorka Sołoducha. Motruna jednak umiera, a jej dwunastoletnia córka, wspierana przez Sołoduchę i jej niewidomego męża Rataja, przejmuje opiekę nad gospodarstwem rodziców. Zagrodowy szlachcic Tomko Choiński, przejęty dobrocią i silnym charakterem dziewczyny, wbrew swemu ojcu bierze ślub z młodą Cyganeczką, rozpoczynając wspólnie szczęśliwe życie.
Powieść charakteryzuje się dużym realizmem w oddaniu mentalności, obyczajów i życia społeczności wiejskiej i cygańskiej (z wykorzystaniem ich słownictwa), a także trafnymi obserwacjami społecznymi.
Adaptacje.
W 1884 roku "Chata za wsią" została zaadaptowana przez Gabrielę Zapolską na potrzeby teatru. Na motywach powieści oparł Alfred Nossig libretto opery Ignacego Paderewskiego "Manru" (1901). W 1926 w oparciu o książkę Kraszewskiego powstał film w reżyserii Artura Twardyjewicza "Cyganka Aza".

</doc>
<doc id="2550314" url="https://pl.wikipedia.org/wiki?curid=2550314" title="Dziewczyna z brzoskwiniami">
Dziewczyna z brzoskwiniami

Dziewczyna z brzoskwiniami, ros. Девочка с персиками, "Diewoczka s piersikami", inna nazwa: "Portret W.S. Mamontowej", ros. Портрет В. С. Мамонтовой, "Portriet W.S. Mamontowoj" – obraz olejny rosyjskiego malarza Walentina Sierowa. Dzieło powstało w 1887 roku. Znajduje się w Galerii Tretiakowskiej. Na obrazie jest przedstawiona dwunastoletnia córka mecenasa Sawwy Iwanowicza Mamontowa – Wiera.
Historia obrazu.
Walentyn Sierow namalował obraz "Dziewczyna z brzoskwiniami" we wsi Abramcewo – w siedzibie Mamontowów. Malarz odwiedził przyjaciela i mecenasa po powrocie z Włoch, gdzie poznawał dzieła sztuki zachodnioeuropejskich twórców.
Obraz powstał w 1887 roku. Sierow poświęcił na jego tworzenie około trzech miesięcy. Dzieło przedstawia dwunastoletnią Wierę Mamontową (20 października 1875 – 27 grudnia 1907), córkę Sawwy Iwanowicza i Jelizawiety Grigorjewny Mamontowów. Portret Wiery Sierow malował kilkakrotnie w późniejszym okresie.
"Dziewczyna z brzoskwiniami" zyskała podczas ekspozycji uznanie wśród młodych malarzy i krytyków sztuki. Obraz jest jednym z pierwszych rosyjskich dzieł impresjonistycznych. Przez długi czas wystawiony był w domu Mamontowów. Później został przekazany do Galerii Tretiakowskiej, a w siedzibie w Abramcewie wystawiona jest współcześnie jego kopia.
Opis obrazu.
Centralną postacią obrazu jest dziewczyna. Ubrana jest w różową bluzkę. Z tyłu oświetlona jest wpadającymi przez okna łagodnymi promieniami porannego słońca. Ubranie dziewczyny tworzy kontrast z bladym wystrojem pokoju jadalnego. Dziewczynka siedzi przy stole, na którym leży kilka brzoskwiń. Jedną z nich bohaterka trzyma w rękach. Dziewczynka nie jest niczym zajęta. Wydaje się, że nie ma specjalnej ochoty na zjedzenie owocu – po prostu go trzyma.
"Dziewczyna z brzoskwiniami" jest namalowana energiczną kreską. Obraz jest przepełniony optymizmem i radością. Różni się od znanych dzieł francuskich impresjonistów. Sierow nie rozpuszcza świata materialnego w świetle i powietrzu, lecz próbuje wyrazić jego przyziemność, co poniekąd zbliża malarza do jego poprzedników – realistów Ilji Riepina i Pawła Czistiakowa. Wiele uwagi Sierow poświęcił szczegółom na twarzy dziewczynki. Wzrok bohaterki, skierowany na widza, promienieje dziecięcą niewinnością i szczęściem, a jednocześnie powagą.
Obraz jest zarazem portretem i widokiem. Malarz połączył w nim oba rodzaje. W ten sposób stworzył zupełnie nowy styl w malarstwie rosyjskim.

</doc>
<doc id="2550315" url="https://pl.wikipedia.org/wiki?curid=2550315" title="Badanie ojcostwa">
Badanie ojcostwa

Badanie ojcostwa – postępowanie analityczne mające na celu potwierdzenie lub wykluczenie ojcostwa w linii domniemany ojciec – dziecko, wykorzystywane następnie dla celów prywatnych lub sądowych. Badanie ojcostwa obejmuje różne metody analizy pokrewieństwa, stosowane w:
Genetyczne badanie ojcostwa znajduje szczególne zastosowanie w pracy policji, prokuratury oraz sądów, które traktują wyniki tych badań jako najbardziej obiektywny element dowodowy. Pierwszą technikę badania ojcostwa opublikowano w roku 1984 w Anglii. Opublikowana przez dr. Jeffreya metoda genotypowania została upowszechniona dopiero w 1987 przez laboratorium Imperial Chemical Industries (ICI), które to otworzyło pierwsze centrum badań ojcostwa w Anglii.
Metody analizy pokrewieństwa.
Metody genetyczne – analiza DNA.
Podstawą badań zmienności genetycznej a tym samym ustalania zgodności pokrewieństwa lub też jej braku jest polimorfizm DNA, a więc różnice osobnicze w sekwencji DNA między poszczególnymi osobami. Zmiany w DNA, których częstość występowania w populacji jest mniejsza niż 1%, nazywane są już mutacjami (nie polimorfizmem).
Rodzaje polimorfizmów DNA – podział według sekwencji polimorficznych.
Szacuje się, że różnice w sekwencji DNA między ludźmi stanowią ok. 0,1–0,2% genomu, co odpowiada mniej więcej 10 milionom zmian (różnic) typu SNP. Zmiany SNP polegające na podstawieniu (substytucji) nukleotydów stanowią większość zmienności DNA między ludźmi, niemniej w badaniach pokrewieństwa wykorzystuje się również polimorfizmy polegające na występowaniu alleli o różnej liczbie występujących po sobie powtórzeń identycznej sekwencji (polimorfizm mini- oraz mikrosatelitarny). Rozdzielczość a tym samym dokładność i pewność dostępnych metod genetycznych jest różna i zależy zarówno od sumarycznej liczby badanych układów polimorficznych (miejsc na DNA, loci), jak również liczby i częstości występowania odmiennych wariantów alleli w populacji (np. Kaukaskiej) w poszczególnych układach. Upraszczając, dokładność metody jest wprost proporcjonalna do liczby badanych układów (loci) oraz liczby dostępnych w populacji alleli (wersji tego samego genu) obserwowanych u różnych ludzi w tych układach.
Typy analizowanego polimorfizmu genetycznego.
Analiza polimorfizmu typu SNP.
SNP stanowią ok. 90% całej zmienności występującej w ludzkim genomie (ok. 3 mld nukleotydów) i występują co ok. 100–300 nukleotydów.
W przypadku polimorfizmu SNP, mimo możliwości badania ogromnej ilości zmiennych miejsc (loci) typu SNP na genomowym DNA (ok. 10 milionów), maksymalna liczba dostępnych alleli dla pojedynczego miejsca to zaledwie 4, co w uproszczeniu odpowiada możliwości substytucji tylko jednego z czterech nukleotydów A, G, C lub T. Niski współczynnik dyskryminacji metod opartych na badaniach SNP można jednak będzie w przyszłości istotnie poprawić wraz z rozwojem technologii analitycznych, rekompensujących małą zmienność alleli SNP (A, G, C, T) możliwością oznaczania większej liczby badanych loci (ok. kilkudziesięciu), przy zachowaniu niskiej ceny badania. SNP przewyższa inne typy polimorfizmów możliwością wykazywania podstruktur populacyjnych zarówno w badaniach sądowych, jak i genealogicznych. Niestety koszty tego typu badań na podniesionym poziomie rozdzielczości (np. mikromacierze SNP, DNA-chip) są nadal wysokie, co ogranicza ich powszechne zastosowanie.
Analiza mirkosatelitarnych układów STR chromosomów somatycznych.
Najbardziej rozpowszechnione są obecnie metody oparte na analizie układów STR (sekwencji mikrosatelitarnych)- innego typu polimorfizu, polegającego na występowaniu w populacji alleli o zmiennej liczbie (5–100) powtórzeń tandemowych zbudowanych od 1 do 6 nukleotydów (np. (CATG)n lub (CA)n), rozłożonych równomiernie co 6–10 tys. par zasad. Różne allele układów STR występują zwykle w populacji w liczbie od kilku do kilkunastu, co znacznie zwiększa zdolności rozdzielczą tych metod w porównaniu z analizą zmienności SNP, przy badaniu tej samej liczby układów (loci). W genomie człowieka znajduje się ok. 100 tys. loci z tym typem sekwencji, w większości specyficznych dla człowieka i zlokalizowanych najczęściej w sekwencjach flankujących geny oraz intronach (obszarach niekodujących). W badaniach ojcostwa wykorzystuje się wybrane sekwencje mikrosatelitarne, które charakteryzuje duża liczba alleli w populacji (wysoki współczynnik dyskryminacji) oraz stosunkowo mała długość całkowita (100–400 par zasad). Technologie analizy układów STR umożliwiają obecnie badanie 15–16 loci występujących na chromosomach somatycznych (nie płciowych) oraz markera płci (amelogeniny) w jednej reakcji multipleksowego PCR, co umożliwia uzyskanie wyniku wykluczenia ojcostwa ze 100% pewnością lub potwierdzenie ojcostwa z co najmniej 99,999% pewnością. Proces technologiczny obejmuje zwykle: 1) pobranie materiału biologicznego (najczęściej wymazu z jamy ustnej), 2) izolację i oczyszczanie DNA, 3) amplifikację (powielenie) układów STR na matrycy wyizolowanego DNA (zwielokrotnienie liczby kopii wybranych fragmentów DNA z 1 do ok. biliona), 4) rozdział wyznakowanych fluorescencyjnie fragmentów DNA (STR) na sekwenatorze (zwykle kapilarnym), 5) analiza porównawcza uzyskanych profili DNA, 6)analiza statystyczna, 7) wydanie ekspertyzy.
Analiza mikrosatelitarnych układów STR chromosomu Y.
Badanie ojcostwa z wykorzystaniem układów STR chromosomu Y jest bardzo podobne do powyżej przedstawionej technologii oznaczania alleli STR chromosomów somatycznych, różnica polega jednak na amplifikacji różnych układów (zwykle 17-loci), występujących wyłącznie na chromosomie Y męskiego DNA. Technologia ta ma szczególne zastosowanie w badaniu pokrewieństwa w linii męskiej (np. dziadka i wnuka lub braci), jak również kryminalistyce (w oskarżeniach o gwałt) w tym w wykrywaniu śladów spermy i ustalaniu męskiego profilu DNA w wymazach z pochwy, gdzie dominuje DNA żeńskie (nie posiadające chromosomy Y). Z drugiej strony, genotypowanie układów STR chromosomu Y wykorzystywane jest w „testach zdrady” kobiet, gdzie obecność chromosomu Y na bieliźnie damskiej może wskazywać na współżycie kobiety z osobą trzecią, zwykle mężczyzną innym niż małżonek. Niemniej w tego typu badaniach wykonuje się dodatkowe analizy w tym biochemiczne testy na spermę i porównuje profile STR chromosomu Y (np. profil męża i profil innego mężczyzny oznaczonego na podstawie mikrośladu zdjętego z bielizny kobiety). Układy STR chromosomu Y wykorzystywane są również powszechnie do budowania genetycznych drzew genealogicznych w linii męskiej, uzupełniając tym samym możliwości wyznaczania genealogii rodzin w linii żeńskiej na podstawie analizy mitochondrialnego DNA.
Analiza mikrosatelitarnych układów STR chromosomu X.
Badanie pokrewieństwa z wykorzystaniem układów STR chromosomu X jest również podobne do technologii oznaczania alleli STR chromosomów somatycznych, różnica jednak polega na amplifikacji różnych układów (zwykle 17-loci), występujących wyłącznie na chromosomie płciowym X. Technologia ta znajduje zastosowanie w ustalaniu pokrewieństwa między domniemanym ojcem i córką (jeśli nie ma możliwości zbadania wystarczającej liczby układów somatycznych), badaniu pokrewieństwa między rodzeństwem: mężczyzną i kobietą (wspólny chromosom X), nieżyjącym ojcem a żyjącą córką na podstawie DNA żyjących sióstr zmarłego ojca, w układach wielopokoleniowych, jak również w kryminalistyce.
Analiza polimorfizmu sekwencji minisatelitarnych.
Metoda polega na jednoczesnym badaniu fragmentów nadzmiennych regionów minisatelitarnych DNA, pochodzących z różnych miejsc różnych chromosomów, co nazwane zostało analizą wielopunktową polimorfizmu MLP (ang. Multi Locus Polymorphism) lub typu odcisku palca (ang. DNA fingerprint) w związku z otrzymywaniem unikatowego wzoru fragmentów DNA, porównywanym z indywidualnym wzorem linii papilarnych). Szacuje się, że w genomie występuje ok. kilku tysięcy loci zawierających sekwencje minisatelitarne, skumulowane głównie w telomerowych regionach chromosomów, zawierające od 7–100 par zasad w jednym powtórzeniu i ok. 2- do kilkuset uporządkowanych kolejno powtórzeń w jednym loci. Poziom mutacji w sekwencjach mini satelitarnych jest bardzo wysoki i wynosi ok. 5% dla locus D1S7. Wymienione locus charakteryzuje się pulą ok. 2400 różnych alleli i wysokim stopniem heterozygotyczności (99%) w populacji. Metoda opublikowana została w 1985r przez Jeffreysa, który stosując tylko jedną sondę molekularną, uzyskał hybrydyzacje z kilkudziesięcioma fragmentami restrykcyjnymi różnej wielkości.
Analiza polimorfizmu długości fragmentów restrykcyjnych (RFLP).
Najstarsza ze stosowanych w medycynie sądowej metod identyfikacji oraz badania pokrewieństwa. Pierwszy wieloalleliczny układ polimorficzny oznaczony tą metodą opisał Wyman i White w 1980 r. Badanie wykonuje się techniką hybrydyzacji, co wymaga dużych ilości DNA (ok. 2–4ug) niezdegradowanych cząsteczek DNA, co znacznie ograniczyło użyteczność tej metody w badaniu mikrośladów kryminalistycznych.
Analiza polimorfizmu mitochondrialnego DNA (mtDNA).
Badanie pokrewieństwa z wykorzystaniem analizy sekwencyjnej mitochondrialnego DNA (mtDNA) polega na oznaczaniu polimorfizmów typu SNP w wysoce-zmiennych, niekodujących sekwencjach HVI oraz HVII. Technologia ta znajduje zastosowanie w ustalaniu pokrewieństwa w linii żeńskiej (babka-matka-córka) oraz budowaniu drzew genealogicznych na podstawie dostępnych baz sekwencji mtDNA i wykrytej zmienności mtDNA badanej osoby. Mitochondrialny DNA, dziedziczony jest z pokolenia na pokolenie w linii żeńskiej (syn dziedziczy mtDNA matki, ale nie przekazuje go dalej swoim potomkom. Zarówno chromosom Y, jak i mtDNA na przestrzeni wieków zmieniały się (mutowały): 1) wystarczająco powoli by zachować cechy charakterystyczne dla poszczególnych grup populacji odseparowanych od siebie przestrzennie przez kontynenty języki i zwyczaje, ale jednocześnie 2) wystarczająco szybko by móc ustalić pokrewieństwo współczesne między poszczególnymi osobami.
W badaniach sądowych, z powodu niskiego współczynnika dyskryminacji loci SNP, mitochondrialny DNA wykorzystywany jest do identyfikacji genetycznej tylko w przypadku niewystarczającej ilości DNA genomowego (gDNA), zwłaszcza gdy doszło do widocznego zdegradowania materiału biologicznego. Liczba kopii poszczególnych układów STR w pojedynczej komórce wynosi 2 i odpowiada parze chromosomów, po jednym od ojca i matki, podczas gdy liczba kolistych cząsteczek mitochondrialnego DNA może dochodzić w pojedynczej komórce do kilku tysięcy. Fakt przewagi liczebnej kopii mtDNA nad gDNA w jednej komórce decyduje o wykorzystaniu mitochondrialnego DNA, wtedy gdy genomowe DNA zostało zniszczone. Prawdopodobieństwo pozostania nienaruszonych kopii mtDNA w porównaniu z gDNA w zdegradowanym materiale biologicznym jest zatem wielokrotnie wyższe, co umożliwia wykonanie identyfikacji tam, gdzie standardowe metody analizy na genomowych układach STR nie odniosą skutku.
Analiza polimorfizmu antygenowego krwinek czerwonych.
ABO, RH, MNSs, FY, JK, Kell, LU, P – metody historyczne (koniec lat osiemdziesiątych ubiegłego wieku), rzadko obecnie wykorzystywane,
Analiza antygenów zgodności tkankowej HLA.
– historyczna metoda, rzadko obecnie wykorzystywana do ustalania pokrewieństwa, chociaż nadal stosowana w badaniach zgodności tkankowej w transplantologii,
Analiza polimorfizmu genów białek surowicy.
C3, PLG, GM, KM, HP, GC, TF, BF, PI, 2HS, ORM, F13A, F13B – metody historyczne, rzadko obecnie wykorzystywane,
Analiza układów grupowych enzymów erytrocytarnych.
AK, ACP, ESD, GPT, GLO, ADA, PGM, PGP, 6-PGD – metody historyczne, rzadko obecnie wykorzystywane,
Metody biochemiczne/immunochemiczne.
Metody biochemiczne w badaniach pokrewieństwa stanowią jedynie metody pomocnicze, zwłaszcza w przypadku braku możliwości pobrania wystarczającej ilości DNA. Historycznie, jedną z takich metod było szacowanie możliwości wykluczenia ojcostwa na podstawie grup ABO krwi. Przykładem takiego wykluczenia mógł być pozwany domniemany ojciec z grupą krwi AB, dziecko z grupą 0 i matka z grupą 0. Testy biochemiczne mają jednak obecnie duże znaczenie w badaniach kryminalistycznych, w których zachodzi konieczność wykrywania spermy, śliny, krwi lub moczu na różnych materiałach dowodowych.
Badanie ojcostwa metodą dowodzenia faktów historycznych przed sądem.
Matka dziecka, po pozwaniu domniemanego ojca zobowiązana jest do przedstawienia faktów, które uprawdopodobniają ojcostwo wskazanego przez nią mężczyzny. Domniemany ojciec, jeśli nie uznaje powództwa za wiarygodne musi wykazać przed sądem, że „niepodobieństwem jest, aby mógł być ojcem tego dziecka”. Sąd wydaje następnie orzeczenie, na podstawie ustawy, Kodeksu rodzinnego i opiekuńczego, uchwalonego w 1964 r. i znowelizowanego w 1975 r. (szczegółowe informacje poniżej, w podrozdziale „orzeczenie sądowe” działu „aspekty prawne”).
Metody badań dokumentacji historycznej.
W niektórych przypadkach badań ojcostwa i pokrewieństwa nie ma możliwości pobrania materiału genetycznego np. z powodu braku śladów biologicznych osób zmarłych w odległym czasie. W takich przypadkach zachodzi konieczność przeprowadzenia badań dokumentacji historycznej na podstawie założonych hipotez i dostępnych materiałów (np. ksiąg parafialnych, dokumentacji organów samorządowych itp.). Należy pamiętać jednak, że dokumentacja historyczna nie stanowi jednoznacznego dowodu, potwierdzającego lub wykluczającego badane pokrewieństwo, może jednak uwiarygodnić założone hipotezy i uzupełnić inne, bardziej bezpośrednie metody badań.
Pobierany materiał biologiczny.
Badanie ojcostwa osób żyjących.
Klasyczne badanie ojcostwa na podstawie materiału biologicznego osób żyjących polega zwykle na bezinwazyjnym i bezbolesnym pobraniu wymazu nabłonkowych komórek jądrzastych z podpoliczkowej części jamy ustnej. Z powodu łatwej degradacji DNA w wilgotnym środowisku, wymaz pobierany jest zwykle na jałową wymazówkę bawełnianą, po czym suszony jest na powietrzu przez kilkanaście minut i transportowany w papierowej kopercie osuszającej, w której może być przechowywany przez wiele tygodni. W niektórych laboratoriach stosujących starsze metody badań pobierana jest nadal krew, niemniej DNA zawarte w wymazie złuszczonych komórek nabłonka policzków nie różni się niczym od DNA krwi, więc obecnie odchodzi się od stosowania metod inwazyjnych (pobierania krwi) do badań ojcostwa.
Badanie ojcostwa w ciąży.
W uzasadnionych przypadkach, badanie ojcostwa można wykonać również przed narodzeniem dziecka na podstawie pobranego uprzednio płynu owodniowego, pozyskanego w trakcie zabiegu amniopunkcji, czyli nakłucia przez powłoki brzuszne matki, wykonanego w uprawnionych gabinetach medycznych. Taki płyn owodniowy zawiera złuszczone komórki płodu zawierające jego DNA, niemniej należy pamiętać, że zabieg ten wiąże się z ok. 1% ryzykiem poronienia płodu, więc zwykle badanie ojcostwa w takim przypadku wykonuje się przy okazji innych badań medycznych, wymagających pobrania płynu owodniowego. Istnieją również mniej inwazyjne metody prototypowe w tym technika sortowania erytroblastów płodowych bezpośrednio z krwi obwodowej matki. Komórki płodu przedostają się przez barierę łożysko-krew matki, stąd metoda, o której mowa, oparta została o techniki immuno-magnetycznego sortowania tych komórek. Badania te jednak są niepowtarzalne i trudne do wykonania, co sprawia, że obecnie nie są jeszcze stosowane rutynowo.
Badanie ojcostwa osób zmarłych.
W uzasadnionych przypadkach, badanie ojcostwa osób zmarłych może być wykonane na podstawie sądowego zlecenia zawierającego pozwolenie na ekshumację zwłok, z których laboratorium pobiera próbki (zwykle kości) i na ich podstawie prowadzi dalsze analizy porównawcze. Innym, prostszym, lecz pośrednim sposobem na przeprowadzenie takiego badania jest zebranie śladów z przedmiotów, które należały do osoby, której DNA nie można inaczej pozyskać tj.: szczoteczka do zębów, bielizna, nieprana koszula, gdzie na kołnierzyku często przez wiele lat zachowuje się DNA, lub inne rzeczy osobistego użytku. Trzecią możliwością jest wykonanie badań pośrednich metodą analizy somatycznych układów STR, na podstawie próbek uzyskanych od krewnych: matki, dziecka i dziadków ze strony ojca lub alternatywnie niezależnej analizy kilkunastu układów STR chromosomu Y lub chromosomu X materiału biologicznego pozyskanego od żyjącego rodzeństwa zmarłego, domniemanego ojca.
Aspekty prawne.
Badanie ojcostwa dla celów sądowych.
Jednym z głównych dowodów w procesie ustalania ojcostwa jest ekspertyza z badań genetycznych i mimo że stanowi ona dowód pomocniczy, to jednak ze względu na obiektywizm i pewność wnioskowania na podstawie badań genetycznych, ekspertyzy te stanowią podstawę wyroków sądowych. Sąd lub prokurator, na wniosek stron procesowych, zleca specjalistycznym laboratoriom wykonanie badań genetycznych w celu ustalenia ojcostwa. Zlecenie sądowe wymaga protokolarnego pobierania DNA, polegającego zwykle na bezinwazyjnym i bezbolesnym pobraniu wymazu nabłonkowych komórek jądrzastych z podpoliczkowej części jamy ustnej. W niektórych laboratoriach stosujących starsze metody badań pobierana jest krew, niemniej DNA zawarte w wymazie złuszczonych komórek nabłonka policzków nie różni się niczym od DNA krwi, więc stosowanie metod inwazyjnych (pobierania krwi) do badań ojcostwa jest całkowicie bezzasadne, zwłaszcza w kontekście badań małych dzieci. Pobranie polegające na sporządzeniu protokołu pobrania DNA, po uprzednim wylegitymowaniu osób, od których pobiera się materiał biologiczny, wykonuje uprawniona osoba w obecności co najmniej dwóch świadków (sąd wymaga potwierdzenia obecności przy pobraniu bezstronnych osób, którymi zwykle są pracownicy laboratorium).
Badanie ojcostwa dla celów prywatnych.
Badanie pokrewieństwa między ojcem i dzieckiem może być wykonane również na zlecenie prywatne z protokolarnym pobraniem materiału biologicznego (respektowanym zwykle przez sądy jako podstawa do wszczęcia postępowania sądowego), lub na zlecenie prywatne bez pobrania protokolarnego, polegające na analizie dostarczonych przez klienta próbek (taka forma ekspertyzy nie jest uznawana przez sądy). Próbki zawierające dane osobowe porównywane są następnie genetycznie w celu wykonania jednoznacznej ekspertyzy potwierdzającej lub wykluczającej ojcostwo między konkretnymi osobami. W tego typu badaniach pamiętać należy jednak, że na badanie dziecka, w tym pobranie materiału biologicznego, muszą wyrazić pisemną zgodę wszyscy prawni opiekunowie dziecka (zwykle matka i domniemany ojciec). Jeśli jeden z opiekunów nie wyraża zgody na badanie ojcostwa, jedyną drogą jego uzyskania jest postępowanie sądowe i wykonanie badania na zlecenie sądu.
Anonimowe badanie ojcostwa.
W niektórych przypadkach, zwykle ze względów społecznych, zastrzeżeń rodziny lub skrępowania wstydem wykonywania takich badań, zainteresowane osoby decydują się na przeprowadzenia anonimowych badań ojcostwa. Procedury postępowania są podobne jak w przypadku innych „wstydliwych” badań genetycznych takich jak testy w kierunku HIV, HCV czy HBV, gdzie w formularzu zamówienia – badania ojcostwa, można podać wymyślony „Nick”, tak że laboratorium wykonujące takie badania, nie znając danych personalnych klienta, wykonuje naukową analizę porównawczą dwóch dostarczonych próbek śladów (nie porównuje osób z imienia i nazwiska – tylko dostarczone próbki). Anonimowość zachowywana jest od chwili kontaktu z laboratorium, gdzie klient może zamówić zestaw do pobierania DNA, bezpośrednio w laboratorium, w punkcie pobrań DNA, aptece lub poprosić o przesłanie na poste-restante (zestaw nie przychodzi wówczas do domu zainteresowanego). Zestaw do pobierania DNA zawiera zwykle wszystkie konieczne elementy, potrzebne do samodzielnego pobrania i zabezpieczenia materiału, w tym proste wymazówki bawełniane, jak również wysuszającą kopertę zwrotną, w której pobrany materiał dostarczany jest do laboratorium. W ramach anonimowego badania ojcostwa możliwa jest również analiza mikrośladu, czyli materiału genetycznego pozyskanego np. z paznokci, włosów, a także z różnych przedmiotów codziennego użytku, takich jak smoczek, szczoteczka do zębów, guma do życia czy używana chusteczka higieniczna.
Należy pamiętać jednak, że za dostarczony materiał i jego źródło odpowiada wyłącznie klient, stąd powinien zapoznać się z aktualnymi regulacjami prawnymi dotyczącymi pobierania materiału biologicznego. Wynik wydawany jest zwykle w sposób uzgodniony wcześniej ze zleceniodawcą w formie pisemnej lub elektronicznej, przy zachowaniu bezpieczeństwa danych, zabezpieczanych hasłem znanym jedynie klientowi. Pomimo że takie badania nie mogą stanowić dowodu w sądzie z oczywistych względów (brak niezależnych świadków pobrania materiału), często wynik analizy i wiedza na temat istnienia lub braku pokrewieństwa rozładowują gromadzone przez lata negatywne emocje związane z niepewnością w kwestii ojcostwa. Z drugiej strony, otrzymywany wynik może stanowić również podstawę do wystąpienia na drogę sądową o przeprowadzenie już protokolarnego pobrania materiału biologicznego i wykonania badań ojcostwa dla celów sądowych.
Orzeczenie sądowe.
Ustawodawstwo w Polsce przewiduje możliwość ustalenia ojcostwa w formie orzeczenia sądowego bądź uznania ojcostwa przed kierownikiem urzędu stanu cywilnego. Problem spornego ojcostwa pojawia się z chwilą, gdy mężczyzna wskazany przez matkę nie uznaje swego ojcostwa. Kwestię orzeczenia sądowego reguluje ustawa Kodeks rodzinny i opiekuńczy, uchwalona w 1964 roku (z licznymi nowelizacjami). Art. 72 wyżej wymienionej ustawy stwierdza, że „Jeżeli nie zachodzi domniemanie, że ojcem dziecka jest mąż jego matki, albo gdy domniemanie takie zostało obalone, ustalenie ojcostwa może nastąpić albo przez uznanie ojcostwa, albo na mocy orzeczenia sądu”. Istnieją dwie odmienne sytuacje prawne, w zależności od tego, czy dziecko urodziło się w związku małżeńskim, czy też poza nim.
Orzeczenie sądowe ojcostwa w związku małżeńskim.
W związku małżeńskim ustalenie ojcostwa następuje na zasadzie domniemania, że ojcem dziecka jest mąż jego matki, zgodnie z artykułem 62 ustawy, gdzie zapisano, że: „jeżeli dziecko urodziło się w trakcie trwania małżeństwa albo przed upływem trzystu dni od jego ustania lub unieważnienia, domniemywa się, że pochodzi ono od męża matki. Domniemania tego nie stosuje się, jeżeli dziecko urodziło się po upływie trzystu dni od orzeczenia separacji”.
Matce dziecka przysługuje uprawnienie do wytoczenia powództwa o zaprzeczenie ojcostwa swego męża w ciągu sześciu miesięcy od urodzenia dziecka, zaś mężowi matki – w ciągu sześciu miesięcy od dnia, w którym dowiedział się o urodzeniu dziecka przez żonę, nie później niż do osiągnięcia przez dziecko pełnoletności. Do zaprzeczenia ojcostwa konieczne jest wykazanie, że mąż matki nie jest ojcem dziecka.
Jeśli dziecko urodziło się w trakcie małżeństwa, ale nie pochodzi od męża matki, zaś ojciec biologiczny pragnie ustalenia swego ojcostwa, konieczne jest uprzednie zaprzeczenie ojcostwa męża matki (powództwa takiego nie może wnieść ojciec biologiczny), a dopiero potem ustalenie ojcostwa w drodze uznania bądź sądowego ustalenia ojcostwa.
Orzeczenie sądowe ojcostwa poza związkiem małżeńskim.
Ustalenie ojcostwa dziecka urodzonego poza związkiem małżeńskim może być dokonane przez uznanie ojcostwa dobrowolnie (nadaje mu się wówczas nazwisko wskazane w zgodnych oświadczeniach rodziców – art. 89 § 1 Kodeksu rodzinnego i opiekuńczego) lub na podstawie orzeczenia sądowego. Prawo składania pozwu o ustalenie ojcostwa przysługuje wyłącznie matce, samemu dziecku (jeśli jest pełnoletnie), domniemanemu ojcu i prokuratorowi oraz Rzecznikowi Praw Obywatelskich, a także Rzecznikowi Praw Dziecka. Zgodnie z artykułem 85 ustawy, „domniemywa się, że ojcem dziecka jest ten, kto obcował z matką dziecka nie dawniej niż w trzechsetnym, a nie później niż sto osiemdziesiątym pierwszym dniu przed urodzeniem się dziecka albo ten, kto był dawcą komórki rozrodczej w przypadku dziecka urodzonego w wyniku dawstwa partnerskiego w procedurze medycznie wspomaganej prokreacji”. Jedno postępowanie sądowe dotyczy wyłącznie jednego domniemanego ojca. Osoba żądająca ustalenia ojcostwa musi przedstawić fakty, które uprawdopodobniają ojcostwo wskazanego mężczyzny. W razie „nieprzyznawania się” do ojcostwa bądź zaprzeczenia przez matkę ojcostwa mężczyzny, który żąda ustalenia swego ojcostwa, sąd zwykle przychyla się do prośby wykonania badań genetycznych.
Koszty sądowe.
W przypadku wykazania potwierdzenia ojcostwa, koszty ekspertyzy protokolarnego badania ojcostwa ponosi zwykle strona pozwana, w pozostałych przypadkach sąd, prokuratura lub strona powodowa.
Biegli sądowi.
Badanie ojcostwa wykonuje biegły sądowy w zakresie identyfikacji genetycznej i biochemicznej, na zlecenie sądu lub osoby prywatnej w procedurze protokolarnego badania ojcostwa dla celów sądowych. Materiał pobierany jest przez osobę uprawnioną np. pielęgniarkę, lekarza, pracownika laboratorium (niekoniecznie biegłego sądowego). W trudnych przypadkach (np. dwóch domniemanych ojców będących biologicznymi braćmi) sąd może powołać na rozprawę biegłego do wystawienia opinii w sprawie. Biegli sądowi powoływani są zwykle przez sądy okręgowe, które prowadzą listę biegłych, niemniej powstał projekt ustawy o biegłych sądowych, która ma regulować i porządkować kwestie biegłych w skali całego kraju
Ekspertyzy kryminalistyczne.
Opiniowanie potwierdzenia ojcostwa oparte jest na rachunku prawdopodobieństwa, stąd nie pozwala na jednoznaczne stwierdzenie ojcostwa (fakt ten estymuje się zwykle na podstawie wyliczeń ok. 99,9999% prawdopodobieństwa ojcostwa, co zależy od liczby badanych loci oraz ich współczynników dyskryminacji). W przypadku jednak braku segregacji cech między dzieckiem a domniemanym ojcem – wydawana jest jednoznaczna opinia, że nie jest on biologicznym ojcem.
Biostatystyka.
Potwierdzenie lub wykluczenie ojcostwa, w zależności od zastosowanej metody, ustala się na podstawie obliczeń: 1) współczynnika dyskryminacji, 2) teoretycznej szansy wykluczenia ojcostwa, 3) średniego współczynnika ojcostwa.
W przypadku wyników wykluczających ojcostwo zostaje zaprzeczone jednoznacznie (w 100%). Bez udziału matki, test cechuje nieco niższa pewnością wyniku na poziomie ok. 99,95% prawdopodobieństwa dla potwierdzenia ojcostwa, lecz podobnie – 100% w przypadku zaprzeczenia ojcostwa.
Banki profili genetycznych.
Większość najczęściej stosowanych w badaniu ojcostwa układów STR to układy, które wchodzą w skład genetycznych profili osobniczych oznaczanych w USA w systemie CODIS oraz w Europie – system ENFSI. W Polsce nie istnieje zintegrowany system gromadzenia profili genetycznych, jak również brak jest formalno-prawnych rozwiązań, odnoszących się do sposobów prowadzenia badania ojcostwa i pokrewieństwa. Stąd, polskie standardy pracy w tym zakresie opierają się głównie o wytyczne systemu ENFSI oraz CODIS. Międzynarodowa nomenklatura liczbowa alleli (numerycznie oznaczonych alleli) mini- i mikrosatelitarnych odzwierciedla liczbę powtórzeń sekwencji tandemowej oraz ich wielkość (długość).
System CODIS.
Od 1990 w USA rozpoczęto budowanie bazy profili genetycznych, które od 1993 r. w ramach systemu CODIS (ang. Combined DNA index system) obejmują 13 układów STR oraz amelogeniny (markera płci):
Europejski system organizacji ENFSI.
W Europie, w ramach organizacji ENFSI (ang. European Network of Forensic Science Institutes DNA Working Group) budowana jest baza profili obejmujących 8 markerów STR, z których 7 pokrywa się z bazą CODIS.
Brytyjski system organizacji FSS.
W Wielkiej Brytanii, od 1994 r. organizacja FSS (ang. Forensic Science Service) tworzy w oparciu o TGM (ang. Third Generation Multiplex) tworzy niezależną bazę danych profili genetycznych zbudowaną z 7 układów STR, z których tylko 1 pokrywa się z systemem CODIS, natomiast 2 układy z europejskim systemem ENFSI.
Bazy polimorfizmów mitochondrialnego DNA.
Wiele prywatnych i publicznych jednostek na całym świecie gromadzi dane dotyczące profili genetycznych mtDNA, determinowanych zmiennością typu SNP. Zgromadzone dane, umożliwiając porównanie profilu badanej osoby z innymi profilami dostępnymi w bazie, znajdują powszechne zastosowanie w genealogii w linii żeńskiej.
Bazy polimorfizmów STR chromosomu Y.
Dane dotyczą profili genetycznych opartych na układach typu STR, występujące na chromosomie Y. Zgromadzone dane umożliwiają porównanie profilu badanej osoby z innymi profilami dostępnymi w bazie, znajdując tym samym zastosowanie w genealogii w linii męskiej.
Prawo wobec tworzenia baz profili DNA.
W większości krajów gromadzenie danych bez wiedzy i zgody osób badanych jest zabronione, co wynika z Deklaracji Praw Człowieka. Stąd publiczne bazy danych tworzone są zwykle na podstawie profili genetycznych osób skazanych lub oskarżonych o dokonanie przestępstwa. W Polsce istnieją przepisy ograniczające zbieranie danych osobowych, co nie dotyczy jednak bezpośrednio cech genetycznych, identyfikujących daną osobę.
Wiarygodność laboratoriów badawczych.
Certyfikacja laboratoriów wykonujących badania ojcostwa realizowana jest w oparciu o różne standardy i programy, takie jak:
Certyfikacja GEDNAP.
GEDNAP (ang. German DNA Profiling Group) to najważniejszy i uznawany w większości krajów świata system międzynarodowej certyfikacji badań genetycznych. Uzyskanie przez laboratorium certyfikatu GEDNAP jest potwierdzeniem najwyższej jakości i biegłości w wykonywanych badaniach. Certyfikaty wydawane są w kilku kategoriach badań takich jak:
Analiza układów STR genomowego DNA.
Testy laboratorium obejmują badanie somatycznych układów STR genomowego DNA (gDNA), chromosomu Y oraz chromosomu X. Laboratorium chcące otrzymać certyfikat, otrzymuje szereg zakodowanych śladów biologicznych (np. plam krwi na płótnie lnianym, poślinione znaczki pocztowe, niedopałki papierosów itp.), które analizowane są następnie standardowymi zestawami do tego typu badań, a uzyskane wyniki w postaci profili genetycznych odsyłane do Katedry Medycyny Sądowej w Niemczech, gdzie są rozkodowywane i oceniane przez specjalistów prowadzących certyfikację GEDNAP. Większość liczących się laboratoriów przystępuje do certyfikacji w tym zakresie badań i otrzymuje certyfikat GEDNAP w kategorii analizy układów STR,
Analiza sekwencyjna mitochondrialnego DNA.
Testy laboratorium obejmują badanie polimorfizmów mitochondrialnego DNA (mtDNA). Podobnie jak w przypadku badań układów STR, laboratorium otrzymuje szereg zakodowanych śladów biologicznych, a uzyskane profile odsyłane są do jednostki certyfikującej GEDNAP. Ze względu na znacznie wyższe wymagania technologiczne oraz trudność tej analizy, jedynie nieliczne laboratoria przystępują do certyfikacji w zakresie badań mtDNA, niemniej uzyskane przez nie certyfikaty GEDNAP w kategorii analizy mtDNA, świadczą o większej biegłości i wyższym poziomie zaawansowania technologicznego w badaniach genetycznych względem laboratoriów, które otrzymały wyłącznie certyfikaty w zakresie analizy układów STR,
Analiza biochemiczna.
Certyfikaty w tej kategorii świadczą o biegłości w badaniach biochemicznych, w tym identyfikacji śliny, spermy oraz krwi,
Analiza Biostatystyczna.
Certyfikaty w tej kategorii świadczą o biegłości w prowadzeniu analiz statystycznych, w tym obliczeń dotyczących oceny prawdopodobieństwa ojcostwa,
Pozostałe systemy certyfikacji.
Program PTMSiK.
Program Komisji ds. Badań Genetycznych Polskiego Towarzystwa Medycyny Sądowej i Kryminalistyki obejmuje certyfikację podobną do systemu GEDNAP, niemniej rzadko wykonywaną w laboratoriach, w których prowadzi się międzynarodową certyfikację GEDNAP. Do zadań wymienionej komisji należą ponadto: standaryzacja wyników, ocena ich wartości oraz ocena ryzyka błędu,
Programy EDNAP.
Do zadań EDNAP (ang. European DNA Profiling Group) należy porządkowanie technologii badań DNA dla celów sądowych i kryminalistycznych,
Programy NIST.
Do zadań NIST (ant. National Institute of Standards and Technology) należy między innymi porządkowanie standardów molekularnych w medycynie sądowej, w tym certyfikacja różnych technologii badań pokrewieństwa,
Systemy ISO.
Programy ISO (ang. International Organization for Standardization) stanowią marker jakości pracy laboratorium w rozumieniu ogólnym. Certyfikaty ISO zwykle nie dotyczą oceny biegłości wykonywanych badań, ale jakości pracy w kontekście stosowanych procedur w tym obsługi klienta,
Systemy PCA.
Polskie Centrum Akredytacji (PCA) jest polską jednostką akredytującą, nadzorowaną przez Ministerstwo Gospodarki. Programy PCA są zbieżne z międzynarodowym systemem akredytacji ISO,
Systemy CMKP.
Centrum Medyczne Kształcenia Podyplomowego w Warszawie (CMKP) prowadzi również specjalne systemy akredytacji laboratoriów oraz programy podnoszenia kwalifikacji zawodowych laborantów, w tym związanych z medycyną sądową.

</doc>
<doc id="2550316" url="https://pl.wikipedia.org/wiki?curid=2550316" title="Melid">
Melid

Melid, Milid – starożytne miasto hetyckie. Położone jest na wzgórzu Arslantepe w Turcji. W XIV wieku p.n.e. zostało zdobyte przez Hetytów, trzy stulecie później popadło w zależność od Asyrii. Zostało splądrowane przez Sargona II w VIII wieku p.n.e., a po najeździe Scytów i Kimerów popadło w ruinę. Odkryto je i zbadano dopiero w XX wieku.
Lokalizacja.
Melid był położony nad rzeką Tochmą (starożytna nazwa na rzeki wpadającej do górnego Eufratu). Ruiny starożytnego miasta zlokalizowano na wzgórzu Arslantepe w pobliżu Malatyi w Turcji.
Odkrycie.
Ruiny Melitu został odkryte na początku XX wieku. Po raz pierwszy badania archeologiczne na wzgórzu Arslantepe w Turcji przeprowadził w latach 1932 i 1939 Louis Delaporte. Po drugiej wojnie światowej wykopaliska były kontynuowane w latach 1946–1951 przez Claude'a Schaeffera i Piera Meriggiego oraz od 1961 roku przez Salvatore Puglisiego.
Historia.
Na obszarze, gdzie w okresie wczesnohetyckim powstało miasto Melid, ludność zaczęła się osiedlać jeszcze w epoce neolitu. Z czasem osada przekształciła się w jedno z centrów Iszuwy (tak Hetyci określali wrogie wobec siebie ludy, które zamieszkiwały tereny na wschód od ich państwa). Ponieważ od zachodu miasto było zagrożone przez Hetytów, jego władze wzniosły potężne umocnienia. W XIV wieku p.n.e. Melid został zdobyty przez Hetytów. Suppiluliuma I, gdy szykował się do wyprawy wojennej przeciwko Mitanni, mającej na celu podporządkowanie jego stolicy Waszuganni, rozmieścił w Melidzie swoje wojenne centrum dowodzenia.
Stopniowy rozpad państwa hetyckiego przyczynił się do tego, że w Anatolii zaczęły powstawać drobne państewka, tworzone przez napływających Kasków i Luwijczyków. Na przełomie XII–XI wieku p.n.e. Melid stał się jednym z centrów administracyjno-politycznych państwa luwijskiego Kammanu. Ówcześni władcy wznieśli w mieście pałac i ozdobili go monumentalnymi rzeźbami, które przedstawiały królów i lwy. Na początku XI wieku p.n.e., za panowania w Asyrii Tiglat-Pilesera I, wybuchł konflikt luwijsko-asyryjski. Przyczynił się on do uzależnienia Melidu od Asyrii. W XVIII wieku p.n.e. Sargon II splądrował miasto.
Melid popadł w ruinę po najeździe Scytów i Kimerów w VIII wieku p.n.e.

</doc>
<doc id="2550317" url="https://pl.wikipedia.org/wiki?curid=2550317" title="Percewal">
Percewal



</doc>
<doc id="2550318" url="https://pl.wikipedia.org/wiki?curid=2550318" title="Kontrola translacji">
Kontrola translacji

Kontrola translacji białek – jeden z mechanizmów regulacji ekspresji genów, który odbywa się na poziomie syntezy białek po zakończeniu transkrypcji i obróbki post-transkrypcyjnej matrycowego RNA, przed obróbką post-translacyjną białek. Poziom białka w komórce zwykle nie koreluje z ilością odpowiadającego mu matrycowego transkryptu, co zwykle objawia się zwiększeniem (kontrola pozytywna) lub zmniejszeniem (kontrola negatywna) liczby kopii białka przypadających na jedną kopię mRNA. Przyczyną obserwowanego efektu zmiany wydajności syntezy białek jest wymieniona powyżej kontrola translacji, która obok innych mechanizmów regulacji ekspresji genów takich jak:
a) metylacja wysp CpG promotorów genów,
b) kondensacja chromatyny (zależna od acetylacji, metylacji, fosforylacji, rybozylacji i ubikwitynacji histonów),
c) kontrola transkrypcji,
d) kontrola dojrzewania RNA (składania transkryptu pierwotnego),
e) modyfikacje post-transkrypcyjne sekwencji mRNA,
f) kontrola transportu RNA z jądra do cytoplazmy,
g) kontrola stabilności i aktywności białka (modyfikacje post-translacyjne tj. glikozylacja, fosforylacja, ubikwitynacja), decyduje o końcowej ilości białka w komórce.
Wprowadzenie.
Kontrola translacji stanowi jeden z końcowych etapów ekspresji genów, odgrywających szczególną rolę w cyklu komórkowym, wymagającym szybkich zmian wydajności syntezy białek. Poznanie mechanizmów kontroli translacji ma szczególne znaczenie w wyjaśnieniu procesów nowotworowych, charakteryzujących się zaburzeniami cyklu komórkowego. W wielu przykładach wykazano, że komórki potrafią bardzo szybko reagować na sygnały z otaczającego środowiska, wpływając na zmianę wydajności translacji specyficznych (wybranych) cząsteczek mRNA, w tym zwłaszcza takich, które biorą udział w proliferacji, różnicowaniu i śmierci komórek. Stąd, czynniki biorące udział w kontroli translacji stają się obiecującym miejscem działania nowych terapeutyków, w tym przeciw-nowotworowych, które mogłyby selektywnie obniżać syntezę niepożądanych białek np. onkogenów i zwiększać wydajność translacji białek pożądanych takich jak supresory.
Translacja jest procesem syntezy białek przebiegającym na matrycy informacyjnego RNA (mRNA), zawierającym zwykle trzy główne obszary: nieulegający translacji region 5’ (5’UTR), sekwencję kodującą (CDS) oraz nieulegający translacji region 3’ (ang.: 3’ UnTranslated Region – 3’UTR). Większość cząsteczek RNA ulega translacji inicjowanej w sposób zależny od czapeczki. Alternatywny mechanizm inicjacji translacji niezależnie od 5’-m7G (zależny od IRES) włączany jest w pewnych fazach cyklu komórkowego takich jak mitoza i stan zintegrowanej odpowiedzi komórkowej na stres (ISR) wywołany szokiem cieplnym, infekcją wirusową, niedoborem surowicy lub aminokwasów jak również niedotlenieniem, obserwowanym także w guzach litych.
Czynniki kontroli translacji.
Czynniki, zmieniające wydajność syntezy białek:
1. Elementy cis.
Sekwencje, występujące zwykle w regionie regulatorowym UTR mRNA
2. Czynniki trans.
Cząsteczki autonomiczne (białka, oligonukleotydy, metabolity), niezależne od sekwencji mRNA, wiązane często przez elementy cis,
Na wydajność syntezy białek ma wpływ:
a) szybkość syntezy,
b) dostępność rybosomów,
c) zależna od fosforylacji aktywność białek zaangażowanych w proces translacji,
d) poziom mRNA, określany szybkością transkrypcji i degradacji transkryptu w cytoplazmie.
Wynika stąd, że brak liniowej korelacji między mRNA i białkiem w komórce wynikać może zarówno z dostępności poszczególnych składowych maszynerii translacyjnej, jak również z mnogości różnych wzmacniających lub osłabiających wpływów sekwencji cis lub czynników trans w trakcie kontroli translacji. Jednocześnie, wspomniana mnogość różnych czynników kontroli translacji umożliwia skuteczną koordynację powiązanych ze sobą szlaków sygnałowych komórki, której homeostaza wymaga zdolności do szybkiej odpowiedzi na zmieniające się warunki otaczającego mikro-środowiska.

</doc>
<doc id="2550320" url="https://pl.wikipedia.org/wiki?curid=2550320" title="Tantilla atriceps">
Tantilla atriceps

Tantilla atriceps – gatunek węża z rodziny połozowatych.
Systematyka.
Gatunek zaliczano w przeszłości do "Tantilla planiceps". Później również i nazwę "T. atriceps" stosowano szerzej, niż obecnie, obejmując nią choćby "Tantilla hobartsmithi". Węże te zalicza się do rodziny połozowatych. Systematyka tego węża nie uległa w przeciągu ostatnich lat dużym zmianom. Starsze źródła również umieszczają go w rodzinie Colubridae, choć używana jest tutaj polska nazwa wężowate czy też węże właściwe, zaliczanej do infrapodrzędu Caenophidia, czyli węży wyższych. W obrębie rodziny rodzaj "Tantilla" wchodzi w skład podrodziny Colubrinae.
Rozmieszczenie geograficzne.
Zwierzę to żyje na południu Stanów Zjednoczonych (na południu Teksasu) i w północnym Meksyku, w którym IUCN wymienia regiony Coahuila, Durango, Nuevo Leon, San Luis Potosi, Tamaulipas oraz Zacatecas.
Zagrożenia i ochrona.
Populacja zwierzęcia posiada stabilny status. Liczy sobie prawdopodobnie wiele tysięcy dorosłych osobników.
Gatunek nie ma poważnych zagrożeń.

</doc>
<doc id="2550322" url="https://pl.wikipedia.org/wiki?curid=2550322" title="Aleksandr Popow (architekt)">
Aleksandr Popow (architekt)

Aleksandr Pietrowicz Popow, ros. Александр Петрович Попов (1828–1904) – rosyjski akademik architektury. Według jego projektów pod koniec XIX wieku w Moskwie powstało kilka budynków. 
Życiorys.
Aleksandr Popow urodził się w 1828 roku. Ukończył Cesarską Akademię Sztuk Pięknych. W 1870 roku otrzymał tytuł akademika architektury. W latach 1872–1875 pracował w Petersburgu. W 1875 roku został pomocnikiem głównego architekta komisji do spraw budowy Cerkwi Chrystusa Zbawiciela w Moskwie. Od 1880 roku wykładał w Moskiewskiej Szkole Malarstwa, Rzeźby i Architektury. Od 1883 roku pracował jako architekt w Akademii Piotrowskiej. Od roku 1886 – jako architekt Postamtu. W latach 1888–1903 nadzorował stan cerkwi Chrystusa Zbawiciela.
Zmarł w Moskwie 6 stycznia 1904 roku. Pochowany został na cmentarzu Wagańkowskim. Na cześć architekta nazwano Przejazd Popowa, znajdujący się w pobliżu szpitala dziecięcego świętego Włodzimierza, dla którego architekt wzniósł cerkiew.
Prace moskiewskie.
W latach 1875–1883 pracował przy wystroju wnętrz podczas budowy Cesarskiego Rosyjskiego Muzeum Historycznego imienia cesarza Aleksandra III (Императорский Российский исторический музей имени Императора Александра III), obecnie Państwowe Muzeum Historyczne). W latach 1881–1883 zaprojektował cerkiew Aleksandra Newskiego przy Przytułku Aleksandrowskim. Budynek zburzono. W latach 1881–1883 przy ulicy Rubcowsko-Dworcowoj, 1/3 C17 zbudowano według projektu Popowa cerkiew Trójcy Życiodajnej przy szpitalu dziecięcym świętego Włodzimierza. W 1886 roku zajmował się przebudową cerkwi Wszystkich Świętych we Wsiechswiatskom przy Prospekcie Leningradzkim 73.

</doc>
<doc id="2550323" url="https://pl.wikipedia.org/wiki?curid=2550323" title="Anna Karenina (film 1914)">
Anna Karenina (film 1914)

Anna Karenina, ros. Анна Каренина, "Anna Karienina" – rosyjski film niemy z 1914 roku w reżyserii Władimira Gardina. Film jest ekranizacją powieści Lwa Tołstoja pod tym samym tytułem.
Historia filmu.
Film powstał w ramach serii Rosyjska Złota Seria w 1914 roku, gdy w kinematografii rosyjskiej położono nacisk na adaptacje dzieł klasyków literatury. "Anna Karenina" w reżyserii Władimiera Gardina jest jedną z najbardziej udanych ekranizacji powieści Tołstoja. Film był debiutem zarówno reżysera, który w 1914 roku zrealizował również "Sonatę Kreutzerowską" w oparciu o opowiadanie Lwa Tołstoja o tym samym tytule, jak i dwóch aktorek, które w nim zagrały: Zoi Barancewicz i Marii Giermanowej.
Fabuła.
Tytułowa bohaterka jest rozdarta pomiędzy uczuciami do męża, hrabiego Karenina, oraz do kochanka, Wronskiego. Jej dążenia do samodzielnego decydowania o własnym losie są tłumione przez konwenanse epoki. Wronski żąda od nie, aby opuściła męża dla niego, jednak nadchodzi wojna i kochankowie się rozstają. Anna Karenina cierpi. Aby uciec przed problemami, rzuca się pod pociąg i ginie.

</doc>
<doc id="2550324" url="https://pl.wikipedia.org/wiki?curid=2550324" title="Tantilla bairdi">
Tantilla bairdi

Tantilla bairdi – gatunek rzadko spotykanego węża z rodziny połozowatych.
Systematyka.
Węże te zalicza się do rodziny połozowatych. Systematyka tego węża nie uległa w przeciągu ostatnich lat dużym zmianom. Starsze źródła również umieszczają go w rodzinie Colubridae, choć używana jest tutaj polska nazwa wężowate czy też węże właściwe, zaliczanej do infrapodrzędu Caenophidia, czyli węży wyższych. W obrębie rodziny rodzaj "Tantilla" wchodzi w skład podrodziny Colubrinae.
Rozmieszczenie geograficzne.
Jest to gatunek endemiczny, spotykany jedynie w Gwatemali. Jego lokalizację typową określa się jako Chamelco.
Wąż ten bytuje na wysokościach około 1500 m n.p.m..
Siedlisko tego zauropsyda to lasy sosnowe nieopodal strumieni oraz lasy galeriowe&gt;
Zagrożenia i ochrona.
Statusu populacji zwierzęcia nie da się kreślić, gdyż przedstawiciela tego gatunku spotkano tylko raz, w 1940.

</doc>
<doc id="2550325" url="https://pl.wikipedia.org/wiki?curid=2550325" title="Abraham Wolf Jasny">
Abraham Wolf Jasny

Abraham Wolf Jasny (właściwe nazwisko Cyperman) (ur. 1893 w Żelechowie, zm. 1968 w Tel Awiwie) – polski dziennikarz, historyk amator, pisarz, działacz polityczny.
Biogram.
Urodził się w Żelechowie w ubogiej religijnej rodzinie, był synem Lajbusza Pesacha i Symchy Jehudit. Wychowywał się w domu dziadka Moszego Fiszla.
We wczesnej młodości przyjechał w 1905 r. do Łodzi w poszukiwaniu pracy. Zamieszkał na Bałutach, w ciężkich warunkach, w samym centrum biedoty i proletariatu żydowskiego. Pracował jako robotnik w tkalni. Później utrzymywał się z pisania do gazet i pracy korektora w jednej z gazet żydowskich („Najer Fołksblat”).
W 1937 r. mieszkał przy ul. Śródmiejskiej (obecnie ulica Stanisława Więckowskiego) 71. Żona Masza (Chawa), modystka mieszkała pod tym samym adresem.
Po wybuchu II wojny światowej, po zajęciu Łodzi przez Niemców, pod koniec września 1939 r. uciekł do zajętego przez Związek Radziecki Białegostoku, a żona z dwójką dzieci pozostała w Łodzi. W obawie przed aresztowaniem próbował ukryć się w Stołyniu. Jednak został aresztowany i skazany na zesłanie do gułagu. Powodem była jego przedwojenna działalność w Bundzie w Polsce. Po 20 miesiącach na zasadzie ustaleń układu Sikorski-Majski z 30 lipca 1941 został z gułagu zwolniony. Do końca wojny mieszkał na terenach Związku Radzieckiego.
W 1946 r. wrócił do Łodzi i rozpoczął pracę w nowo wydawanej gazecie „Fołkscajtung”.
W 1949 r. wyemigrował do Izraela wraz z żoną Chawą i dziećmi: synem Eliahu i córką Miriam. Tam, od 1949 r. pracował w redakcji dziennika ukazującego się w Tel Awiwie w języku jidysz „Lecte Najes” („Ostatnie wiadomości”), gdzie redagował dział literacki. Publikował własne eseje dotyczące pisarzy i recenzje książek, także polskich.
Działalność polityczna.
W młodości, w wieku 16 lat zaangażował się w działalność polityczną w partii Bund, wówczas nielegalnej, co skutkowało dwukrotnym jego aresztowaniem.
Po I wojnie światowej zajmował kierownicze stanowisko w łódzkim Bundzie oraz dodatkowo zaangażował się w działalność związkową – został przewodniczącym założonego w 1915 r. Związku Zawodowego Robotników Przemysłu Włóknistego z siedzibą przy ul. Południowej (obecnie Ulica Rewolucji 1905 roku w Łodzi) 15.
Kierował strajkami pracowniczymi, za co został aresztowany i więziony w Dąbiu koło Krakowa. Po odbyciu kary kontynuował działalność partyjną, już legalną w niepodległej Polsce. Należał do tzw. „trzeciej frakcji” Bundu, sympatyzującej z komunistami.
W 1946 r. wrócił w Łodzi do swojej działalności politycznej w Bundzie. W 1948 r., po utworzeniu państwa Izrael, opublikował w „Dos Naje Lejbn” artykuł nawołujący do pogodzenia syjonistów z bundowcami i budowy nowej ojczyzny w Izraelu. Był przeciwnikiem zjednoczenia Bundu z Polską Partią Robotniczą.
Działalność publicystyczna.
Już w młodości (w 1913 r.) w bundowskiej gazecie „Di Cajt”, ukazującej się w Petersburgu zamieszczał swoje pierwsze prace publicystyczne. Były to korespondencje opisujące życie proletariatu żydowskiego w Łodzi.
W okresie międzywojennym współpracował także z łódzkim dziennikiem „Łodzier Weker”, był korespondentem bundowskiego dziennika „Fołkscajtung". W redakcji „Najer Fołksblat” pracował jako korektor.
Zaczął pisać w języku jidysz pracę pt. "Historia żydowskiego ruchu robotniczego w Łodzi", której pierwszy tom ukazał się w 1937 r. i krytyka przyjęła go bardzo dobrze.
Jego głównym zajęciem od 1946 r. była praca nad historyczną książką o losie łódzkich Żydów w czasie II wojny światowej. Materiały do niej zbierał już podczas pobytu w Łodzi po wojnie. Książka ta powstała i została wydana w języku jidysz w Tel Awiwie w dwutomowym wydawnictwie zatytułowanym "Di geshichte fun Jidn in Łodź (Historia Żydów w Łodzi w latach niemieckiej zagłady)".

</doc>
<doc id="2550326" url="https://pl.wikipedia.org/wiki?curid=2550326" title="Kily Álvarez">
Kily Álvarez

Kily, właśc. David Álvarez Aguirre (ur. 5 lutego 1984 w Avilés) – piłkarz z Gwinei Równikowej grający na pozycji prawego obrońcy.
Kariera klubowa.
Kily jest wychowankiem klubu Real Oviedo. W klubie tym grał w sezonie 2003/2004. W 2004 roku odszedł do UP Langreo. Występował w nim do końca sezonu 2005/2006. W latach 2006–2008 był zawodnikiem Atlético Madryt B, a w sezonie 2008/2009 - Orihueli CF. W sezonie 2009/2010 grał w Noveldzie CF. Jesienią 2010 był zawodnikiem klubu Marino Luanco, a na początku 2011 roku wrócił do UP Langreo.
Kariera reprezentacyjna.
W reprezentacji Gwinei Równikowej Kily zadebiutował w 2007 roku. W 2012 roku został powołany do kadry na Puchar Narodów Afryki 2012.

</doc>
<doc id="2550327" url="https://pl.wikipedia.org/wiki?curid=2550327" title="Tantilla bocourti">
Tantilla bocourti

Tantilla bocourti – gatunek meksykańskiego węża z rodziny połozowatych.
Systematyka.
Węża tego zalicza się do rodziny połozowatych. Systematyka ta nie uległa w przeciągu ostatnich lat dużym zmianom. Starsze źródła również umieszczają go w rodzinie Colubridae, choć używana jest tutaj polska nazwa wężowate czy też węże właściwe, zaliczanej do infrapodrzędu Caenophidia, czyli węży wyższych. W obrębie rodziny rodzaj "Tantilla" wchodzi w skład podrodziny Colubrinae.
Rozmieszczenie geograficzne.
Jest to gatunek niespotykany poza Meksykiem. IUCN wymienia następujące stany, w których występuje: Sinaloa, Durango, Zacatecas, Jalisco, Colima, Aguascalientes, Guanajuato, Michoacán, Querétaro, Hidalgo, Meksyk, Guerrero, Morelos, Puebla, Veracruz.
Wąż ten bytuje na wysokościach od 1500 do 2200 m n.p.m..
Siedlisko tego zauropsyda to lasy sosnowo-dębowe i lasy liściaste klimatu zwrotnikowego.
Zagrożenia i ochrona.
Status populacji nie jest znany.
Być może zagrożenie dla gatunku stanowi wylesianie. IUCN uzależnia to od możliwości gatunku radzenia sobie w środowisku zmodyfikowanym działalnością człowieka.

</doc>
<doc id="2550331" url="https://pl.wikipedia.org/wiki?curid=2550331" title="Gowen">
Gowen



</doc>
<doc id="2550332" url="https://pl.wikipedia.org/wiki?curid=2550332" title="Tantilla boipiranga">
Tantilla boipiranga

Tantilla boipiranga – gatunek węża z rodziny połozowatych.
Systematyka.
Węża tego zalicza się do rodziny połozowatych. Systematyka ta nie uległa w przeciągu ostatnich lat dużym zmianom. Starsze źródła również umieszczają go w rodzinie Colubridae, choć używana jest tutaj polska nazwa wężowate czy też węże właściwe, zaliczanej do infrapodrzędu Caenophidia, czyli węży wyższych. W obrębie rodziny rodzaj "Tantilla" wchodzi w skład podrodziny Colubrinae.
Rozmieszczenie geograficzne.
Gad ten spotykany jest w Brazylii, a dokładniej z dwóch przedzielonych odległością 200 km miejsc w stanie Minas Gerais i regionie Serra do Espinhaço. Obszar ten ma powierzchnię 5187 km², jednakże IUCN szacuje rzeczywisty zasięg występowania zwierzęcia na 15300 km².
Siedlisko tego zauropsyda to lasy sosnowo-dębowe i lasy liściaste klimatu zwrotnikowego.
Zagrożenia i ochrona.
Status populacji nie jest znany.
Zagrożenie dla gatunku wynikają z utraty siedlisk. W grę wchodzi tutaj wypas bydła, pozyskiwanie węgla drzewnego i wyrąb lasu. Wedle przewidywań IUCN w przyszłości negatywny wpływ na gatunek wywierać będą rozwój rolnictwa i urbanizacja.

</doc>
<doc id="2550334" url="https://pl.wikipedia.org/wiki?curid=2550334" title="Stanisław Filasiewicz">
Stanisław Filasiewicz

Stanisław Filasiewicz (ur. 28 kwietnia 1881 w Cieszynie, zm. po 15 sierpnia 1944 tamże) – polski architekt.
Biogram.
Syn Hilarego i Bronisławy z Weychertów. W latach 1901–1907 studiował początkowo filozofię i prawo na Uniwersytecie Jagiellońskim w Krakowie, a następnie architekturę i inżynierię na Politechnice w Zurychu i na Wydziale Architektury Politechniki Lwowskiej.
Po studiach pracował jako architekt rządowy w Galicji. W latach I wojny światowej działał w organizacjach polskich w Szwajcarii, w 1919 roku w Komitecie Narodowym Polskim w Paryżu.
Po przyjeździe do Polski, w latach 1922–1923 kierował biurem projektowym Ministerstwa Wyznań Religijnych i Oświecenia Publicznego. Od 1924 roku do wybuchu wojny był kierownikiem biura projektowego Banku Polskiego w Warszawie, wykonał m.in. projekty budynków oddziałów Banku Polskiego w Brześciu nad Bugiem, Bielsku, Gdyni, Ostrowie Wielkopolskim a także domy pracowników banku w Warszawie (u zbiegu ulic Czerniakowskiej, Wilanowskiej i Okrąg), Wilnie, Sosnowcu, Kielcach i Łodzi. Jego twórczość ewoluowała od form klasycyzmu akademickiego do zmodernizowanego klasycyzmu i modernizmu.

</doc>
<doc id="2550335" url="https://pl.wikipedia.org/wiki?curid=2550335" title="Tantilla briggsi">
Tantilla briggsi

Tantilla briggsi – gatunek węża z rodziny połozowatych.
Systematyka.
Dzisiejsza systematyka zalicza ten gatunek do rodziny połozowatych. Nie uległa ona w przeciągu ostatnich lat dużym zmianom. Starsze źródła również umieszczają go w rodzinie Colubridae, choć używana jest tutaj polska nazwa wężowate czy też węże właściwe, zaliczanej do infrapodrzędu Caenophidia, czyli węży wyższych. W obrębie rodziny rodzaj "Tantilla" wchodzi w skład podrodziny Colubrinae.
Rozmieszczenie geograficzne.
Gad ten zalicza się do endemitów, występuje bowiem jedynie w meksykańskim stanie Oaxaca, na karaibskich zboczach Isthmus of Tehuantepec i w jeszcze jednej pobliskiej lokalizacji. Wąż ten żyje na wysokości od 90 d0 100 m n.p.m..
Siedlisko tego zauropsyda stanowią zwrotnikowe lasy, na pewno wilgotne, a prawdopodobnie również suche.
Zagrożenia i ochrona.
O statusie populacji i jej trendach niewiele wiadomo, bowiem gatunek jest znany jedynie z dwóch osobników.
Prawo obowiązujące w Meksyku obejmuje rzeczony gatunek ochroną, zaliczając go do kategorii A.

</doc>
<doc id="2550336" url="https://pl.wikipedia.org/wiki?curid=2550336" title="Joan Littlewood">
Joan Littlewood

Joan Maud Littlewood (ur. 6 października 1914 w Londynie, zm. 20 września 2002 tamże) – brytyjska reżyser teatralna, jedna z tworzących nowoczesny teatr brytyjski lat 50. i 60. XX wieku, odrzucający tradycyjne formy teatralne na rzecz eksperymentalnych, założycielka grupy Theatre Workshop, kierującej się głównie do widza pochodzącego z klasy robotniczej. Jedna z założycielek East 15 Acting School.
Życiorys.
Joan Littlewood urodziła się w londyńskim Stockwell. Wcześnie zainteresowała się teatrem, jeszcze jako nastolatka, uczennica szkoły prowadzonej przez zakonnice, wyreżyserowała własną wersję "Makbeta". Użycie jako krwi Banka roztworu koszenili dało taki efekt, że przełożona zemdlała. Littlewood otrzymała stypendium i rozpoczęła studia w Royal Academy of Dramatic Art, lecz porzuciła je wkrótce i postanowiła pieszo wyruszyć do Liverpoolu, by wyjechać do Ameryki. Dotarła do Burton upon Trent, około 130 mil od Londynu, zanim się poddała. Dzięki czyjejś pomocy trafiła do Manchesteru, gdzie podjęła pracę w lokalnej rozgłośni BBC, następnie także w „Manchester Guardian”. Związała się ze śpiewakiem folkowym i artystą teatralnym Ewanem MacCollem (prawdziwe nazwisko Jimmie Miller), z którym w 1934 roku wspólnie założyli grupę teatralną Theatre of Action, zaś w 1936 roku Theatre Union. W tym czasie pobrali się.
Lewicowe przekonania Littlewood i Maccolla spowodowały, że w 1941 roku znaleźli się, na dwa lata, na „czarnej liście” BBC, jako wywrotowcy. Jednak już pod koniec wojny jej reputacja jako twórczyni teatralnej była ugruntowana. W 1945 roku przemianowali grupę na Theatre Workshop i rozpoczęli ośmioletnią podróż jako objazdowa trupa teatralna. Dołączyło wówczas do nich dwóch lewicujących nastolatków: Howard Goorney i Gerry Raffles. Pierwszy został wkrótce jednym z głównych aktorów, drugi zaś długoletnim partnerem Littlewood, która wkrótce rozwiodła się z MacCollem. Do 1953 roku trupa podróżowała nie tylko po Wielkiej Brytanii (występowali między innymi na jednych z pierwszych Edinburgh International Festival), ale też po Europie Zachodniej. W lutym 1953 roku powrócili na stałe do Londynu, gdzie wynajęli Theatre Royal w Stratfordzie. Ich pierwszym większym sukcesem była inscenizacja scenicznej adaptacji "Przygód dobrego wojaka Szwejka" (1955). Także w 1955 roku miała miejsce, wyreżyserowana przez Littlewood, brytyjska premiera "Matki Courage i jej dzieci", w której zagrała również główną rolę. Jedna z wcześniej wyreżyserowanych sztuk, "Volpone", odniosła sukces na międzynarodowym festiwalu w Paryżu.
Sztuki Littlewood zaczęły być wystawiane na West Endzie. Sukcesy odniosły: "The Quare Fellow" (1956) oraz "The Hostage" ("Zakładnik", 1958) Brendana Behana, "A Taste of Honey" ("Smak miodu") Shelagh Delaney (1958) czy musicale "Fings Ain't Wot They Used T'be" (1959) i "Oh, What a Lovely War!" ("Rozkoszna wojna", 1963), który rok po premierze był wystawiany na Broadwayu, zaś w 1969 roku powstała jego filmowa adaptacja w reżyserii Richarda Attenborough. Oryginalny Theatre Workshop przestał istnieć w 1964 roku, odrodził się jednak pod kierownictwem Littlewood we wczesnych latach 70. Po śmierci swego partnera, Gerry'ego Rafflesa, w 1974 roku, ostatecznie porzuciła pracę zawodową i przeprowadziła się do Francji. Zaprzyjaźniła się z baronem Philippem Rothschildem, z którym pozostawała związana do jego śmierci w 1988 roku. Od czasu do czasu odwiedzała Wielką Brytanię. Zmarła w czasie jednej z takich wizyt w Londynie, 20 września 2002 roku&lt;/ref&gt;.

</doc>
<doc id="2550338" url="https://pl.wikipedia.org/wiki?curid=2550338" title="Rui Da Gracia">
Rui Da Gracia

Rui, właśc. Rui Fernando Da Gracia Gomes (ur. 28 maja 1985 w Bembibre) – gwinejski piłkarz grający na pozycji środkowego obrońcy. Od 2014 roku jest zawodnikiem klubu Hibernians FC.
Kariera klubowa.
Rui jest wychowankiem klubu CA Bembibre. W klubie tym grał w sezonie 2004/2005. W 2005 roku odszedł do Elche CF B. Występował w nim do końca sezonu 2006/2007. W latach 2007–2009 był zawodnikiem Realu Ávila, a w latach 2009–2011 - CF Palencia. Latem 2011 roku przeszedł do UD Logroñés.
Kariera reprezentacyjna.
W reprezentacji Gwinei Równikowej Rui zadebiutował w 2010 roku. W 2012 roku został powołany do kadry na Puchar Narodów Afryki 2012.

</doc>
<doc id="2550340" url="https://pl.wikipedia.org/wiki?curid=2550340" title="Carlo Emanuele Buscaglia">
Carlo Emanuele Buscaglia

Carlo Emanuele Buscaglia (ur. 22 września 1915 w Novarze, zm. 24 sierpnia 1944 w Neapolu) – włoski pilot wojskowy, oficer Regia Aeronautica, as lotnictwa torpedowego okresu II wojny światowej, odznaczony "Medaglia d'oro al valor militare".
Życiorys.
Carlo Emanuele Buscaglia ukończył Accademia Aeronautica w lipcu 1937 roku. W Regia Aeronautica latał jako pilot bombowy, na samolotach Savoia-Marchetti SM.79. Swój udział w działaniach wojennych rozpoczął 21 czerwca 1940 roku bombardowaniem portu w Marsylii. Po rozpoczęciu formowania pierwszej włoskiej jednostki lotnictwa torpedowego: Reparto Sperimentale Siluranti (Oddział Badań Lotnictwa Torpedowego, później przemianowany na 278. Samodzielną Eskadrę Torpedową – "278ª Squadriglia Autonomo Aerosiluranti"), został jednym z jej pilotów i uczestniczył w jej debiucie bojowym: atakowi na Aleksandrię 15 sierpnia 1940 roku. Wsławił się prowadząc skuteczne ataki samolotów eskadry, zakończone uszkodzeniami brytyjskich krążowników: "Kent" (17 września 1940) i "Glasgow" (3 grudnia 1940). Przyniosły mu one odznaczenie "Medaglia d'argento al valor militare".
Sukcesy bojowe przyniosły Buscaglii awans do stopnia majora lotnictwa ("maggiore pilota") i dowodzenie 132º Gruppo Aerosiluranti (dywizjonem torpedowym) oraz kolejne cztery srebrne "Medaglia al valore militare" i niemiecki Krzyż Żelazny II Klasy. 11 listopada 1942 roku został zestrzelony przez brytyjskie myśliwce, raniony i wzięty do niewoli. Przebywał w obozie jenieckim w Stanach Zjednoczonych. W kraju został uznany za zabitego w akcji i odznaczony pośmiertnym "Medaglia d'oro al valor militare", najwyższym włoskim odznaczeniem wojskowym.
Po kapitulacji Włoch jego były podwładny i przyjaciel, kapitan Carlo Faggioni, który organizował jednostkę lotnictwa torpedowego walczącą u boku Niemców w ramach lotnictwa Włoskiej Republiki Socjalnej, nazwał ją "Gruppo Aerosiluranti Buscaglia" dla uczczenia zmarłego, jak sądził, asa. Tymczasem Carlo Buscaglia został zwolniony z obozu jenieckiego i wysłany do Włoch, gdzie wstąpił do Aviazione Cobelligerante Italiana, organizowanej przez aliantów. Przywrócono mu stopień majora, zaś w czerwcu 1944 roku BBC ogłosiło o mianowaniu go dowódcą dywizjonu bombowego. Spowodowało to skandal po stronie faszystowskiej i ostatecznie zmianę nazwy jednostki na "Gruppo Faggioni", na cześć poległego wcześniej w akcji jej dowódcy i organizatora.
Carlo Emanuele Buscaglia zmarł 24 listopada 1944 roku, w wyniku obrażeń odniesionych dzień wcześniej w katastrofie samolotu Martin Baltimore, na którym odbywał lot treningowy z lotniska Campo Vesuvio pod Neapolem. We współczesnym lotnictwie włoskim (Aeronautica Militare) jego imieniem nazwany jest 3º Stormo (pułk lotniczy). Upamiętnia go również ulica w rodzinnej Novarze.

</doc>
<doc id="2550341" url="https://pl.wikipedia.org/wiki?curid=2550341" title="Tantilla calamarina">
Tantilla calamarina

Tantilla calamarina – gatunek pospolitego na meksykańskim wybrzeżu Pacyfiku węża z rodziny połozowatych.
Systematyka.
Dzisiejsza systematyka zalicza ten gatunek do rodziny połozowatych. Nie uległa ona w przeciągu ostatnich lat dużym zmianom. Starsze źródła również umieszczają go w rodzinie Colubridae, choć używana jest tutaj polska nazwa wężowate czy też węże właściwe, zaliczanej do infrapodrzędu Caenophidia, czyli węży wyższych. W obrębie rodziny rodzaj "Tantilla" wchodzi w skład podrodziny Colubrinae.
Rozmieszczenie geograficzne.
Gad ten, zaliczający się do endemitów, występuje jedynie w Meksyku, zajmując głównie tereny leżące wzdłuż zachodniego wybrzeża tego państwa. Zamieszkuje więc tereny od stanu Sinaloa na północy do Guerrero i Morelos na południu, a dalej w Tehuacan na południu przedostatniego z wymienionych uprzednio meksykańskich stanów, jak również wyspy zwane Tres Marias. Bytuje na wysokościach nie przekraczających 1050 m n.p.m..
Zagrożenia i ochrona.
Występuje pospolicie, jego populacja jest stabilna. Łatwo adaptuje się do zmienionych warunków. Obecnie nic mu nie zagraża.

</doc>
<doc id="2550344" url="https://pl.wikipedia.org/wiki?curid=2550344" title="Carlo Bergamini">
Carlo Bergamini

Carlo Bergamini (ur. 24 października 1888 w San Felice sul Panaro, zm. 9 września 1943) – włoski wojskowy, admirał Regia Marina, poległy na pokładzie zbombardowanego przez samoloty Luftwaffe pancernika "Roma". Pośmiertnie został odznaczony Medaglia d'oro al valor militare, najwyższym włoskim odznaczeniem wojskowym.
Życiorys.
Carlo Bergamini był synem Paolo, współkombatanta Garibaldiego oraz Agnese Costa Giani. W 1905 roku wstąpił do Accademia navale w Livorno, trzy lata później ukończył ją w stopniu gardemaryna (najniższy stopnień oficerski, zbliżony do brytyjskiego midszypmena lub amerykańskiego "Ensign"). Służył na pancerniku "Regina Elena", krążowniku pancernym "Vettor Pisani" podczas wojny trypolitańskiej oraz pancerniku "Ammiraglio di Saint Bon". W czasie I wojny światowej był oficerem na krążowniku pancernym "Pisa". Uczestniczył w fortyfikowaniu Valony. W 1918 roku wyróżnił się podczas bombardowania Durazzo, za co został odznaczony srebrnym Medalem za Męstwo Wojskowe.
W okresie międzywojennym nadal służył w Regia Marina, zarówno na morzu jak i w sztabach, w 1938 roku awansując na stopnień admiralski. 1 sierpnia 1939 roku objął dowództwo V dywizjonu, z pancernikami "Giulio Cesare" i "Conte di Cavour", jedynymi będącymi wówczas w linii ciężkimi okrętami włoskiej floty. 7 maja 1940 roku został dowódcą IX dywizjonu, w skład którego wchodziły najnowsze pancerniki "Vittorio Veneto" i "Littorio". Na pokładzie flagowego "Vittorio Veneto" uczestniczył w bitwie koło przylądka Spartivento oraz kilku innych akcjach. Został po raz drugi odznaczony srebrnym Medalem za Męstwo Wojskowe oraz Orderem Sabaudzkim Wojskowym. Okres od grudnia 1940 do połowy 1941 roku spędził na pracy sztabowej, następnie powrócił do dowodzenia na morzu.
W miarę pogarszania się sytuacji wojskowej i materiałowej Włoch, wraz z malejącymi gwałtownie zapasami paliwa, większość dużych okrętów Regia Marina została unieruchomiona w portach. W efekcie lądowania Aliantów na Sycylii, po odsunięciu od władzy Benito Mussoliniego, Włosi rozpoczęli tajne rozmowy o zawieszeniu broni. Podpisany w tajemnicy 3 września 1943 roku układ kapitulacyjny zawierał między innymi klauzulę nakazującą oddanie włoskich okrętów pod kontrolę Sprzymierzonych. Układ ogłoszono wieczorem 8 września, zaś rankiem następnego dnia włoska flota wyszła z portów kierując się na Maltę. Admirał Bergamini objął dowodzenie nad zespołem okrętów z La Spezia, na pokładzie najnowszego pancernika "Roma". Jednak Niemcy nie zamierzali tolerować "zdrady" dotychczasowych sprzymierzeńców. Po południu tego dnia Włosi zostali zaatakowani przez samoloty Luftwaffe, przenoszące między innymi bomby kierowane Fritz X. Jedna z nich trafiła "Romę", powodując jej zatonięcie i śmierć większości członków załogi, w tym admirała Bergaminiego i oficerów jego sztabu.
Carlo Bergamini został pośmiertnie odznaczony złotym Medalem za Męstwo Wojskowe oraz awansowany do stopnia pełnego admirała. Na jego cześć została nazwana zwodowana w 2011 roku fregata "Carlo Bergamini", pierwsza jednostka nowego typu. Jej matką chrzestną została wnuczka patrona.

</doc>
<doc id="2550347" url="https://pl.wikipedia.org/wiki?curid=2550347" title="Carlo Giuseppe Bergamini">
Carlo Giuseppe Bergamini

Carlo Giuseppe Bergamini (ur. 19 stycznia 1868 w Carrarze, zm. 16 lipca 1934 w Christchurch) – włoski rzeźbiarz i kamieniarz, działający w Nowej Zelandii.
Życiorys.
Carlo Giuseppe Bergamini był synem Oreste Bergaminiego oraz Marii de Raimondo Castelpoggi. Jako młody człowiek podróżował w interesach do Australii i Nowej Zelandii, w charakterze przedstawiciela rodzinnej firmy z Carrary, oferującej dostawy marmuru oraz dzieł kamieniarskich: nagrobków i pomników. W nowozelandzkim Dunedin poznał Elizabeth Jane Reid, imigrantkę z Irlandii. Pobrali się 18 maja 1889 roku i Bergamini pozostał w Nowej Zelandii (według rodzinnej tradycji pieniądze przeznaczone na podróż powrotną wydał na miesiąc miodowy w Melbourne), podejmując pracę jako kamieniarz i rzeźbiarz. Wstępnie obrobione kamienie sprowadzał z Carrary, z rodzinnej firmy, po czym nadawał im ostateczny kształt, najczęściej nagrobków na cmentarzach w regionie Otago.
W 1902 roku, po zakończeniu II wojny burskiej, lokalne wspólnoty zgłosiły zapotrzebowanie na pomniki, mające upamiętnić nowozelandzki wkład w wysiłek wojenny Imperium oraz ofiary konfliktu. Carlo Bergamini rozesłał swoje projekty na szereg z ogłoszonych konkursów i zwyciężył w pięciu z nich: w Palmerston, Waimate, Oamaru, Riverton i Dunedin. Zwycięskie projekty wyrażały połączenie nowozelandzkiej dumy narodowej i entuzjazmu, z jakim kraj ten wsparł Imperium w wojnie. Aby wypełnić zobowiązania, Bergamini wszedł w spółkę ze swym teściem, Hugh Reidem.
Spółka ta rozpadła się w 1909 roku, zaś Bergamini przeprowadził się do Christchurch. Rozpadło się również jego małżeństwo, zakończone rozwodem w latach I wojny światowej. Bergamini porzucił pracę jako kamieniarz, podejmując zawód komiwojażera amerykańskiego przedsiębiorstwa International Harvester. Pomimo zamieszkania w Nowej Zelandii, do końca życia zachował włoskie zwyczaje, także swoją córkę wysłał na kilka lat do ojczyzny dziadków. Zmarł w 1934 roku.

</doc>
<doc id="2550349" url="https://pl.wikipedia.org/wiki?curid=2550349" title="Tantilla cascadae">
Tantilla cascadae

Tantilla cascadae – gatunek spotkanego przez człowieka tylko raz węża z rodziny połozowatych.
Systematyka.
Współczesna systematyka zalicza ten gatunek do rodziny połozowatych. Nie uległa ona w przeciągu ostatnich lat dużym zmianom. Starsze źródła również umieszczają go w tej samej rodzinie Colubridae, choć używana jest tutaj polska nazwa wężowate czy też węże właściwe, zaliczanej do infrapodrzędu Caenophidia, czyli węży wyższych. W obrębie rodziny rodzaj "Tantilla" wchodzi w skład podrodziny Colubrinae.
Rozmieszczenie geograficzne.
Jedyne miejsce, gdzie spotkano tego endemicznego węża, znajduje się w Meksyku, w stanie Michoacán, w Sierra de los Tarascos. Leży ono na wysokości 1430 m n.p.m..
Wąż ten zaadaptgował się do rycia w ziemi. Jego habitat to prawdopodobnie lasy sosnowo-dębowe, gdyż został odnaleziony na terenie pierwotnie porosłym takim właśnie lasem.
Zagrożenia i ochrona.
Gatunek ten należy do opisanych i poznanych przez naukę dzięki pojedynczemu osobnikowi. Węża tego spotkano w 1939 (choć gatunek utworzono dużo później). W związku z powyższym nie wiadomo, jaki jest jego trend populacyjny.

</doc>
<doc id="2550351" url="https://pl.wikipedia.org/wiki?curid=2550351" title="Caught in the Crossfire">
Caught in the Crossfire

Caught in the Crossfire – amerykański dramat z 2010 roku. W rolach głównych wystąpili Chris Klein, Adam Rodríguez i Curtis "50 Cent" Jackson. Film został wydany na DVD.
Fabuła.
Bohaterami filmu są dwaj policjanci, którzy postanawiają rozbić rywalizujące ze sobą gangi. Śledztwo nie układa się jednak zgodnie z ich planem, na skutek czego zostają zdemaskowani przez przestępców, którzy pragną ich śmierci.

</doc>
<doc id="2550352" url="https://pl.wikipedia.org/wiki?curid=2550352" title="Fousseny Kamissoko">
Fousseny Kamissoko

Fousseny Kamissoko (ur. 5 kwietnia 1983 w Abidżanie) – piłkarz z Gwinei Równikowej grający na pozycji obrońcy.
Kariera klubowa.
W sezonie 2007/2008 Kamissoko grał w marokańskim klubie COD Meknès, a od 2010 roku jest piłkarzem omańskiego Al-Suwaiq.
Kariera reprezentacyjna.
W reprezentacji Gwinei Równikowej Kamissoko zadebiutował w 2012 roku. W 2012 roku został powołany do kadry na Puchar Narodów Afryki 2012.

</doc>
<doc id="2550360" url="https://pl.wikipedia.org/wiki?curid=2550360" title="Tantilla coronadoi">
Tantilla coronadoi

Tantilla coronadoi – gatunek ryjącego w ziemi węża z rodziny połozowatych.
Systematyka.
Współczesna systematyka zalicza ten gatunek do rodziny połozowatych. Nie uległa ona w przeciągu ostatnich lat dużym zmianom. Starsze źródła również umieszczają go w tej samej rodzinie Colubridae, choć używana jest tutaj polska nazwa wężowate czy też węże właściwe, zaliczanej do infrapodrzędu Caenophidia, czyli węży wyższych. W obrębie rodziny rodzaj "Tantilla" wchodzi w skład podrodziny Colubrinae.
Rozmieszczenie geograficzne.
Łuskonośny ten żyje w Meksyku, na położonych od strony Oceanu SPokojnego stokach środkowego stanu Guerrero. Odnotowano jego obecność w dwóch różnych lokalizacjach. Tereny te położone są na wysokościach pomiędzy 1402 i 1524 m n.p.m..
Siedliskiem tego gada jest las zwrotnikowy zrzucający liście na zimę. Tereny te, niechronione prawnie, służą jako miejsce wypasu zwierząt udomowionych przez człowieka. Podobnie jak choćby inny gatunek z tego samego rodzaju, "Tantilla cascadae", "T. coronadoi" wykazuje przystosowania do ziemnego trybu życia.
Zagrożenia i ochrona.
Odnotowano 12 okazów tego gatunku.
Meksykańskie prawodawstwo zalicza gatunek do kategorii Pr (Special Protection).

</doc>
<doc id="2550361" url="https://pl.wikipedia.org/wiki?curid=2550361" title="William Augustus Read">
William Augustus Read

William Augustus Read (ur. 21 sierpnia 1895 w Rye, zm. 14 września 1976 w Purchase) – amerykański finansista i wojskowy, kontradmirał United States Naval Reserve, lotnik morski, uczestnik II wojny światowej.
Życiorys.
William A. Read ukończył Pomfret School w Pomfret w stanie Connecticut, w 1918 roku został absolwentem Harvard University. Podczas I wojny światowej służył jako szeregowiec na granicy meksykańskiej oraz w latach 1917–1918, jako pilot marynarki, w US Naval Reserve w stopniu "Ensign" (najniższy stopień oficerski, często tłumaczony jako odpowiednik chorążego lub podporucznika).
Od 1919 roku pracował jako finansista w Nowym Jorku, w 1921 roku zostając partnerem, a w roku następnym wiceprezesem w przedsiębiorstwie Dillon, Read &amp; Co. W latach 1920–1940 był również wiceprezesem Hanover Bank and Trust Company. Powrócił do tego przedsiębiorstwa po zakończeniu II wojny światowej, jako wiceprezes w latach 1949–1951 oraz pierwszy wiceprezes Hanover Bank w latach 1955–1962.
W 1940 roku został powołany jako rezerwista do czynnej służby, początkowo w Bureau of Aeronautics, następnie w bazie marynarki w Pearl Harbor. W 1942 roku został członkiem sztabu admirała Marca Mitschera, dowodzącego zespołami lotniskowców floty w wojnie na Pacyfiku. W 1943 roku awansował do stopnia komandora ("Captain"), w 1945 komodora ("Commodore"). Przeszedł w stan spoczynku jako kontradmirał ("Rear Admiral").
W późniejszych latach zamieszkał w Purchase w stanie Nowy Jork. Zmarł w 1976 roku. Jego syn, William Augustus Read Jr. (1918–2011) również służył w lotnictwie marynarki podczas wojny na Pacyfiku, został odznaczony między innymi Navy Cross, reprezentował kraj jako strzelec sportowy, współpracował z United States Naval Institute i działał w organizacjach weteranów.

</doc>
<doc id="2550364" url="https://pl.wikipedia.org/wiki?curid=2550364" title="Jean-Maxime Ndongo">
Jean-Maxime Ndongo

Jean-Maxime Ndongo (ur. 8 listopada 1992 w Duali) – piłkarz z Gwinei Równikowej grający na pozycji pomocnika. Jest wychowankiem klubu Deportivo Mongomo.
Kariera klubowa.
Ndongo jest wychowankiem klubu Deportivo Mongomo. W 2010 roku zadebiutował w jego barwach w pierwszej lidze Gwinei Równikowej.
Kariera reprezentacyjna.
W reprezentacji Gwinei Równikowej Ndongo zadebiutował w 2011 roku. W 2012 roku został powołany do kadry na Puchar Narodów Afryki 2012.

</doc>
<doc id="2550365" url="https://pl.wikipedia.org/wiki?curid=2550365" title="Tantilla coronata">
Tantilla coronata

Tantilla coronata – gatunek amerykańskiego węża z rodziny połozowatych.
Systematyka.
Wedle współczesnej systematyki gatunek należy do rodziny połozowatych. Nie uległa ona w przeciągu ostatnich lat dużym zmianom. Starsze źródła również umieszczają go w tej samej rodzinie Colubridae, choć używają polskiej nazwy wężowate czy też węże właściwe, zaliczanej do infrapodrzędu Caenophidia, czyli węży wyższych. W obrębie rodziny rodzaj "Tantilla" wchodzi w skład podrodziny Colubrinae.
Rozmieszczenie geograficzne.
Łuskonośny ten żyje w Stanach Zjednoczonych. Występuje na południu tego państwa. Jego zasięg występowania obejmuje liczne stany, od Indiany i Kentucky aż do Luizjany, Wirginii i Florydy.
Zagrożenia i ochrona.
Liczebność tego gatunku szacuje się na około 100000 dorosłych zwierząt, aczkolwiek prowadzony przez niego skryty tryb życia powoduje, że w rzeczywistości może być jeszcze liczniejszy, niż się to szacuje. Jego populacja jest stabilna, jedynie na Florydzie negatywnie oddziałują nań przybyłe tam mrówki.

</doc>
<doc id="2550367" url="https://pl.wikipedia.org/wiki?curid=2550367" title="13 (film)">
13 (film)

13 – amerykański remake francuskiego filmu pt. "13 Tzameti" z 2005 roku.
Fabuła.
Dwudziestoletni Vince przypadkowo dowiaduje się o istnieniu tajemniczej koperty, dzięki której można zarobić dużo pieniędzy. Naiwny chłopak wchodzi w jej posiadanie i ślepo wypełnia zamieszczone tam instrukcje. Kiedy orientuje się, że trafił do podziemnego świata, w którym rządzą jedynie dwie siły – przemoc i pieniądze, jest już za późno na ucieczkę. Vince będzie musiał liczyć na łut szczęścia – jak w rosyjskiej ruletce, w której stawką jest ludzkie życie.

</doc>
<doc id="2550369" url="https://pl.wikipedia.org/wiki?curid=2550369" title="NGC 1232A">
NGC 1232A

NGC 1232A (również PGC 11834) – magellaniczna galaktyka spiralna z poprzeczką (SBm), znajdująca się w gwiazdozbiorze Erydanu w odległości około 68 milionów lat świetlnych. Galaktyka ta jest prawdopodobnie satelitą większej galaktyki spiralnej NGC 1232, wraz z którą należy do gromady w Erydanie. Ta para galaktyk została skatalogowana jako Arp 41 w Atlasie Osobliwych Galaktyk.

</doc>
<doc id="2550370" url="https://pl.wikipedia.org/wiki?curid=2550370" title="Malezja na igrzyskach Wspólnoty Narodów">
Malezja na igrzyskach Wspólnoty Narodów

Malezja wystartowała po raz pierwszy na igrzyskach Wspólnoty Narodów w 1966 roku na igrzyskach w Kingston i od tamtej pory reprezentacja uczestniczyła we wszystkich igrzyskach oprócz igrzysk w Edynburgu w 1986 roku. Najwięcej złotych medali (12) oraz najwięcej medali w ogóle (36) Malezja zdobyła w 2010 roku na igrzyskach w Nowym Delhi.
Malezja była raz organizatorką igrzysk:

</doc>
<doc id="2550371" url="https://pl.wikipedia.org/wiki?curid=2550371" title="Ulrikke Eikeri">
Ulrikke Eikeri

Ulrikke Pia Eikeri (ur. 16 grudnia 1992) – norweska tenisistka, reprezentantka Norwegii w Pucharze Federacji, finalistka French Open 2022 w grze mieszanej, półfinalistka juniorskiego Australian Open w grze podwójnej dziewcząt.
Kariera tenisowa.
Karierę tenisową rozpoczęła w maju 2007 roku, biorąc udział w turnieju ITF w Oslo. Zagrała tam w grze pojedynczej dzięki dzikiej karcie i dotarła do drugiej rundy, natomiast w grze podwójnej odpadła w ćwierćfinale. W czerwcu 2008 roku dotarła do finału singla na turnieju w Gausdal, a w listopadzie wygrała (w parze z Helene Auensen) turniej deblowy w Sztokholmie. W 2010 roku wygrała swój pierwszy turniej singlowy, w fińskim Savitaipale, a w sumie wygrała jedenaście turniejów singlowych i trzydzieści deblowych rangi ITF.
W kwietniu 2008 roku zagrała w Pucharze Federacji i wygrała wszystkie swoje mecze – cztery w singlu i dwa w deblu. Począwszy od tego wydarzenia regularnie reprezentuje swój kraj w tych rozgrywkach.
W sezonie 2021 osiągnęła finał zawodów w Lozannie. Razem z Walendini Gramatikopulu uległy Susan Bandecchi i Simonie Waltert 3:6, 7:6(3), 5–10. W październiku wspólnie z Ellen Perez odniosły zwycięstwo w turnieju na Teneryfie, gdzie pokonały w finale 6:3, 6:3 Ludmyłę Kiczenok i Martę Kostiuk.
W 2022 roku podczas French Open osiągnęła finał miksta. Razem z Joranem Vliegenem przegrali w meczu mistrzowskim 6:7(5), 2:6 z Eną Shibaharą i Wesleyem Koolhofem. W lipcu w grze podwójnej zwyciężyła w zawodach cyklu WTA 125 w Contrexéville oraz osiągnęła finał rozgrywek kategorii WTA 250 w Lozannie.
W rankingu WTA sklasyfikowana najwyżej na 206. miejscu w grze pojedynczej (16 kwietnia 2018), a w grze podwójnej na 40. pozycji (12 września 2022).

</doc>
<doc id="2550375" url="https://pl.wikipedia.org/wiki?curid=2550375" title="Can’t Stop Games">
Can’t Stop Games

Can't Stop Games Sp. z o.o. – polskie przedsiębiorstwo zajmujące się produkcją społecznościowych gier MMO, utworzone w 2007 roku, z siedzibą we Wrocławiu.
W 2008 roku Artur Jaskólski i Ziemowit Poniewierski, założyciele firmy, pozyskali fundusze z Programu Operacyjnego Innowacyjna Gospodarka i rozpoczęli realizację pierwszego projektu – strategicznej gry fantasy dedykowanej portalom społecznościowym. W I kwartale 2010 roku ukończona produkcja pod nazwą Tanadu została zintegrowana z komunikatorem Gadu-Gadu, a także opublikowana na łamach portalu Game Desire, w ciągu miesiąca zyskując 100 tysięcy graczy w Polsce. W II kwartale 2010 roku grę uruchomiono na portalu społecznościowym Facebook. W I kwartale 2011 roku opublikowano na łamach komunikatora Gadu-Gadu i portalu Facebook drugi tytuł – Pirates Saga, który w połowie roku zyskał przeszło 2 miliony graczy i jako pierwsza polska produkcja społecznościowa uruchomiony został na terenie Chin kontynentalnych.
W 2012 roku spółka zdobyła prestiżową nagrodę Aulery, przyznawaną przez Aulę Polską najlepszym e-biznesom Europy Środkowo-Wschodniej. W konkursie startowało 60 firm. W tym samym roku Pirates Saga otrzymała tytuł najlepszej gry przeglądarkowej w plebiscycie Polish Game Awards.
Can't Stop Games jest członkiem założycielem multimedialnego klastra Creativo oraz członkiem wspierającym Polskiego Towarzystwa Badania Gier.
Spółka znajduje się w stanie upadłości majątkowej.

</doc>
<doc id="2550376" url="https://pl.wikipedia.org/wiki?curid=2550376" title="Federacja Malajska na igrzyskach Wspólnoty Narodów">
Federacja Malajska na igrzyskach Wspólnoty Narodów

Federacja Malajska wystartowała po raz pierwszy na igrzyskach Wspólnoty Narodów w 1950 roku na igrzyskach w Auckland. Kolejny start miał miejsce osiem lat później na igrzyskach w Cardiff. Ostatni start miał miejsce w 1962 roku w Perth w 1962 roku. Od 1963 roku Federacja Malajska, Borneo Północne oraz Sarawak utworzyły zjednoczone państwo Malezji i od tamtej pory startują pod tą nazwą. Najwięcej złotych medali (2) i najwięcej medali w ogóle (4) Federacja Malajska zdobyła w 1950 roku.

</doc>
<doc id="2550378" url="https://pl.wikipedia.org/wiki?curid=2550378" title="Kolekcja prywatna">
Kolekcja prywatna

Kolekcja prywatna – zbiór dóbr kultury, zwłaszcza dzieł sztuki utworzony przy pomocy prywatnych, a nie publicznych środków finansowych.
Historia.
Prywatne kolekcjonowanie sztuki jest zjawiskiem, które powstało w okresie renesansu i trwa do dziś. Ród Medyceuszy może być uważany za jeden z pierwszych przykładów tego zjawiska; jego członkowie gromadzili nie tylko dzieła sztuki, ale też byli mecenasami sztuki zapewniając pomoc artystom. Za ich przykładem poszli inni, budując pałace i wille przeznaczone specjalnie do przechowywania dzieł sztuki. Wraz z nastaniem współczesnej Europy, kolekcjonowanie sztuki zaczęło dotyczyć nie tylko władców i arystokratów, ale także przedstawicieli biznesu i przemysłu.
Najwięksi prywatni kolekcjonerzy dzieł sztuki na świecie.
Do największych obecnie prywatnych kolekcjonerów, których zbiory posiadają wartość przynajmniej 1 miliarda dolarów, należą (według czasopisma Forbes):
Philip Niarchos.
Philip Niarchos, syn greckiego magnata okrętowego Stavrosa Niarchosa, jest w posiadaniu największej prywatnej kolekcji sztuki na świecie (Stavros Niarchos Collection, której wartość szacowana jest na 2 miliardy dolarów. Do znanych dzieł w ramach tej kolekcji należą: "Autoportret z zabandażowanym uchem Vincenta van Gogha" i autoportret Pabla Picassa "Yo, Picasso". Philip Niarchos wchodzi w skład rady Museum of Modern Art.
François Pinault.
Wartość kolekcji francuskiego biznesmena, François Pinaulta (do którego należy też dom aukcyjny Christie's), jest szacowana na 1,4 miliarda dolarów i obejmuje ponad 2000 dzieł ponad 80 artystów, w tym Pabla Picassa, Pieta Mondriana, Jeffa Koonsa, czy urodzonego w Szwajcarii Ursa Fischera.
Eli Broad.
Wartość kolekcji amerykańskiego biznesmena Eli Broada jest szacowana na 1 miliard dolarów. Kolekcja obejmuje ok. 2000 dzieł ponad 200 artystów, w tym: Roberta Rauschenberga, Donalda Judda, Andy Warhola i Jeffa Koonsa.
David Geffen.
Wartość zbiorów potentata z Hollywood, Davida Geffena, jest szacowana na 1 miliard dolarów. Właściciel kolekcji uchodzi za przenikliwego kupca i sprzedawcę dzieł sztuki. W 2006, przed gwałtownym spadkiem cen, sprzedał podobno 4 obrazy za 420 milionów dolarów, w tym "False Start" Jaspera Johnsa dla Citadel Kennetha Griffina za 80 milionów oraz "Police Gazette" i "Woman III" Willema de Kooninga dla SAC Capital Steve’a Cohena za odpowiednio: 63,5 miliona i 137 milionów.
Ronald Lauder.
Wartość kolekcji Ronalda Laudera, syna założycielki koncernu kosmetycznego Estée Lauder Inc, Estée Lauder szacowana jest na 1 miliard dolarów. W jej skład wchodzi podobno 4000 eksponatów, w tym kolekcja zbroi średniowiecznej i europejskiej. Lauder swoje pierwsze dzieło sztuki, "Autoportret" Egona Schiele, kupił za 10000 dolarów, podarowanych mu z okazji jego bar micwy. Według doniesień zapłacił 135 milionów dolarów za obraz "Portret Adele Block-Bauer" Gustava Klimta, co sprawiło, iż obraz ten był wówczas najdroższym obrazem świata, sprzedanym w historii. Lauder jest honorowym przewodniczącym Museum of Modern Art, wystawia niektóre pozycje ze swej kolekcji w Neue Galerie New York, którą otworzył w listopadzie 2001.
Najwięksi prywatni kolekcjonerzy dzieł sztuki w Polsce.
Kolekcjonowanie [w Polsce] stanowi połączenie pasji z chęcią ulokowania kapitału; jest to także gromadzenie wiedzy na dany temat, śledzenie wystaw, zbieranie publikacji, tworzenie katalogu własnej kolekcji, wystawianie i reprodukowanie posiadanych dzieł. Kolekcje prywatne są raczej skrywane przed szerszą widownią, a kolekcjonerzy również rzadko mówią o tym, co posiadają. Uwarunkowane jest to względami bezpieczeństwa – w Polsce, w odróżnieniu od krajów zachodnich, upublicznianie zbiorów może doprowadzić do kradzieży unikatowych obiektów. Znane osoby, decydujące się na sprzedaż jakiegoś dzieła, najczęściej ukrywają swoje nazwiska.
Wojciech Fibak.
Wojciech Fibak budowanie swoich zbiorów rozpoczął od kolekcjonowania grafiki zachodnioeuropejskiej z przełomu XIX i XX wieku. Później zainteresował się polskim malarstwem XIX w. Z czasem do jego kolekcji zaczęły trafiać obrazy z przełomu wieków i okresu międzywojennego. Obok Olgi Boznańskiej pojawiły się w niej obrazy m.in. Tadeusza Makowskiego, Zygmunta Menkesa, Eugeniusza Zaka, Mojżesza Kislinga. Powstał wówczas największy zbiór obrazów polskich malarzy z kręgu École de Paris. Fibak wydawał publikacje na temat artystów, których obrazy miał w swojej kolekcji. Dzięki odpowiedniej promocji jego kolekcja stała się wzorem polskiego kolekcjonerstwa.
Wojciech Fibak założył w 2001 Galerię Fibak i prowadzi ją nieustannie do dziś. Jej siedziba znajduje się w XVIII-wiecznej oficynie Pałacu Czapskich (obecnie gmach ASP), przy Krakowskim Przedmieściu 5.
Krzysztof Musiał.
Krzysztof Musiał jest jednym z największych kolekcjonerów sztuki polskiej. Kolekcjonuje polską sztukę od drugiej połowy XIX wieku do współczesności. W jego kolekcji znajduje się obecnie ponad 450 obrazów, około 50 rzeźb oraz około 250 prac na papierze. Sztukę kupuje na aukcjach w Polsce i na świecie, jak również w galeriach oraz na targach sztuki. Często nabywa dzieła w prywatnych pracowniach artystów.
Grażyna Kulczyk.
Grażyna Kulczyk kolekcjonerstwem zaczęła zajmować się w latach 80., kupując klasyków polskiego malarstwa: Malczewskiego, Nowosielskiego, Kantora. Początkowo traktowała zakupione dzieła sztuki jako lokatę kapitału. Kolekcja Grażyny Kulczyk została po raz pierwszy otwarta w 2007 w galeriach Starego Browaru w Poznaniu. Kolekcja, na którą składają się prace największych artystów sztuki nowoczesnej, jest jedną z największych w Europie Środkowo-Wschodniej.
Dariusz i Krzysztof Bieńkowscy.
Dariusz i Krzysztof Bieńkowscy zbierają obrazy, rzeźby oraz formy eksperymentalne. Ich kolekcja obejmuje dzieła z kręgu polskiej powojennej awangardy, głównie z nurtu zwanego scjentystycznym.
Michał Borowik.
Michała Borowik (ur. w 1986 r. w Zamościu) jest absolwentem Wydziału Zarządzania Uniwersytetu Warszawskiego i felietonistą miesięcznika Sukces. W 2005 r. założył Borowik Collection – publiczną kolekcję sztuki współczesnej ze szczególnym uwzględnieniem prac polskich artystów. W kwietniu 2014 roku kolekcja liczyła ponad 260 prac: obrazów, zdjęć, grafik, obiektów, audio i video, przede wszystkim artystów młodego pokolenia, m.in. Izy Tarasewicz, Magdy Starskiej, Mariusza Tarkawiana, Witka Orskiego, Gregora Różańskiego, Marcina Kowalika, Michała Gayera, Matusza Sadowskiego, Janka Zamoyskiego, Weroniki Ławniczak, Michała Gayera.

</doc>
<doc id="2550379" url="https://pl.wikipedia.org/wiki?curid=2550379" title="Tantilla cucullata">
Tantilla cucullata

Tantilla cucullata – gatunek węża z rodziny połozowatych.
Systematyka.
ITIS jako synonimy gatunku podaje nazwy "Tantilla rubra cucullata" i "Tantilla rubra diabola" , podczas gdy IUCN podaje, że zgodnie z badaniami Dixona i jego współpracowników z 2000 to "T. diabola" stanowi synonim dla "T. cucullata". 
W każdym razie wszystkie te gatunki należą do rodziny połozowatych. To akurat nie uległo na przełomie ostatnich lat dużym zmianom. Starsze źródła również umieszczają "Tantilla" w tej samej rodzinie Colubridae, choć używają polskiej nazwy wężowate czy też węże właściwe, zaliczanej do infrapodrzędu Caenophidia, czyli węży wyższych. W obrębie rodziny rodzaj "Tantilla" wchodzi w skład podrodziny Colubrinae.
Rozmieszczenie geograficzne.
Ten łuskonośny żyje w Stanach Zjednoczonych, występując na południu tego państwa. Jego zasięg występowania ogranicza się jednak do jednego tylko stanu: do Teksasu (od hrabstwa Presidio do hrabstwa Val Verde).
Zagrożenia i ochrona.
Liczebność tego gatunku szacuje się na tysiące węży, chociaż dokładna liczba nie jest znana, a zebrano mniej niż setkę okazów. Za stan ten odpowiada skryty tryb życia zwierzęcia, spędzającego czas w ziemi. IUCN przyznaje, że nie posiada też dokładnych informacji o statusie gatunku, jego populacji i zagrożeniach dlań wynikających, nie widzi jednak żadnych powodów, by nie uznać stabilności populacji.
Gatunek ten odnotowano dotychczas w 25 różnych lokalizacjach i niektóre znajdują się na terenie obszarów objętych ochroną prawną.

</doc>
<doc id="2550380" url="https://pl.wikipedia.org/wiki?curid=2550380" title="Tantilla cuniculator">
Tantilla cuniculator

Tantilla cuniculator – gatunek jukatańskiego węża z rodziny połozowatych.
Systematyka.
IUCN wymienia jako synonim nazwy "Tantilla moesta ssp. cuniculator".
Gatunek należy do rodziny połozowatych. To akurat nie uległo na przełomie ostatnich lat dużym zmianom. Starsze źródła również umieszczają "Tantilla" w tej samej rodzinie Colubridae, choć używają polskiej nazwy wężowate czy też węże właściwe, zaliczanej do infrapodrzędu Caenophidia, czyli węży wyższych. W obrębie rodziny rodzaj "Tantilla" wchodzi w skład podrodziny Colubrinae.
Rozmieszczenie geograficzne.
Łuskonośny ten zamieszkuje północne Belize, północ Petén w Gwatemali oraz północ stanu Quintana Roo i Jukatan w Meksyku.
Ekologia.
Gad zasiedla ciernistą roślinność i lasy wiecznie zielone klimatu zwrotnikowego. Radzi sobie w lasach zmienionych działalnością ludzką, ale nie w okolicy domostw ludzkich.
Jego pożywienie stanowią wije.

</doc>
<doc id="2550382" url="https://pl.wikipedia.org/wiki?curid=2550382" title="Germanos (biskup Kościoła Greckiego)">
Germanos (biskup Kościoła Greckiego)



</doc>
<doc id="2550383" url="https://pl.wikipedia.org/wiki?curid=2550383" title="Germanos (metropolita Patras)">
Germanos (metropolita Patras)



</doc>
<doc id="2550384" url="https://pl.wikipedia.org/wiki?curid=2550384" title="Singapur na igrzyskach Wspólnoty Narodów">
Singapur na igrzyskach Wspólnoty Narodów

Singapur wystartował po raz pierwszy na igrzyskach Wspólnoty Narodów w 1958 roku na igrzyskach w Cardiff i od tamtej pory reprezentacja uczestniczyła we wszystkich igrzyskach. Najwięcej złotych medali (10) oraz najwięcej medali w ogóle (30) Singapur zdobył w 2010 roku na igrzyskach w Nowym Delhi.

</doc>
<doc id="2550386" url="https://pl.wikipedia.org/wiki?curid=2550386" title="Tantilla deppei">
Tantilla deppei

Tantilla deppei – gatunek węża z Ameryki Środkowej z rodziny połozowatych.
Systematyka.
Węże tego gatunku należą do rodziny połozowatych. To akurat nie uległo na przełomie ostatnich lat dużym zmianom. Starsze źródła również umieszczają "Tantilla" w tej samej rodzinie Colubridae, choć używają polskiej nazwy wężowate czy też węże właściwe, zaliczanej do infrapodrzędu Caenophidia, czyli węży wyższych. W obrębie rodziny rodzaj "Tantilla" wchodzi w skład podrodziny Colubrinae.
Rozmieszczenie geograficzne.
Łuskonośny ten zamieszkuje w Meksyku, w stanie Morelos.
Wysokość nad poziomem morza, na której można spotkać tego rzadkiego węża, zawiera się w przedziale 1524-2438 m.
Gad zasiedla otwarte lasy porośnięte sosnami i dębami, zarówno pierwotne, jak i wtórne.
Zagrożenia i ochrona.
Statusu populacji nie określono. Nie wydaje się, by istniały jakieś poważne zagrożenia dla tego gatunku, który radzi sobie dobrze w środowisku zmienionym przez działalność człowieka.
Gatunek ten znajduje się pod meksykańską ochroną prawną. Przyznano mu kategorię A (Threatened).

</doc>
<doc id="2550388" url="https://pl.wikipedia.org/wiki?curid=2550388" title="Tantilla flavilineata">
Tantilla flavilineata

Tantilla flavilineata – gatunek węża z Ameryki Środkowej z rodziny połozowatych.
Systematyka.
Węże tego gatunku należą do rodziny połozowatych. To akurat nie uległo na przełomie ostatnich lat dużym zmianom. Starsze źródła również umieszczają "Tantilla" w tej samej rodzinie Colubridae, choć używają polskiej nazwy wężowate czy też węże właściwe, zaliczanej do infrapodrzędu Caenophidia, czyli węży wyższych. W obrębie rodziny rodzaj "Tantilla" wchodzi w skład podrodziny Colubrinae.
Rozmieszczenie geograficzne.
Łuskonośny ten zamieszkuje w Meksyku, w stanie Oaxaca na południu kraju.
Wysokość nad poziomem morza, na której można spotkać tego niezbyt pospolitego węża, zawiera się w przedziale od 2000 do 2340 m.
Ekologia.
Gad zasiedla pierwotne lasy dębowe. Wiedzie dzienny, naziemny tryb życia. Spotyka się go w ściółce, pod kłodami.
Zagrożenia i ochrona.
Populacja ma stabilny status, choć węże te nie występują pospolicie. Zagraża im wylesianie.
Gatunek ten znajduje się pod meksykańską ochroną prawną. Przyznano mu kategorię A (Threatened). Występuje w Rezerwacie Biosfery Tehuacán-Cuicatlán.

</doc>
<doc id="2550389" url="https://pl.wikipedia.org/wiki?curid=2550389" title="Borneo Północne na igrzyskach Wspólnoty Narodów">
Borneo Północne na igrzyskach Wspólnoty Narodów

Borneo Północne wystartowało dwukrotnie na igrzyskach Wspólnoty Narodów: w 1958 roku na igrzyskach w Cardiff oraz w 1962 roku na igrzyskach w Perth. Od 1963 roku Borneo Północne, Federacja Malajska oraz Sarawak utworzyły zjednoczone państwo Malezji i od tamtej pory startują pod tą nazwą. Borneo Północne nie zdobyło medali w żadnej konkurencji.

</doc>
<doc id="2550392" url="https://pl.wikipedia.org/wiki?curid=2550392" title="Puchar Narodów Afryki 2012/Faza pucharowa">
Puchar Narodów Afryki 2012/Faza pucharowa

Faza pucharowa jest etapem eliminacji po fazie grupowej Pucharu Narodów Afryki 2012.

</doc>
<doc id="2550393" url="https://pl.wikipedia.org/wiki?curid=2550393" title="Sarawak na igrzyskach Wspólnoty Narodów">
Sarawak na igrzyskach Wspólnoty Narodów

Sarawak wystartował dwukrotnie na igrzyskach Wspólnoty Narodów: w 1958 roku na igrzyskach w Cardiff oraz w 1962 roku na igrzyskach w Perth. Od 1963 roku Sarawak, Federacja Malajska oraz Borneo Północne utworzyły zjednoczone państwo Malezji i od tamtej pory startują pod tą nazwą. Sarawak nie zdobyło medali w żadnej konkurencji.

</doc>
<doc id="2550395" url="https://pl.wikipedia.org/wiki?curid=2550395" title="NGC 3324">
NGC 3324

NGC 3324 – mgławica emisyjna znajdująca się w konstelacji Kila w odległości około 7500 lat świetlnych. Została odkryta 1 maja 1826 roku przez Jamesa Dunlopa. Obszar tej mgławicy to region formowania nowych gwiazd.
Mgławica NGC 3324 znajduje się na północnych obrzeżach mgławicy Carina (NGC 3372). Ponieważ posiada ona bogate zasoby gazu i pyłu, miejsce to stało się źródłem gwałtownych procesów gwiazdotwórczych, które rozpoczęły się kilka milionów lat temu i doprowadziły do utworzenia kilku jasnych i bardzo gorących gwiazd. Wiatry gwiazdowe i intensywne promieniowanie młodych gwiazd wydmuchało pustą przestrzeń w otaczającym gazie i pyle, tworząc wyraźną, powyginaną ścianę materii.
Promieniowanie ultrafioletowe młodych, gorących gwiazd wybija z atomów wodoru elektrony, które przechwytywane przeskakują na kolejne poziomy energetyczne, co w efekcie prowadzi do wytworzenia poświaty w kolorze purpury oraz odkrywa rozmieszczenie lokalnego, rozproszonego gazu. Charakterystyczna poświata podwójnie zjonizowanego tlenu ukazuje centralne części mgławicy w kolorach zielonkawo-żółtych. Włókna gazu oraz ciemne ramiona pyłu wznoszą się na odległość kilku lat świetlnych ponad wyraźną ścianę materii.
Z mgławicą NGC 3324 jest powiązana gromada otwarta Collinder 225.

</doc>
<doc id="2550396" url="https://pl.wikipedia.org/wiki?curid=2550396" title="Tantilla gracilis">
Tantilla gracilis

Tantilla gracilis – gatunek węża z rodziny połozowatych.
Systematyka.
Węże tego gatunku zaliczają się do rodziny połozowatych, co nie uległo na przełomie ostatnich lat dużym zmianom. Starsze źródła również umieszczają "Tantilla" w tej samej rodzinie Colubridae, choć używają polskiej nazwy wężowate czy też węże właściwe, zaliczanej do infrapodrzędu Caenophidia, czyli węży wyższych. W obrębie rodziny rodzaj "Tantilla" wchodzi w skład podrodziny Colubrinae.
Rozmieszczenie geograficzne.
Łuskonośnego tego spotyka się w Stanach Zjednoczonych Ameryki i Meksyku, na północ jego zasięg występowania sięga Illinois (południowy zachód stanu), Missouri, Kansas, na południu Coahuila i Tamaulipas.
Ekologia.
Gad zasiedla różnorodne siedliska. IUCN wymienia tutaj:
Zagrożenia i ochrona.
Niestety liczebność gatunku obniża się.
Występuje na obszarach chronionych.

</doc>
<doc id="2550397" url="https://pl.wikipedia.org/wiki?curid=2550397" title="Reprezentacja Algierii na Mistrzostwach Świata w Narciarstwie Klasycznym 2005">
Reprezentacja Algierii na Mistrzostwach Świata w Narciarstwie Klasycznym 2005

Reprezentacja Algierii na Mistrzostwach Świata w Narciarstwie Klasycznym 2005 w Oberstdorfie liczyła jednego zawodnika. Był nim biegacz narciarski, Noureddine Maurice Bentoumi, który zajął 109. miejsce w biegu na 15 kilometrów techniką dowolną.
Wyniki.
Biegi narciarskie.
Mężczyźni.
15 km stylem dowolnym

</doc>
<doc id="2550398" url="https://pl.wikipedia.org/wiki?curid=2550398" title="Gemeinschaftsleiter">
Gemeinschaftsleiter

Gemeinschaftsleiter (niem. "naczelnik społeczności") – tytuł paramilitarny w Narodowosocjalistycznej Partii Robotniczej Niemiec (NSDAP), istniejący w latach 1939-1945. Stopień zastąpił inną rangę – Stützpunktleitera. Stopień ten używany był jako średni poziom rangi administracyjnej w partii nazistowskiej i odpowiadał randze kapitana w armii. Ranga podzielona była na trzy poziomy: "Gemeinschaftsleitera", "Obergemeinschaftsleitera" oraz "Hauptgemeinschaftsleitera".
Podział stopnia:

</doc>
<doc id="2550400" url="https://pl.wikipedia.org/wiki?curid=2550400" title="Obergemeinschaftsleiter">
Obergemeinschaftsleiter



</doc>
<doc id="2550401" url="https://pl.wikipedia.org/wiki?curid=2550401" title="Hauptgemeinschaftsleiter">
Hauptgemeinschaftsleiter



</doc>
<doc id="2550402" url="https://pl.wikipedia.org/wiki?curid=2550402" title="Reprezentacja Argentyny na Mistrzostwach Świata w Narciarstwie Klasycznym 2005">
Reprezentacja Argentyny na Mistrzostwach Świata w Narciarstwie Klasycznym 2005

Reprezentacja Argentyny na Mistrzostwach Świata w Narciarstwie Klasycznym 2005 w Oberstdorfie składała się z jednego zawodnika. Był nim biegacz narciarski, Martín Bianchi.
Wyniki.
Biegi narciarskie.
Mężczyźni.
Sprint
15 km stylem dowolnym
50 km stylem klasycznym

</doc>
<doc id="2550403" url="https://pl.wikipedia.org/wiki?curid=2550403" title="Reprezentacja Australii na Mistrzostwach Świata w Narciarstwie Klasycznym 2005">
Reprezentacja Australii na Mistrzostwach Świata w Narciarstwie Klasycznym 2005

Reprezentacja Australii na Mistrzostwach Świata w Narciarstwie Klasycznym 2005 w Oberstdorfie liczyła siedmioro zawodników, którzy wystartowali w biegach narciarskich. Najlepszy wynik uzyskał Paul Murray, który w sprincie mężczyzn zajął 31. miejsce.
Wyniki.
Biegi narciarskie.
Mężczyźni.
Sprint
15 km stylem dowolnym
Bieg pościgowy 2x15 km
50 km stylem klasycznym
Kobiety.
Sprint
10 km stylem dowolnym
Bieg pościgowy 2x7,5 km

</doc>
<doc id="2550404" url="https://pl.wikipedia.org/wiki?curid=2550404" title="Reprezentacja Belgii na Mistrzostwach Świata w Narciarstwie Klasycznym 2005">
Reprezentacja Belgii na Mistrzostwach Świata w Narciarstwie Klasycznym 2005

Reprezentacja Belgii na Mistrzostwach Świata w Narciarstwie Klasycznym 2005 w Oberstdorfie liczyła dwóch zawodników - biegaczy narciarskich.
Wyniki.
Biegi narciarskie.
Mężczyźni.
15 km stylem dowolnym
Bieg pościgowy 2x15 km

</doc>
<doc id="2550405" url="https://pl.wikipedia.org/wiki?curid=2550405" title="Brunei na igrzyskach Wspólnoty Narodów">
Brunei na igrzyskach Wspólnoty Narodów

Brunei (oficjalnie występuje pod nazwą Brunei Darussalam) wystartowało po raz pierwszy na igrzyskach Wspólnoty Narodów w 1990 roku na igrzyskach w Auckland i od tamtej pory uczestniczyło we wszystkich igrzyskach. Reprezentacja Brunei nie zdobyła żadnego medalu na igrzyskach Wspólnoty Narodów.

</doc>
<doc id="2550406" url="https://pl.wikipedia.org/wiki?curid=2550406" title="Reprezentacja Brazylii na Mistrzostwach Świata w Narciarstwie Klasycznym 2005">
Reprezentacja Brazylii na Mistrzostwach Świata w Narciarstwie Klasycznym 2005

Reprezentacja Brazylii na Mistrzostwach Świata w Narciarstwie Klasycznym 2005 w Oberstdorfie liczyła dwoje sportowców - jedną kobietę i jednego mężczyznę. Startowali oni w konkurencjach biegowych i we wszystkich swoich startach zajmowali ostatnie miejsca lub nie ukończyli trasy.
Wyniki.
Biegi narciarskie.
Mężczyźni.
Sprint
15 km stylem dowolnym
Bieg pościgowy 2x15 km
50 km stylem klasycznym
Kobiety.
Sprint
Bieg pościgowy 2x7,5 km
30 km stylem klasycznym

</doc>
<doc id="2550410" url="https://pl.wikipedia.org/wiki?curid=2550410" title="Reprezentacja Estonii na Mistrzostwach Świata w Narciarstwie Klasycznym 2005">
Reprezentacja Estonii na Mistrzostwach Świata w Narciarstwie Klasycznym 2005

Reprezentacja Estonii na Mistrzostwach Świata w Narciarstwie Klasycznym 2005 w Oberstdorfie liczyła 13 sportowców, w tym 4 kobiety i 9 mężczyzn. W reprezentacji znalazło się 11 biegaczy narciarskich, jeden kombinator norweski i jeden skoczek narciarski. Najlepszymi rezultatami reprezentantów Estonii były czwarte miejsca: Kristiny Šmigun w biegu kobiet na 10 kilometrów techniką dowolną oraz Andrusa Veerpalu w biegu mężczyzn na 50 kilometrów stylem klasycznym.
Wyniki.
Biegi narciarskie.
Mężczyźni.
Sprint
15 km stylem dowolnym
Bieg pościgowy 2x15 km
Sztafeta 4x10 km
50 km stylem klasycznym
Kobiety.
Sprint
10 km stylem dowolnym
Bieg pościgowy 2x7,5 km
Sztafeta 4x5 km
30 km stylem klasycznym
Kombinacja norweska.
Gundersen HS 100 / 15 km
Sprint (7,5 km + HS 137)
Skoki narciarskie.
Konkurs indywidualny na skoczni HS 100
Salumäe zgłoszony został także do konkursu na skoczni HS 134, ale odpadł w kwalifikacjach.

</doc>
<doc id="2550414" url="https://pl.wikipedia.org/wiki?curid=2550414" title="Reprezentacja Francji na Mistrzostwach Świata w Narciarstwie Klasycznym 2005">
Reprezentacja Francji na Mistrzostwach Świata w Narciarstwie Klasycznym 2005

Reprezentacja Francji na Mistrzostwach Świata w Narciarstwie Klasycznym 2005 w Oberstdorfie liczyła 22 sportowców, w tym 7 kobiet i 15 mężczyzn. W reprezentacji znalazło się 14 biegaczy narciarskich, 5 kombinatorów norweskich i 3 skoczków narciarskich. Jedyny medal zdobył Vincent Vittoz, który wygrał bieg pościgowy mężczyzn.
Wyniki.
Biegi narciarskie.
Mężczyźni.
Sprint
15 km stylem dowolnym
Bieg pościgowy 2x15 km
Sztafeta 4x10 km
50 km stylem klasycznym
Kobiety.
Sprint
10 km stylem dowolnym
Bieg pościgowy 2x7,5 km
Sztafeta 4x5 km
30 km stylem klasycznym
Kombinacja norweska.
Gundersen HS 100 / 15 km
Konkurs drużynowy (HS 137 + 4 x 5 km)
Sprint (7,5 km + HS 137)
Skoki narciarskie.
Konkurs indywidualny na skoczni HS 100
Konkurs indywidualny na skoczni HS 137

</doc>
<doc id="2550415" url="https://pl.wikipedia.org/wiki?curid=2550415" title="Ben Konaté">
Ben Konaté

Ben Mamadou Konaté (ur. 3 stycznia 1986 w Abidżanie) – piłkarz z Gwinei Równikowej grający na pozycji defensywnego pomocnika.
Kariera klubowa.
Konaté jest wychowankiem klubu ASEC Mimosas. W 2006 zadebiutował w nim w pierwszej lidze iworyjskiej. W debiutanckim sezonie wywalczył mistrzostwo Wybrzeża Kości Słoniowej. Z kolei w 2007 zdobył Puchar Wybrzeża Kości Słoniowej.
W 2007 Konaté odszedł do marokańskiego Kawkabu Marrakesz. W 2008 został zawodnikiem klubu Atlético Semu z Gwinei Równikowej. Z kolei w 2011 przeszedł do zespołu The Panthers.
Kariera reprezentacyjna.
W reprezentacji Gwinei Równikowej Konaté zadebiutował w 2010. W 2012 został powołany do kadry na Puchar Narodów Afryki 2012.

</doc>
<doc id="2550417" url="https://pl.wikipedia.org/wiki?curid=2550417" title="Reprezentacja Hiszpanii na Mistrzostwach Świata w Narciarstwie Klasycznym 2005">
Reprezentacja Hiszpanii na Mistrzostwach Świata w Narciarstwie Klasycznym 2005

Reprezentacja Hiszpanii na Mistrzostwach Świata w Narciarstwie Klasycznym 2005 w Oberstdorfie liczyła trzech biegaczy narciarskich. Najwyższe miejsce zajął Diego Ruiz Asín w biegu na 50 kilometrów, który był siedemnasty.
Wyniki.
Biegi narciarskie.
Mężczyźni.
15 km stylem dowolnym
Bieg pościgowy 2x15 km
50 km stylem klasycznym

</doc>
<doc id="2550418" url="https://pl.wikipedia.org/wiki?curid=2550418" title="Reprezentacja Irlandii na Mistrzostwach Świata w Narciarstwie Klasycznym 2005">
Reprezentacja Irlandii na Mistrzostwach Świata w Narciarstwie Klasycznym 2005

Reprezentacja Irlandii na Mistrzostwach Świata w Narciarstwie Klasycznym 2005 w Oberstdorfie składała się z jednego zawodnika. Był nim biegacz narciarski, Rory Morrish.
Wyniki.
Biegi narciarskie.
Mężczyźni.
15 km stylem dowolnym

</doc>
<doc id="2550419" url="https://pl.wikipedia.org/wiki?curid=2550419" title="Tantilla hobartsmithi">
Tantilla hobartsmithi

Tantilla hobartsmithi – gatunek zamieszkującego tereny porośnięte różnorodną roślinnością węża z rodziny połozowatych.
Systematyka.
Węże tego gatunku zaliczają się do rodziny połozowatych, do której zaliczano je od dawna. Starsze źródła również umieszczają "Tantilla" w tej samej rodzinie Colubridae, choć używają polskiej nazwy wężowate czy też węże właściwe, zaliczanej do infrapodrzędu Caenophidia, czyli węży wyższych. W obrębie rodziny rodzaj "Tantilla" wchodzi w skład podrodziny Colubrinae.
Rozmieszczenie geograficzne.
Łuskonośnego tego spotyka się w Stanach Zjednoczonych Ameryki i Meksyku, w następujących stanach:
Ekologia.
Gad ten wiedzie skryty tryb życia, zasiedla różnorodne siedliska. IUCN wymienia tutaj:
Zagrożenia i ochrona.
Liczebność gatunku przekracza prawdopodobnie 10000.
Występuje na obszarach chronionych.

</doc>
<doc id="2550420" url="https://pl.wikipedia.org/wiki?curid=2550420" title="Reprezentacja Islandii na Mistrzostwach Świata w Narciarstwie Klasycznym 2005">
Reprezentacja Islandii na Mistrzostwach Świata w Narciarstwie Klasycznym 2005

Reprezentacja Islandii na Mistrzostwach Świata w Narciarstwie Klasycznym 2005 w Oberstdorfie składała się z jednego zawodnika. Był nim biegacz narciarski, Jakob E. Jakobsson.
Wyniki.
Biegi narciarskie.
Mężczyźni.
Sprint
15 km stylem dowolnym
Bieg pościgowy 2x15 km

</doc>
<doc id="2550423" url="https://pl.wikipedia.org/wiki?curid=2550423" title="István Pungor">
István Pungor

István Pungor (ur. 13 lipca 1991 w Szombathely) – węgierski skoczek narciarski, reprezentant Kõszegi Sportklub.
Na międzynarodowej arenie zadebiutował 19 stycznia 2008 w Eisenerz podczas zawodów Fis Cup, oddając skok na odległość 42 m na skoczni normalnej.
Jego bratem jest Dénes Pungor – także węgierski skoczek narciarski.

</doc>
<doc id="2550426" url="https://pl.wikipedia.org/wiki?curid=2550426" title="Reprezentacja Kanady na Mistrzostwach Świata w Narciarstwie Klasycznym 2005">
Reprezentacja Kanady na Mistrzostwach Świata w Narciarstwie Klasycznym 2005

Reprezentacja Kanady na Mistrzostwach Świata w Narciarstwie Klasycznym 2005 w Oberstdorfie liczyła 12 sportowców, w tym pięć kobiet i siedmiu mężczyzn. W reprezentacji znalazło się jedenaścioro biegaczy narciarskich i jeden kombinator norweski. Jedyny medal dla reprezentacji Kanady zdobyła Sara Renner, która na trzecim miejscu ukończyła sprint kobiet.
Wyniki.
Biegi narciarskie.
Mężczyźni.
Sprint
15 km stylem dowolnym
Bieg pościgowy 2x15 km
Sztafeta 4x10 km
50 km stylem klasycznym
Kobiety.
Sprint
10 km stylem dowolnym
Bieg pościgowy 2x7,5 km
30 km stylem klasycznym
Kombinacja norweska.
Gundersen HS 100 / 15 km
Sprint (7,5 km + HS 137)

</doc>
<doc id="2550428" url="https://pl.wikipedia.org/wiki?curid=2550428" title="Pałac Myśliwski w Tarnobrzegu">
Pałac Myśliwski w Tarnobrzegu

Pałac Myśliwski w Tarnobrzegu; nazywany też: Pałacem Mokrzyszowskim, Pałacem Szindlerów, Dworkiem Myśliwskim – XIX wieczny neogotycki pałac, obecnie wykorzystywany na potrzeby Centrum Kształcenia Nauczycieli. Pałac jest bardzo dobrze zachowany i stanowi przykład neogotyckiej architektury romantycznej. Jego początki datuje się przed rokiem 1853. Budowa pałacu trwała pomiędzy 1853 (lub 1876?) a 1893 r. Pałac ten jest przykładem neogotyckiej architektury romantycznej. Pałac zachował kompletny neogotycki detal architektoniczny, tak wewnątrz jak i na zewnątrz budynku, oraz oryginalną stolarkę okienną i drzwiową. Szczególnie godna polecenia jest, zachowana w swej pierwotnej, neogotyckiej formie, klatka schodowa z modrzewiowymi schodami. Na terenie Mokrzyszowa zachowały się do naszych czasów liczne zabudowania folwarczne oraz dawny dom zarządcy posiadłości. Pałac otoczony jest pozostałościami po historycznym założeniu parkowym.
Zamek znajduje się w Tarnobrzegu, w Mokrzyszowie, przy ul. H. Sienkiewicza.
Naprzeciwko pałacu znajduje się kościół parafialny pod wezwaniem Chrystusa Dobrego Pasterza.

</doc>
<doc id="2550431" url="https://pl.wikipedia.org/wiki?curid=2550431" title="Reprezentacja Korei Południowej na Mistrzostwach Świata w Narciarstwie Klasycznym 2005">
Reprezentacja Korei Południowej na Mistrzostwach Świata w Narciarstwie Klasycznym 2005

Reprezentacja Korei Południowej na Mistrzostwach Świata w Narciarstwie Klasycznym 2005 w Oberstdorfie liczyła sześcioro zawodników, którzy wystartowali w biegach i skokach narciarskich. Najlepszy indywidualny wynik uzyskał Choi Yong-jik, który w skokach na obiekcie HS 100 zajął 22. miejsce.
Wyniki.
Biegi narciarskie.
Mężczyźni.
15 km stylem dowolnym
Kobiety.
10 km stylem dowolnym
Skoki narciarskie.
Konkurs indywidualny na skoczni HS 100
Konkurs indywidualny na skoczni HS 137
Konkurs drużynowy na skoczni HS 100
Konkurs drużynowy na skoczni HS 137

</doc>
<doc id="2550432" url="https://pl.wikipedia.org/wiki?curid=2550432" title="Kościół św. Marcina w Bukowcu (powiat nowotomyski)">
Kościół św. Marcina w Bukowcu (powiat nowotomyski)

Kościół Świętego Marcina w Bukowcu – zabytkowy drewniany kościół rzymskokatolicki zbudowany w latach 1737-1742 w Bukowcu, ufundowany przez starostę śremskiego Karola Opalińskiego z Bnina. 
Ma konstrukcję zrębową, z zewnątrz oszalowaną. Od strony zachodniej posiada wieżę zakończoną cebulastym hełmem barokowym z latarnią. Wejścia do kościoła od strony południowej i zachodniej prowadzą przez podcienia. Wewnątrz znajdują się 4 barokowe ołtarze. W ołtarzach obrazy świętych: Matki Bożej, św. Apolonii, św. Wawrzyńca, św. Marcina, św. Izydora, św. Jana Nepomucena, św. Walentego i św. Kazimierza królewicza. Na uwagę zasługuje chrzcielnica, ambona i kaplica Serca Jezusowego.  
W latach 1923/1925 kościół został rozbudowany o poprzeczną drewnianą nawę według projektu Stefana Cybichowskiego. Znajdujące się w kościele witraże figuralne, przedstawiające sceny biblijne i życie świętych, ufundowane przez parafian, wykonała krakowska Pracownia Witraży rodziny Żeleńskich według projektu Franciszka Mączyńskiego. Mówiąc o wnętrzu kościoła warto wspomnieć również o oryginalnej dekoracji malarskiej i ciesielskiej wnętrza. Oprócz motywów geometryczno-roślinnych ściany zdobi pionowy ornament ze szlifami generalskimi. Jest to pamiątka z okresu międzywojennego, gdy patronem świątyni był gen. Kazimierz Sosnkowski - właściciel pobliskiej osady Porażyn.
W 1981 powstała dzwonnica z 3 dzwonami: Najświętszego Serca Pana Jezusa, św. Marcina i Matki Bożej, a rok później rozpoczął się trwający dwa lata remont budynku kościelnego.
Wokół kościoła oraz w dworskim parku rosną pomnikowe drzewa m.in. lipy szerokolistne, lipy srebrzyste, wiąz szypułkowy, jesion wyniosły. Po bokach kamiennej groty Matki Boskiej stoją rzeźby św. Jana Nepomucena i św. Józefa Kalasantego z końca XIX w.. Przy kościele głaz pamiątkowy 600-lecia Bukowca (1409-2009). Naprzeciwko świątyni zachował się dom katolicki z 1900 r.

</doc>
<doc id="2550433" url="https://pl.wikipedia.org/wiki?curid=2550433" title="Gaz zamknięty">
Gaz zamknięty

Gaz zamknięty (ang. "tight gas") – gaz ziemny uwięziony w izolowanych porach skalnych w skałach nieprzepuszczalnych na głębokości większej niż 3500 m, jeden z rodzajów niekonwencjonalnych źródeł gazu.
Gaz zamknięty jest wydobywany za pomocą technologii podobnych do stosowanych przy wydobyciu gazu łupkowego, stosuje się także zmodyfikowane szczelinowanie skał.
W Stanach Zjednoczonych gaz zamknięty wydobywa się już od lat 70., a w początkach XXI wieku jego wydobycie stanowiło ok. 40% wydobycia gazu niekonwencjonalnego. W Europie wydobywany jest głównie w Niemczech.

</doc>
<doc id="2550434" url="https://pl.wikipedia.org/wiki?curid=2550434" title="Reprezentacja Liechtensteinu na Mistrzostwach Świata w Narciarstwie Klasycznym 2005">
Reprezentacja Liechtensteinu na Mistrzostwach Świata w Narciarstwie Klasycznym 2005

Reprezentacja Liechtensteinu na Mistrzostwach Świata w Narciarstwie Klasycznym 2005 w Oberstdorfie liczyła jednego zawodnika. Był nim Markus Hasler, który wystartował w biegach narciarskich. Najwyższe miejsce zajął w biegu na 50 kilometrów, gdzie był trzynasty.
Wyniki.
Biegi narciarskie.
Mężczyźni.
15 km stylem dowolnym
Bieg pościgowy 2x15 km
50 km stylem klasycznym

</doc>
<doc id="2550435" url="https://pl.wikipedia.org/wiki?curid=2550435" title="Istvan Pungor">
Istvan Pungor



</doc>
<doc id="2550436" url="https://pl.wikipedia.org/wiki?curid=2550436" title="Reprezentacja Litwy na Mistrzostwach Świata w Narciarstwie Klasycznym 2005">
Reprezentacja Litwy na Mistrzostwach Świata w Narciarstwie Klasycznym 2005

Reprezentacja Litwy na Mistrzostwach Świata w Narciarstwie Klasycznym 2005 w Oberstdorfie liczyła dwoje zawodników - jednego biegacza i jedną biegaczkę narciarską.
Wyniki.
Biegi narciarskie.
Mężczyźni.
Sprint
15 km stylem dowolnym
Bieg pościgowy 2x15 km
Kobiety.
Sprint
10 km stylem dowolnym
Bieg pościgowy 2x7,5 km

</doc>
<doc id="2550437" url="https://pl.wikipedia.org/wiki?curid=2550437" title="Hongkong na igrzyskach Wspólnoty Narodów">
Hongkong na igrzyskach Wspólnoty Narodów

Hongkong startował na igrzyskach Wspólnoty Narodów od igrzysk w Vancouver w 1954 roku do igrzysk w Victorii w 1994 roku. W tym czasie tylko raz reprezentacja Hongkongu nie wystartowała na igrzyskach, w 1966 na igrzyskach w Kingston. Najwięcej złotych medali (2) 
Hongkong zdobył na igrzyskach w Edmonton w 1978 r., a najwięcej medali w ogóle (5) na igrzyskach w Auckland w 1990 roku.

</doc>
<doc id="2550439" url="https://pl.wikipedia.org/wiki?curid=2550439" title="Reprezentacja Łotwy na Mistrzostwach Świata w Narciarstwie Klasycznym 2005">
Reprezentacja Łotwy na Mistrzostwach Świata w Narciarstwie Klasycznym 2005

Reprezentacja Łotwy na Mistrzostwach Świata w Narciarstwie Klasycznym 2005 w Oberstdorfie liczyła trzech zawodników - biegaczy narciarskich, którzy wystąpili w biegu na 15 kilometrów stylem dowolnym.
Wyniki.
Biegi narciarskie.
Mężczyźni.
15 km stylem dowolnym

</doc>
<doc id="2550441" url="https://pl.wikipedia.org/wiki?curid=2550441" title="Reprezentacja Maroka na Mistrzostwach Świata w Narciarstwie Klasycznym 2005">
Reprezentacja Maroka na Mistrzostwach Świata w Narciarstwie Klasycznym 2005

Reprezentacja Maroka na Mistrzostwach Świata w Narciarstwie Klasycznym 2005 w Oberstdorfie liczyła jednego zawodnika. Był nim Brahim Aitboubella, który wystartował w biegu na 15 kilometrów stylem dowolnym i zajął ostatnie miejsce wśród sklasyfikowanych zawodników.
Wyniki.
Biegi narciarskie.
Mężczyźni.
15 km stylem dowolnym

</doc>
<doc id="2550442" url="https://pl.wikipedia.org/wiki?curid=2550442" title="Reprezentacja Mołdawii na Mistrzostwach Świata w Narciarstwie Klasycznym 2005">
Reprezentacja Mołdawii na Mistrzostwach Świata w Narciarstwie Klasycznym 2005

Reprezentacja Mołdawii na Mistrzostwach Świata w Narciarstwie Klasycznym 2005 w Oberstdorfie liczyła jedną zawodniczkę. Była nią biegaczka narciarska - Elena Gorohova, która w sprincie kobiet zajęła 64. miejsce.
Wyniki.
Biegi narciarskie.
Kobiety.
Sprint

</doc>
<doc id="2550444" url="https://pl.wikipedia.org/wiki?curid=2550444" title="Tantilla impensa">
Tantilla impensa

Tantilla impensa – gatunek prowadzącego skryty tryb życia węża z rodziny połozowatych.
Systematyka.
Węże tego gatunku zaliczają się do rodziny połozowatych, do której zaliczano je od dawna. Starsze źródła również umieszczają "Tantilla" w tej samej rodzinie Colubridae, choć używają polskiej nazwy wężowate czy też węże właściwe, zaliczanej do infrapodrzędu Caenophidia, czyli węży wyższych. W obrębie rodziny rodzaj "Tantilla" wchodzi w skład podrodziny Colubrinae.
Rozmieszczenie geograficzne.
Łuskonośnego tego spotyka się od Meksyku (stan Chiapas) przez Gwatemalę do północnego zachodu Hondurasu.
Zwierzę żyje na wysokości nie większej, niż 1200 m nad poziomem morza.
Jego siedlisko stanowią wilgotne lasy u podnóży gór, spotyka się go również w lasach zmienionych działalnością ludzką, a nawet na obrzeżach plantacji kardamonu.
Zagrożenia i ochrona.
Dotychczas spotkano około tuzina osobnika. IUCN obarcza winą za rzadkie spotkania skryty tryb życia zauropsyda. Z uwagi na brak zagrożeń mogących przyczyniać się do spadku liczebności gatunku (tylko lokalnie zagraża mu wylesianie) ocenia jego trend populacyjny jako stabilny.
Nie występuje na żadnych obszarach chronionych.

</doc>
<doc id="2550445" url="https://pl.wikipedia.org/wiki?curid=2550445" title="Reprezentacja Polski na Mistrzostwach Świata w Narciarstwie Klasycznym 2005">
Reprezentacja Polski na Mistrzostwach Świata w Narciarstwie Klasycznym 2005

Reprezentacja Polski na Mistrzostwach Świata w Narciarstwie Klasycznym 2005 w Oberstdorfie liczyła ośmioro zawodników (siedmiu mężczyzn i jedną kobietę), którzy wystartowali w konkurencjach biegowych i skokach narciarskich. Najlepszy wynik uzyskał Adam Małysz, który był szósty w konkursie indywidualnym na skoczni normalnej. Drużyna skoczków, w skład której poza Małyszem weszli: Kamil Stoch, Marcin Bachleda i Robert Mateja, zajęła również szóste miejsce w konkursie drużynowym na skoczni HS 100. W reprezentacji znalazła się Justyna Kowalczyk, której rezultaty zostały anulowane z uwagi na stosowanie niedozwolonych środków.
Wyniki.
Biegi narciarskie.
Mężczyźni.
Sprint
15 km stylem dowolnym
Kobiety.
Sprint
10 km stylem dowolnym
30 km stylem klasycznym
Skoki narciarskie.
Konkurs indywidualny na skoczni HS 100
Konkurs indywidualny na skoczni HS 137
Konkurs drużynowy na skoczni HS 100
Konkurs drużynowy na skoczni HS 137

</doc>
<doc id="2550446" url="https://pl.wikipedia.org/wiki?curid=2550446" title="Reprezentacja Portugalii na Mistrzostwach Świata w Narciarstwie Klasycznym 2005">
Reprezentacja Portugalii na Mistrzostwach Świata w Narciarstwie Klasycznym 2005

Reprezentacja Portugalii na Mistrzostwach Świata w Narciarstwie Klasycznym 2005 w Oberstdorfie liczyła jednego zawodnika. Był nim biegacz narciarski, Danny Silva. 
Wyniki.
Biegi narciarskie.
Mężczyźni.
Sprint
15 km stylem dowolnym
50 km stylem klasycznym

</doc>
<doc id="2550447" url="https://pl.wikipedia.org/wiki?curid=2550447" title="Reprezentacja Rumunii na Mistrzostwach Świata w Narciarstwie Klasycznym 2005">
Reprezentacja Rumunii na Mistrzostwach Świata w Narciarstwie Klasycznym 2005

Reprezentacja Rumunii na Mistrzostwach Świata w Narciarstwie Klasycznym 2005 w Oberstdorfie liczyła troje sportowców - jedną kobiety i dwóch mężczyzn. Wszyscy reprezentanci Rumunii wystąpili w konkurencjach biegowych.
Wyniki.
Biegi narciarskie.
Mężczyźni.
Sprint
15 km stylem dowolnym
Kobiety.
Sprint
10 km stylem dowolnym

</doc>
<doc id="2550448" url="https://pl.wikipedia.org/wiki?curid=2550448" title="Reprezentacja Stanów Zjednoczonych na Mistrzostwach Świata w Narciarstwie Klasycznym 2005">
Reprezentacja Stanów Zjednoczonych na Mistrzostwach Świata w Narciarstwie Klasycznym 2005

Reprezentacja Stanów Zjednoczonych na Mistrzostwach Świata w Narciarstwie Klasycznym 2005 w Oberstdorfie liczyła 19 sportowców, w tym cztery kobiety i czternastu mężczyzn. W reprezentacji znalazło się 12 biegaczy narciarskich, 5 kombinatorów norweskich i dwóch skoczków narciarskich. Amerykanie nie zdobyli żadnego medalu, a najwyższe miejsce zajął zespół kombinatorów norweskich, który zajął piąte miejsce w konkursie drużynowym.
Wyniki.
Biegi narciarskie.
Mężczyźni.
Sprint
15 km stylem dowolnym
Bieg pościgowy 2x15 km
Sztafeta 4x10 km
50 km stylem klasycznym
Kobiety.
Sprint
10 km stylem dowolnym
Bieg pościgowy 2x7,5 km
Sztafeta 4x5 km
30 km stylem klasycznym
Kombinacja norweska.
Gundersen HS 100 / 15 km
Konkurs drużynowy (HS 137 + 4 x 5 km)
Sprint (7,5 km + HS 137)
Skoki narciarskie.
Konkurs indywidualny na skoczni HS 100
Obaj zawodnicy zgłoszeni byli także do konkursu na skoczni HS 134, ale odpadli w kwalifikacjach.

</doc>
<doc id="2550449" url="https://pl.wikipedia.org/wiki?curid=2550449" title="Reprezentacja Szwajcarii na Mistrzostwach Świata w Narciarstwie Klasycznym 2005">
Reprezentacja Szwajcarii na Mistrzostwach Świata w Narciarstwie Klasycznym 2005

Reprezentacja Szwajcarii na Mistrzostwach Świata w Narciarstwie Klasycznym 2005 w Oberstdorfie liczyła 20 sportowców, w tym 4 kobiety i 16 mężczyzn. W reprezentacji znalazło się 12 biegaczy narciarskich, czterech kombinatorów norweskich i czterech skoczków narciarskich. 
Szwajcarscy zawodnicy wystartowali w szesnastu konkurencjach, ale nie zdobyli żadnego medalu. Najwyższe miejsce zajął zespół szwajcarskich kombinatorów norweskich, który w konkursie drużynowym zajął szóste miejsce. Najlepszy indywidualny start reprezentanta Szwajcarii to dwunaste miejsce Laurence Rochat w biegu kobiet na 30 kilometrów.
Wyniki.
Biegi narciarskie.
Mężczyźni.
Sprint
15 km stylem dowolnym
Bieg pościgowy 2x15 km
Sztafeta 4x10 km
Kobiety.
Sprint
10 km stylem dowolnym
Bieg pościgowy 2x7,5 km
Sztafeta 4x5 km
30 km stylem klasycznym
Kombinacja norweska.
Gundersen HS 100 / 15 km
Konkurs drużynowy (HS 137 + 4 x 5 km)
Sprint (7,5 km + HS 137)
Skoki narciarskie.
Konkurs indywidualny na skoczni HS 100
Konkurs indywidualny na skoczni HS 137
Konkurs drużynowy na skoczni HS 100
Konkurs drużynowy na skoczni HS 137

</doc>
<doc id="2550450" url="https://pl.wikipedia.org/wiki?curid=2550450" title="Joseph McFadden">
Joseph McFadden

 
Joseph Patrick McFadden (ur. 22 maja 1947 w Filadelfii, Pensylwania, zm. 2 maja 2013 tamże) – amerykański duchowny katolicki, biskup Harrisburga w metropolii Filadelfia w latach 2010-2013.
Pochodził z rodziny irlandzkich imigrantów. Kształcił się przy szkołach parafialnych. Ukończył studia na Uniwersytecie św. Józefa (dyplom z nauk politycznych). Został następnie nauczycielem w szkole średniej, będąc jednocześnie trenerem drużyny koszykarskiej (sam był wcześniej graczem drużyn młodzieżowych). W 1976 postanowił jednak pójść za głosem powołania i wstąpił do seminarium duchownego w Overbrook. Ukończył je z wynikiem "summa cum laude". Święcenia kapłańskie otrzymał 16 maja 1981 z rąk kardynała Johna Króla. Pracował m.in. jako sekretarz kard. Króla, dyrektor Cardinal O'Hara High School w Springfield, proboszcz kilku parafii i ojciec duchowny seminarium św. Karola Boromeusza w Wynnewood.
28 czerwca 2004 otrzymał nominację na biskupa pomocniczego Filadelfii ze stolicą tytularną "Horreomargum". Sakry udzielił mu ówczesny zwierzchnik archidiecezji kard. Justin Francis Rigali. 22 czerwca 2010 mianowany ordynariuszem Harrisburga. Ingres odbył się 18 sierpnia 2010.
Zmarł nagle, uczestnicząc w spotkaniu biskupów prowincji filadelfijskiej w Filadelfii.

</doc>
<doc id="2550451" url="https://pl.wikipedia.org/wiki?curid=2550451" title="Reprezentacja Szwecji na Mistrzostwach Świata w Narciarstwie Klasycznym 2005">
Reprezentacja Szwecji na Mistrzostwach Świata w Narciarstwie Klasycznym 2005

Reprezentacja Szwecji na Mistrzostwach Świata w Narciarstwie Klasycznym 2005 w Oberstdorfie liczyła 17 sportowców, w tym siedem kobiet i dziesięciu mężczyzn. W reprezentacji znalazło się 16 biegaczy narciarskich i jeden skoczek narciarski. Szwedzcy zawodnicy wystartowali w jedenastu konkurencjach mistrzostw świata w narciarstwie klasycznym, w których zdobyli trzy medale - po jednym z każdego koloru. 
Wyniki.
Biegi narciarskie.
Mężczyźni.
Sprint
15 km stylem dowolnym
Bieg pościgowy 2x15 km
Sztafeta 4x10 km
50 km stylem klasycznym
Kobiety.
Sprint
10 km stylem dowolnym
Bieg pościgowy 2x7,5 km
Sztafeta 4x5 km
30 km stylem klasycznym
Skoki narciarskie.
Konkurs indywidualny na skoczni HS 100
Erikson zgłoszony został także do konkursu na skoczni HS 134, ale odpadł w kwalifikacjach.

</doc>
<doc id="2550453" url="https://pl.wikipedia.org/wiki?curid=2550453" title="Reprezentacja Wielkiej Brytanii na Mistrzostwach Świata w Narciarstwie Klasycznym 2005">
Reprezentacja Wielkiej Brytanii na Mistrzostwach Świata w Narciarstwie Klasycznym 2005

Reprezentacja Wielkiej Brytanii na Mistrzostwach Świata w Narciarstwie Klasycznym 2005 w Oberstdorfie składała się z jednego zawodnika. Był nim biegacz narciarski, Alan Eason.
Wyniki.
Biegi narciarskie.
Mężczyźni.
Sprint
15 km stylem dowolnym
50 km stylem klasycznym

</doc>
<doc id="2550454" url="https://pl.wikipedia.org/wiki?curid=2550454" title="Gambia na igrzyskach Wspólnoty Narodów">
Gambia na igrzyskach Wspólnoty Narodów

Gambia wystartowała po raz pierwszy na igrzyskach Wspólnoty Narodów w 1970 roku na igrzyskach w Edynburgu i od tamtej pory uczestniczyła we wszystkich igrzyskach oprócz drugich igrzysk w Edynburgu w 1986. Jedynym medalistą z Gambii jest Sheikh Tidiane Faye - zdobył on brązowy medal w konkursie skoku wzwyż w 1970.

</doc>
<doc id="2550456" url="https://pl.wikipedia.org/wiki?curid=2550456" title="Reprezentacja Włoch na Mistrzostwach Świata w Narciarstwie Klasycznym 2005">
Reprezentacja Włoch na Mistrzostwach Świata w Narciarstwie Klasycznym 2005

Reprezentacja Włoch na Mistrzostwach Świata w Narciarstwie Klasycznym 2005 w Oberstdorfie liczyła 25 sportowców, w tym sześć kobiet i 19 mężczyzn. W reprezentacji znalazło się 18 biegaczy narciarskich, trzech kombinatorów norweskich i czterech skoczków narciarskich. Włosi zdobyli cztery medale - jeden złoty, dwa srebrne i jeden brązowy.
Wyniki.
Biegi narciarskie.
Mężczyźni.
Sprint
15 km stylem dowolnym
Bieg pościgowy 2x15 km
Sztafeta 4x10 km
50 km stylem klasycznym
Kobiety.
Sprint
10 km stylem dowolnym
Bieg pościgowy 2x7,5 km
Sztafeta 4x5 km
30 km stylem klasycznym
Kombinacja norweska.
Gundersen HS 100 / 15 km
Sprint (7,5 km + HS 137)
Skoki narciarskie.
Konkurs indywidualny na skoczni HS 100
Konkurs indywidualny na skoczni HS 137
Konkurs drużynowy na skoczni HS 100
Konkurs drużynowy na skoczni HS 137

</doc>
<doc id="2550457" url="https://pl.wikipedia.org/wiki?curid=2550457" title="Reprezentacja Danii na Mistrzostwach Świata w Narciarstwie Klasycznym 2005">
Reprezentacja Danii na Mistrzostwach Świata w Narciarstwie Klasycznym 2005

Reprezentacja Danii na Mistrzostwach Świata w Narciarstwie Klasycznym 2005 w Oberstdorfie liczyła trzech biegaczy narciarskich. Najwyższe miejsce zajął Martin Trøls Møller, który w sprincie mężczyzn był 49.
Wyniki.
Biegi narciarskie.
Mężczyźni.
Sprint
15 km stylem dowolnym
Bieg pościgowy 2x15 km
50 km stylem klasycznym

</doc>
<doc id="2550459" url="https://pl.wikipedia.org/wiki?curid=2550459" title="Tecktonik">
Tecktonik

Tecktonik (TCK) – zarejestrowany znak towarowy, francuskich produktów dla tancerzy Electro Dance (napoje energetyczne, żele, bluzy, koszulki). Początkowo Tecktonik używano do nazywania wieczorów tanecznych w jednym z podparyskich klubów Métropolis, szczyt popularności przypada na lata 2006-2007, kiedy narodziła się moda na taniec electro (Electro Dance).
Znaczenie nazwy.
Tecktonik (TCK) jest to skrót nazwy ”tecktonik killer”, Zastrzeżonej przez jej twórców (Alexandre Barouzdin oraz Cyril Blanc) określającej również liczne produkty. Stosowanie tej nazwy jest zabronione, jak i używanie logo (orzeł z napisem „tecktonik”) – zarejestrowanego znaku towarowego produktów sprzedawanych przez spółkę Tecktonik. Taniec, który był i czasem jest błędnie określany tą nazwą to Electro Dance. W mediach, określenie "Tecktonik" często wiąże się z muzyką, odzieżą i wszystkimi pochodnymi, tak więc stosowanie go do nazywania jakiegokolwiek tańca jest niewłaściwe.
Historia.
W 2002 roku Cyril Blanc i Alexandre Barouzdin zorganizowali "Tecktonik Killer" – imprezę według ich projektu o nazwie "Tecktonik Events", której celem była promocja we Francji dwóch stylów muzyki, które powstały w Belgii i Holandii: hardstyle i jumpstyle. Projekt ten przewidywał stworzenie trzech typów imprez, gdzie można byłoby spotkać DJ-ów z gatunku hardstyle: 'Blackout Evenings, Electro Rocker Evenings i Tecktonik Killer Evenings. Cyril wyjaśnił, że nazwa Tecktonik to gra słów na temat teorii płyt tektonicznych.
Wraz z imprezami Tecktonik Killer, Cyril i Alexandre stworzyli z pomocą projektantów i handlowców symbole, które otaczają zjawisko: neonowe kolory, rękawice, obcisłe ubrania, itp. Biorąc pod uwagę sukces tych wieczorów, Cyril Blanc opatentował znaki "Tecktonik" i "TCK" w INPI (Narodowy Instytut Własności Przemysłowej) i na arenie międzynarodowej w 2007 r.
, aby nie dopuścić, by inne kluby promowały swoje imprezy za pomocą tych słów. Następnie dwa inne kluby w Paryżu przejęły styl klubu Metropolis – Mix Club i Red Light.
Electro Dance cieszył się coraz większym powodzeniem i został przeniesiony do Francji przez spotkania na ulicy i filmy dostępne w Internecie. W 2007 r. media jeszcze bardziej zainteresowały się tym zjawiskiem, co dodatkowo pomogło jego rozprzestrzenianiu się. Taniec jest znany opinii publicznej przez pojawianie się w klipach, w tym Mondotek - Alive Yelle - A Cause des Garçons, Dim Cris - Sucker lub klipach wykonawców takich jak Lorie. We wrześniu 2007 r. Techno Parade pomógł zwiększyć popularność Electro Dance.
W listopadzie 2007 r. TF1 (Télévision Française 1) stał się oficjalną międzynarodową agencją marki Tecktonik, w celu promowania poza granicami Francji.
Kluby muszą uzyskać zezwolenie od Cyrila Blanca i Alexandre Barouzdin, aby używać terminu "Tecktonik" lub "TCK"..

</doc>
<doc id="2550460" url="https://pl.wikipedia.org/wiki?curid=2550460" title="Tantilla jani">
Tantilla jani

Tantilla jani – gatunek mało znanego i prowadzącego skryty tryb życia węża z rodziny połozowatych.
Systematyka.
Węże tego gatunku zaliczają się do rodziny połozowatych, do której zaliczano je od dawna. Starsze źródła również umieszczają "Tantilla" w tej samej rodzinie Colubridae. Używają jednak dawniejszej polskojęzycznej nazwy wężowate czy też węże właściwe, poza tym Colubridae zaliczają do infrapodrzędu Caenophidia, czyli węży wyższych. W obrębie rodziny rodzaj "Tantilla" wchodzi w skład podrodziny Colubrinae.
Rozmieszczenie geograficzne.
Łuskonośnego tego spotyka się od Meksyku (stany Chiapas i Oaxaca, choć wedle IUCN doniesienia z tego ostatniego stanu wymagają jeszcze potwierdzenia) do Gwatemali.
Zwierzę żyje na wysokościach pomiędzy 305 i 960 m nad poziomem morza.
Ekologia, zagrożenia i ochrona.
Jego siedlisko stanowią wilgotne lasy klimatu zwrotnikowego i podzwrotnikowego, gdzie zagrzebuje się w ściółce leśnej. Jest mu ona niezbędna do życia, chociaż toleruje pewne inne niż jej brak zmiany w środowisku naturaknym. Występuje ns przykład w położonych nieopodal lasu zacienionych plantacjach kawy. Niestety zagrażają mu tam pestycydy. Jest to jedno z dwóch głównych zagrożeń dla gatunku, oprócz wylesiania.
Prawdopodobnie występuje rzadko.
Zamieszkuje obszary chronione, jak rezerwaty El Triunfo czy Tacaná.

</doc>
<doc id="2550462" url="https://pl.wikipedia.org/wiki?curid=2550462" title="Ármin Csukovics">
Ármin Csukovics

Ármin Csukovics (ur. 12 lipca 1992) – węgierski skoczek narciarski, reprezentant Kõszegi Sportklub. Medalista mistrzostw kraju.
W styczniu 2008 zadebiutował w FIS Cupie, zajmując 38. i 36. lokatę w Eisenerz. Następnie wystartował na mistrzostwach świata juniorów 2008 w Zakopanem, na których zajął 74. miejsce. W lutym 2009 po raz drugi wziął udział w mistrzostwach świata juniorów zajmując 76. lokatę indywidualnie oraz 18. drużynowo w Szczyrbskim Jeziorze. Na mistrzostwach świata juniorów 2010, zajął 74. pozycję indywidualnie. W międzynarodowych zawodach organizowanych przez FIS po raz ostatni wystartował w styczniu 2011, zajmując 39. i 40. miejsce w konkursach FIS Cupu w Kranju.
Zdobył medale mistrzostw Węgier w zawodach indywidualnych – złoty w 2007 i 2013, srebrny w 2008 i dwukrotnie w 2009 oraz brązowy w 2011.

</doc>
<doc id="2550463" url="https://pl.wikipedia.org/wiki?curid=2550463" title="William L. Read">
William L. Read

William L. Read (ur. 8 lipca 1926 w Brooklynie, zm. 16 stycznia 2007 w Easton) – amerykański wojskowy, wiceadmirał United States Navy, dowódca sił nawodnych Floty Atlantyckiej.
Życiorys.
William L. Read, syn Reginalda i Marthy, ukończył Akademię Marynarki Wojennej w 1949 roku. W czasie służby wojskowej obejmował różne stanowiska liniowe i sztabowe, był między innymi dowódcą niszczyciela eskortowego "Van Voorhis" i niszczyciela rakietowego "King", eskadrą niszczycieli eskortowych, by ostatecznie zostać dowódcą sił nawodnych Floty Atlantyckiej. Ponadto pełnił wiele funkcji sztabowych, w dowództwie sił sojuszniczych w Europie, biurze Szefa Operacji Morskich oraz Sekretarza Obrony. Służył W Europie, Afryce oraz na Dalekim Wschodzie, brał udział w wojnie wietnamskiej. Ukończył Naval War College, Industrial College of the Armed Forces oraz uzyskał dyplom George Washington University.
Był odznaczony między innymi Navy Distinguished Service Medal, Legion of Merit oraz Navy Commendation Medal. Przeszedł w stan spoczynku w stopniu wiceadmirała ("Vice Admiral") w 1979 roku. W cywilu pracował między innymi w zarządach Lone Star Industries, Preston Corporation, Olin Corporation oraz Bairnco Corporation. Był także aktywnym działaczem społecznym. Zamieszkał na stałe w Easton w stanie Maryland, gdzie zmarł w 2007 roku po długiej chorobie.

</doc>
<doc id="2550464" url="https://pl.wikipedia.org/wiki?curid=2550464" title="Armin Csukovics">
Armin Csukovics



</doc>
<doc id="2550465" url="https://pl.wikipedia.org/wiki?curid=2550465" title="Paul Moore">
Paul Moore

Paul Moore junior (ur. 15 listopada 1919 w Morristown, zm. 1 maja 2003 w Nowym Jorku) – amerykański duchowny, biskup diecezji nowojorskiej Kościoła Episkopalnego w latach 1972–1989, działacz społeczny i polityczny, aktywista na rzecz rozbrojenia nuklearnego. Podczas II wojny światowej służył jako żołnierz marines w kampaniach na Guadalcanalu i Guam.
Życiorys.
Paul Moore pochodził z bogatej rodziny amerykańskich prawników i finansistów. Jego rodzicami byli przedsiębiorca Paul senior oraz Fanny Mann Hanna, bratanica senatora Marka Hanny z Ohio. Ukończył ekskluzywną St. Paul's School w Concord, zaś w 1941 uzyskał dyplom Uniwersytetu Yale.
Po ataku na Pearl Harbor został żołnierzem US Marine Corps. W składzie 1. Dywizji Marines wziął udział w walkach na Tulagi i Guadalcanalu w 1942. Został poważnie ranny i odesłany na leczenie do Stanów Zjednoczonych. Na front powrócił w 1944, jako oficer, dowódca kompanii w czasie walk na Guam. Służbę wojskową zakończył w 1945 w stopniu kapitana. Został odznaczony między innymi Krzyżem Marynarki Wojennej, Srebrną Gwiazdą oraz Purpurowym Sercem.
W 1946 wstąpił do General Theological Seminary w Nowym Jorku, w grudniu 1949 otrzymał sakrament święceń. Pracował między innymi w parafiach w Jersey City i Indianapolis, uczestnicząc aktywnie w działalności na rzecz bezdomnych i mieszkańców podmiejskich ubogich dzielnic. Występował na rzecz równouprawnienia i przeciwko dyskryminacji rasowej, brał udział w marszach organizowanych przez Martina Luthera Kinga. Swoje doświadczenia opublikował w książce "The Church Reclaims the City" z 1964. W tym samym roku został biskupem sufraganem diecezji waszyngtońskiej. W stolicy działał na rzecz praw człowieka, uczestniczył również w opozycji wobec wojny wietnamskiej. Zorganizował koncert muzyki rockowej w katedrze. W 1969 został koadiutorem diecezji nowojorskiej, trzy lata później jej trzynastym biskupem.
Jako biskup diecezjalny wciąż prowadził szeroką działalność społeczną i polityczną. Wspierał inicjatywy na rzecz równości rasowej i równouprawnienia płci w kościele i społeczeństwie. Był zwolennikiem kapłaństwa kobiet i osób homoseksualnych. W 1977 jako pierwszy udzielił święceń kapłańskich otwarcie homoseksualnej kobiecie. Jako działacz na rzecz rozbrojenia nuklearnego wszedł w skład amerykańskiej delegacji na rozmowy rozbrojeniowe w Moskwie w 1982. Wspierał ruch obrońców praw człowieka w Timorze Wschodnim i występował przeciwko wojnie z Irakiem. W diecezji doprowadził do odnowienia nowojorskiej katedry św. Jana Bożego i ożywienia życia społecznego wokół niej. Gościł między innymi Dalajlamę, pastora Jessego Jacksona i rabina Marshalla Meyera. Przeszedł na emeryturę w 1989, nie zaprzestał jednak działalności politycznej i społecznej. Dzięki niej stał się popularnie znany jako „biskup Nowego Jorku”.
Opublikował jeszcze "Take a Bishop Like Me" (1979) oraz autobiografię "Presences: A Bishop’s Life in the City" (1997). Był dwukrotnie żonaty: w 1944 ożenił się z Jenny McKean, zmarłą w 1973; w dwa lata po śmierci pierwszej żony zaś z Brendą Hughes (zm. 1999). Z pierwszego małżeństwa miał dziewięcioro dzieci. Zmarł w następstwie nowotworu, w swoim domu w Greenwich Village.

</doc>
<doc id="2550466" url="https://pl.wikipedia.org/wiki?curid=2550466" title="Sipo Bohale">
Sipo Bohale

Armando Sipoto Bohale Aqueriaco (ur. 21 kwietnia 1988 w Alicante) – gwinejski piłkarz grający na pozycji środkowego lub lewego obrońcy.
Kariera klubowa.
Bohale jest wychowankiem klubu Alicante CF. W latach 2007–2009 grał w rezerwach tego klubu, a w sezonie 2009/2010 grał już w pierwszym zespole Alicante w Segunda División B. W 2010 roku odszedł do Torrellano Illice CF z Tercera División, a w trakcie sezonu 2010/2011 został zawodnikiem FC Jove Español, także klubu tej ligi. W 2011 roku przeszedł do CD Badajoz z Segunda División B.
Kariera reprezentacyjna.
W reprezentacji Gwinei Równikowej Bohale zadebiutował w 2010 roku. W 2012 roku został powołany do kadry na Puchar Narodów Afryki 2012.

</doc>
<doc id="2550467" url="https://pl.wikipedia.org/wiki?curid=2550467" title="Podróż na Tajemniczą Wyspę">
Podróż na Tajemniczą Wyspę

Podróż na Tajemniczą Wyspę (ang. "Journey 2: The Mysterious Island") – amerykański film przygodowy z 2012 roku stworzony na podstawie powieści Juliusza Verne’a "Tajemnicza wyspa" i innych. Film ten jest kontynuacją "Podróży do wnętrza Ziemi".

</doc>
<doc id="2550468" url="https://pl.wikipedia.org/wiki?curid=2550468" title="Tantilla johnsoni">
Tantilla johnsoni

Tantilla johnsoni – gatunek znanego tylko z jednej lokalizacji węża z rodziny połozowatych.
Systematyka.
Węże tego gatunku zaliczają się do rodziny połozowatych, do której zaliczano je od dawna. Starsze źródła również umieszczają "Tantilla" w tej samej rodzinie Colubridae. Używają jednak dawniejszej polskojęzycznej nazwy wężowate czy też węże właściwe, poza tym Colubridae zaliczają do infrapodrzędu Caenophidia, czyli węży wyższych. W obrębie rodziny rodzaj "Tantilla" wchodzi w skład podrodziny Colubrinae.
Rozmieszczenie geograficzne.
Połozowaty ten cechuje się niewielkim zasięgiem występowania: spotkano go dotychczas tylko w jego lokalizacji typowej: Meksyku, w stanie Chiapas, w gminie Motozintla, w Musté, choć nie można wykluczyć, że rzeczywisty zasięg jest szerszy. W podanym miejscu w 1968 spotkano 2 okazy tego zwierzęcia. Nie widziano go nigdy wcześniej. Wedle IUCN jest to skutkiem skrytego trybu życia gada, jak również braku prac prowadzonych w tym obszarze.
Opisana wyżej lokalizacja znajduje się na wysokości około 450 m nad poziomem morza.
Ekologia, zagrożenia i ochrona.
Jego siedlisko stanowią wilgotne lasy u podnóży gór.
Nie zamieszkuje obszarów chronionych, ale też nie wymienia się żadnych zagrożeń dla gatunku.

</doc>
<doc id="2550470" url="https://pl.wikipedia.org/wiki?curid=2550470" title="Benjamin Oliver Davis Sr.">
Benjamin Oliver Davis Sr.

Benjamin Oliver Davis Sr. (ur. 1 lipca 1877 w Waszyngtonie, zm. 26 listopada 1970 w Chicago) – amerykański wojskowy, generał United States Army, pierwszy Afroamerykanin, który osiągnął stopień generalski w amerykańskich siłach zbrojnych.
Życiorys.
W 1898 Benjamin O. Davis porzucił studia na Howard University, by zaciągnąć się w szeregi ochotników podczas wojny amerykańsko-hiszpańskiej. Zdemobilizowany w roku następnym, został powołany do regularnej armii w stopniu szeregowego. Służył na Filipinach, w 1901 zyskał awans oficerski. Od 1905 roku wykładał taktykę wojskową na Wilberforce University w stanie Ohio. W latach 1909–1912 był attaché wojskowym w ambasadzie Stanów Zjednoczonych w Monrovii.
Po okresie służby garnizonowej w kraju i kolejnych dwóch latach spędzonych w Wilberforce, od 1917 ponownie przebywał na Filipinach. 1 maja 1918 uzyskał tymczasowy awans na podpułkownika ("Lieutenant Colonel"), formalnie zatwierdzony dopiero 1 lipca 1920. Dziesięć lat później awansował do stopnia pułkownika ("Colonel"). W tym czasie był wykładowcą taktyki w Wilberforce University oraz Tuskegee Institute w Alabamie. W 1938 otrzymał swoje pierwsze samodzielne dowództwo, nad 369 Regimentem Piechoty Gwardii Narodowej. W październiku 1940, jako pierwszy Afroamerykanin w historii, został tymczasowo promowany do stopnia generalskiego ("Brigadier General"). Nominacja ta wzbudziła w Stanach Zjednoczonych kontrowersje, była postrzegana jako próba przeciągnięcia Afroamerykanów na stronę Franklina D. Roosevelta w zbliżających się wyborach prezydenckich.
W styczniu 1941 został dowódcą brygady w 2 Dywizji Kawalerii, stacjonującej w Fort Riley. Przeniesiony w stan spoczynku 31 lipca 1941, został następnego dnia przywrócony do aktywnej służby. Od września 1942 przebywał na Europejskim Teatrze Działań Wojennych, jako doradca do spraw problemów rasowych w armii. Po okresie pobytu w Waszyngtonie, powrócił do Europy w 1944. Przeszedł w stan spoczynku 14 lipca 1948. Zmarł w 1970 w Chicago i został pochowany na Cmentarzu Narodowym w Arlington.
W czasie swej służby był odznaczony Brązową Gwiazdą oraz Distinguished Service Medal, a także francuskim Krzyżem Wojennym z Palmą oraz liberyjskim Orderem Gwiazdy Afryki. Otrzymał doktorat honorowy na Atlanta University. Jego syn, Benjamin Oliver Davis Jr., również był wojskowym, pierwszym afroamerykańskim generałem sił powietrznych.
Bibliografia.
 

</doc>
<doc id="2550471" url="https://pl.wikipedia.org/wiki?curid=2550471" title="Brzozów-Zdrój">
Brzozów-Zdrój



</doc>
<doc id="2550472" url="https://pl.wikipedia.org/wiki?curid=2550472" title="Benjamin Oliver Davis Jr.">
Benjamin Oliver Davis Jr.

Benjamin Oliver Davis Jr (ur. 18 grudnia 1912 w Waszyngtonie, zm. 4 lipca 2002 tamże) – amerykański wojskowy, generał United States Air Force, pierwszy Afroamerykanin, który osiągnął stopień generalski w amerykańskich siłach powietrznych, uczestnik II wojny światowej jako dowódca 332. Grupy Myśliwskiej.
Życiorys.
Benjamin O. Davis Jr był synem Benjamina O. Davisa seniora, oficera United States Army (pierwszego Afroamerykanina, który, w 1940 został awansowany na stopień generalski). W 1929 ukończył Central High School w Cleveland. Dwa lata później, dzięki wsparciu Oscara De Priesta (pierwszego i jedynego wówczas afroamerykańskiego kongresmena) otrzymał miejsce w Akademii Wojskowej w West Point. Studia rozpoczął w lipcu 1932. Spotkał się z absolutnym ostracyzmem ze strony białych kadetów: przez cztery lata w Akademii uczył się, wykonywał obowiązki i jadł samotnie. Pomimo wszelkich przeszkód ukończył studia z 32. pozycją na 276 promowanych (lub 35 z 278).
Jeszcze w 1935 starał się o przyjęcie do United States Army Air Corps, ale został odrzucony. Przydzielono go do 24. pułku piechoty (Buffalo Soldiers), stacjonującego w Fort Benning w stanie Georgia. Później został wykładowcą taktyki wojskowej w Tuskegee Institute w Alabamie. W 1940, po awansie ojca na stopnień generalski, został przeniesiony do Fortu Riley, gdzie służył jako jego adiutant. W 1941, po podjęciu przez armię decyzji o utworzeniu jednostki lotniczej złożonej wyłącznie z czarnoskórych, powrócił do Tuskegee, w charakterze uczestnika kursu pilotażu na powstałym tam lotnisku oraz przyszłego dowódcy eskadry. Szkolenie lotnicze ukończył jako jeden z pięciu pierwszych, czarnoskórych pilotów, a w maju 1942 został awansowany do stopnia podpułkownika ("Lieutenant Colonel") i formalnie mianowany dowódcą 99. Eskadry Pościgowej ("99th Pursuit Squadron", przemianowanej później na "99th Fighter Squadron").
Po wyposażeniu w myśliwiec P-40, Davis i jego piloci zostali w kwietniu 1943 zaokrętowani na transportowce, które przewiozły ich do Afryki Północnej. Wzięli udział w walkach nad Tunezją i Morzem Śródziemnym, a następnie Sycylią i Włochami podczas operacji desantowych Husky i Avalanche. W tym czasie powrócił do Stanów Zjednoczonych, by objąć dowodzenie 332. Grupą Myśliwską (składającą się z 100., 301. i 302. eskadr), również afroamerykańską. W październiku 1943 został wezwany do Waszyngtonu, gdzie przed komisją odpierał zarzuty, jakoby jego podwładni byli niezdolni do wykonywania obowiązków pilota myśliwskiego, pozbawieni refleksu i niezdyscyplinowani. Ostatecznie 332. Grupa została wysłana na front włoski w lutym 1944, a Davis awansowany do stopnia pułkownika ("Colonel"). Od maja tegoż roku, wyposażona w myśliwce P-47 a następnie P-51, rozpoczęła eskortowanie amerykańskich wypraw bombowych nad III Rzeszę i kraje Europy Południowej.
Za osłonę nalotu na Monachium 9 czerwca 1944 otrzymał Distinguished Flying Cross. Za operację nad terytorium Austrii został odznaczony Srebrną Gwiazdą. Ogółem odbył 60 lotów bojowych. Po zakończeniu wojny i powrocie do Stanów Zjednoczonych objął dowodzenie 477. Grupą Bombową. W czasie wojny koreańskiej dowodził 51. Skrzydłem Myśliwskim. Następnie obejmował szereg stanowisk, zarówno liniowych jak i sztabowych, otrzymując w 1954 tymczasowy awans na stopnień generalski (zatwierdzony przez Kongres sześć lat później). Od 1967 dowodził Thirteenth Air Force na Filipinach.
Czynną służbę zakończył w lutym 1970 jako zastępca dowódcy United States Strike Command w bazie MacDill na Florydzie, w stopniu generała trzygwiazdkowego ("Lieutenant General").
W cywilu pełnił m.in. funkcję asystenta sekretarza transportu (1971–1975). W 1998 został awansowany do stopnia pełnego generała (czterogwiazdkowego).
Zmarł 4 lipca 2002 w Walter Reed Army Medical Center w Waszyngtonie. Został pochowany na Cmentarzu Narodowym w Arlington, podobnie jak jego ojciec.
Poza Srebrną Gwiazdą i Distinguished Flying Cross, był odznaczony m.in. trzykrotnie Legią Zasługi, Army Distinguished Service Medal, dwukrotnie Air Force Distinguished Service Medal, pięciokrotnie Medalem Lotniczym oraz trzykrotnie – Army- i Air Force Commendation Medal.
Bibliografia.
 

</doc>
<doc id="2550473" url="https://pl.wikipedia.org/wiki?curid=2550473" title="Grand Prix Australii 2012">
Grand Prix Australii 2012

Grand Prix Australii 2012 (oficjalnie 2012 Qantas Australian Grand Prix) – pierwsza runda Mistrzostw Świata Formuły 1 w sezonie 2012.
Wyniki.
Kwalifikacje.
Źródło: Wyprzedź Mnie!
Wyścig.
Źródło: Wyprzedź Mnie!
Najszybsze okrążenie.
Źródło: Wyprzedź Mnie!
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="2550474" url="https://pl.wikipedia.org/wiki?curid=2550474" title="Robert Lee Dennison">
Robert Lee Dennison

Robert Lee Dennison (ur. 13 kwietnia 1901 w Warren, zm. 14 marca 1980 w Waszyngtonie) – amerykański wojskowy, admirał United States Navy, uczestnik wojny na Pacyfiku, adiutant prezydenta Trumana z ramienia floty, naczelny dowódca sił morskich na Oceanie Atlantyckim w czasie kryzysu kubańskiego.
Życiorys.
Robert Lee Dennison urodził się w Warren w stanie Pensylwania. Akademię Marynarki Wojennej ukończył w 1923 roku, następnie uzyskał dyplom magisterski Pennsylvania State College (1930) oraz doktorat z inżynierii na Johns Hopkins University (1935). W marynarce specjalizował się w działaniach okrętów podwodnych, służył między innymi na USS S-8.
W momencie przystąpienia Stanów Zjednoczonych do II wojny światowej był członkiem sztabu dowództwa Floty Azjatyckiej. Następnie pełnił funkcje sztabowe w dowództwie alianckich sił morskich we wschodniej Australii oraz szefa sztabu Sił Amfibijnych Floty Pacyfiku. Wziął udział w kampanii na Aleutach. Od 1943 roku, w stopniu komandora ("Captain"), służył w Komitecie Planowania Wojennego Kolegium Połączonych Szefów Sztabów.
W latach 1947–1948 był dowódcą pancernika „Missouri”. Następnie został mianowany adiutantem prezydenta Trumana do spraw marynarki. Pełnił tę funkcję do 1953 roku, gdy został awansowany do stopnia kontradmirała ("Rear Admiral") i objął dowodzenie 4. Eskadrą Krążowników. W latach 1956–1958 był dowódcą Pierwszej Floty. W 1959 roku został awansowany do stopnia czterogwiazdkowego admirała ("Admiral") i objął komendę sił morskich NATO na wschodnim Atlantyku i Morzu Śródziemnym. W lutym 1960 roku został naczelnym dowódcą Floty Atlantyckiej oraz sojuszniczych sił morskich na Oceanie Atlantyckim ("Supreme Allied Commander, Atlantic"). Był na tym stanowisku podczas kryzysu kubańskiego i brał udział w blokadzie wyspy. Przeszedł w stan spoczynku 1 maja 1963 roku, zmarł w roku 1980 w Waszyngtonie.

</doc>
<doc id="2550476" url="https://pl.wikipedia.org/wiki?curid=2550476" title="Tantilla moesta">
Tantilla moesta

Tantilla moesta – gatunek żyjącego w Ameryce Środkowej węża z rodziny połozowatych.
Systematyka.
Węże tego gatunku zaliczają się do rodziny połozowatych, do której zaliczano je od dawna. Starsze źródła również umieszczają "Tantilla" w tej samej rodzinie Colubridae. Używają jednak dawniejszej polskojęzycznej nazwy wężowate czy też węże właściwe, poza tym Colubridae zaliczają do infrapodrzędu Caenophidia, czyli węży wyższych. W obrębie rodziny rodzaj "Tantilla" wchodzi w skład podrodziny Colubrinae.
Rozmieszczenie geograficzne.
Zamieszkuje półwysep Jukatan w Meksyku, a prawdopodobnie oddzielna populacja także El Petén w Gwatemali. Prawdopodobnie gatunek ten żyje również w Belize, jednakże nie jest to obecnie pewne.
Żyje na wysokości od 0 do około 200 m nad poziomem morza.
Siedliska, w jakich można go spotkać, obejmują cierniste lasy klimatu zwrotnikowego, w tym wiecznie zielone. Radzi sobie w siedliskach zmienionych przez ludzi, ale nie w samych siedzibach ludzkich.
Zagrożenia i ochrona.
Nie należy do pospolitych węży. Jego liczebność utrzymuje się na stabilnym poziomie.
Zamieszkuje kilka obszarów chronionych, nie wymienia się żadnych zagrożeń dla gatunku.

</doc>
<doc id="2550477" url="https://pl.wikipedia.org/wiki?curid=2550477" title="Viera Ellong">
Viera Ellong

Viera Doualla Ellong (ur. 14 czerwca 1987 w Duali) – gwinejski piłkarz grający na pozycji pomocnika. Od 2015 roku jest zawodnikiem klubu AO Kerkira.
Kariera klubowa.
Ellong jest wychowankiem klubu Akonangui FC. W 2006 roku zadebiutował w nim w pierwszej lidze Gwinei Równikowej. W 2007 roku zdobył z nim Puchar Gwinei Równikowej, a w 2008 roku wywalczył mistrzostwo kraju.
W 2010 roku Ellong został zawodnikiem CD Elá Nguema. W 2011 roku został z nim mistrzem Gwinei Równikowej.
Kariera reprezentacyjna.
W reprezentacji Gwinei Równikowej Ellong zadebiutował w 2007 roku. W 2012 roku został powołany do kadry na Puchar Narodów Afryki 2012.

</doc>
<doc id="2550480" url="https://pl.wikipedia.org/wiki?curid=2550480" title="Puchar Włoch w rugby union mężczyzn (2011/2012)">
Puchar Włoch w rugby union mężczyzn (2011/2012)

Puchar Włoch w rugby union mężczyzn (2011/2012) – dwudziesta czwarta edycja Pucharu Włoch mężczyzn w rugby union, a druga zorganizowana pod nazwą "Trofeo Eccellenza". Zarządzane przez Włoską Federację Rugby zawody odbywały się w dniach 12 listopada 2011 – 6 kwietnia 2012.
Z powodu złych warunków atmosferycznych zaplanowany na 12 lutego finał rozgrywek został przeniesiony na 6 kwietnia. Zwycięski okazał się w nim zespół Cammi Calvisano, który na Stadio Enrico Chersoni w Prato pokonał drużynę Mantovani Lazio 1927.
System rozgrywek.
Do rozgrywek przystąpiło sześć zespołów najwyższej klasy rozgrywkowej, które w tym sezonie nie występowały w Europejskim Pucharze Challenge. Zostały one podzielone na dwie grupy po trzy drużyny. Rozgrywki prowadzone były w pierwszej fazie systemem kołowym według modelu dwurundowego w terminach, w których odbywały się mecze ECC. Do drugiej fazy rozgrywek awansowali zwycięzcy grup, którzy na neutralnym stadionie rozegrali mecz o puchar kraju.

</doc>
<doc id="2550484" url="https://pl.wikipedia.org/wiki?curid=2550484" title="Podbój Fuerteventury">
Podbój Fuerteventury

Podbój Fuerteventury – drugi etap ekspansji kastylijskiej na Wyspach Kanaryjskich.
Po łatwym podboju wyspy Lanzarote, dowodzący wyprawą na archipelag kanaryjski Jean de Béthencourt podjął próbę zajęcia Fuerteventury, jednak ludność tej wyspy stawiła silniejszy opór. Béthencourt zostawił swoich podwładnych na wyspie pod dowództwem Gadifera de la Salle i udał się do Kastylii w celu ściągnięcia posiłków. Według części źródeł to niepowodzenie znalazło odzwierciedlenie w nazwie Fuerteventury, co w języku francuskim oznacza „mocną przygodę” (fr. "forte aventure").
Król kastylijski Henryk III Chorowity natychmiast udzielił Béthencourtowi pomocy i wiosną 1404 roku powrócił on na wyspę z nowymi oddziałami, wyposażonymi w broń palną. Przewaga techniczna pozwoliła Kastylijczykom na szybkie wyparcie Guanczów z wybrzeży, gdzie wzniesiono dwie twierdze do obrony tych terenów.
Podbój wyspy zakończono w 1405 roku, gdy przywódcy miejscowych plemion poddali się, przyjmując chrześcijaństwo i uznając zwierzchnictwo Jeana de Béthencourta jako lennika króla Henryka.
Tydzień po zwycięstwie Béthencourt odpłynął do Kastylii, by zwerbować chętnych do osiedlenia się na wyspie.

</doc>
<doc id="2550486" url="https://pl.wikipedia.org/wiki?curid=2550486" title="Stanisław Jagielski (cichociemny)">
Stanisław Jagielski (cichociemny)

Stanisław Marian Jagielski, ps. „Gacek”, „Siapek” (ur. 8 września 1919 w Rozdzielu, zm. 6 marca 1944 w Kurowie) – podporucznik Wojska Polskiego, cichociemny. Kawaler Orderu Virtuti Militari.
Życiorys.
Stanisław Jagielski urodził się w Rozdzielu k. Bochni. Był najstarszym synem wiejskich nauczycieli Józefa i Stanisławy z Porębskich (1889–1964). Egzamin dojrzałości złożył w Państwowym Gimnazjum Męskim w Wieliczce. Ukończył kurs podchorążych rezerwy piechoty w Krakowie i otrzymał przydział do 20 pułku piechoty. W jego składzie, jako dowódca drużyny, wziął udział w walkach we wrześniu 1939 roku. 22 września pod Tomaszowem Lubelskim dostał się do niewoli niemieckiej. Uciekł i przez Rumunię przedostał się do Francji, gdzie został skierowany na kurs podchorążych.
Po klęsce Francji znalazł się w Wielkiej Brytanii, od 22 lipca 1940 roku w składzie 1 Brygady Strzelców. 24 sierpnia 1942 roku, po ukończeniu szkolenia dla cichociemnych, został zaprzysiężony, 1 października tegoż roku awansowany do stopnia podporucznika. Następnej nocy wraz z pięcioma innymi skoczkami został zrzucony w okolicach Dęblina. Otrzymał przydział do Okręgu Lublin Armii Krajowej. Prowadził szkolenia dywersyjne i sabotażowe, organizował dywersję, w grudniu 1942 roku objął stanowisko szefa Kedywu Inspektoratu Rejonowego Lublin i Puławy, od października 1943 roku dowodził oddziałem dyspozycyjnym Inspektoratu. Brał udział w licznych akcjach dywersyjnych i likwidacji agentów niemieckich.
Został aresztowany przez Gestapo 7 grudnia 1943 roku w Ługowie. Osadzony w zamku lubelskim był torturowany podczas śledztwa. 6 marca 1944 roku został zamordowany w publicznej egzekucji w Kurowie. Został pochowany na cmentarzu w Żyrzynie. Symbolicznie pochowany w grobie rodziców na Cmentarzu Komunalnym w Wieliczce.

</doc>
<doc id="2550487" url="https://pl.wikipedia.org/wiki?curid=2550487" title="Stanisław Kolasiński">
Stanisław Kolasiński

Stanisław Kolasiński ps. „Ulewa”, „Śmiga” (ur. 16 listopada 1916 w Mokrzyskach, zm. 19 listopada 1996) – polski wojskowy, uczestnik kampanii wrześniowej i walk we Francji, cichociemny, członek struktur WiN w Niemczech, działacz emigracyjny. Kawaler Orderu Virtuti Militari.
Życiorys.
Stanisław Kolasiński był synem Ferdynanda Feliksa i Anny z Madejów. Egzamin dojrzałości złożył w 1935 roku w Gimnazjum Ogólnokształcącym w Brzesku. Po ukończeniu Dywizyjnego Kursu Podchorążych Rezerwy przy 82 pułku piechoty i Szkoły Podchorążych Piechoty w Ostrowie-Komorowie, w 1938 roku otrzymał promocję oficerską. Służył w 6 pułku piechoty Legionów w Wilnie. W jego składzie wziął udział w walkach we wrześniu 1939 roku. Ranny 23 września, trafił do szpitala w Zamościu. Uniknął niewoli niemieckiej i przedostał się do Tarnowa, gdzie ukrywał się w mieszkaniu zajmowanym przez matkę i siostry.
5 stycznia 1940 roku przekroczył nielegalnie granicę węgierską i przez Jugosławię przedostał się do Francji. W składzie 3. Dywizji Piechoty wziął udział w kampanii francuskiej. Po upadku Francji znalazł się w Wielkiej Brytanii. Został dowódcą plutonu w 1 Brygadzie Strzelców. We wrześniu 1942 roku zgłosił się jako ochotnik do służby w kraju. Po przeszkoleniu na cichociemnego został zrzucony w nocy z 13 na 14 marca 1943 roku (operacja Door). Przydzielony do Kedywu Okręgu AK Lwów został dowódcą I Oddziału Dyspozycyjnego. Kierował i uczestniczył w licznych akcjach dywersyjno-sabotażowych, między innymi wysadzeniu zbiorników paliwa na Zamarstynowie. Brał także udział w działaniach przeciwko UPA.
W ramach przygotowań do Akcji „Burza” został dowódcą 2. kompanii 19 pułku piechoty AK. Aresztowany przez Niemców i wzięty za cywila, został wywieziony do obozu pracy pod Hamburgiem. Na przełomie kwietnia i maja 1945 roku zbiegł i przedostał się przez linię frontu. Przewieziony do Wielkiej Brytanii, otrzymał przydział do 4 Dywizji Piechoty. Zdemobilizowany 16 września 1946 roku, pozostał w Wielkiej Brytanii, pracując jako tapicer.
W listopadzie 1951 roku wyjechał do Niemiec, gdzie wstąpił do tamtejszej delegatury organizacji Wolność i Niezawisłość. Przebywał tam do rozwiązania struktur WiN-u dwa lata później, po czym powrócił do Londynu. Działał w Kole Spadochroniarzy Cichociemnych AK, Kole Szkoły Podchorążych Piechoty, Głównej Komisji Weryfikacyjnej AK, był członkiem założycielem Fundacji AK. Po 1956 roku odwiedzał rodzinę w Polsce. Po śmierci żony Krystyny (1994) zdecydował powrócić na stałe. 11 listopada 1996 roku zamieszkał u siostrzeńca w Zbylitowskiej Górze. Zmarł osiem dni później i został pochowany na cmentarzu komunalnym w tarnowskiej dzielnicy Krzyż.
Był odznaczony Krzyżem Srebrnym Orderu Virtuti Militari, Krzyżem Kawalerskim Orderu Odrodzenia Polski (11 listopada 1984), dwukrotnie Krzyżem Walecznych, Złotym Krzyżem Zasługi i Złotym Krzyżem Zasługi z Mieczami.

</doc>
<doc id="2550488" url="https://pl.wikipedia.org/wiki?curid=2550488" title="Tantilla nigra">
Tantilla nigra

Tantilla nigra – gatunek kolumbijskiego węża z rodziny połozowatych.
Systematyka.
Węże tego gatunku zaliczają się do rodziny połozowatych, do której zaliczano je od dawna. Starsze źródła również umieszczają "Tantilla" w tej samej rodzinie Colubridae. Używają jednak dawniejszej polskojęzycznej nazwy wężowate czy też węże właściwe, poza tym Colubridae zaliczają do infrapodrzędu Caenophidia, czyli węży wyższych. W obrębie rodziny rodzaj "Tantilla" wchodzi w skład podrodziny Colubrinae.
Rozmieszczenie geograficzne.
Połozowaty ten zamieszkuje Kolumbię, a dokładniej jej departament Chocó, graniczący z Ameryką Środkową.
Zagrożenia i ochrona.
Znaleziono jedynie 2 okazy węża tego gatunku. Nie pozwala to na ustalenie trendów populacyjnych. Trudno także określić, jakie habitaty preferują. Prawdopodobnie chodzi o wilgotne lasy nizinne, gdzie węże te przebywają wśród gnijącej roślinności lub w ziemi.
Zagrożeniem dla gatunku może się okazać utrata leśnych środowisk, w których żyje.

</doc>
<doc id="2550489" url="https://pl.wikipedia.org/wiki?curid=2550489" title="Władysław Godzik">
Władysław Godzik

Władysław Godzik ps. „Skrzat”, „Ptasznik” (ur. 11 lutego 1920 w Niwce, zm. 30 października 1976 w Piotrkowie Trybunalskim) – podporucznik Wojska Polskiego, cichociemny, kawaler Orderu Virtuti Militari.
Życiorys.
Władysław Godzik był synem Michała i Marii Gołąb. Szkołę powszechną i gimnazjum ukończył w Brzesku. W 1938 roku rozpoczął studia prawnicze na Uniwersytecie Jagiellońskim, przerwane po wybuchu II wojny światowej. Po wrześniu 1939 roku znalazł się na Wołyniu, gdzie zamieszkał u rodziny. 28 czerwca 1940 roku został aresztowany przez NKWD i zesłany na Syberię. Na mocy układu Sikorski-Majski został zwolniony i dołączył do Armii Andersa. Przez Persję dotarł do Afryki Południowej.
We wrześniu 1942 roku znalazł się na pokładzie transatlantyku „Laconia”, płynącego do Wielkiej Brytanii. Po jego storpedowaniu 12 września, został uratowany przez francuski okręt pod flagą Vichy. Internowany w Maroku, został uwolniony po alianckim desancie i w grudniu 1942 roku znalazł się w Wielkiej Brytanii. 
Zgłosił się do służby w kraju. Po przeszkoleniu ze specjalnością w zakresie radiołączności został 19 stycznia 1944 roku zaprzysiężony jako cichociemny. W nocy z 17 na 18 października 1944 roku został zrzucony do Polski w ramach operacji „Wacek 1”. Był zastępcą dowódcy i dowódcą plutonu radiołączności Podokręgu AK Piotrków Oddział V.
We wrześniu 1945 roku ujawnił się Komisji Likwidacyjnej AK we Włochach. Nie ma wiadomości o stosowanych wobec niego represjach. Zmarł w 1976 roku. Był odznaczony Krzyżem Srebrnym Orderu Virtuti Militari nr 13493.

</doc>
<doc id="2550491" url="https://pl.wikipedia.org/wiki?curid=2550491" title="Władysław Miciek">
Władysław Miciek

Władysław Miciek ps. „Młot”, „Mazepa”, „Wojewoda” (ur. 23 maja 1912 w Brzostku, zm. 6 sierpnia 1944 w Warszawie) – polski wojskowy, uczestnik kampanii wrześniowej i walk we Francji, cichociemny, powstaniec warszawski. Kawaler Orderu Virtuti Militari.
Życiorys.
Władysław Miciek był synem Józefa i Zofii z Płaziaków. Maturę zdał w Gimnazjum Państwowym w Jaśle. W 1933 roku ukończył Państwową Szkołę Ogrodniczą w Białej. Zasadniczą służbę wojskową odbywał w 4 pułku Strzelców Podhalańskich. Po ukończeniu w 1937 roku szkoleń dla oficerów rezerwy otrzymał awans do stopnia porucznika rezerwy piechoty.
Uczestniczył w walkach we wrześniu 1939 roku, dostał się do niewoli niemieckiej, lecz zbiegł na Węgry. Po krótkim internowaniu przedostał się do Francji, gdzie został wcielony do 3 Dywizji Piechoty. Po ewakuacji do Wielkiej Brytanii zgłosił chęć powrotu do kraju, do walki w konspiracji. 24 sierpnia 1942 roku został zaprzysiężony jako cichociemny.
Został zrzucony do kraju w nocy z 25 na 26 stycznia 1943 roku. Działał w Kedywie Podokręgu AK Rzeszów. Brał udział w szeregu akcji dywersyjno-sabotażowych. 1 listopada 1943 roku mianowano go oficerem dywersji Inspektoratu AK Rzeszów. W lipcu 1944 roku wyjechał do Warszawy, gdzie zastał go wybuch powstania. Uczestniczył w walkach, poległ 6 sierpnia 1944 roku na ulicy Elektoralnej. Pośmiertnie został odznaczony Krzyżem Srebrnym Orderu Virtuti Militari.
Upamiętnienie.
W lewej nawie kościoła św. Jacka przy ul. Freta w Warszawie odsłonięto w 1980 roku tablicę "Pamięci żołnierzy Armii Krajowej, cichociemnych – spadochroniarzy z Anglii i Włoch, poległych za niepodległość Polski". Wśród wymienionych 110 poległych cichociemnych jest Władysław Miciek.

</doc>
<doc id="2550495" url="https://pl.wikipedia.org/wiki?curid=2550495" title="Arje Simon">
Arje Simon

Arje Simon (ur. 1913; zm. 2002) – izraelski dowódca wojskowy w stopniu majora ("Rav Seren"), oficer dyplomowany Sił Obronnych Izraela, nauczyciel i pedagog.
Młodość.
Simon urodził się w Moguncji, wówczas w Cesarstwie Niemieckim. Odebrał tradycyjne wykształcenie żydowskie, a następnie studiował języki klasyczne oraz filozofię na Uniwersytecie w Heidelbergu, Uniwersytecie we Fryburgu i Uniwersytecie Bazylejskim. Był członkiem młodzieżowego ruchu syjonistycznego.
W 1935 wyemigrował do Mandatu Palestyny, gdzie ukończył seminarium nauczycielskie w Bet ha-Kerem w Jerozolimie. W 1937 na zaproszenie dr Siegfrieda Lehmana dołączył do grona pedagogicznego we wsi młodzieżowej Ben Szemen.
Służba wojskowa.
Podczas II wojny światowej, w 1940 wstąpił do Brygady Żydowskiej. Pełnił funkcję oficera wywiadu batalionu i pod koniec wojny prowadził działalność wśród ocalonych z Holocaustu. Po powrocie do Palestyny wstąpił do żydowskiej organizacji paramilitarnej Hagana. W 1947 został awansowany do Sztabu Generalnego na stanowisko specjalnego asystenta wywiadu. Tworzył podstawy izraelskich służb wywiadowczych. W 1949 był członkiem izraelskiej delegacji negocjującej Porozumienia z Rodos. Po wojnie wystąpił z armii.
Kariera zawodowa.
W 1952 przeprowadził się do Beer Szewy, gdzie został dyrektorem edukacji w urzędzie miejskim. Następnie awansował na komisarza rejonowego południa w Ministerstwie Edukacji. Tworzył infrastrukturę systemu edukacji na południu kraju. W 1964 powrócił do Ben Szemen, gdzie objął stanowisko dyrektora do szkoły. W 1975 otrzymał Nagrodę Izraela za całokształt działalności w edukacji.
W 1978 przeszedł na emeryturę i przeprowadził się do Tel Awiwu, gdzie zmarł.

</doc>
<doc id="2550496" url="https://pl.wikipedia.org/wiki?curid=2550496" title="Władysław Ptak">
Władysław Ptak

Władysław Ptak (ur. 17 kwietnia 1920 w Wieliczce, zm. 14 kwietnia 1990 w Krakowie) – polski inżynier, metalurg, profesor zwyczajny, wykładowca Akademii Górniczo-Hutniczej, członek Polskiej Akademii Nauk i Polskiej Akademii Umiejętności.
Życiorys.
Władysław Ptak urodził się w Wieliczce, w rodzinie górnika kopalni soli, jako drugi z trojga rodzeństwa. Ukończył Gimnazjum im. Jana Matejki w Wieliczce, składając egzamin dojrzałości w 1939 roku. Podczas okupacji uczył się między innymi w Szkole Górniczo-Hutniczo-Mierniczej w Krakowie oraz konspiracyjnej Akademii Górniczo-Hutniczej i pracował jako ślusarz w kopalni soli. W 1943 roku został zaprzysiężony jako żołnierz Armii Krajowej, pseudonim „Mały”. Brał udział w walkach oddziału partyzanckiego „Huragan” i Samodzielnego Batalionu Partyzanckiego „Skała”.
Po zakończeniu wojny podjął studia na AGH, dyplom uzyskał w 1948 roku. Pozostał na uczelni jako asystent w Katedrze Metalurgii Metali Nieżelaznych. W 1954 roku obronił pracę doktorską z zakresu teorii procesów metalurgicznych, zostając adiunktem w Katedrze Metali Nieżelaznych AGH. Jednocześnie pracował w Zakładzie Metali Instytutu Podstawowych Problemów Techniki PAN. W 1955 roku został docentem, w 1959 profesorem nadzwyczajnym. W latach 1962–1966 był dziekanem utworzonego przez profesora Aleksandra Krupkowskiego Wydziału Metali Nieżelaznych AGH. W 1969 roku otrzymał tytuł profesora zwyczajnego.
Był autorem około 130 prac naukowych, kilku podręczników i patentów, promotorem 22 prac doktorskich i opiekunem dziewięciu prac habilitacyjnych. W 1986 roku został członkiem rzeczywistym Polskiej Akademii Nauk, był członkiem czynnym III Wydziału Polskiej Akademii Umiejętności. Pełnił między innymi funkcje dyrektora Instytutu Metalurgii Metali Nieżelaznych AGH (1969–1974), kierownika Zakładu Teorii Procesów Metalurgicznych (1969–1985), kierownika Pracowni Teorii Procesów Metalurgicznych Zakładu Podstaw Metalurgii PAN (1958–1972), dyrektora Rady Naukowej Instytutu Metali Nieżelaznych w Gliwicach, przewodniczącego Rady Naukowej Instytutu Podstaw Metalurgii PAN, był członkiem Komitetu Hutnictwa PAN, redaktorem „Archiwum Hutnictwa”. Bezpartyjny.
Został odznaczony między innymi Krzyżami Kawalerskim i Oficerskim Orderu Odrodzenia Polski, Złotym Krzyżem Zasługi, Medalem Komisji Edukacji Narodowej, Złotą Odznaką „Za Zasługi dla Ziemi Krakowskiej”, Złotą Odznaką „Zasłużony dla rozwoju województwa katowickiego”, Srebrną Odznaką Honorową NOT, tytułem „Zasłużony Nauczyciel”. Otrzymał szereg nagród państwowych.
Był żonaty, miał syna, również Władysława. Zmarł 14 kwietnia 1990 roku i został pochowany na cmentarzu w Wieliczce.

</doc>
<doc id="2550497" url="https://pl.wikipedia.org/wiki?curid=2550497" title="Urwany Żleb (Giewont)">
Urwany Żleb (Giewont)

Urwany Żleb – jeden ze żlebów w południowych stokach Długiego Giewontu w Tatrach Zachodnich. Górny jego koniec znajduje się poniżej wierzchołka Turni nad Białem. Opada w południowo-wschodnim kierunku na Polanę Kondratową. Jego wylot znajduje się na północnym brzegu tej polany, w lesie nieco powyżej schroniska PTTK na Hali Kondratowej. Żlebem tym zimą schodzą lawiny. Lawiny śniegowe nie zagrażają schronisku. W 1953 jednak pod granią Długiego Giewontu zawaliła się jedna z turniczek i Urwanym Żlebem zeszła lawina kamienna. Dwa duże głazy zatrzymały się tuż przed budynkiem schroniska. Jeden z nich miał masę ok. 50 ton. Trzeci duży głaz, o wadze około 30 ton uderzył w schronisko, wbijając się w jego narożnik.
Zbocza Urwanego Żlebu porośnięte są kosodrzewiną i lasem, koryto jest trawiaste.

</doc>
<doc id="2550499" url="https://pl.wikipedia.org/wiki?curid=2550499" title="Urwany Żleb">
Urwany Żleb



</doc>
<doc id="2550500" url="https://pl.wikipedia.org/wiki?curid=2550500" title="Oliwki (ślimaki)">
Oliwki (ślimaki)

Oliwki (Olividae) – rodzina niezbyt dużych ślimaków morskich z rzędu Neogastropoda, o często atrakcyjnie ubarwionych muszlach. Są one gładkie i zwykle błyszczące, wysokości 1–10 cm. Mało zróżnicowane kształtem, którym przypominają owoce oliwki (stąd nazwa rodziny), mają w zamian bardzo urozmaicone kolory i rysunek. Ostatni, największy skręt, zakończony niewiele krótszym niż sama muszla szczelinowatym otworem, zasłania niemal zupełnie pozostałe skręty, częściowo widoczne jedynie w pobliżu wierzchołka.
Rodzina ta, choć rozprzestrzeniona od strefy gorącej po umiarkowaną, jest ogólnie ciepłolubna – liczba gatunków rośnie w miarę zbliżania się do równika. Oliwki zamieszkują dość płytkie dno, a preferowanym przez nie siedliskiem są rafy koralowe.
Dzięki swojej dekoracyjności muszle tych ślimaków były tradycyjnym surowcem do wytwarzania ozdób, np. naszyjników. Obecnie często zbierane są do kolekcji. Do tej samej nadrodziny należy również rodzina Olivellidae o podobnych, lecz mniejszych i przeważnie bardziej spiczastych muszlach, zwana w języku angielskim „karłowatymi oliwkami”.
Rodzaje.
Do rodziny oliwek zalicza się 20 rodzajów:
Rodzajem typowym rodziny jest "Oliva".

</doc>
<doc id="2550501" url="https://pl.wikipedia.org/wiki?curid=2550501" title="Tantilla nigriceps">
Tantilla nigriceps

Tantilla nigriceps – gatunek licznie występującego w Ameryce węża z rodziny połozowatych.
Systematyka.
Węże tego gatunku zaliczane są do rodziny połozowatych, do której zaliczano je od dawna. Starsze źródła również umieszczają "Tantilla" w tej samej rodzinie Colubridae. Używają jednak dawniejszej polskojęzycznej nazwy wężowate czy też węże właściwe, poza tym Colubridae zaliczają do infrapodrzędu Caenophidia, czyli węży wyższych. W obrębie rodziny rodzaj "Tantilla" wchodzi w skład podrodziny Colubrinae.
Rozmieszczenie geograficzne.
Połozowaty ten zamieszkuje Stany Zjednoczone:
oraz Meksyk:
Zasiedla tereny położone od poziomu morza do 2130 m.
Jego siedlisko to kolczaste zarośla, prerie porosłe krótką trawą, kaniony skalne, strefy przybrzeżne, wydmy piaskowe, a nawet śmieci.
Zagrożenia i ochrona.
Dokładna liczebność węża nie została ustalona. IUCN dysponuje danymi, wedle których przekracza ona 10000, a podejrzewa, że przekracza jeszcze liczbę dziesięciokrotnie większą. Dostrzega, że gad ten, występujący pospolicie, wiedzie skryty tryb życia, w związku z czym wydaje się mniej pospolity, niż jest w rzeczywistości.
Zagrożenia dla gatunku nie są wymieniane przez IUCN. Zajmuje on liczne tereny podlegające ochronie.

</doc>
<doc id="2550502" url="https://pl.wikipedia.org/wiki?curid=2550502" title="Jerzy Stasiuk">
Jerzy Stasiuk

Jerzy Stasiuk (ur. 27 stycznia 1938 w Świętochłowicach, zm. 2 września 2000 w Poznaniu) – polski aktor filmowy i teatralny. W 1959 roku ukończył studia na PWST w Krakowie. Występował na scenach teatrów w Sosnowcu, Opolu, Częstochowie, Bydgoszczy, Olsztynie, Kaliszu, Łodzi i Krakowie. 
W latach 1980–1990 i 1995–2000 był aktorem Teatru Nowego w Poznaniu, a w latach 1993–1995 był dyrektorem artystycznym Teatru Polskiego w Poznaniu.
W roku 1999, w wydawnictwie Obserwator, ukazała się książka "Nie byłem Papkinem" autorstwa Piotra Kępińskiego i Andrzeja Sikorskiego będąca zapisem rozmów z aktorem. 
Zmarł w roku 2000 i został pochowany na Cmentarzu Junikowskim w Poznaniu.

</doc>
<doc id="2550507" url="https://pl.wikipedia.org/wiki?curid=2550507" title="Podbój El Hierro">
Podbój El Hierro

Podbój El Hierro – czwarty etap ekspansji kastylijskiej na Wyspach Kanaryjskich.
Po podboju Fuerteventury Jean de Béthencourt zdecydował się na podbój La Gomery, ten jednak nie przebiegał po jego myśli. Postanowił wówczas skoncentrować wysiłki na zajęciu El Hierro, która była mniejsza i słabo zaludniona.
W podboju wyspy pomogło obecne wśród miejscowych podanie, wedle którego prorok Yoñe zapowiedział nadejście boga Eraoranhan w „wielkim, białym domu”. Mieszkańcy wyspy wzięli okręt pod żaglami za pojazd owego boga i bez żadnego oporu poddali się Europejczykom.
El Hierro była ostatnią wyspą podbitą przez Jeana de Béthencourta.

</doc>
<doc id="2550508" url="https://pl.wikipedia.org/wiki?curid=2550508" title="Pomnik Bartosza Głowackiego w Tarnobrzegu">
Pomnik Bartosza Głowackiego w Tarnobrzegu

Pomnik Bartosza Głowackiego w Tarnobrzegu – tarnobrzeski pomnik znajduje się na placu Bartosza Głowackiego w najstarszej, centralnej części miasta. Został wzniesiony z fundacji społeczeństwa dla uczczenia 110. rocznicy insurekcji kościuszkowskiej. Pomnik stał się symbolem miasta, a Bartosz Głowacki stał się miejskim bohaterem, mimo że z Tarnobrzegiem nie miał nic wspólnego.
Komitet Budowy Pomnika Bartosza Głowackiego powołał Walerian Wryk w 1901. Wspierał go Wojciech Wiącek, wydawca „Głosu Ziemi Sandomierskiej”. Pomnik wykonano z piaskowca, przedstawia Bartosza Głowackiego opartego o zdobytą armatę, z kosą wzniesioną w geście zwycięstwa.
Odsłonięcie pomnika stało się wielką patriotyczną manifestacją z udziałem ok. 100 tys. ludzi. Częścią programu uroczystości była plenerowa inscenizacja bitwy racławickiej.
W 2003 władze Tarnobrzega przeznaczył 20 tysięcy złotych na renowację pomnika.
Obiekt często padał ofiarą dewastacji. W listopadzie 2002 wandale zdemolowali pomnik, odrywając pół koła od stojącej na postumencie armaty. 15 grudnia 2006 porąbano siekierą orła zdobiącego cokół.

</doc>
<doc id="2550510" url="https://pl.wikipedia.org/wiki?curid=2550510" title="Tõnis Kartau">
Tõnis Kartau

Tõnis Kartau (ur. 6 października 1990 w Tartu) – estoński skoczek narciarski. Reprezentant kraju. Wielokrotny medalista seniorskich mistrzostw kraju. Zdobywał także medale mistrzostw kraju w kategoriach juniorskich (zarówno w skokach narciarskich, jak i w kombinacji norweskiej).
Przebieg kariery.
W oficjalnych zawodach międzynarodowych w skokach narciarskich rozgrywanych przez Międzynarodową Federację Narciarską zadebiutował 23 marca 2005 w Rovaniemi podczas konkursu drużynowego mistrzostw świata juniorów, w którym, wraz z reprezentacją Estonii, zajął 15. pozycję. Był to jego najlepszy wynik w zawodach drużynowych na tego typu imprezie. W mistrzostwach świata juniorów wystąpił jeszcze trzykrotnie w konkursach indywidualnych, a jego najlepszym wynikiem było 61. miejsce, jakie zajął w 2005.
W trakcie kariery 20 razy brał udział w konkursach Pucharu Kontynentalnego. Punkty tego cyklu zdobył raz, 15 lutego 2009 w Iron Mountain, gdzie był 29. Kilkukrotnie brał także udział w zawodach Letniego Pucharu Kontynentalnego, jednak ani razu nie zdobył punktów do klasyfikacji generalnej tego cyklu. W zawodach FIS Cup startował siedmiokrotnie. Najwyższą pozycją, jaką osiągnął było 21. miejsce, które zajął 11 grudnia 2007 w Notodden.
W swojej karierze raz wystąpił w kwalifikacjach do zawodów Pucharu Świata. 6 marca 2009 w Lahti zajął 58. pozycję i nie awansował do konkursu głównego. Dzień później po raz jedyny w karierze wystartował w konkursie drużynowym tego cyklu. Wraz z reprezentacją swojego kraju został sklasyfikowany na ostatnim, 13. miejscu.
W kwietniu 2012 został ukarany karą 3 lat pozbawienia wolności w zawieszeniu na 3 lata za pomocnictwo Kristjanowi Ehmanowi w produkcji dużej ilości kwasu 4-hydroksybutanowego.

</doc>
<doc id="2550511" url="https://pl.wikipedia.org/wiki?curid=2550511" title="Tonis Kartau">
Tonis Kartau



</doc>
<doc id="2550512" url="https://pl.wikipedia.org/wiki?curid=2550512" title="Tantilla oaxacae">
Tantilla oaxacae

Tantilla oaxacae – gatunek słabo znanego węża z rodziny połozowatych.
Systematyka.
Węże tego gatunku zaliczane są do rodziny połozowatych, do której zaliczano je od dawna. Starsze źródła również umieszczają "Tantilla" w tej samej rodzinie Colubridae. Używają jednak dawniejszej polskojęzycznej nazwy wężowate czy też węże właściwe, poza tym Colubridae zaliczają do infrapodrzędu Caenophidia, czyli węży wyższych. W obrębie rodziny rodzaj "Tantilla" wchodzi w skład podrodziny Colubrinae.
Rozmieszczenie geograficzne.
"Tantilla oaxacae" zaliczyć można do endemitów, zamieszkuje bowiem tylko jeden stan Oaxaca w Meksyku.
Jego siedlisko to wzgórza umiarkowanej wysokości. Wąż zamieszkuje lasy różnego rodzaju: wilgotne klimatu podzwrotnikowego, suche i wilgotne nisko położone lasy górskie.
Zagrożenia i ochrona.
Dokładna liczebność węża nie została ustalona, podobnie jak trendy populacyjne.

</doc>
<doc id="2550516" url="https://pl.wikipedia.org/wiki?curid=2550516" title="Juliusz Cezar Richter">
Juliusz Cezar Richter

Juliusz Cezar Richter (ur. 28 czerwca 1846 w Łodzi, zm. 20 kwietnia 1905 tamże [według Jaworskiej 1847 – 2 lutego 1905]) – właściciel księgarni i wydawnictwa w Łodzi. Syn zamożnego przemysłowca Józefa (1819-1898) i Joanny Doroty z Aurichów.
Działalność księgarska.
Po dziesięcioletniej praktyce w warszawskiej księgarni S. H. Merzbacha zdobył uprawnienia do prowadzenia księgarni. 1 października 1872 przybył do Łodzi i kupił od L. Heidrichowej księgarnię i skład nut wraz z niewielką wypożyczalnią niemieckich książek przy ul. Piotrkowskiej 17 (kamienica Chaima Bławata). Jego starania o zezwolenie na wydawanie polskiej gazety „Dziennik Handlowy, Polityczny i Literacki” nie zyskały aprobaty władz carskich. 
Przy księgarni uruchomił 13 grudnia 1874 ręczną prasę do drukowania biletów wizytowych i formularzy. 
Na składzie w księgarni w 1882 miał około 150 tytułów książek niemieckich i 50 polskich oraz przeszło 2 000 nut. W bibliotece oferował do wypożyczania prawie 400 publikacji w języku niemieckim. 
Ponowne zezwolenie na prowadzenie księgarni otrzymał 17 sierpnia 1884 i 30 sierpnia 1884 otworzył ją przy ul. Południowej (obecnie Ulica Rewolucji 1905 roku w Łodzi) 18, przenosząc 8 lipca 1887 do własnego domu przy ul. Cegielnianej 2 (obecnie ul. Stefana Jaracza). Prośba o zezwolenie na sprzedaż książek przez własną sieć kolporterów 4 maja 1889 nie została zaakceptowana przez władze carskie Guberni w Piotrkowie Trybunalskim. 
Działalność wydawnicza.
Prowadził także działalność nakładczą, wydawniczą. Był pierwszym w Łodzi księgarzem prowadzącym na znaczną skalę działalność wydawniczą zaspakajającą potrzeby kulturalne większości Niemców, a później również Polaków. 
Od 1880 wydawał coroczny kalendarz w języku niemieckim „Lodzer Haus und Familien Kalender” oraz od 1889 w języku polskim kalendarz „Łodzianin”. Kalendarz „Łodzianin” był bodaj najpopularniejszą lekturą łodzian, ale poziom umieszczanych w nim publikacji spotkał się w 1892 z ostrą krytyką na łamach „Dziennika Łódzkiego” (którego w 1884 był współzałożycielem, być może ze względu na pokrewieństwo z finansującym „Dziennik Łódzki” Karolem Wilhelmem Scheiblerem). 
12 marca 1893 ukazał się w jego wydawnictwie przewodnik po Łodzi w języku niemieckim "Führer durch Lodz".
1 kwietnia 1893 sprzedał Ludwikowi Fiszerowi rozwijające się wydawnictwo, pozostawiając sobie księgarnię. Po jego śmierci księgarnię prowadził syn, także Juliusz Cezar. W 1914 czynna była przy Piotrkowskiej 243, a w 1915 też przy ul. Piotrkowskiej pod nr 209.

</doc>
<doc id="2550519" url="https://pl.wikipedia.org/wiki?curid=2550519" title="Monaster św. św. Cyryla i Metodego w Ujkowicach">
Monaster św. św. Cyryla i Metodego w Ujkowicach



</doc>
<doc id="2550521" url="https://pl.wikipedia.org/wiki?curid=2550521" title="Cissus oblonga">
Cissus oblonga

Cissus oblonga – gatunek rośliny z rodziny winoroślowatych ("Vitaceae"). Jest endemicznym gatunkiem suchych lasów równikowych i monsunowych australijskiego stanu Queensland. Rośnie na terenach nizin i niewysokich gór, występuje maksymalnie na wysokości 900 m n.p.m.

</doc>
<doc id="2550522" url="https://pl.wikipedia.org/wiki?curid=2550522" title="Dionicio Escalante">
Dionicio Escalante

Dionicio Manuel Escalante Moreno (ur. 12 maja 1990 w Culiacán) – meksykański piłkarz występujący na pozycji środkowego obrońcy, obecnie zawodnik Atlético San Luis.
Kariera klubowa.
Escalante pochodzi z miasta Culiacán w stanie Sinaloa i jest wychowankiem tamtejszego drugoligowego klubu Dorados de Sinaloa. Do seniorskiej drużyny został włączony jako dziewiętnastolatek po kilku sezonach występów w czwartoligowych i trzecioligowych (z Mazatlán i Los Mochis) rezerwach zespołu. Jako podstawowy zawodnik spędził w Dorados rok, po czym dzięki udanym występom został zawodnikiem występującego w najwyższej klasie rozgrywkowej Chivas de Guadalajara, w którego barwach za kadencji szkoleniowca José Luisa Reala zadebiutował w meksykańskiej Primera División, 7 sierpnia 2010 w wygranym 1:0 spotkaniu z San Luis. W tym samym roku dotarł z Chivas do finału najbardziej prestiżowych rozgrywek Ameryki Południowej – Copa Libertadores. Nie potrafił sobie jednak wywalczyć miejsca w wyjściowym składzie i pełnił wyłącznie rolę rezerwowego, wobec czego po upływie roku udał się na wypożyczenie do ekipy CF Pachuca. Tam spędził sześć miesięcy, również sporadycznie pojawiając się jednak na boiskach.
Latem 2012 Escalante został wypożyczony po raz kolejny, tym razem do zespołu Querétaro FC, gdzie szybko został jednym z podstawowych piłkarzy wyjściowego składu. Po upływie roku dołączył do klubu na zasadzie transferu definitywnego, jednak bezpośrednio po tym zaczął notować rzadsze występy w lidze. Premierowego gola w najwyższej klasie rozgrywkowej strzelił 7 listopada 2014 w wygranej 2:0 konfrontacji z Morelią. W wiosennym sezonie Clausura 2015, pełniąc niemal wyłącznie rolę rezerwowego, zdobył z Querétaro tytuł wicemistrza kraju, natomiast w jesiennych rozgrywkach Apertura 2016 wywalczył puchar Meksyku – Copa MX (pierwsze trofeum w historii klubu).

</doc>
<doc id="2550523" url="https://pl.wikipedia.org/wiki?curid=2550523" title="Tantilla oolitica">
Tantilla oolitica

Tantilla oolitica – gatunek węża z rodziny połozowatych.
Systematyka.
Nie wszyscy specjaliści zgadzają się, że węża tego umieścić należy w oddzielnym gatunku.
Lepidozaury te zaliczane są do rodziny połozowatych, do której zaliczano je od dawna. Starsze źródła również umieszczają "Tantilla" w tej samej rodzinie Colubridae. Używają jednak dawniejszej polskojęzycznej nazwy wężowate czy też węże właściwe, poza tym Colubridae zaliczają do infrapodrzędu Caenophidia, czyli węży wyższych. W obrębie rodziny rodzaj "Tantilla" należy do podrodziny Colubrinae.
Rozmieszczenie geograficzne.
"Tantilla oolitica" zaliczyć można do endemitów, zamieszkuje bowiem tylko jeden południową Florydę w obrębie Stanów Zjednoczonych Ameryki.
Zagrożenia i ochrona.
Liczebność węża ulega spadkowi.
Główne zagrożenie stanowi dlań dewastacja jego środowiska naturalnego.
Jest chroniony w Key Largo include Crocodile Lake National Wildlife Refuge, John Pennekamp Coral Reef State Park, Key Largo Hammocks, Port Bougainville, Arch Creek Park.

</doc>
<doc id="2550528" url="https://pl.wikipedia.org/wiki?curid=2550528" title="Franciszek Herzog">
Franciszek Herzog

Franciszek Karol Herzog (ur. 10 września 1894 w Białej, zm. 1940 w Charkowie) – podpułkownik piechoty Wojska Polskiego, uczestnik obu wojen światowych i wojny polsko-bolszewickiej, kawaler Orderu Virtuti Militari, więzień Starobielska, ofiara zbrodni katyńskiej.
Życiorys.
Był najstarszym z sześciorga dzieci Franciszka i Heleny z Jędrzejowskich. Szkołę powszechną ukończył w Osieku, następnie kontynuował naukę w gimnazjum w Cieszynie, przerwał ją jednak i rozpoczął pracę w zawodzie drukarza, w Cieszynie i Bratysławie. Od 1912 roku działał w drużynie „Sokoła”, później także w Związku Strzeleckim i Polskiej Partii Socjalistycznej.
Po wybuchu I wojny światowej, podobnie jak jego brat Stanisław (ur. 1897, poległ pod Mołotkowem w 1914), wstąpił do Legionów Polskich. Służył w stopniu kaprala w 1 pułku piechoty, pod pseudonimem „Czwartak”. W grudniu 1914 roku został ranny w nogę pod Marcinkowicami. 6 sierpnia 1916 roku został wyróżniony odznaką „Za Wierną Służbę”. Odznaczył się w walkach nad Stochodem, za co został wymieniony w rozkazie pochwalnym pułkownika Śmigłego-Rydza, awansowany do stopnia sierżanta, zaś po wojnie otrzymał Krzyż Srebrny Orderu Virtuti Militari.
Po kryzysie przysięgowym został wcielony do jednostek armii austriackiej walczących na froncie włoskim. Zdezerterował we wrześniu 1918 roku i przedostał się do Krakowa, gdzie wstąpił do tajnych struktur Polskiej Organizacji Wojskowej. Działał głównie na Śląsku Cieszyńskim. Od listopada 1918 roku powrócił do armii regularnej, jako żołnierz 5. a następnie 1 pułku piechoty. Uczestniczył w wyprawie wileńskiej. W listopadzie 1919 roku powrócił na Śląsk Cieszyński, gdzie prowadził dywersję na terenach plebiscytowych, w ramach tajnej organizacji Konfederacja Śląska. Po zajęciu Zaolzia przez Czechy ponownie znalazł się w składzie 1 pułku, biorąc udział w Bitwie Warszawskiej.
W 1921, po odbyciu kursów dokształcających, został awansowany do stopnia porucznika, 26 stycznia 1922 do stopnia kapitana. Podczas pełnienia służby patrolowej na granicy polsko-litewskiej uwolnił z rąk litewskich żołnierzy emisariuszkę POW, Ludwikę Pac-Pomarnacką, z którą ożenił się wiosną 1923. Zamieszkał początkowo w Wilnie, następnie został przeniesiony do 75 pułku piechoty w Królewskiej Hucie. 3 maja 1922 został zweryfikowany w stopniu kapitana ze starszeństwem z dniem 1 czerwca 1919 i 1146. lokatą w korpusie oficerów piechoty. W maju 1927 został wyznaczony na stanowisko oficera Przysposobienia Wojskowego, a w 1928 komendanta obwodu PW. 18 lutego 1928 awansował do stopnia majora ze starszeństwem z dniem 1 stycznia 1928 i 62. lokatą w korpusie oficerów piechoty. W marcu 1932 został przeniesiony do Komendy Głównej Związku Strzeleckiego na stanowisko szefa wydziału wyszkolenia (w lipcu 1936 jako oficer rezerwy Związku Strzeleckiego został zatwierdzony w stopniu „okręgowego”). Wyjeżdżał w roli doradcy do spraw organizacji przysposobienia wojskowego do Łotwy, Estonii i Finlandii. W kwietniu 1934 został przeniesiony do 38 pułku piechoty w Przemyślu na stanowisko dowódcy batalionu. Na stopień podpułkownika został awansowany ze starszeństwem z dniem 19 marca 1938 i 14. lokatą w korpusie oficerów piechoty. W tym samym roku został przeniesiony do 39 pułku piechoty w Jarosławiu na stanowisko dowódcy I batalionu detaszowanego w Lubaczowie.
W kampanii wrześniowej 1939 roku dowodził III batalionem 154 pułku piechoty w składzie Armii „Karpaty”. Brał udział w obronie Lwowa. Po agresji ZSRR na Polskę i kapitulacji Lwowa przed Armią Czerwoną został wbrew warunkom kapitulacji miasta wzięty do niewoli sowieckiej i przewieziony do obozu w Starobielsku. Wiosną 1940 zamordowany przez NKWD w Charkowie i pogrzebany potajemnie w Piatichatkach w zbiorowej mogile. Od 17 czerwca 2000 roku spoczywa na Cmentarzu Ofiar Totalitaryzmu w Charkowie.
5 października 2007 roku Minister Obrony Narodowej Aleksander Szczygło mianował go pośmiertnie do stopnia pułkownika. Awans został ogłoszony 9 listopada 2007 roku, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
Żona i dzieci pułkownika Herzoga zostały wywiezione do Kazachstanu. Żona zmarła w 1942 roku. Trzech synów opuściło ZSRR z Armią Andersa.
Jego epitafium znajduje się na grobie rodzinnym Herzogów na Cmentarzu Rakowickim, zaś w 2003 roku w kaplicy na Groniu Miłosierdzia w Zagórniku wmurowano tablicę pamiątkową upamiętniającą rodzeństwo Herzogów: Franciszka, Stanisława, Stefana (ur. 1899, zamordowany w Katyniu), Józefa, Helenę i Marię.

</doc>
<doc id="2550530" url="https://pl.wikipedia.org/wiki?curid=2550530" title="Józef Herzog">
Józef Herzog

Józef Herzog (ur. 16 marca 1901 w Osieku, zm. 21 stycznia 1983 w Krakowie) – major piechoty Wojska Polskiego, żołnierz Legionów Polskich, uczestnik wojny polsko-bolszewickiej i kampanii wrześniowej, piłsudczyk, działacz patriotyczny, więzień polityczny okresu stalinowskiego, kawaler Orderu Virtuti Militari.
Życiorys.
Józef Herzog był piątym z sześciorga dzieci i najmłodszym z czterech synów Franciszka i Heleny z Jędrzejowskich. W młodości należał do drużyny skautowej przy C.K. Gimnazjum w Wadowicach.
Po wybuchu I wojny światowej zgłosił się wraz z bratem Stefanem (śladem starszych Franciszka i Stanisława) do Legionów Polskich, fałszując metrykę. Został wcielony w maju 1915 roku. W składzie 1 pułku piechoty wziął udział w kampanii wołyńskiej, był dwukrotnie ranny. Został wyróżniony odznaką „Za Wierną Służbę”. Po kryzysie przysięgowym został wysłany na front włoski. W listopadzie 1917 roku zgłosił przełożonym swą niepełnoletniość i został zwolniony do domu.
W porozumieniu z bratem Franciszkiem przystąpił do Polskiej Organizacji Wojskowej, brał udział w wyzwalaniu Andrychowa. Następnie, w składzie 4 pułku piechoty Legionów, uczestniczył w odsieczy Lwowa. Jednocześnie, w trakcie urlopów, zaliczał eksternistycznie program nauki w gimnazjum. W tym czasie nawiązał przyjaźń z Leopoldem Okulickim. Podczas wojny polsko-bolszewickiej wyróżnił się w walkach z armią Budionnego.
Razem z braćmi Franciszkiem i Stefanem (Stanisław poległ w 1914 roku w Karpatach) pozostał w czynnej służbie wojskowej i zdał maturę w Wilnie. Z dniem 10 listopada 1924 został przeniesiony do Korpusu Ochrony Pogranicza. W 1931 przeniesiono go do 20 pułku piechoty. 27 czerwca 1935 został mianowany majorem ze starszeństwem z 1 stycznia 1935 i 69. lokatą w korpusie oficerów piechoty. W sierpniu tego roku został przeniesiony do 27 pułku piechoty w Częstochowie na stanowisko dowódcy batalionu. Obowiązki służbowe łączył z pracą społeczną, między innymi w Lidze Morskiej i Kolonialnej.
W czasie kampanii wrześniowej był, w stopniu majora, oficerem sztabowym Grupy Operacyjnej „Piotrków”, dowodzonej przez generała Wiktora Thommée, w składzie Armii „Łódź”. Uczestniczył w obronie Modlina. Został odznaczony Krzyżem Srebrnym Orderu Virtuti Militari.
Po kapitulacji trafił do niewoli niemieckiej i został osadzony w oflagu II C Woldenberg, gdzie działał w konspiracji obozowej i zaangażował się w pomoc jeńcom radzieckim. Uwolniony w styczniu 1945, powrócił do Krakowa.
W marcu 1945 roku zgłosił się do ludowego Wojska Polskiego, ale nie został przyjęty ze względu na legionową przeszłość. Podjął pracę w sklepie chemiczno-farbiarskim przy ulicy Długiej, będącym własnością byłego oficera Armii Krajowej, Franciszka Ponickiego. Jednocześnie zaangażował się w działalność w organizacji Wolność i Niezawisłość. 20 października 1946 roku został aresztowany i poddany brutalnemu śledztwu. Skazany na 10 lat pozbawienia wolności, przebywał w więzieniu we Wronkach. Został zwolniony w 1951 roku, na mocy amnestii. Odtąd był stale inwigilowany przez organy bezpieczeństwa. Działał na rzecz zachowania pamiątek po Józefie Piłsudskim, odnowienia krypty na Wawelu i wyremontowania kopca Piłsudskiego. Uczestniczył w organizacji Marszu Szlakiem I Kompanii Kadrowej w 1981 roku i wszedł w skład kapituły odznaki. Na grobie rodzinnym na cmentarzu Rakowickim umieścił epitafia braci: Franciszka i Stefana, zamordowanych przez NKWD w Charkowie i Katyniu, podając miejsca ich śmierci.
Zmarł 21 stycznia 1983 roku w Krakowie i został pochowany na Cmentarzu Rakowickim (kwatera U-rząd wsch.). Jego pogrzeb przemienił się w wielką manifestację patriotyczną.
Józef Herzog był żonaty z Marią Sworzeniówną, z którą miał jedną córkę.
W 1994 roku nakładem Instytutu Józefa Piłsudskiego w Ameryce ukazała się jego książka wspomnieniowa "Krzyż Niepodległości. Wspomnienia ze służby w Legionach".

</doc>
<doc id="2550531" url="https://pl.wikipedia.org/wiki?curid=2550531" title="Plac Bartosza Głowackiego w Tarnobrzegu">
Plac Bartosza Głowackiego w Tarnobrzegu

Plac Bartosza Głowackiego w Tarnobrzegu – centralny plac miasta znajdujący się na Starym Mieście. Jego centralnym punktem jest pomnik imiennika.
Plac był świadkiem najważniejszych dla miasta wydarzeń. To tu rozgrywały się główne wydarzenia 1918 r., nazywane Republiką Tarnobrzeską.
Do placu przylega kościół i klasztor dominikanów. Z okazji zakończenia modernizacji tarnobrzeskich wodociągów w 2009 r. postawiono fontannę.
W latach 90. XX wieku przeprowadzono gruntowną rewitalizację placu, wykładając go czerwoną kostką betonową. Od tego czasu mieszkańcy miasta nazywają go potocznie Placem Czerwonym.

</doc>
<doc id="2550532" url="https://pl.wikipedia.org/wiki?curid=2550532" title="Ghana na igrzyskach Wspólnoty Narodów">
Ghana na igrzyskach Wspólnoty Narodów

Ghana zadebiutowała na igrzyskach Wspólnoty Narodów w 1954 roku na igrzyskach w Vancouver i od tamtej pory reprezentacja wystartowała na wszystkich igrzyskach oprócz igrzysk w Edynburgu w 1986 roku. Najwięcej złotych medali (5) Ghana zdobyła w 1966 roku podczas igrzysk w Kingston na Jamajce.

</doc>
<doc id="2550533" url="https://pl.wikipedia.org/wiki?curid=2550533" title="Piotr Sawicki (hispanista)">
Piotr Sawicki (hispanista)

Piotr Sawicki (ur. w 1947 r. w Hucie pod Suwałkami) – hispanista, profesor zwyczajny, pracownik Instytutu Filologii Romańskiej Uniwersytetu Wrocławskiego, wieloletni kierownik Zakładu Iberystyki (do 1996 r.), założyciel czasopisma „Estudios Hispánicos”. Kierownik Katedry Kultur i Literatur Iberoromańskich w Wyższej Szkoły Filologicznej we Wrocławiu, wykładowca Uniwersytetu Ostrawskiego (Czechy). W latach 1995–2001 prezes Wrocławskiego Towarzystwa Naukowego.
Studiował romanistykę na Uniwersytecie Wrocławskim w latach 1965–1970. Od 1970 zatrudniony w Instytucie Filologii Romańskiej. Doktoryzował się w 1978 na podstawie pracy "Twórczość literacka Vicente Blasco Ibáñeza i jej recepcja w Polsce". Habilitację uzyskał w 1984 r. Od 1996 r. profesor zwyczajny. Specjalizuje się w tematyce hiszpańskiej wojny domowej, kontaktów polsko-hiszpańskich i relacji z podróży po Hiszpanii; interesuje się także hiszpańskim filmem i paremiologią.
Twórca iberystyki na Uniwersytecie Wrocławskim; dzięki jego wysiłkom w 1990 r. stała się ona odrębnym kierunkiem studiów.
W roku 2000 otrzymał Złoty Krzyż Zasługi.
Jego młodszą siostrą jest iberystka i tłumaczka Anna Sawicka.

</doc>
<doc id="2550535" url="https://pl.wikipedia.org/wiki?curid=2550535" title="Oskar Enqvist">
Oskar Enqvist

Oskar Wilhelm Enqvist (lub Enkvist, ros.: Оскар Адольфович Энквист, ur. 28 października 1849, zm. 3 marca 1912 w Kronsztadzie) – rosyjski wiceadmirał, uczestnik bitwy cuszimskiej.
Życiorys.
Oskar Enqvist pochodził ze szwedzko-fińskiej rodziny o długiej tradycji służby w rosyjskiej marynarce wojennej. Jego ojciec, Adolf Frederik, zdecydował, że syn będzie kontynuował tę tradycję. W wieku 15 lat wstąpił do Morskiego Korpusu Kadetów, zaś 20 kwietnia 1869 roku został gardemarynem we Flocie Bałtyckiej. Służył między innymi na okręcie "Pietr Wielikij", korwecie "Bogatyr'", krążowniku "Kniaź Pożarskij" i korwecie "Wariag". W czerwcu 1884 roku został starszym oficerem kanonierki "Siwucz", w 1888 roku pełnił takąż funkcję na nowo zwodowanej fregacie pancernej "Pamiat´ Azowa".
W latach 1890–1891 uczestniczył w rejsie na Daleki Wschód, gdzie pozostał później jako dowódca kanonierki "Bobr", prowadzącej prace hydrograficzne u wybrzeży Korei. 6 grudnia 1894 roku awansował do stopnia kapitana 1. rangi (komandora). W lipcu 1895 roku został dowódcą krążownika "Gierzog Edinburgskij". Dwa lata później powrócił do Floty Bałtyckiej. W 1900 roku został komendantem bazy floty w Kronsztadzie, 6 grudnia 1901 roku awansował do stopnia kontradmirała. Rok później został komendantem portu i naczelnikiem miasta Mikołajowa.
26 kwietnia 1904 roku objął, przy protekcji ze strony swego kuzyna, Fiodora Awelana, stanowisko młodszego flagmana Drugiej Eskadry Pacyfiku. Otrzymał komendę nad zespołem krążowników. W czasie rejsu na Daleki Wschód, podczas incydentu hullskiego, jego krążowniki, w tym "Aurora", ucierpiały od ognia własnych pancerników. W bitwie cuszimskiej, po dziennej fazie boju, wyprowadził z akwenu starcia ocalałe krążowniki: flagowego "Oliega", "Aurorę" i "Żemczuga", porzucając na pastwę Japończyków powierzone mu transportowce i pozostawiając bez osłony główne siły Eskadry. Pożeglował na południe i zawinął do Manili, gdzie jego okręty zostały internowane i zwolnione dopiero po zakończeniu wojny.
Po powrocie do Rosji, 13 marca 1906 roku został mianowany dowódcą Floty Bałtyckiej, ale krytykowany za swoje postępowanie podczas bitwy cuszimskiej i porzucenie floty, został przeniesiony w stan spoczynku 19 listopada 1907 roku, w stopniu wiceadmirała. Zamieszkał w Kronsztadzie, gdzie zmarł w 1912 roku.

</doc>
<doc id="2550536" url="https://pl.wikipedia.org/wiki?curid=2550536" title="Tantilla planiceps">
Tantilla planiceps

Tantilla planiceps – gatunek węża z rodziny połozowatych.
Systematyka.
Taksonomowie wprowadzili pewne zmiany w klasyfikacji: zmniejszyli zakres nazwy "T, palniceps", wyjmując z niej uprzednio zaliczane do tego gatunku "Tantilla hobartsmithi", "Tantilla atriceps" i "Tantilla yaquia". Z kolei włączono doń "Tantilla eiseni", nie zgadzając się na przyznanie tej ostatniej rangi osobnego gatunku.
Lepidozaury te zaliczane są do rodziny połozowatych, do której zaliczano je od dawna. Starsze źródła również umieszczają "Tantilla" w tej samej rodzinie Colubridae. Używają jednak dawniejszej polskojęzycznej nazwy wężowate czy też węże właściwe, poza tym Colubridae zaliczają do infrapodrzędu Caenophidia, czyli węży wyższych. W obrębie rodziny rodzaj "Tantilla" należy do podrodziny Colubrinae.
Rozmieszczenie geograficzne.
"Tantilla planiceps" zasiedla Kalifornię w Stanach Zjednoczonych Ameryki oraz Meksyk.
Habitaty, w których bytuje, obejmują tereny trawiaste, porośnięte krzakami tereny nadmorskie, cierniste krzewy, chaparral, lasy sosnowo-dębowe, skraje pustyń, tereny kamieniste.
Zagrożenia i ochrona.
Liczebność węża nie została dokładnie oszacowana. Przekracza on 10000, a być może i 100000, utrzymując się na stabilnym poziomie.

</doc>
<doc id="2550537" url="https://pl.wikipedia.org/wiki?curid=2550537" title="Ralph Kirk James">
Ralph Kirk James

Ralph Kirk James (ur. 1906 w Chicago, zm. 31 marca 1994 w Annapolis) – amerykański wojskowy i inżynier, kontradmirał United States Navy, szef Bureau of Ships w latach 1959–1963.
Życiorys.
Ukończył Akademię Marynarki Wojennej w 1928. W 1933 uzyskał dyplom Massachusetts Institute of Technology. Służył w korpusie konstruktorów marynarki, następnie w Puget Sound Naval Shipyard, na tendrze niszczycieli USS „Whitney” w składzie Floty Pacyfiku oraz w Bureau of Ships. W 1942 został członkiem misji dyplomatycznej admirała Williama Glassforda do władz Francuskiej Afryki Zachodniej, towarzyszył mu również na konferencji w Casablance. Od 1943 brał udział w działaniach wojennych na Oceanie Spokojnym, najpierw jako oficer odpowiedzialny za koordynację napraw jednostek w akwenie południowego Pacyfiku z kwaterą na Espiritu Santo, następnie jako dowódca "Service Squadron 10" na wyspie Manus.
Po zakończeniu wojny pracował jako kontroler w Bureau of Ships i komendant Long Beach Naval Shipyard. W 1956 awansował do stopnia kontradmirała ("Rear Admiral"). W kwietniu 1959 został szefem Bureau of Ships i pełnił tę funkcję do przejścia w stan spoczynku w czerwcu 1963. Na emeryturze pozostał aktywnym inżynierem, uczestniczył m.in. w opracowywaniu projektu pierwszego amerykańskiego poduszkowca. Zmarł w 1994 wskutek zapalenia płuc.

</doc>
<doc id="2550539" url="https://pl.wikipedia.org/wiki?curid=2550539" title="James Ralph Kirk">
James Ralph Kirk

James Ralph Kirk (ur. 14 listopada 1895 w Antigonish, zm. 6 listopada 1963) – kanadyjski polityk, w latach 1936–1957 członek Izby Gmin z ramienia Liberalnej Partii Kanady.
Urodzony w Antigonish w Nowej Szkocji, w wyborach uzupełniających 16 marca 1936 roku w okręgu wyborczym Antigonish-Guysborough został wybrany członkiem 18. Izby Gmin. Następnie był wybierany na kolejne kadencje w wyborach lat 1940, 1945, 1949 oraz 1953. Był członkiem komisji zajmujących się sprawami morskimi, rybołówstwem, rolnictwem, oraz wydatkami publicznymi. Brał udział także w specjalnym komitecie utworzonym do przeanalizowania ustawy o wyborach w dominiach z 1938 roku. Przegrał następne wybory w 1957 roku, z politykiem Progresywno-Konserwatywnej Partii Kanady, Angusem Ronaldem Macdonaldem. Ogółem spędził w kanadyjskim parlamencie 21 lat, 2 miesiące i 26 dni. Zmarł w 1963 roku.

</doc>
<doc id="2550540" url="https://pl.wikipedia.org/wiki?curid=2550540" title="FSV Oggersheim">
FSV Oggersheim

FSV Oggersheim - niemiecki klub piłkarski, grający obecnie w 1. Kreisklasse Rheinpfalz Süd (odpowiednik jedenastej ligi), mający siedzibę w mieście Ludwigshafen am Rhein (w dzielnicy Oggersheim), leżącym w Nadrenii-Palatynacie. 
Klub po występach na szczeblu centralnym w rozgrywkach Regionalligi (sezony: 2007/2008 i 2008/2009), w lipcu 2009 roku ogłosił upadłość i prowadził tylko grupy młodzieżowe, a od sezonu 2011/2012 występuje w 1. Kreisklasse Rheinpfalz Süd (11. poziom), najniższej lidze w Nadrenii-Palatynacie. 

</doc>
<doc id="2550542" url="https://pl.wikipedia.org/wiki?curid=2550542" title="Jens Galschiøt">
Jens Galschiøt

Jens Galschiøt (ur. 4 czerwca 1954 we Frederikssund, Dania) – duński rzeźbiarz znany głównie z serii rzeźb pod zbiorczą nazwą Pillar of shame (Kolumna Wstydu). W 1973 roku Galschiøt przeprowadził się do Odense, w 1985 otworzył mieszczące się na dwóch tysiącach metrów kwadratowych odlewnię, studio, galerię oraz park rzeźb. W 1990 roku, wespół z Erikiem Mortensenem i Jeanem Voigtem stworzył rzeźbę pt. "The Ringwearer’s Jacket", zamówioną przez Clothing Industry’s Union of Denmark dla królowej Małgorzaty II z okazji pięćdziesiątych urodzin. Galschiøt wsparł swoimi rzeźbami Seville Expo'92.
W roku 1997 w Hongkongu wystawił Kolumnę Wstydu. Zapoczątkowało to wystawianie rzeźb o tej samej nazwie w innych miejscach: kolejna powstała w Meksyku dwa lata później, trzecia w Brazylii w 2000 roku.
W 2008 roku rozpoczął kampanię The Color Orange przeciwko naruszaniu praw człowieka w Chinach. Nie został wpuszczony do Hongkongu, gdzie miał pomalować Kolumnę Wstydu na pomarańczowo.
Rzeźby przyznawane w formie nagród.
Jens Galschiøt w ciągu kilku lat stworzył wiele prac w charakterze nagród, z czego wiele z nich przyznaje się co roku. Oto niektóre z nich:
The Showbiz of 1993. Maska z brązu. Nagroda przyznawana raz w roku przez Teatr w Kolding za wybitny charakter życia kulturalnego.
Wing. Rzeźba dla Phoenix Architectural Competition „Function and Form 1992” („Funkcja i Forma 1992”).
Hans Christian Andersen Prize (Nagroda Hansa Christiana Andersena). Każdego roku poczynając od 1996 Galschiøt tworzył miedziany odlew książki Andersena pt. „The Adventures of my Life” („Przygody mojego życia”). Na rzeźbie wygrawerowany jest wiersz Andersena oraz nazwisko zdobywcy nagrody. Nagroda przyznawana jest trzem osobom, które miały wkład w rozpowszechnianie twórczości Andersena. Jak dotąd, nagrodę przyznano na przykład niemieckiemu pisarzowi Günterowi Grassowi, amerykańskiemu producentowi filmowemu Stevenowi Spielbergowi i, w 2004 roku, królowej Małgorzacie II.
The Fernando Prize. Rzeźba w charakterze nagrody przyznawana Association of Social Politics. Od roku 1998 przyznawana corocznie za niezwykły wkład w zakresie współpracy.
The Solar Catcher. Nagroda Duńskiego Departamentu Energii. Między latami 1998-2001 przyznawana raz w roku samorządowi miejskiemu, które w dużej mierze przyczyniło się do badań i urzeczywistniania odnawialnej energii słonecznej.
Większe projekty/serie rzeźb.
Jens Galschiøt jest artystą – aktywistą związanym z polityką. Większość tworzonych przez niego rzeźb ma na celu wywołanie debat i dyskusji. Zwykle umieszcza własne prace w centrum uwagi, za pozwoleniem, a także bez niego.
The Pillar of shame – rzeźbiarski protest.
Pillar of shame (Kolumna Wstydu) to zbiorcza nazwa serii rzeźb. Pierwsza z nich wystawiona została w Hongkongu czwartego czerwca 1997 roku jako protest przeciwko chińskim atakom na Placu Tian’anmen w czasie protestu w roku 1989. Kolumna Wstydu mierzy osiem metrów wysokości i ukazuje powykręcane ludzkie ciała. Trzydziestego kwietnia 2008 roku Kolumna została pomalowana na pomarańczowo przez chińskich aktywistów demokratycznych w ramach światowej kampanii „pomarańczowej”. Kampania rozpoczęta została przez Galschiøta w celu ujawnienia i potępienia naruszania praw człowieka w Chinach. Wydarzenie zeszło się z Letnimi Igrzyskami Olimpijskimi w Pekinie w sierpniu 2008 roku. Galschiøt i jego załoga pojechali do Hongkongu by uczestniczyć w wydarzeniu, ale nie zostali wpuszczeni przez władze miasta.
Następnie Galschiøt wystawił wersje Kolumny Wstydu w różnych miastach na świecie, jako protest przeciwko naruszaniu praw człowieka.
Meksyk.
Pierwszego maja 1999 roku Kolumna Wstydu została wzniesiona w Zócalo w mieście Meksyk. Rzeźba dwa dni stała przed budynkiem Parlamentu w ramach protestu przeciwko opresjom kierowanym ku mieszkańcom. Następnie rzeźbę przeniesiono do wejścia wsi Acteal w Chiapas, gdzie czterdziestu pięciu nieuzbrojonych mieszkańców zostało zabitych przez paramilitarną grupę dwudziestego drugiego grudnia 1997 roku. We wznoszeniu Kolumny wzięły udział setki mieszkańców. Dwudziestego drugiego grudnia 2003 roku sfinansowano tablice informujące w języku Tzotzil. Oryginalne tablice były w języku hiszpańskim i angielskim – językach, których tubylcy nie rozumieli.
Brazylia.
Siedemnastego kwietnia 2000 roku Kolumna Wstydu została wzniesiona przed budynkiem brazylijskiego Parlamentu w Brasílii by uczcić pamięć dziewiętnastu bezrolnych chłopów, zabitych przez policję wojskową w północnej części Pará siedemnastego kwietnia 1996 roku. Rzeźbę wzniesiono we współpracy z MST (Ruch Bezrolnych Chłopów) i w opozycji do członków Parlamentu. Kolumnę ustawiono pomimo oporu prawicy i sekcjom rządu. Minister Sprawiedliwości powiedział, że „Rzeźba nigdy nie zostanie wzniesiona przed brazylijskim parlamentem”. Pierwszego maja Kolumnę ustawiono w Belém, stolicy północnego stanu Pará, gdzie miejsce miała masakra w Eldorado. Burmistrz Edmilson Rodrigues zapewnił w czasie inauguracji: „Pomimo oporu elit, trzymamy się naszej obietnicy o wystawieniu Kolumny Wstydu jako symbolu sprzeciwiania się opresjom i przemocy, która zbiera żniwo w postaci ludzkich istnień i naruszania praw człowieka”.
COCOON.
The Cocoon (kokon) to grupa rzeźb stworzona na duńską wystawę w Art Pavilion na Wystawie Światowej podczas Expo w Sevilli w 1992 roku. Kokon złożony jest z dwudziestu dwóch stalowych pokryw, każda mierząca półtora na cztery metry. Pokrywy przenikają twarze odlane z brązu. Galschiøt ofiarował dwadzieścia rzeźb z brązu oraz pracownię rzeźbiarską. Wystawa została zorganizowana we współpracy z The Mobile Gallery w Kolding, która otrzymała siedemdziesięcioościometrową łódź podwodną. Francuski artysta Jean Dewasne odpowiedzialny był za ozdobienie łodzi z zewnątrz, Galschiøt urządził wnętrze. Wizja ustanowienia w łodzi centrum wzrostu kulturalnego dla młodych ludzi bezrobotnych nigdy nie została zrealizowana.
My Inner Beast.
Galschiøt wzniósł czarne, jednotonowe betonowe rzeźby w znanych miejscach w dwudziestu miastach Europy. Ukazują one wyprostowane świnie w ubraniach. Celem akcji było ukazanie w dość niekonwencjonalny sposób wzrastającej przemocy, nietolerancji, rasizmu i prześladowań mniejszości narodowych, tak powszechnych w ostatnich latach. W listopadzie 1993 roku dwadzieścia rzeźb My Inner Beast (Moja Wewnętrzna Bestia) zostało ustawionych w ciągu pięćdziesięciu pięciu godzin bez wiedzy władz. Wywołało to wielkie poruszenie i debaty w sferach politycznych, w prasie oraz na forum publicznym. Rzeźby zostały ofiarowane każdemu miastu. W wydarzeniu uczestniczyło więcej niż stu ochotników.
My Inner Beast dziesięć lat po wydarzeniu.
Z okazji dziesiątej rocznicy Jens Galschiøt i jego załoga zorganizowali poszukiwania dwudziestu wystawionych wcześniej rzeźb w celu ustalenia, co stało się z obiektami. Los każdej z nich różni się. W kilku miastach statuy schowano lub też nawet zniszczono. Ponoć trzy z nich, wzniesione we Francji, zniknęły. Dla artysty to wyjaśnienie okazało się dość niejasne. W niektórych miastach świnie w ubraniach znalazły wiodące miejsca. W Bonn rzeźbę włączono do niemieckiej kolekcji sztuki. Statuy otrzymały także czołowe miejsca w takich miastach jak Kopenhaga, Mediolan, Barcelona i Innsbruck. Rocznicę świętowano podczas Europejskiego Forum Socjalnego między dwunastym a piętnastym listopada 2003 roku w Paryżu, gdzie dwie Bestie uczestniczyły w wielkiej manifestacji wespół z Survival of the Fattest (Przetrwanie Najgrubszego) i 14 Hunger Boys.

</doc>
<doc id="2550544" url="https://pl.wikipedia.org/wiki?curid=2550544" title="Wysokość nad poziomem gruntu">
Wysokość nad poziomem gruntu



</doc>
<doc id="2550554" url="https://pl.wikipedia.org/wiki?curid=2550554" title="Janusz Leśniak">
Janusz Leśniak

Janusz Leśniak (ur. 12 czerwca 1947 w Krakowie) – polski artysta fotograf, znany jako autor zdjęć ze swoim cieniem, nazywanych "leśniakami". Pierwsze takie fotografie powstały w latach 60. i 70. Od połowy lat 80. już stale fotografuje swój cień. W całym jego dorobku artystycznym ta twórczość jest zdecydowanie najobszerniejsza i najbardziej znacząca. Dyplom Związku Polskich Artystów Fotografików (ZPAF) otrzymał w 1977. Mieszka i tworzy w Krakowie.
Życiorys.
Pierwszą fotografię z cieniem, które nazwano później "leśniakami" wykonał na plaży w Warnemünde jako 17-latek w 1964. W 1965 zdobył 1. nagrodę na I Miejskim Konkursie Fotografii Szkolnej w Krakowie za ekspresyjne portrety dzieci. Maturę uzyskał w 1966. W 1967 zaczął pracować jako asystent, a następnie jako operator filmowy w TVP Kraków (do 1969). Realizował tam głównie reportaże filmowe, m.in. z Maciejem Szumowskim przy pierwszym jego filmie "Osielec" oraz późniejszym cyklu – "Polska zza siódmej miedzy". W 1968 podczas realizacji filmu o turystyce do publicystycznego programu telewizyjnego, jako pierwszy sfilmował autentyczną wyprawę ratowniczą GOPR-u w Tatrach.
W 1969 ożenił się z Anną Witowską. W 1970 urodził się ich syn Daniel, późniejszy artysta malarz (ASP Kraków, dyplom 1994).
Następne fotografie z cieniem powstały w Krakowie w 1972, a kolejny cykl w 1977 podczas podróży z kilkumiesięczną wyprawą naukową "Polish Student’s Expedition Africa-Hydrotrop 77, The Stanislaw Staszic University of Mining and Metallurgy Cracow 1977".
Dla fotografii z cieniem a później z mandalą jedną z ważniejszych inspiracji była myśl C.G.Junga, z którą zetknął się w 1977 
W latach 80. rozpoczął współpracę z Pracowniami Sztuk Plastycznych oraz krakowską Desą, dla których pracował przy stałej ekspozycji w Muzeum Auschwitz–Birkenau, wykonał stałą wystawę do Muzeum Zamku w Dębnie oraz wiele prac dla Społecznego Komitetu Odnowy Zabytków Krakowa.
W 1987 został zaproszony ze swoją indywidualną wystawą "Krajobrazy wewnętrzne (Interior Sites)" przez Gallery TPW w Toronto. Podczas pobytu w Kanadzie prezentował polską fotografię współczesną, m.in. prace Zofii Rydet, Jerzego Lewczyńskiego, Andrzeja Zygmuntowicza i kilkunastu innych autorów w Ryerson University i OCAD University (dawniej Ontario College of Art) w Toronto, Centre de la photographie VU w Quebec oraz w Concordia University w Montrealu.
W 1987 w Nowym Jorku spotkał się z dyrektorem Departamentu Fotografii Museum of Modern Art, Johnem Szarkowskim (znającym wcześniej jego prace), który podjął decyzję o przyjęciu 24 fotografii Leśniaka do kolekcji MoMA (następne 2 prace fotografa do zbiorów MoMA włączył w 2008 późniejszy dyrektor Departamentu Fotografii – Peter Galassi).
W latach 80., 90. i później pracował nad fotografiami z cieniem. Zbiegło się to w czasie z przechodzeniem od fotografii tradycyjnej, gdzie zdjęcia wykonywał na negatywach, a odbitki w ciemni, do fotografii cyfrowej, która zmieniła całkowicie technikę pracy.
W roku 2003 i 2004 zrobił zdjęcia do albumu "Kazimierz", który ukazał się w 2004 z tekstem Olgiedra Budrewicza.
Nawiązał współpracę z magazynem „Miesiąc w Krakowie”, gdzie cyklicznie prezentowana była jego twórczość (2004-2007). Rozpoczął realizację serii zdjęć w Krakowie, związanych tematycznie z kulturą i sztuką. Były to koncerty muzyki poważnej i jazzowej w kościołach, zabytkowych wnętrzach, hucie stali, kopalni soli, filharmonii oraz spektakle teatralne. Wykonał szereg portretów wybitnych ludzi sztuki.
W 2008 rozpoczął nowy cykl fotografii z cieniem, które nazwał "mandalami" .
W „Domu Fotografii” w Popradzie na Międzynarodowych Warsztatach Fotografii prowadził zajęcia pt. "Magiczny Krajobraz", (2002). We Wrocławiu w Szkole Międzynarodowego Forum Fotografii „Kwadrat” prezentował swoją twórczość oraz najnowsze technologie związane z przygotowaniem fotografii kolekcjonerskich (2008). W Krakowskiej Akademii im. Andrzeja Frycza Modrzewskiego prowadził wykłady o fotografii kolekcjonerskiej – kierunek Rynek Sztuki i Antyków (studia podyplomowe) w 2008/2009. Od 2010 do 2012 prowadził warsztaty fotograficzne organizowane przez Stowarzyszenia: Absolwentów Akademii Dziedzictwa MCK w Krakowie i Terra Artis Lanckorona.
W 2012 rozpoczął realizację nowego, autorskiego projektu "leśniaków" – "Hommage à Eugène Atget" fotografując paryskie ogrody: Jardin du Carrousel, Jardin des Tuileries, Jardin du Luxembourg.
Joan Miró i Antoni Gaudí to artyści, których sztuka zainspirowała go bezpośrednio do stworzenia "hiszpańskiego" cyklu "leśniaków" i "leśniaków-mandali" (2014). Fotografie te powstawały w otwartych przestrzeniach i we wnętrzach Barcelony (parki i ogrody, ulice i place, obiekty sakralne i fragmenty architektury). Wykonał zdjęcia do kolejnego filmu z cyklu "Człowiek jest snem cienia".
Twórczość.
W latach 70. uprawiał fotoreportaż i portret, które przedstawiały ludzi w ich naturalnym otoczeniu, głównie poza ośrodkami wielkomiejskimi. Zdegradowany krajobraz miejski, wiejski oraz poprzemysłowy były tematem szeregu innych prac wykonywanych w ramach cyklu ekologicznego. W tym okresie pojawiły się serie prac, z których każda składała się z kilku ujęć tworzących narrację. Zdjęcia były wykonywane w plenerze, byli obecni na nich ludzie w rzeczywistych, niearanżowanych sytuacjach.
W 1979 wykonał cykl zdjęć Krakowa – ulic i budynków centrum miasta. Fotografie te zestawił z XIX w. widokami „zdjętymi” z tych samych miejsc przez Ignacego Kriegera i jego rodzinę.
Osobnym rozdziałem twórczości tego okresu są akty kobiece we wnętrzu. Fotografował je, dodatkowo deformując optycznie jeszcze w trakcie wykonywania zdjęć. Prace te były swobodną transformacją głównego motywu, będącego tutaj pretekstem dla powstania określonych kompozycji ("Sublimacje").
W latach 70. i 80. realizował cykl "Krajobrazy wewnętrzne" – fotografie fragmentów otoczenia o specyficznym, surrealnym klimacie. Cechą tych obrazów był brak na nich postaci człowieka. Innym wyróżnikiem wielu z nich była obecność cieni elementów przyrody i fragmentów architektury. Fotografie te wystawiane i często publikowane w kraju i zagranicą stanowiły wyraźną zapowiedź twórczości, która skupiła się później wyłącznie na tworzeniu "leśniaków".
Początkowo były to zdjęcia czarno-białe tworzone głównie w krajobrazie naturalnym i wykonywane na negatywach w formacie kwadratu. Leśniak fotografował tak swój cień m.in. w okolicach Krakowa (1985 i 1986), w Toronto i Nowym Jorku (1987) oraz w miejscowościach południowej Polski (1987-1994).
Od 1989 przez wiele lat powstawały "leśniaki" w ogrodzie wiejskim w Gwoźdźcu. W 1993 robił tam zdjęcia ze swoim cieniem na „natychmiastowych” materiałach Polaroid do kolekcji firmy. W procesie tym otrzymywał, powstające równolegle: czarno-białe negatywy i odbitki. W tym samym roku wykonał pierwsze fotografie barwne ze swoim cieniem.
Kolejnym etapem był cień w krajobrazie kształtowanym przez człowieka. W 1995 (oraz później – w 2011) fotografował w ogrodach Elżbiety i Krzysztofa Pendereckich w Lusławicach, następnie w ogrodach Łańcuta (także we wnętrzach zamkowych), Baranowa Sandomierskiego, Żelazowej Woli, Krasiczyna i innych (do 2001).
Przejście w połowie pierwszej dekady XXI w. do fotografii cyfrowej oraz zmiana sprzętu i optyki zaowocowały innymi sposobami przedstawiania cienia wprojektowanego w otoczenie.
W 2008 Leśniak rozpoczął prace nad cyklem fotografii, gdzie końcowy obraz powstaje (podobnie jak w całej jego twórczości) przede wszystkim podczas fotografowania, gdy używa m.in. zmiennej ogniskowej aby osiągnąć zauważalny ruch, intensywność barwy i większą dynamikę kompozycji. Były to mandale.
Bezpośrednią, choć nie jedyną inspiracją dla ich powstania, było zetknięcie z fotografiami wykonanymi przez Kosmiczny Teleskop Hubble’a, które od lat 90. publikowała NASA.
Wyraźnie mandaliczne kształty występowały u niego już wcześniej w czarno-białych przetwarzanych aktach ("Sublimacje", 1973) oraz w cyklu "Kaleidoscope" – fotografiach o wyrazistym kształcie i kolorze (lata 90. i 10. XXI w.).
Koncepcja tych prezentacji była bliska konstrukcji świata i miejsca człowieka według wielu kultur i religii świata (m.in. kultury Wschodu i Chrześcijaństwa) oraz psychologii Carla Gustava Junga, który uważał, że mandala jest symbolem i miejscem Jaźni (w religii – obrazu Boga) oraz gry światła i cienia, czyli wizualizacji procesu oczyszczenia.
2013 to początek okresu, w którym zaczął tworzyć "leśniaki-mandale" w nowych kształtach i strukturach, o wyrazie fotografowanych miejsc odmiennym niż dotychczasowe przedstawienia w latach 2008 – 2012. "Leśniaki-mandale" są syntezą twórczości artysty, która ujawnia podstawową zasadę całej fotografii.
Prace te przez strukturalną zmianę obrazowania i idącą za tym nową formę przedstawiania, skierowały go do następnego etapu twórczości – realizacji filmów autorskich. W 2014 zaczyna tworzyć filmy o powstawaniu i metamorfozach cienia i mandali w nowej, "onirycznej" rzeczywistości, o zróżnicowanym wyrazie i dynamice. 
Cała najnowsza twórczość powstająca jako animacje filmowe wzięła swój początek w twórczości fotograficznej, która jest podstawowym i najważniejszym tworzywem dla tych wizualizacji.
Animacje "Człowiek jest snem cienia" nie posługują się typową narracją jako formą opowiadania przebiegającego w czasie, lecz następstwem obrazów bez początku i końca oraz swobodną ich kompozycją. Przebieg obrazów nie ma natury liniowej, lecz charakter kołowy lub cykliczny. Ważną składową tych wizualizacji jest warstwa dźwiękowa, głównie muzyczna. Autor łączy je z różnymi jej rodzajami.
W trakcie seansów filmowych występują muzycy z koncertami na żywo: Arkadiusz Krupa i Michał Nagy oraz Piotr Domagała i Oleg Dyyak.
Autorami muzyki w animacjach filmowych są: Michał Lorenc, Janusz Bielecki, Michał Woźniak i Steve Roach.
W 2016 Leśniak wykonał po raz pierwszy fotografie "mandali", w których nadał cieniowi nowe funkcje oraz uzupełnił obserwacje natury o odmienny niż do tej pory sposób postrzegania jej fragmentów podczas fotografowania. Związane jest to z nowym projektem jaki rozpoczął.
Prace w zbiorach.
wybór
Wystawy indywidualne.
wybór
Wystawy grupowe.
wybór

</doc>
<doc id="2550556" url="https://pl.wikipedia.org/wiki?curid=2550556" title="Allison &amp; Lillia">
Allison &amp; Lillia

 – anime autorstwa Masayoshi Nishidy, stworzone przez studio Madhouse.
Składa się z 26 odcinków, podzielonych na dwie 'części' – obydwie liczą po 13 odcinków. Pierwsza część opowiada o przygodach Allison i Wila, druga zaś o przygodach córki Allison – Lilli oraz jej przyjaciela Treize. Serial emitowany na kanale Hyper+ w polskiej wersji językowej (napisy).
Opis fabuły.
Jest rok 3287. Na wielkim kontynencie dominują dwa mocarstwa: Roxche i Sou Beil oddzielone od siebie górami i rzeką Lutoni. Po latach wojen oba kraje zawiesiły broń, jednak nadal są do siebie wrogo nastawione.
Wil Schultz jest mieszkańcem Roxche i wiedzie spokojne życie, koncentrując się głównie na nauce. Pewnego dnia odwiedza go koleżanka z dzieciństwa – Allison Whittington, która niedawno wstąpiła do wojska. Bohaterowie dowiadują się od pewnego starca o skarbie ukrytym na terytorium wroga. Jego odnalezienie przyczyniłoby się do pogodzenia zwaśnionych państw. Przyjaciele wyruszają na poszukiwania. Po drodze czeka ich mnóstwo niebezpiecznych przygód.
Fabuła serialu została podzielona na dwie części. W pierwszej widzowie poznają wspomnianych już wcześniej bohaterów: Allison i Wila. Druga część rozgrywa się piętnaście lat później, a jej głównymi bohaterami są Lillia oraz jej przyjaciel z dzieciństwa Treize.
Muzyka.
Opening: (odcinki 01-26) "Tameiki no Hashi", wykonany przez Kuricorder Quartet i Shione Yukawa
Ending: (odcinki 01-26) "Sayonara no Omajinai", wykonany przez Kuricorder Quartet i Sō Matsumoto.

</doc>
<doc id="2550558" url="https://pl.wikipedia.org/wiki?curid=2550558" title="Najszybsze samochody świata">
Najszybsze samochody świata



</doc>
<doc id="2550560" url="https://pl.wikipedia.org/wiki?curid=2550560" title="My inner beast">
My inner beast

My Inner Beast – zbiorcza nazwa jednotonowych, czarnych rzeźb z betonu stworzonych przez duńskiego rzeźbiarza Jensa Galschiøta. W listopadzie 1993 roku dwadzieścia rzeźb zostało rozlokowanych w dwudziestu miastach Europy bez pozwolenia władz.
Ustawianie rzeźb.
W listopadzie 1993 roku statuy rozmieszczono w miastach w ciągu pięćdziesięciu pięciu godzin. Władze miast nie zostały poinformowane o wydarzeniu, co więcej, artysta nie miał pozwolenia na ustawianie rzeźb. Ich ustawienie wywołało debaty w kręgach politycznych, w prasie i na forum publicznym. W niektórych miastach rzeźby znalazły stałe miejsce.
W wydarzeniu wzięło udział więcej niż stu ochotników.
10 lat po ustawieniu rzeźb.
W dziesiątą rocznicę ustawienia rzeźb Jens Galschiøt i jego załoga zadecydowali o sprawdzeniu, jaki los spotkał każdą z dwudziestu statui. Los rzeźb był różny. W niektórych miastach zostały schowane, a nawet zniszczone. Trzy rzeźby z Francji zniknęły.
Gdzieniegdzie znalazły stałe miejsca. W Bonn zostały włączone do kolekcji sztuki. Rocznicę świętowano podczas Europejskiego Forum Socjalnego między dwunastym a piętnastym listopada 2003 roku w Paryżu, gdzie dwie statuy wzięły udział w wielkiej manifestacji.

</doc>
<doc id="2550561" url="https://pl.wikipedia.org/wiki?curid=2550561" title="Giovanni Delise">
Giovanni Delise

Giovanni Delise (ur. 1 listopada 1907 w Izoli, zm. 19 maja 1947 tamże) – włoski wioślarz. Złoty medalista olimpijski z Amsterdamu.
Zawody w 1928 były jego jedynymi igrzyskami olimpijskimi. Triumfował w czwórce ze sternikiem. Osadę tworzyli również Valerio Perentin, Giliante D’Este, Nicolò Vittori i Renato Petronio.

</doc>
<doc id="2550562" url="https://pl.wikipedia.org/wiki?curid=2550562" title="KIO (KDE)">
KIO (KDE)

KIO (KDE Input/Output) – stanowiący część KDE SC 4 asynchroniczny wirtualny system plików odpowiedzialny za obsługę dostępu do plików, stron internetowych i innych zasobów za pośrednictwem jednolitego API. KIO-Slaves stanowiące część KDE Input/Output są programami zajmującymi się obsługą takich protokołów jak HTTP, FTP, SSH, WebDAV, SMB, SVN, TAR, FISH, SFTP, POP3, IMAP, Bluetooth. Osiąga się to poprzez abstrakcję typowych działań programów i umożliwia to również obsługę archiwów tar, cpio czy zip oraz lokalnych źródeł, takich jak CD-Audio czy pamięci USB.
Podstawowym założeniem tej koncepcji jest to, że nie pisze się nowego klienta do obsługi każdego nowego protokołu, więc zasada działania KIO slave wystarcza do opracowania obsługi nowego protokołu dla KIO. To z kolei zapewnia jednolity dostęp do plików dla wirtualny system plików w KDE bez konieczności odwoływania się do informacji o bieżących działaniach.
Konqueror, Dolphin i inne programy w KDE 4 mogą mieć np. dostęp do urządzeń Bluetooth lub urządzeń sieciowych bez konieczności uwzględnienia lub rozpoznania wyróżnionych rodzaju danych. Zapewnia to użytkownikom wygodniejsze i skuteczniejsze wykonywanie operacji niż z użyciem konsoli.
Przykład użycia.
Konwersja muzyki z CD-Audio z użyciem KIO slave CD-Audio do Ogg Vorbis polega skopiowaniu zawartości CD-Audio widocznej po wpisaniu pseudo-URI codice_1 do katalogu na dysku twardym codice_2. Cała konwersja odbywa się automatycznie podczas kopiowania. Podobnie wygląda konwersja na WAV lub inny format multimedialny.

</doc>
<doc id="2550563" url="https://pl.wikipedia.org/wiki?curid=2550563" title="Plac Antoniego Surowieckiego w Tarnobrzegu">
Plac Antoniego Surowieckiego w Tarnobrzegu

Plac Antoniego Surowieckiego w Tarnobrzegu, dawniej Plac Republiki Tarnobrzeskiej - plac znajdujący się w centralnej części miasta. Głównym punktem placu jest fontanna z 2003 r. oraz pomniki: Juliusza Tarnowskiego, księdza Michała Józefczyka oraz Hieronima Dekutowskiego. Plac został nazwany na cześć Antoniego Surowieckiego.
Przy placu znajduje się Urząd Miasta oraz siedziba Prezydenta Miasta (eklektyczny budynek dawnej Rady Powiatowej z 1910 r.).

</doc>
<doc id="2550564" url="https://pl.wikipedia.org/wiki?curid=2550564" title="Tantilla relicta">
Tantilla relicta

Tantilla relicta – gatunek pospolitego węża z Florydy z rodziny połozowatych.
Systematyka.
Lepidozaury te zaliczane są do rodziny połozowatych, do której zaliczano je od dawna. Starsze źródła również umieszczają "Tantilla" w tej samej rodzinie Colubridae. Używają jednak dawniejszej polskojęzycznej nazwy wężowate czy też węże właściwe, poza tym Colubridae zaliczają do infrapodrzędu Caenophidia, czyli węży wyższych. W obrębie rodziny rodzaj "Tantilla" należy do podrodziny Colubrinae.
Rozmieszczenie geograficzne.
"Tantilla relicta" zasiedla południowy zachód Stanów Zjednoczonych: Florydę i południową Georgią.
Zagrożenia i ochrona.
Jest to pospolity gatunek. Liczebność węża nie została dokładnie oszacowana. IUCN, jak w przypadku także niektórych innych gatunków tego samego rodzaju, podaje, że przewyższa ona 10000, a być może i 100000, wspominając o niewielkim spadku, mniejszym, niż 10% na dekadę lub trzy pokolenia węży.
Na węże te negatywny wpływ wywołuje urbanizacja i rowzój rolnictwa.

</doc>
<doc id="2550565" url="https://pl.wikipedia.org/wiki?curid=2550565" title="Pillar of shame">
Pillar of shame

Pillar of Shame (Kolumna Wstydu) – seria rzeźb stworzona przez duńskiego artystę Jensa Galschiøta. Każda z rzeźb mierzy osiem metrów wysokości i odlana jest z brązu, miedzi i betonu. Cztery z nich zostały wzniesione w Rzymie, Hongkongu, Meksyku i Brazylii. Piątą planowano ustawić w Berlinie.
Symbolizm.
Według Galschiøta rzeźby przypominają ludziom o wstydliwym wydarzeniu, które nie powinno nastąpić ponownie. Rozdarte i powykręcane ciała statuy symbolizują zwyrodnienie, dewaluację i brak respektu dla innych. Czarny kolor ukazuje żal i utratę, zaś rzeźba, reprezentująca ofiary, wyraża ból i rozpacz. Może być ona użyta przez obie strony w skomplikowanych sytuacjach konfliktowych, gdzie trudno o wskazanie winnego.
Kolumna Wstydu w Hongkongu.
Kolumna w Hongkongu to betonowa rzeźba, po raz pierwszy wzniesiona w Victoria Park w 1997 roku w celu naświetlenia ósmej rocznicy protestów na Placu Tian’anmen 1989 roku. Statua ukazuje pięćdziesiąt rozdartych, powykręcanych ciał symbolizujących ofiary rządowych opresji. U dołu na podstawie wygrawerowano historię masakry. Na podstawie znajduje się napis w językach angielskim i chińskim: „Masakra Tian’anmen”, „4 czerwca 1989” i „Stary nie zabije młodego”.
Kolumna po raz pierwszy wystawiona została podczas czuwania ku pamięci ósmej rocznicy wyżej wspomnianej masakry, trzeciego czerwca 1997 roku. Po czasie czuwania studenci lokalnego uniwersytetu walczyli o miejsce ustawienia rzeźby. Po przepychankach z policją i kontrowersyjnych wydarzeniach z udziałem władz uczelni, o trzeciej w nocy studenci wywalczyli przeniesienie dwutonowej statuy na podium budynku Haking Wong, należącego do Uniwersytetu w Hongkongu. Niemniej jednak części rzeźby nie zostały wzniesione, ponieważ podłoga była zbyt wątła. Kolumnę ustawiono w tym samym miejscu szesnastego czerwca 1997 roku.
Miejsca wystawienia Kolumny:
Trzydziestego pierwszego maja 1998 roku, podczas dziewiątej rocznicy protestów na Placu Tian’anmen, rzeźba powróciła do Victoria Park, gdzie czuwano przy świecach. Rankiem, przed czuwaniem, samozwańczy artysta wylał na rzeźbę dwa wiadra czerwonej farby, twierdząc, że „Krew ludzi to także moja krew.”
Dwudziestego czwartego i dwudziestego piątego września 1998 roku Unia Studentów Uniwersytetu w Hongkongu (HKUSU) przeprowadziła sondę z pytaniem, czy Kolumna Wstydu powinna zostać na terenie Uniwersytetu na dłuższy czas. 1629 z 2190 respondentów opowiedziało się za zatrzymaniem statuy. Kolumna przeniesiona została więc na Podium w Haking Wong trzeciego grudnia 1998 roku. Cichy hołd składany jest przez HKUSU i The Hong Kong Alliance in Support of Patriotic Democratic Movements in China (Przymierze Wspomagania Patriotycznych Demokratycznych Ruchów w Chinach) w maju każdego roku.
Trzydziestego kwietnia 2008 roku Kolumna Wstydu została pomalowana na pomarańczowo w formie projektu stowarzyszenia The Color Orange, by szerzyć świadomość naruszania praw ludzkich w Chinach. Jako twórca rzeźby, Galschiøt nie został wpuszczony do Hongkongu, ale wyżej wymienione Przymierze pomalowało statuę w jego imieniu.
Inne Kolumny Wstydu.
Piąta Kolumna planowana jest do wystawienia w Berlinie od 2002 roku, by uczcić pamięć ofiar nazistowskiego reżimu.
Stos ponad szesnastu tysięcy butów, każda para reprezentuje ofiarę masakry w Srebrenicy w 1995 roku, umiejscowiona została przed Bramą Brandenburską w niedzielę jedenastego czerwca 2010 roku. Buty zostały zebrane w celu stworzenia Kolumny Wstydu przez niemieckiego aktywistę Phillipa Ruch.

</doc>
<doc id="2550566" url="https://pl.wikipedia.org/wiki?curid=2550566" title="Dolina Sucha Giewoncka">
Dolina Sucha Giewoncka

Dolina Sucha Giewoncka – górne, zachodnie odgałęzienie Doliny Białego w polskich Tatrach Zachodnich. Ciągnie się od miejsca, w którym Biały Potok rozgałęzia się na dwa potoki aż po grań Długiego Giewontu. W górnej części rozgałęzia się na dwa żleby: Skośny Żleb i Potargany Żleb. Orograficznie lewe zbocza Doliny Suchej tworzy Juhaska Turnia, Wyżnia Sucha Przełęcz, Sucha Czubka, Niżnia Sucha Przełęcz, Suchy Wierch, Czerwona Przełęcz, Sarnia Skała i jej północno-wschodnia grań opadająca do Łomika. Zbocza prawe tworzy grzbiet odbiegający ze wschodniej grani Turni nad Białem w północnym kierunku przez Zameczki i Igłę i kończący się zalesionym stokiem, u podnóży którego Dolina Białego rozgałęzia się. Dnem doliny spływa jeden ze źródłowych cieków Białego Potoku. Niewielkie potoczki spływają również dolną częścią Skośnego Żlebu i Potarganego Żlebu.
Dolina Sucha była dawniej wypasana wchodziła w skład Hali Białe. W jej środkowej części znajdowała się Polana Białego z szałasem. Obecnie polana jest w końcowym etapie zarastania lasem, dolina jest całkowicie zalesiona lub porośnięta kosodrzewiną. Niewielkie trawiaste obszary istnieją w górnej części Skośnego Żlebu. Najwyższe partie doliny (grań Długiego Giewontu, Suchy Wierch) są skaliste. Z rzadkich roślin stwierdzono występowanie gnidosza Hacqueta – gatunku, który w Polsce występuje tylko w Tatrach i to na nielicznych stanowiskach.
Przez Dolinę Suchą biegną dwa szlaki turystyczne; przecinający ją w poprzek czarny szlak (Ścieżka nad Reglami) i dołączający do niego z dna Doliny Białego szlak żółty. Ścieżka nad Reglami mostkiem przekracza potok spływający dnem Doliny Suchej.

</doc>
<doc id="2550567" url="https://pl.wikipedia.org/wiki?curid=2550567" title="Nigeria na igrzyskach Wspólnoty Narodów">
Nigeria na igrzyskach Wspólnoty Narodów

Nigeria zadebiutowała na igrzyskach Wspólnoty Narodów w 1950 roku na igrzyskach w Auckland i od tamtej pory reprezentacja uczestniczyła we wszystkich igrzyskach oprócz zawodów w latach: 1962 (Perth), 1978 (Edmonton), 1986 (Edynburg) i 1998 (Kuala Lumpur). Najwięcej złotych medali (11) Nigeria zdobyła w 1994 roku podczas igrzysk w Victorii oraz w 2010 roku podczas igrzysk w Nowym Delhi. Tam też zdobyła najwięcej medali w ogóle - 33.

</doc>
<doc id="2550569" url="https://pl.wikipedia.org/wiki?curid=2550569" title="Valerio Perentin">
Valerio Perentin

Valerio Perentin (ur. 12 lipca 1909 w Izoli, zm. 7 stycznia 1998 w Neapolu) – włoski wioślarz. Złoty medalista olimpijski z Amsterdamu.
Zawody w 1928 były jego pierwszymi igrzyskami olimpijskimi. Triumfował w czwórce ze sternikiem. Osadę tworzyli również Giovanni Delise, Giliante D’Este, Nicolò Vittori i Renato Petronio. Brał udział w IO 36.

</doc>
<doc id="2550570" url="https://pl.wikipedia.org/wiki?curid=2550570" title="Tantilla robusta">
Tantilla robusta

Tantilla robusta – gatunek węża z rodziny połozowatych.
Systematyka.
Lepidozaury te zaliczane są do rodziny połozowatych, do której zaliczano je od dawna. Starsze źródła również umieszczają "Tantilla" w tej samej rodzinie Colubridae. Używają jednak dawniejszej polskojęzycznej nazwy wężowate czy też węże właściwe, poza tym Colubridae zaliczają do infrapodrzędu Caenophidia, czyli węży wyższych. W obrębie rodziny rodzaj "Tantilla" należy do podrodziny Colubrinae.
Rozmieszczenie geograficzne.
"Tantilla robusta" nieznana jest z jakiejkolwiek innej lokalizacji poza tą, w której ją pierwotnie opisano. Napotkano ją w leżącym na wysokości około 800 m nad poziomem morza Octimaxal Norte na północy Puebla w Meksyku na plantacji kawy, co wskazuje, że węże te potrafią przetrwać w środowisku zmienionym przez człowieka. Obszar ten porastały w przeszłości lasy mgliste.
Cykl życiowy.
Jest to zwierzę jajorodne.
Zagrożenia i ochrona.
Jest to pospolity gatunek. Liczebność węża nie została dokładnie oszacowana. IUCN, jak w przypadku także niektórych innych gatunków tego samego rodzaju, podaje, że przewyższa ona 10000, a być może i 100000, wspominając o niewielkim spadku, mniejszym, niż 10% na dekadę lub trzy pokolenia węży.
Na węże te negatywny wpływ wywołuje urbanizacja i rowzój rolnictwa.

</doc>
<doc id="2550572" url="https://pl.wikipedia.org/wiki?curid=2550572" title="Daniel Flores">
Daniel Flores

Daniel Ernesto Flores (ur. 28 sierpnia 1961 w Palacios, Teksas) – amerykański duchowny katolicki, biskup Brownsville w metropolii Galveston-Houston od 2009.
Życiorys.
Studiował na University of Texas at Austin i w Seminarium Świętej Trójcy, a także na Uniwersytecie w Dallas. Święcenia kapłańskie otrzymał 30 stycznia 1988 i został kapłanem diecezji Corpus Christi. Służył jako prywatny sekretarz ordynariusza, mistrz ceremonii, wicekanclerz, rektor St. John Vianney House of Studies i wikariusz biskupi ds. powołań. W roku 2000 uzyskał doktorat z teologii na "Angelicum" w Rzymie. Do roku 2001 był kanclerzem diecezji, po czym został skierowany do późniejszej archidiecezji Galveston-Houston. Pracował tam jako wykładowca na Uniwersytecie św. Tomasza i dyrektor ds. formacji Seminarium NMP (wicerektor w latach 2002–2006). Powrócił następnie do swej rodzimej diecezji i został rektorem miejscowej katedry.
28 października 2006 otrzymał nominację na pomocniczego biskupa Detroit ze stolicą tytularną "Cozyla". Sakry udzielił mu kardynał Adam Maida. Był pierwszym biskupem pochodzenia latynoskiego, który służył w Detroit. W chwili nominacji był też najmłodszym biskupem w episkopacie USA. 9 grudnia 2009 mianowany ordynariuszem diecezji Brownsville w Teksasie.

</doc>
<doc id="2550573" url="https://pl.wikipedia.org/wiki?curid=2550573" title="The Color Orange">
The Color Orange

The Color Orange – organizacja założona w 2008 roku przez Jensa Galschiøta, mająca na celu naświetlenie naruszania praw człowieka w Chinach z okazji Letnich Igrzysk Olimpijskich w Pekinie w roku 2008.
Apel.
The Color Orange został wykorzystany jako symbol protestu przeciwko naruszania praw człowieka w Chinach. Głównym celem organizacji było danie uczestnikom, odwiedzającym oraz chińskiej populacji możliwości poinformowania świata, że coś jest nie tak. W tym celu użyto pomarańczowych kapeluszy, toreb, krawatów, papieru, ubrań itd. Organizacja wypowiedziała się na temat naruszania praw: "Pełna cenzura może zabronić używania symboli praw człowieka, ale organizacja The Color Orange nie może zostać zakazana."
Wydarzenia.
Pomalowanie Kolumny Wstydu (Pillar of Shame) na pomarańczowo.
Organizacja The Color Orange zadecydowała pomalowanie Kolumny Wstydu, która stała się symbolem pamięci o masakrze na placu Tian’anmen. Celem akcji było oprotestowanie naruszania praw człowieka.
Jens Galschiøt i jego załoga polecieli do Hongkongu, by osobiście pomalować statuę, ale, kiedy dwudziestego szóstego kwietnia przybyli na miejsce, nie zostali wpuszczeni do miasta. Artysta został zatrzymany już w porcie lotniczym.
Ruch Chińskiej Demokracji zadecydował o pomalowaniu rzeźby w celu skupienia się na prawach człowieka w Chinach oraz by wesprzeć działania organizacji The Color Orange. Statua została pomalowana przez studentów Uniwersytetu w Hongkongu oraz chińskich członków Ruchu Demokratycznego bazującego w tym samym mieście. Do Ruchu należą między innymi: prezes Unii Handlowej w Hongkongu, Cheuk Yan Lee, poeta Szeto Wah, prawnik Albert Ho, aktywista i artysta Longhair oraz niektórzy członkowie Parlamentu.
Wspieranie The Color Orange przez duńskich celebrytów.
Podczas Olimpiady w Chinach organizacja rozpoczęła ubieranie rzeźb w pomarańczowe ubrania.
Włamanie na chińską stronę Igrzysk Olimpijskich.
Organizacja odebrała połączenie od anonimowej osoby twierdzącej, iż hakerzy zmienili nagłówki oficjalnej strony Olimpiady w Chinach na pomarańczowe. Kolor pomarańczowy to symbol naruszania praw człowieka w Chinach.
Usain Bolt wygrywa bieg na 100 metrów, nosząc pomarańczową bransoletę.
Podczas swojego legendarnego biegu Usain Bolt miał przy sobie pomarańczową bransoletę. Jens Galschiøt twierdził, że nie znał motywów Bolta dotyczących bransolety. W czasie Olimpiady w 2008 roku kolor pomarańczowy stał się sygnałem dla świata, iż coś jest nie tak z prawami człowieka w Chinach.

</doc>
<doc id="2550574" url="https://pl.wikipedia.org/wiki?curid=2550574" title="Kamerun na igrzyskach Wspólnoty Narodów">
Kamerun na igrzyskach Wspólnoty Narodów

Kamerun zadebiutował na igrzyskach Wspólnoty Narodów w 1998 roku na igrzyskach w Kuala Lumpur w Malezji i od tamtej pory reprezentacja uczestniczyła we wszystkich igrzyskach. Najwięcej złotych medali (9) oraz najwięcej medali w ogóle (12) Kamerun zdobył podczas igrzysk w Manchesterze. 

</doc>
<doc id="2550576" url="https://pl.wikipedia.org/wiki?curid=2550576" title="Raúl Fabiani">
Raúl Fabiani

Raúl Iván Fabiani Bosio (ur. 14 czerwca 1987 w Walencji) – gwinejski piłkarz grający na pozycji napastnika. Od 2017 roku jest zawodnikiem klubu CE L’Hospitalet.
Kariera klubowa.
Karierę piłkarską Fabiani rozpoczął w klubach Paterna i Burjassot CF. Następnie w 2001 roku podjął treningi w Villarrealu CF. W sezonie 2003/2004 był członkiem rezerw tego klubu. W sezonie 2004/2005 grał w Moralo CP, w sezonie 2005/2006 - w CP Cacereño, a w sezonie 2006/2007 - w UD Lanzarote. W latach 2008–2010 był zawodnikiem zespołu Villajoyosa CF, a w 2010 roku został zawodnikiem CD Alcoyano.
Kariera reprezentacyjna.
W reprezentacji Gwinei Równikowej Fabiani zadebiutował 29 stycznia 2012 roku w przegranym 0:1 meczu Pucharu Narodów Afryki z Zambią.

</doc>
<doc id="2550577" url="https://pl.wikipedia.org/wiki?curid=2550577" title="Renato Petronio">
Renato Petronio

Renato Petronio (ur. 5 lutego 1891 w Pirano, zm. 9 kwietnia 1976 w Portogruaro) – włoski wioślarz. Złoty medalista olimpijski z Amsterdamu.
Zawody w 1928 były jego pierwszymi igrzyskami olimpijskimi. Triumfował w czwórce ze sternikiem. Osadę tworzyli również Giovanni Delise, Giliante D’Este, Nicolò Vittori i Valerio Perentin. Brał udział w IO 36.

</doc>
<doc id="2550578" url="https://pl.wikipedia.org/wiki?curid=2550578" title="Adriano Visconti">
Adriano Visconti

Adriano Visconti di Lampugnano (ur. 11 listopada 1915 w Trypolisie, zm. 29 kwietnia 1945 w Mediolanie) – włoski arystokrata, pilot wojskowy, w czasie II wojny światowej jeden z asów myśliwskich, z co najmniej 10 zestrzeleniami dla Regia Aeronautica i Aeronautica Nazionale Repubblicana. W 1945 roku został zamordowany przez komunistycznych partyzantów w Mediolanie.
Życiorys.
Adriano Visconti pochodził z arystokratycznej rodziny, jego ojciec Galeazzo był uczestnikiem wojny trypolitańskiej, po której osiadł w Libii. Adriano Visconti wstąpił do Accademia Aeronautica w Casercie, ukończył ją w 1939 roku. Przydzielony do 159. eskadry 12. dywizjony, 50. pułku szturmowego ("159ª Squadriglia 12ºGruppo 50º Stormo") bazującego w Tobruku, latał początkowo na samolocie Breda Ba.65. Z powodów dyscyplinarnych został wkrótce przeniesiony do 23. eskadry 2. dywizjonu Aviazione Presidio Coloniale, latającej na Ca.309 Ghilbi. Zaatakowany podczas lotu rozpoznawczego przez trzy brytyjskie myśliwce Gloster Gladiator, zdołał dzięki swym umiejętnościom uniknąć zestrzelenia. Za okazane męstwo przywrócono go do poprzedniej jednostki i odznaczono brązowym Medalem za Męstwo Wojskowe.
Po okresie lotów szturmowych na nie spełniających wymogów pola walki Ba.65, 159. eskadra została rozwiązana, zaś Visconti przeniesiony do 76. eskadry myśliwskiej, wyposażonej w MC.200. Latał między innymi w eskorcie wypraw bombowych oraz na samodzielne loty rozpoznawcze nad Maltę. Na początku 1942 roku eskadra została przezbrojona w dolnopłaty MC.202. Swoje pierwsze zwycięstwo powietrzne odniósł Visconti 15 czerwca 1942 roku nad Pantellerią, 13 sierpnia zaś dwa kolejne. W 1943 roku został wraz z jednostką przeniesiony do Tunezji, gdzie wziął udział w ostatnim etapie walk w Afryce Północnej, jako dowódca 76. eskadry w stopniu kapitana. Do kapitulacji wojsk Osi odniósł trzy zwycięstwa powietrzne. Jako jeden z niewielu włoskich pilotów zdołał uciec na swym samolocie na Sycylię.
Mianowany dowódcą 310. eskadry myśliwsko-rozpoznawczej, latającej na specjalnie przystosowanych MC.205, wziął udział w walkach na Sycylii. Po kapitulacji, 9 września przeleciał na lotnisko Guidonia pod Rzymem, przewożąc w kokpicie swojej jednoosobowej maszyny trzech innych pilotów. Przyłączył się do lotnictwa Włoskiej Republiki Socjalnej, walczącego wspólnie z Niemcami przeciwko Aliantom. Awansowany do stopnia majora, został dowódcą "1º Gruppo caccia „Asso di bastoni”". Odniósł kolejne cztery zwycięstwa powietrzne, zestrzeliwując dwa P-38 i dwa P-47. W kwietniu 1945 roku negocjował warunki kapitulacji swojej jednostki. Uwięziony w Mediolanie, został zamordowany przez komunistycznych partyzantów 29 kwietnia 1945 roku.
Był czterokrotnie odznaczony srebrnym i dwukrotnie brązowym Medalem za Męstwo Wojskowe oraz niemieckim Krzyżem Żelaznym II klasy.

</doc>
<doc id="2550580" url="https://pl.wikipedia.org/wiki?curid=2550580" title="Franco Bordoni-Bisleri">
Franco Bordoni-Bisleri

Franco Bordoni-Bisleri (ur. 10 stycznia 1913 w Mediolanie, zm. 15 września 1975 w Chiavari) – włoski przedsiębiorca, pilot i kierowca wyścigowy, w czasie II wojny światowej jeden z asów myśliwskich, z 19 zestrzeleniami dla Regia Aeronautica. W latach 50. z sukcesami uczestniczył w wyścigach samochodowych.
Życiorys.
Pochodził ze znanej rodziny przemysłowców, produkujących między innymi likier (amaro) o nazwie Ferro-China-Bisleri. Ukończył ekskluzywną szkołę San Carlo College w Mediolanie. Zafascynowany szybkością, uczestniczył w wyścigach samochodowych, próbował również wstąpić do lotnictwa wojskowego (Regia Aeronautica), ale nie został przyjęty ze względu na problemy zdrowotne. W 1936 roku ukończył cywilny kurs pilotażu i rok później został oficerem rezerwy lotnictwa wojskowego. Po roku służby przeszedł do cywila. Ponownie został zmobilizowany w 1940 roku.
W składzie 95. Eskadry 18. Dywizjonu 3. Pułku lotnictwa myśliwskiego ("95ª Squadriglia, 18º Gruppo, 3º Stormo C.T.") wziął udział w kampanii francuskiej. Następnie znalazł się ze swoją jednostką w Libii. Latał wówczas dwupłatowym myśliwcem Fiat CR.42. W październiku 1940 został przeniesiony ze swoim dywizjonem do Belgii, w składzie włoskiego korpusu ekspedycyjnego Corpo Aereo Italiano, który wziął krótki udział w bitwie o Anglię. W styczniu 1941 roku powrócił do Afryki Północnej. Pierwsze zwycięstwo powietrzne odniósł 10 marca 1941 roku nad bombowcem Bristol Blenheim, dwa następne w kwietniu i kolejne dwa w czerwcu (trzy Blenheimy i Hawker Hurricane). W drugiej połowie roku 18. dywizjon został przezbrojony na samoloty Macchi MC.200 i przeniesiony do Grecji, gdzie nie dochodziło do walk powietrznych.
Od lipca 1942 roku po raz kolejny uczestniczył w walkach na froncie północnoafrykańskim. Pomiędzy 20 października a 7 listopada zgłosił zestrzelenia siedmiu samolotów przeciwnika (6 P-40 i Boston). 19 listopada odniósł kontuzję w wypadku samochodowym i został odesłany do Włoch. Po długiej rekonwalescencji wrócił do służby liniowej w czerwcu 1943 roku. Latając na nowoczesnym MC.205 Veltro, zestrzelił sześć bombowców B-17 i jednego B-26 nad centralnymi Włochami. Po kapitulacji zakończył służbę wojskową z 19 zwycięstwami powietrznymi na koncie. Był trzykrotnie odznaczony srebrnym Medalem za Męstwo Wojskowe a także niemieckim Krzyżem Żelaznym II klasy.
Po zakończeniu wojny objął szefostwo rodzinnego przedsiębiorstwa, był również aktywnym kierowcą rajdowym. Między innymi w 1950 roku zwyciężył w Coppa Inter-Europa w klasie GT na torze Monza, trzy lata później został rajdowym mistrzem Włoch w klasie samochodów sportowych, zaś w 1957 roku wygrał Grand Prix des Frontières. Zrezygnował z uczestnictwa w rajdach w 1959 roku.
Zginął 15 września 1975 roku w katastrofie pilotowanego przez siebie samolotu SIAI Marchetti F.260, którym wracał wraz z dziesięcioletnim synem i przyjacielem z Rzymu do Mediolanu po audiencji u papieża Pawła VI. W burzy rozbił się o zbocze Monte Anchetta w Apeninach, w pobliżu miejscowości Chiavari. Nikt z obecnych na pokładzie nie przeżył.

</doc>
<doc id="2550581" url="https://pl.wikipedia.org/wiki?curid=2550581" title="Franco Lucchini">
Franco Lucchini

Franco Lucchini (ur. 24 grudnia 1914 w Rzymie, zm. 5 lipca 1943) – włoski pilot wojskowy, as myśliwski okresu II wojny światowej, z liczbą 22 zestrzeleń jeden z najskuteczniejszych pilotów myśliwskich Regia Aeronautica. Zginął w walce powietrznej nad Katanią i pośmiertnie został odznaczony Medaglia d'oro al valor militare, najwyższym włoskim odznaczeniem wojskowym.
Życiorys.
Franco Lucchini odbył w latach 1935–1936 kurs pilotażu wojskowego i rok później zgłosił się jako ochotnik do wyjazdu do Hiszpanii, na front wojny domowej. W składzie Aviazione Legionaria, występując pod przybranym nazwiskiem Lunigiano, osiągnął swoje pierwsze zwycięstwo powietrzne, współuczestnicząc jeszcze w zestrzeleniu dwóch kolejnych samolotów przeciwnika. 22 lipca 1938 roku został zestrzelony i, po skoku ze spadochronem, wzięty do niewoli przez wojska republikańskie. Pozostawał w niej przez sześć miesięcy.
II wojnę światową rozpoczął jako pilot 4 pułku myśliwskiego ("4° Stormo"), stacjonującego w Afryce Północnej. 21 czerwca 1940 roku zestrzelił w rejonie Bardii brytyjską łódź latającą Short Sunderland. Do końca roku odniósł jeszcze dwa zwycięstwa. W 1941 roku został, wraz ze swą jednostką, wycofany na Sycylię, gdzie pułk otrzymał nowe myśliwce Macchi MC.200 i po przeszkoleniu wziął udział w walkach powietrznych nad Maltą. Pomiędzy czerwcem a wrześniem Lucchini zestrzelił kolejne cztery brytyjskie samoloty. Podczas przymusowego lądowania na wysepce Ustica rozbił samolot i został poważnie ranny w twarz i ramię. Do pułku, przezbrojonego w tym czasie w myśliwce Macchi MC.202, powrócił pod koniec roku.
1 grudnia 1941 roku otrzymał dowództwo 84 eskadry. Kolejne dwa samoloty – Supermarine Spitfire – zestrzelił 5 i 15 maja 1942 roku. Pod koniec tego miesiąca został wraz z pułkiem przerzucony do Afryki Północnej, gdzie włoscy piloci wspierali ofensywę Afrika Korps. Pomiędzy 4 czerwca a 3 września Lucchini zgłosił dziewięć zestrzeleń, 20 października dziesiąte. Ponadto uczestniczył we wspólnym z innymi pilotami zniszczeniu dalszych kilku samolotów. Cztery dni później został sam został zestrzelony i poważnie ranny, odesłany do Włoch na pokładzie statku szpitalnego. Powrócił na front wiosną 1943 roku, w czerwcu objął dowodzenie 10 dywizjonem bazującym na Sycylii. 5 lipca, w ataku na formację B-17 osłanianą przez Spitfire'y, osiągnął swoje ostatnie zwycięstwo powietrzne, by w chwilę później zostać samemu zestrzelonym przez strzelców pokładowych "Latających Fortec". Jego ciało odnaleziono dwa dni później w szczątkach myśliwca. W tej samej akcji zginął także inny as Regia Aeronautica, Leonardo Ferrulli.
Franco Lucchini był pięciokrotnie odznaczony srebrnym i raz brązowym Medalem za Męstwo Wojskowe, trzykrotnie Krzyżem Wojennym za Męstwo Wojskowe a także niemieckim Krzyżem Żelaznym II klasy. Był także dwukrotnie wymieniony w "Bollettino di Guerra". Pośmiertnie został odznaczony złotym Medalem za Męstwo Wojskowe, najwyższym włoskim odznaczeniem wojskowym.

</doc>
<doc id="2550582" url="https://pl.wikipedia.org/wiki?curid=2550582" title="Teresio Martinoli">
Teresio Martinoli

Teresio Martinoli (ur. 26 marca 1917 w Novarze, zm. 25 sierpnia 1944) – włoski pilot wojskowy, as myśliwski okresu II wojny światowej, z liczbą 22 zestrzeleń jeden z najskuteczniejszych pilotów myśliwskich Regia Aeronautica i Aviazione Cobelligerante Italiana. Zginął w wypadku podczas lotu treningowego, pośmiertnie został odznaczony Medaglia d'oro al valor militare, najwyższym włoskim odznaczeniem wojskowym.
Życiorys.
Teresio Martinoli uzyskał w 1937 roku licencję pilota wojskowego, zaś rok później odbył szkolenie pilotażu samolotów silnikowych. Zmobilizowany, ukończył szkolenie jako pilot myśliwski i w stopniu sierżanta pilota został skierowany do 336 eskadry 151 dywizjonu w 53 pułku myśliwskim. Jeszcze przed przystąpieniem Włoch do działań wojennych został przeniesiony do 384 eskadry 157 dywizjonu, stacjonującej w Trapani.
Swoje pierwsze zwycięstwo powietrzne odniósł 13 czerwca 1940 roku nad Tunisem, gdy zgłosił zestrzelenie wrogiego samolotu bombowego. Latając na samolocie Fiat CR.42 na froncie afrykańskim zgłosił jeszcze dwa zwycięstwa. Na początku 1941 roku zaczął latać na myśliwcu Macchi MC.200 a następnie Macchi MC.202. Jego nową jednostką został 9 dywizjon 4 pułku myśliwskiego. Do końca 1941 roku zgłosił kolejne cztery zwycięstwa w lotach nad Maltę. Kolejne trzy (plus jedno prawdopodobne) zwycięstwa nad brytyjskimi samolotami nad Maltą odniósł pomiędzy 4 a 16 majem 1942 roku.
Od 29 maja powrócił do lotów nad Afryką, wspierając ofensywę Afrika Korps. Do 9 października zestrzelił osiem kolejnych samolotów, a 23 października kolejny, już ostatni na afrykańskim teatrze działań. W 1943 roku uczestniczył w obronie Włoch przed ofensywą powietrzną aliantów. Latając na Macchi MC.205 zgłosił zestrzelenie jeszcze trzech samolotów: P-38, B-17 oraz Spitfire'a. Po kapitulacji Włoch zgłosił się do sił współdziałających z aliantami. Latał głównie nad Morzem Adriatyckim i Bałkanami, zestrzeliwując niemiecki Junkers Ju 52 nad Podgoricą. Ogółem odbył, w Regia Aeronautica i Aviazione Cobelligerante Italiana, 276 lotów bojowych, zgłosił zestrzelenie co najmniej 22 samolotów, co było jednym z najlepszych wyników wśród włoskich pilotów uczestniczących w II wojnie światowej, był dwukrotnie odznaczony Medaglia d'argento al valor militare a także niemieckim Krzyżem Żelaznym II klasy. Zginął w katastrofie podczas lotu treningowego na P-39 Airacobra, 25 sierpnia 1944 roku. Pośmiertnie został odznaczony Medaglia d'oro al valor militare, najwyższym włoskim odznaczeniem wojskowym.

</doc>
<doc id="2550583" url="https://pl.wikipedia.org/wiki?curid=2550583" title="Leonardo Ferrulli">
Leonardo Ferrulli

Leonardo Ferrulli (ur. 1 stycznia 1918 w Brindisi, zm. 5 lipca 1943) – włoski pilot wojskowy, as myśliwski okresu II wojny światowej, z liczbą 22 zestrzeleń jeden z najskuteczniejszych pilotów myśliwskich Regia Aeronautica. Zginął w walce powietrznej nad Katanią i pośmiertnie został odznaczony Medaglia d'oro al valor militare, najwyższym włoskim odznaczeniem wojskowym.
Życiorys.
Leonardo Ferrulli wstąpił do wojskowej szkoły lotniczej w Benewencie w 1935 roku, ukończył ją w roku następnym w stopniu sierżanta pilota. W lutym 1937 roku wstąpił jako ochotnik do Aviazione Legionaria i wziął udział w wojnie domowej w Hiszpanii. Latając na myśliwcu Fiat CR.32, zestrzelił 7 października 1937 roku, w pobliżu Palma de Mallorca, republikański bombowiec SB-2. Za swój udział w wojnie został odznaczony po raz pierwszy srebrnym Medalem za Męstwo Wojskowe.
Po przystąpieniu Włoch do II wojny światowej w 1940 roku walczył w Afryce Północnej, zgłaszając do końca 1940 roku zestrzelenie sześciu myśliwców (Gloster Gladiator i Hawker Hurricane) oraz bombowca Bristol Blenheim. Przed przeniesieniem do Włoch osiągnął jeszcze jedno zwycięstwo powietrzne w pierwszych dniach stycznia 1941 roku. W lotach nad Maltę zestrzelił jednego Hurricane'a, 4 lipca 1941 roku. Następne zwycięstwa odnosił już na Macchi MC.202 na froncie afrykańskim. Pomiędzy lipcem a grudniem 1942 roku zgłosił zestrzelenie dziewięciu samolotów przeciwnika: ośmiu P-40 i jednego Spitfire'a. W uznaniu zasług wojennych otrzymał awans na podporucznika ("Sottotenente").
W połowie 1943 roku niemal wszystkie włoskie jednostki myśliwskie walczyły z aliancką ofensywą bombową. 4 lipca Ferrulli zestrzelił samolot Lockheed P-38 Lightning. Następnego dnia wziął udział w ataku na amerykańską wyprawę bombową nad Katanią. Zgłosił zestrzelenie jednego bombowca Boeing B-17 Flying Fortress oraz jednego amerykańskiego P-38, ale jego samolot również został zestrzelony w walce z myśliwcami osłony. Włoski pilot próbował ratować się skokiem ze spadochronem, ale ten nie otworzył się przy zbyt małej wysokości. Pośmiertnie został odznaczony złotym Medalem za Męstwo Wojskowe, najwyższym włoskim odznaczeniem wojskowym.

</doc>
<doc id="2550584" url="https://pl.wikipedia.org/wiki?curid=2550584" title="Tomi Joutsen">
Tomi Joutsen

Tomi Joutsen (ur. 30 kwietnia 1975 w Lohja) – fiński muzyk, kompozytor, wokalista, autor tekstów i instrumentalista. Tomi Joutsen znany jest przede wszystkim z występów w grupie muzycznej Amorphis, w której pełni funkcję wokalisty. Wraz z formacją uzyskał m.in. nagrodę fińskiego przemysłu fonograficznego Emma-gaala. Wcześniej był perkusistą zespołu The Candles Burning Blue. Śpiewał również w formacji Nevergreen w latach późniejszych przekształconej w Sinisthra. Od 2005 roku jako gitarzysta i wokalista wspierający występuje w grupie Corpse Molester Cult. Wystąpił ponadto gościnnie na płytach takich zespołów jak: Discard, Marenne, Thunderstone, Swallow the Sun oraz Waltari.
Przypisy.
 

</doc>
<doc id="2550590" url="https://pl.wikipedia.org/wiki?curid=2550590" title="Nicolò Vittori">
Nicolò Vittori

Nicolò Vittori (ur. 13 marca 1909 w Isoli, zm. 26 maja 1988 w Trieście) – włoski wioślarz. Złoty medalista olimpijski z Amsterdamu.
Zawody w 1928 były jego pierwszymi igrzyskami olimpijskimi. Triumfował w czwórce ze sternikiem. Osadę tworzyli również Giovanni Delise, Giliante D’Este, Renato Petronio i Valerio Perentin. Brał udział w IO 36.

</doc>
<doc id="2550591" url="https://pl.wikipedia.org/wiki?curid=2550591" title="Nicolo Vittori">
Nicolo Vittori



</doc>
<doc id="2550594" url="https://pl.wikipedia.org/wiki?curid=2550594" title="Mahabad">
Mahabad

Mahabad (perski : مهاباد, kurdyjski : مەھاباد;) – miasto w Iranie, w ostanie Azerbejdżan Zachodni. Liczba mieszkańców w 2006 roku wynosiła ok. 133 tys.
Od stycznia do grudnia 1946, Mahabad był stolicą niepodległego państwa kurdyjskiego, zwanego republiką Mahabadzką.

</doc>
<doc id="2550601" url="https://pl.wikipedia.org/wiki?curid=2550601" title="Tantilla rubra">
Tantilla rubra

Tantilla rubra – gatunek węża z rodziny połozowatych.
Systematyka.
Lepidozaury te zalicza się do rodziny połozowatych, do której zaliczano je od dawna. Starsze źródła również umieszczają "Tantilla" w tej samej rodzinie Colubridae. Używają jednak dawniejszej polskojęzycznej nazwy wężowate czy też węże właściwe, poza tym Colubridae zaliczają do infrapodrzędu Caenophidia, czyli węży wyższych. W obrębie rodziny rodzaj "Tantilla" należy do podrodziny Colubrinae.
Rozmieszczenie geograficzne.
"Tantilla rubra" zamieszkuje tereny w Meksyku i Gwatemali, położone na wysokości od 0 do 2618 m n.p.m.
Bytuje ona w lasach porośniętych sosnami, a nieraz także dębami, a także w lasach liściastych klimatu zwrotnikowego.
Zagrożenia i ochrona.
Nie wiadomo dokładnie, jakie są zagrożenia dla gatunku, przynajmniej lokalnie musi zagrażać mu utrata środowiska naturalnego. Sądzi się, że jego zasięg występowania obejmuje jakieś obszary objęte ochroną.

</doc>
<doc id="2550602" url="https://pl.wikipedia.org/wiki?curid=2550602" title="Daniel Ekedo">
Daniel Ekedo

Daniel Vladmir Ekedo Chigozirim (ur. 19 września 1989 w Lagos) – piłkarz z Gwinei Równikowej grający na pozycji defensywnego pomocnika. Od 2016 roku jest zawodnikiem klubu CD San Roque de Lepe.
Kariera klubowa.
Karierę piłkarską Ekedo rozpoczął w klubie z Gwinei Równikowej, Akonangui FC. W 2008 roku zadebiutował w nim w pierwszej lidze Gwinei Równikowej. W debiutanckim sezonie wywalczył mistrzostwo kraju. W 2009 roku przeszedł do klubu Deportivo Mongomo. W 2010 roku został z nim mistrzem Gwinei Równikowej.
W 2010 roku Ekedo przeszedł do hiszpańskiego klubu CD San Roque de Lepe, grającego w Segunda División B. Następnie grał w: AD Ceuta, Moghreb Tétouan, UD Barbastro, Al-Ittihad Salalah i Deportivo Mongomo. W 2016 wrócił do CD San Roque de Lepe.
Kariera reprezentacyjna.
W reprezentacji Gwinei Równikowej Ekedo zadebiutował 3 grudnia 2009 roku w zremisowanym 2:2 meczu Pucharu CEMAC 2009 z Kongiem. W 2012 roku został powołany do kadry na Puchar Narodów Afryki 2012.

</doc>
<doc id="2550605" url="https://pl.wikipedia.org/wiki?curid=2550605" title="Aswan Stadium">
Aswan Stadium

Aswan Stadium – wielofunkcyjny stadion w mieście Asuan, w Egipcie. Jego pojemność wynosi 20 000 widzów. Swoje spotkania rozgrywa na nim drużyna Aswan SC.

</doc>
<doc id="2550606" url="https://pl.wikipedia.org/wiki?curid=2550606" title="Noumandiez Doue">
Noumandiez Doue



</doc>
<doc id="2550610" url="https://pl.wikipedia.org/wiki?curid=2550610" title="Tantilla sertula">
Tantilla sertula

Tantilla sertula – gatunek spotkanego przez człowieka tylko jeden raz węża z rodziny połozowatych.
Systematyka.
Lepidozaury te zalicza się do rodziny połozowatych, do której zaliczano je od dawna. Starsze źródła również umieszczają "Tantilla" w tej samej rodzinie Colubridae. Używają jednak dawniejszej polskojęzycznej nazwy wężowate czy też węże właściwe, poza tym Colubridae zaliczają do infrapodrzędu Caenophidia, czyli węży wyższych. W obrębie rodziny rodzaj "Tantilla" należy do podrodziny Colubrinae.
Rozmieszczenie geograficzne.
"Tantilla sertula" należy do gatunków znanych z pojedynczego spotkania. Miało ono miejsce w 1978 w La Union położonym na zachodzie meksykańskiego stanu Guerrero na terenach leżących na wysokości 150 m n.p.m., porośniętym lasem liściastym klimatu zwrotnikowego.
Zwierzę prawdopodobnie ryje w ziemi, co IUCN wiąże z rzadkimi spotkaniami z tym wężem.
Zagrożenia i ochrona.
Nie wiadomo dokładnie, jakie są zagrożenia dla gatunku.

</doc>
<doc id="2550612" url="https://pl.wikipedia.org/wiki?curid=2550612" title="Illimar Pärn">
Illimar Pärn

Illimar Pärn (ur. 27 października 1988 w Tartu) – estoński skoczek narciarski, reprezentant Skiclub Elva.
Na międzynarodowej arenie zadebiutował 5 lutego 2004 w Strynie podczas zawodów mistrzostw świata juniorów, oddając skoki na odległość odpowiednio 68,5 m i 79,5 m na skoczni normalnej podczas konkursu drużynowego.

</doc>
<doc id="2550613" url="https://pl.wikipedia.org/wiki?curid=2550613" title="Tantilla shawi">
Tantilla shawi

Tantilla shawi – gatunek rzadkiego, zagrożonego wyginięciem węża z rodziny połozowatych.
Systematyka.
Lepidozaury te zalicza się do rodziny połozowatych, do której zaliczano je od dawna. Starsze źródła również umieszczają "Tantilla" w tej samej rodzinie Colubridae. Używają jednak dawniejszej polskojęzycznej nazwy wężowate czy też węże właściwe, poza tym Colubridae zaliczają do infrapodrzędu Caenophidia, czyli węży wyższych. W obrębie rodziny rodzaj "Tantilla" należy do podrodziny Colubrinae.
Rozmieszczenie geograficzne.
"Tantilla shawi" zamieszkuje Xilitla leżące w San Luis Potosí oraz San Antonio Ixtatetla na północnym zachodzie stanu Veracruz. Oba podane miejsca znajdują się na terenie Meksyku.
Zwierzę zamieszkuje las mglisty.
Zagrożenia i ochrona.
Jest to rzadki wąż. Zagraża mu głównie destrukcja środowiska naturalnego, spowodowane tworzeniem plantacji kawy.

</doc>
<doc id="2550614" url="https://pl.wikipedia.org/wiki?curid=2550614" title="Choj">
Choj

Choj (perski : خوئ) – miasto w Iranie, w ostanie Azerbejdżan Zachodni. 
Liczba mieszkańców w 2011 roku wyniosła 200 958; dla porównania, w 2006 było ich 181 465, a w 1996 – 148 944.
W mieście rozwinął się przemysł drzewny oraz rzemieślniczy.

</doc>
<doc id="2550617" url="https://pl.wikipedia.org/wiki?curid=2550617" title="Amtorg">
Amtorg

Amtorg Trading Corporation ("Амторг") – działająca na rynku amerykańskim od 1924 radziecka spółka handlowa z siedzibą w Nowym Jorku.
Historia.
Została powołana w wyniku zawartego porozumienia Lenina z Armandem Hammerem 27 maja 1924 w stanie Nowy Jork przez połączenie dwóch przedsiębiorstw – utworzonego w 1919 "Products Exchange Corporation" oraz utworzonego w 1923 "Arcos-America Inc." Formalnie właścicielem spółki ze strony radzieckiej był Ludowy Komisariat Handlu Zagranicznego ("Народный комиссариат внешней торговли СССР"). Alternatywnie rozważano też nadanie innych nazw podmiotowi – Towarzystwa Handlowego Związku Republik Radzieckich TOSSOR ("Торговое общество Союза Советских Республик") lub Radziecko-Amerykańskiego Towarzystwa Handlu SATOR ("Советско-Американское торговое общество"). Amtorg pełnił funkcję pośrednika, brokera w operacjach eksportowo-importowych radzieckich central handlu zagranicznego i bezpośrednio wielu innych podmiotów gospodarczych z partnerami amerykańskimi. Nigdy nie zawierał umów we własnym imieniu.
Przedsiębiorstwo było założone jako spółka akcyjna zgodnie z prawem handlowym stanu Nowy Jork z udziałem kapitału radzieckiego w kwocie 1 mln dolarów, podniesionego później do wysokości 3 mln. Głównymi posiadaczami akcji były – Bank Handlu Zagranicznego ZSRR Wniesztorgbank ("Внешторгбанк") i Centralny Związek Spółdzielni Konsumenckich Centrosojuz ("Центросоюз"). Poza organizowaniem handlu zagranicznego, Amtorg służył za przykrycie dla agentów Razwiedupru/GRU, OGPU i Kominternu. Działalność Amtorgu była szczególnie ważna w latach poprzedzających uznanie ZSRR przez USA, gdy w 1933 w trakcie prezydentury Franklina Roosevelta otwarto w Waszyngtonie radzieckie poselstwo. "De facto" Amtorg do tego czasu pełnił funkcję półoficjalnego przedstawicielstwa ZSRR.
Amtorg w 1924 składał się z 6 oddziałów: administracyjnego, eksportu, importu, rolnego, finansowego i ekonomicznego. Organizacja zatrudniała do 500 pracowników, w większości Żydów, z których część nie znała języka rosyjskiego.
W latach 30., w latach Wielkiego Kryzysu, Amtorg prowadził usługi pośrednictwa w zatrudnieniu pracowników amerykańskich na terenie ZSRR. „Tylko w ciągu ośmiu miesięcy 1931 r. Amtorg przyjął 100 tys. podań od zdesperowanych Amerykanów.”.
Choć w okresie II wojny światowej Amtorg był aktywny w realizacji programu lend-lease, w latach 1942–1945 głównym organem koordynacji i nadzoru w tym zakresie ze strony radzieckiej była Radziecka Komisja Zamówień Rządowych w Stanach Zjednoczonych ("Советская Правительственная Закупочная Комиссия, Soviet Government Purchasing Commission") z siedzibą w Waszyngtonie. Członkami Komisji byli też prezesi Amtorgu. Nowojorski oddział Komisji mieścił się w siedzibie Amtorgu.
Dwukrotnie siedziba Amtorgu była celem ataków bombowych, w 1971 i ponownie w 1976, przez terrorystów określających się jako „Jewish Armed Resistance” ("Żydowski Opór Zbrojny").
Przedsiębiorstwo jest nieaktywne przez ogłoszenie odwołania zarządu z 24 czerwca 1998.
W Europie podobne radzieckie spółki handlowe to m.in. Arcos Ltd. z siedzibą w Londynie, Russgertorg w Berlinie i Sowpoltorg w Moskwie i Warszawie.
Jużamtorg.
Pod koniec 1927 spółka założyła swój południowoamerykański oddział, formalnie spółkę-córkę – Towarzystwo Handlu i Eksportu Jużamtorg S.A. ("Compañía de Comercio y Exportación", "Южaмторг") z siedzibą w Buenos Aires w "Avenida de Mayo" 650, o kapitale 1.500.000 peso argentyńskich wraz z przedstawicielstwami w Montevideo, Asunción, Rio Grande i w Valparaíso. W 1931 policja argentyńska dokonała przeszukania pomieszczeń oddziału, który w 1932 przeniósł swoją działalność do Montevideo. Prezesem spółki był Borys Krajewski (1888-1938).
Media.
Arcos wraz z Amerykańsko-Rosyjską Izbą Handlową (American-Russian Chamber of Commerce, Американо-Российская Торгово-Промышленная Палатa) wydawało/wydało cały szereg publikacji:
Siedziba.
Amtorg miał siedzibę w Nowym Jorku na Broadwayu 165 (do 1929), przy Fifth Ave 261 (1929-1941), Madison Ave 210 (1943), Lexington Ave 355 (1962-1976), zaś przed zawieszeniem działalności mieścił się w kompleksie biurowców z 1958 przy Third Ave. 750 (1980-1985). Amtorg utrzymywał też biura w nowojorskim Centrum Światowego Handlu ("1975"). W 1940 spółka posiadała szereg przedstawicielstw, m.in. w Detroit, Los Angeles (w Hellman Bldg. na rogu ulic Czwartej i Spring), San Francisco (w Newhall Bldg. przy California St 261), Pittsburghu, Camden. Do 1932 również w Chicago. Inne źródła wymieniają też Seattle.
W Moskwie funkcjonowało generalne przedstawicielstwo Amtorga – Sovamtorg ("Совамторг"), początkowo (1927) w Domu Towarowym A.S. Homjakowa ("Торговый дом А. С. Хомякова") przy ul. Pietrowka ("ул. Петровка") 3/6, później przy pl. Radzieckim 1 ("Советская площадь", Sowietskaja Pł.), obecnie pl. Twerski ("Тверская площадь"), które też miało oddziały w Leningradzie, Charkowie i Tyflisie.
Pozostałe spółki radzieckie w Stanach Zjednoczonych.
W okresie międzywojennym działało w Stanach też szereg innych przedsiębiorstw:
American-Russian Chamber of Commerce.
W 1916 powstała Amerykańsko-Rosyjska Izba Handlowa ("American-Russian Chamber of Commerce", "Американо-Русская торговая палата") z siedzibą przy Broadway 60, następnie działając pod adresem Amtorgu. Od 1927 utrzymywała też przedstawicielstwo w Moskwie.

</doc>
<doc id="2550618" url="https://pl.wikipedia.org/wiki?curid=2550618" title="Tantilla slavensi">
Tantilla slavensi

Tantilla slavensi – gatunek rzadkiego, zagrożonego wyginięciem węża z rodziny połozowatych.
Systematyka.
Lepidozaury te zalicza się do rodziny połozowatych, do której zaliczano je od dawna. Starsze źródła również umieszczają "Tantilla" w tej samej rodzinie Colubridae. Używają jednak dawniejszej polskojęzycznej nazwy wężowate czy też węże właściwe, poza tym Colubridae zaliczają do infrapodrzędu Caenophidia, czyli węży wyższych. W obrębie rodziny rodzaj "Tantilla" należy do podrodziny Colubrinae.
Rozmieszczenie geograficzne.
"Tantilla slavensi" zamieszkuje od niskich do średnich wysokości meksykańskich wzgórz Los Tuxtlas.
Siedliskiem tego zauropsyda są lasy, zarówno pierwotne, jak i wtórne.
Zagrożenia i ochrona.
Jest to rzadki wąż, prowadzący skryty, podziemny tryb życia, znany nauce z pięciu czy sześciu okazów. Nie wiadomo, co mu zagraża. Jego zasięg występowania obejmuje tereny chronione: rezerwat Los Tuxtlas.

</doc>
<doc id="2550619" url="https://pl.wikipedia.org/wiki?curid=2550619" title="Hrabstwo Schwerinu">
Hrabstwo Schwerinu

Hrabstwo Schwerinu – niemieckie hrabstwo założone w 1160 roku po podbiciu Słowian połabskich z plemienia Obodrytów i zdobyciu ich zamku Skwierzyn przez Henryka Lwa. Przekazane pod panowanie Guncelinowi I, który konsolidował swoją władzę na tych terenach przez kolejne lata. W 1357 weszło w skład ziem Wielkiego Księstwa Meklemburgii.
Miasta Wittenburg i Boizenburg zostały przyłączone w latach 1203-1204, z byłego duńskiego hrabstwa Ratzeburga. W roku 1227 Schwerin był ponownie lennem Saksonii.
Senioralna linia hrabiów Schwerinu wymarła w 1344 roku, młodsza, wittenburska w 1357 została pozostawiona bez męskiego potomka. Próba skoligacenia z hrabiami Tecklenburga spełzła na niczym, kiedy wmieszała się weń potężna Meklemburgia. Ostatni graf sprzedał swój tytuł i od tego czasu przypadał on księciom, a później wielkim księciom Meklemburgii.

</doc>
<doc id="2550621" url="https://pl.wikipedia.org/wiki?curid=2550621" title="NEPOMUK">
NEPOMUK



</doc>
<doc id="2550623" url="https://pl.wikipedia.org/wiki?curid=2550623" title="Fair catch kick">
Fair catch kick

Fair catch kick - zagranie w futbolu amerykańskim wykonywane poprzez kopnięcie piłki, mające na celu umieszczenie jej pomiędzy słupami i ponad poprzeczką bramki przeciwnika i zdobycie 3 punktów.
Fair catch kick jest jedną z dwóch opcji rozegrania pierwszej próby (obok wznowienia gry "snapem"), którą ma prawo wybrać drużyna po wykonaniu bezkontaktowego złapania piłki ("fair catch").
Kopnięcie wykonuje się w sposób podobny do kickoffu, z linii jardu, na której złapana została piłka, jednakże niedozwolone jest użycie 1-calowej podstawki utrzymującej piłkę w pionie. Zawodnicy drużyny przeciwnej muszą znajdować się za linią oddaloną 10 jardów od linii, z której wykonuje się strzał. Podczas uderzenia piłka przytrzymywana jest przez holdera, ale dopuszczalne jest wykonanie strzału z upuszczenia ("dropkick"). Zaletą tego zagrania jest brak konieczności celnego podania podczas snapu i tym samym szybkiego, dokładnego chwytu oraz ustawienia piłki przez holdera nadbiegającemu kopaczowi. Zmniejsza się również szansa jego zablokowania. 
Fair catch kick jest jednak bardzo rzadkim zagraniem - w historii NFL wykonano ich jedynie 21 (5 celnych), a ostatni strzał zakończony powodzeniem zdarzył się w 1976 roku (Ray Wersching z San Diego Chargers, 45 jardów). Niepopularność zagrywki spowodowana jest przede wszystkim tym, że "fair catch", ze względu na specyfikę gry, ma miejsce w ogromnej większości przypadków poza linią środkową boiska (co najmniej 60 jardów od bramki), czyli - biorąc pod uwagę, że tylko 9 celnych strzałów w historii NFL było oddanych z co najmniej 60 jardów - w odległości zazwyczaj uniemożliwiającej większości kopaczom zdobycie punktów. Dodatkowo wykonywany jest zazwyczaj wtedy, gdy drużyna będąca w posiadaniu piłki nie ma wystarczająco dużo czasu na wykonanie akcji i zdobycie punktów albo gdy czas gry skończył się podczas łapania piłki i fair catch kick jest jedyną pozostającą możliwością na zdobycie punktów i to jedynie w przypadku, gdy potrzebne są one do zwycięstwa, czy doprowadzenia do remisu i dogrywki.
W sezonie 2008 dwaj gracze NFL Neil Rackers (Arizona Cardinals) i Mason Crosby (Green Bay Packers), jako ostatni do tej pory, próbowali zdobyć punktu w ten sposób, ale ich uderzenia - odpowiednio z 68 i 69 jardów - były niecelne. Podczas sezonu 2013 Phil Dawson (San Francisco 49ers) próbował - bez powodzenia - strzału z 71 jardów.

</doc>
<doc id="2550624" url="https://pl.wikipedia.org/wiki?curid=2550624" title="Oropesa (ujednoznacznienie)">
Oropesa (ujednoznacznienie)



</doc>
<doc id="2550626" url="https://pl.wikipedia.org/wiki?curid=2550626" title="Tantilla striata">
Tantilla striata

Tantilla striata – gatunek meksykańskiego węża z rodziny połozowatych.
Systematyka.
Lepidozaury te zalicza się do rodziny połozowatych, do której zaliczano je od dawna. Starsze źródła również umieszczają "Tantilla" w tej samej rodzinie Colubridae. Używają jednak dawniejszej polskojęzycznej nazwy wężowate czy też węże właściwe, poza tym Colubridae zaliczają do infrapodrzędu Caenophidia, czyli węży wyższych. W obrębie rodziny rodzaj "Tantilla" należy do podrodziny Colubrinae.
Rozmieszczenie geograficzne.
"Tantilla striata" pochodzi z Meksyku. Jej obecność odnotowano na południowym wschodzie stanu Oaxaca. Tereny, na których żyje, leżą na wysokości pomiędzy 700 i 1200 m n.p.m..
Zagrożenia i ochrona.
Jest to rzadki wąż, znany nauce jedynie z kilku okazów. Mało wiadomo na temat zagrożeń dla tego gatunku, aczkolwiek można wśród nich wymienić wylesianie. 
Prawo Meksyku chroni tego gada, włączając go do kategorii Pr, czyli Special Protection.

</doc>
<doc id="2550628" url="https://pl.wikipedia.org/wiki?curid=2550628" title="Marand">
Marand

Marand (perski : مرند) – miasto w Iranie, w ostanie Azerbejdżan Wschodni. Liczba mieszkańców w 2006 roku wynosiła ok. 114 tys.

</doc>
<doc id="2550629" url="https://pl.wikipedia.org/wiki?curid=2550629" title="Lawrence Brandt">
Lawrence Brandt

Lawrence Eugene Brandt (ur. 27 marca 1939 w Charleston, w stanie Wirginia Zachodnia) – amerykański duchowny katolicki, biskup Greensburga w metropolii Filadelfia w latach 2004-2015.
Życiorys.
Ukończył Pontifical College Josephinum w Columbus. W roku 1966 uzyskał doktorat z filozofii na Uniwersytecie w Innsbrucku w Austrii. Kształcił się również w Kolegium Ameryki Płn. w Rzymie i Uniwersytecie Gregoriańskim. Święcenia kapłańskie otrzymał 19 grudnia 1969 w bazylice św. Piotra w Rzymie z rąk Jamesa Hickeya, ówczesnego rektora Kolegium Ameryki Płn., późniejszego kardynała. Podjął dalsze studia na Papieskiej Akademii Kościelnej, a po jej ukończeniu służył w nuncjaturach na Madagaskarze, w Niemczech, Ekwadorze i Algierii. W roku 1981 przerwał karierę dyplomaty z powodów rodzinnych i osiadł w rodzinnym kraju. Inkardynował się do diecezji Erie. W roku 1983 uzyskał doktorat z prawa kanonicznego na Uniwersytecie Laterańskim w Rzymie, ukończył również Uniwersytet Paryski i Uniwersytet we Florencji. Służył następnie jako proboszcz parafii św. Jadwigi w Erie. Prałat honorowy Jego Świątobliwości od 1991.
2 stycznia 2004 mianowany ordynariuszem diecezji Greensburg. Sakry udzielił mu kard. Justin Francis Rigali. Jednym ze współkonsekratorów był jego kolega ze studiów w Innsbrucku Donald Trautman.
24 kwietnia 2015 papież Franciszek przyjął jego rezygnację z pełnionego urzędu.

</doc>
<doc id="2550631" url="https://pl.wikipedia.org/wiki?curid=2550631" title="Adolphe Nourrit">
Adolphe Nourrit

Adolphe Nourrit (ur. 3 marca 1802 w Montpellier, zm. 8 marca 1839 w Neapolu) – francuski śpiewak klasyczny, tenor.
Nourrit był synem innego znanego śpiewaka, Louisa Nourrita, kształcił się jednak bez wiedzy ojca i zadebiutował w roku 1821. Swojego ojca zastąpił zaś w paryskiej Operze w roku 1825. Śpiewał we wszystkich ważniejszych prawykonaniach oper Gioacchina Rossiniego, Daniela François Esprita Aubera, Jacques'a François Élie Fromentala Halévy'ego oraz Giacoma Meyerbeera.
Rossini specjalnie dla niego napisał partię Néoclesa w "Oblężeniu Koryntu", a Halévy rolę Eleazara w "Żydówce". Śpiewak występował również w "Wilhelmie Tellu" podczas światowej prapremiery tej opery. W 1838 roku Donizetti skomponował operę "Poliuto", której partia tytułowa była przeznaczona dla Nourrita; do wykonania jej jednak nie doszło, bowiem król Ferdynand II zakazał wystawienia utworu uznając go za bluźnierczy.
Był szczególnie ceniony ze względu na dramatyzm, kunszt wokalny, muzykalność i sceniczną inteligencję. Należał do ważniejszych ludzi opery swoich czasów, toteż gdy kierownictwo Opery zatrudniło w 1837 roku Gilberta Dupreza, poczuł się tym ciężko obrażony. Opuścił Paryż i wybrał się na tournée po Belgii, południowej Francji i Włoszech, gdzie w Neapolu popełnił samobójstwo.

</doc>
<doc id="2550633" url="https://pl.wikipedia.org/wiki?curid=2550633" title="Anastasija Docenko">
Anastasija Docenko

Anastasija Aleksandrowna Docenko (ros. Анастасия Александровна Доценко, ur. 14 października 1986 w Zielonodolsku) – rosyjska biegaczka narciarska.
Kariera.
Po raz pierwszy na arenie międzynarodowej Anastasija Docenko pokazała się 20 listopada 2005 roku w zawodach FIS Race w Kirowsku, gdzie zajęła 35. miejsce w biegu na 5 km techniką dowolną. Nie startowała na mistrzostwach świata juniorów ani mistrzostwach młodzieżowców.
W Pucharze Świata zadebiutowała 22 stycznia 2010 roku w Rybińsku, zajmując 30. miejsce w sprincie stylem dowolnym. Tym samym już w swoim debiucie zdobyła pierwsze pucharowe punkty. W klasyfikacji generalnej sezonu 2009/2010 zajęła ostatecznie 129. miejsce z dorobkiem 1 punktu. Jak dotąd najlepsze wyniki w Pucharze Świata osiągnęła w sezonie 2010/2011, który ukończyła na 35. pozycji. Pierwszy raz na podium zawodów tego cyklu stanęła jednak w sezonie 2011/2012. Miało to miejsce 2 lutego 2012 roku w Moskwie, gdzie była trzecia w sprincie techniką dowolną.
W 2011 roku wystąpiła na Mistrzostwach Świata w Oslo, gdzie była między innymi dziesiąta w sprincie drużynowym techniką klasyczną oraz trzydziesta w sprincie indywidualnym stylem dowolnym.

</doc>
<doc id="2550634" url="https://pl.wikipedia.org/wiki?curid=2550634" title="Cissus repens">
Cissus repens

Cissus repens – gatunek rośliny z rodziny winoroślowatych ("Vitaceae"). Występuje w nadmorskich lasach nizinnych i górskich (aż do wysokości 1800 m n.p.m.) Azji i Australii od Indii na zachodzie, poprzez kraje Azji Południowo-Wschodniej po południowe Chiny, Tajwan i Filipiny na wschodzie. Na południe sięga poprzez Malezję, Indonezję, Papuę-Nową Gwineę aż po północno-wschodnie wybrzeża Australii.

</doc>
<doc id="2550636" url="https://pl.wikipedia.org/wiki?curid=2550636" title="Gun (film 2010)">
Gun (film 2010)

Gun – amerykański film akcji bezpośrednio na wideo. Film był realizowany w Detroit i Grand Rapids.
Fabuła.
Eskalacja porachunków gangsterskich i napadów z użyciem broni sprawia, że życie w Detroit zaczyna przypominać pobyt na strzelnicy. Cierpliwość miejscowej policji kończy się, kiedy dochodzi do brutalnej strzelaniny w jednym z klubów nocnych. Rozpoczyna się zakrojona na szeroką skalę operacja, wymierzona w handlarzy bronią. Na celowniku jest jeden z najlepszych w tym fachu – charyzmatyczny Rich.

</doc>
<doc id="2550638" url="https://pl.wikipedia.org/wiki?curid=2550638" title="Tantilla tayrae">
Tantilla tayrae

Tantilla tayrae – gatunek meksykańskiego węża z rodziny połozowatych.
Systematyka.
Lepidozaury te zalicza się do rodziny połozowatych, do której zaliczano je od dawna. Starsze źródła również umieszczają "Tantilla" w tej samej rodzinie Colubridae, używając jednak dawniejszej polskojęzycznej nazwy: wężowate czy też węże właściwe, poza tym Colubridae zaliczają do infrapodrzędu Caenophidia, czyli węży wyższych. W obrębie rodziny rodzaj "Tantilla" należy do podrodziny Colubrinae.
Rozmieszczenie geograficzne.
"Tantilla tayrae" pochodzi z Meksyku. Jej obecność odnotowano jedynie w stanie Chiapas, w Tacaná w gminie Union Juarez. Tereny, na których żyje, leżą na wysokości 760 m n.p.m. Porasta je wilgotny las podzwrotnikowy, w którego ściółce żyją opisywane węże.
Zagrożenia i ochrona.
Jest to rzadki wąż, znany nauce jedynie z kilku okazów zebranych w latach pomiędzy 1970 i 1982. Trend populacyjny nie jest znana, ale IUCN argumentuje, że na zamieszkanym przez gada terenie nie zaszły od tamtej pory duże zmiany, a prawdziwym zagrożeniem mogłaby dla niego okazać się deforestacja. 
Prawo Meksyku chroni tego łuskonośnego, włączając go do kategorii Pr, czyli Special Protection.

</doc>
<doc id="2550639" url="https://pl.wikipedia.org/wiki?curid=2550639" title="Julien Dorme">
Julien Dorme

Julien Dorme (ur. 15 maja 1991 w Ambilly) – francuski skoczek narciarski, reprezentant SC Courchevel, dwukrotny srebrny medalista mistrzostw Francji.
10 marca 2005 w Pragelato wystąpił podczas zawodów FIS Race, oddając skoki na 67,5 m i 64 m na skoczni normalnej.

</doc>
<doc id="2550641" url="https://pl.wikipedia.org/wiki?curid=2550641" title="Tantilla triseriata">
Tantilla triseriata

Tantilla triseriata – gatunek meksykańskiego węża z rodziny połozowatych.
Systematyka.
Lepidozaury te zalicza się do rodziny połozowatych, do której zaliczano je od dawna. Starsze źródła również umieszczają "Tantilla" w tej samej rodzinie Colubridae, używając jednak dawniejszej polskojęzycznej nazwy: wężowate czy też węże właściwe, poza tym Colubridae zaliczają do infrapodrzędu Caenophidia, czyli węży wyższych. W obrębie rodziny rodzaj "Tantilla" należy natomiast do podrodziny Colubrinae.
Rozmieszczenie geograficzne.
"Tantilla triseriata" pochodzi z Meksyku. Jej obecność odnotowano jedynie w stanie Oaxaca.
Habitatem tego łuskonośnego są wilgotne lasy górskie i lasy mgliste.
Zagrożenia i ochrona.
Jest to rzadko spotykany wąż, znany nauce jedynie z kilku okazów. Trend populacyjny nie jest znany. Na terenie, gdzie żyje, mają miejsce co prawda pewne dewastacje środowiska naturalnego, ale nie wiadomo, jaki wpływ wywierają one na gatunek. 
Gad nie obejmuje swym zasięgiem występowania żadnych obszarów chronionych.

</doc>
<doc id="2550643" url="https://pl.wikipedia.org/wiki?curid=2550643" title="Sierra McCormick">
Sierra McCormick

Sierra McCormick (ur. 28 października 1997 w Asheville) – amerykańska aktorka. Występowała w roli Oliwki Doyle w serialu Nadzdolni.

</doc>
<doc id="2550644" url="https://pl.wikipedia.org/wiki?curid=2550644" title="Ławeczka Józefa Piłsudskiego w Sulejówku">
Ławeczka Józefa Piłsudskiego w Sulejówku

Ławeczka Józefa Piłsudskiego w Sulejówku – pomnik odsłonięty 10 czerwca 2010 w pobliżu willi „Milusin”, w której Józef Piłsudski mieszkał w latach 1923–1926.
Autorem rzeźby jest krakowski rzeźbiarz Karol Badyna. Pomnik przedstawia Józefa Piłsudskiego z córkami. Józef Piłsudski w galowym mundurze zajmuje fotel, wspierając się na szabli, a jego młodsza córka Jadwiga siedzi na ławce, trzymając model samolotu. Starsza córka Wanda stoi obok trzymając lalkę. Na poręczy fotela zawieszona jest wojskowa maciejówka.
Autor zatytułował pomnik „Lekcja historii”. Pomnik odlany z brązu stoi na granitowym cokole. Na przedniej krawędzi cokołu znajduje się napis: „Marszałek Józef Piłsudski z córkami Wandą i Jadwigą”.
Budowa została postanowiona uchwałą Rady Miejskiej z dnia 7 listopada 2008.
Koszt realizacji pomnika został pokryty ze składek mieszkańców Sulejówka oraz dotacji sponsorów, m.in. Kancelarii Prezydenta RP.

</doc>
<doc id="2550645" url="https://pl.wikipedia.org/wiki?curid=2550645" title="Baha">
Baha

Osoby noszące nazwisko Baha:
Inne:
Zobacz też:

</doc>
<doc id="2550649" url="https://pl.wikipedia.org/wiki?curid=2550649" title="Pałac Hampton Court">
Pałac Hampton Court



</doc>
<doc id="2550652" url="https://pl.wikipedia.org/wiki?curid=2550652" title="Tantilla vermiformis">
Tantilla vermiformis

Tantilla vermiformis – gatunek ryjącego w glebie węża z rodziny połozowatych.
Systematyka.
Wedle badań Wilson opublikowanych w 1999 i potwierdzonych 8 lat później przez Canseco-Márquez i współpracowników gatunek należy do grupy "Tantilla calamarina".
Lepidozaury te zalicza się do rodziny połozowatych, do której zaliczano je od dawna. Starsze źródła również umieszczają "Tantilla" w tej samej rodzinie Colubridae, używając jednak dawniejszej polskojęzycznej nazwy: wężowate albo węże właściwe. Poza tym Colubridae zaliczają do infrapodrzędu Caenophidia, czyli węży wyższych. W obrębie rodziny rodzaj "Tantilla" należy natomiast do podrodziny Colubrinae.
Rozmieszczenie geograficzne.
"Tantilla vermiformis" występuje w Salwadorze, a także od Nikaragui do północnego zachodu Kostaryki. Jego zasięg występowania, rozciągający się głównie na terenach nizinnych, obejmuje tym samym 58,800 km².
Kręgowce te spotyka się w nizinnych suchych lasach, w przylegających do nich bardziej wilgotnych siedliskach i na pastwiskach. Osobniki bytują pod kłodami czy kamieniami. W porze suchej w ogóle nie widuje się tego węża. Wedle IUCN spowodowane jest to zagrzebywaniem się tych połozowatych głębiej w glebie.
Zagrożenia i ochrona.
Wśród zagrożeń dla gatunku wymieniane są wylesianie i rozwój siedzib ludzkich. 
Gad prawdopodobnie obejmuje swym zasięgiem występowania obszary chronione.

</doc>
<doc id="2550657" url="https://pl.wikipedia.org/wiki?curid=2550657" title="Polana Białego">
Polana Białego

Polana Białego lub Białe, także Koszarzysko – dawna polana znajdująca się w Dolinie Suchej Giewonckiej będącej górnym, zachodnim odgałęzieniem Doliny Białego w polskich Tatrach Zachodnich. Polana położona była na wysokości około 1150–1230 m na stromym stoku. W jej dolnej części stał szałas. Polana ta wraz z otaczającymi ją serwitutowymi lasami i haliznami należała do dawnej Hali Białe. Położona jest na stoku opadającym z Czerwonej Przełęczy do Białego Potoku spływającego dnem Doliny Suchej.
Polana Białego przestała być użytkowana już w latach 50. Przyczyną było poszukiwanie w Dolinie Białego złóż uranu. Było ono okryte tajemnicą, z tego też powodu cała dolina została zamknięta i strzeżona. W 1954 r. w całej Dolinie Białego utworzono obszar ochrony ścisłej. Nieużytkowana polana stopniowo zarasta lasem i obecnie jest w końcowym etapie zarastania.

</doc>
<doc id="2550658" url="https://pl.wikipedia.org/wiki?curid=2550658" title="Pomnik Stanisława Pawłowskiego w Tarnobrzegu">
Pomnik Stanisława Pawłowskiego w Tarnobrzegu

Pomnik Stanisława Pawłowskiego w Tarnobrzegu – tarnobrzeski pomnik, znajdujący się przy skrzyżowaniu ulic Sienkiewicza oraz Sikorskiego. Upamiętnia on odkrywcę złóż siarki w okolicach Tarnobrzega – profesora Stanisława Pawłowskiego. Pomnik jest wykonany z brązu i przedstawia postać profesora Pawłowskiego, trzymającego w ręku bryłkę rudy siarki. Autorem projektu pomnika jest Józef Opala, artysta i rzeźbiarz z Koprzywnicy, absolwent Akademii Sztuk Pięknych w Warszawie.
Z inicjatywą uhonorowania zasług profesora wyszedł Stefan Struzik, wieloletni dyrektor Zespołu Szkół Budowlanych w Tarnobrzegu, który stanął na czele Społecznego Komitetu Budowy Pomnika (powołanego w październiku 2008). W komitecie honorowym zasiadł m.in. ówczesny wiceminister skarbu państwa Jan Bury.
We wrześniu 2009 wylano fundamenty pod budowę pomnika. W kwietniu 2010 rozpoczęto stawianie posągu.
Odsłonięcie pomnika miało miejsce 4 września 2010. W uroczystości wzięli udział: wiceminister skarbu państwa Jan Bury, prezydent Tarnobrzega Jan Dziubiński oraz inicjator budowy pomnika – ówczesny szef struktur SLD w Tarnobrzegu Stefan Struzik. Państwowy Instytut Geologiczny reprezentował Jerzy Nawrocki. Obecni byli również dawni współpracownicy prof. Pawłowskiego – dr Bolesław Kubica i Andrzej Gąsiewicz. Towarzyszyli im weterani tarnobrzeskiego górnictwa, dyrektorzy kopalń, górnicy i wiertnicy. Wartę pod pomnikiem sprawowali harcerze, a oprawę muzyczną zapewniła tarnobrzeska Miejska Orkiestra Dęta. Honorowymi gości byli: Władysław Stępień, poseł na Sejm II, III, IV i V kadencji oraz Stanisław Skawiński, wiceprzewodniczący Rady Wojewódzkiej SLD w Rzeszowie.

</doc>
<doc id="2550660" url="https://pl.wikipedia.org/wiki?curid=2550660" title="Tantilla wilcoxi">
Tantilla wilcoxi

Tantilla wilcoxi – gatunek amerykańskiego węża z rodziny połozowatych.
Systematyka.
Lepidozaury te zalicza się do rodziny połozowatych, do której zaliczano je od dawna. Starsze źródła również umieszczają "Tantilla" w tej samej rodzinie Colubridae, używając jednak dawniejszej polskojęzycznej nazwy: wężowate albo węże właściwe. Poza tym Colubridae zaliczają do infrapodrzędu Caenophidia, czyli węży wyższych. W obrębie rodziny rodzaj "Tantilla" należy natomiast do podrodziny Colubrinae.
Rozmieszczenie geograficzne.
"Tantilla wilcoxi" występuje w Meksyku i Stanach Zjednoczonych Ameryki. O ile w pierwszym z wymienionych krajów jej obecność odnotowały liczne stany (Sinaloa, Durango, San Luis Potosí, Nuevo León), ba terenie USA widuje się go tylko w Arizonie.
Tereny, na których żyje ten krewny jaszczurek, leżą na wysokości pomiędzy 910 i 2440 m n.p.m..
Osobniki bytują pod kłodami, powalonymi roślinami, kamieniami. Jego siedliska to otwarte, wystawione na światło słoneczne zbocza, zacienione kaniony na obszarach trawiasto-pustynnych, w lasach porośniętych soną i dębem, a także wiecznie zielonych.
Zagrożenia i ochrona.
Nie wiadomo, ile sztuk liczy sobie populacja tego gatunku. Liczba dorosłych osobników musi jednak przekraczać 10000. Wszystko wskazuje na to, że utrzymuje się ona na stałym poziomie. Obecnie nie ma dla niej żadnych poważnych zagrożeń.

</doc>
<doc id="2550663" url="https://pl.wikipedia.org/wiki?curid=2550663" title="Edmund Neustein">
Edmund Neustein

Edmund Neustein (ur. 21 października 1917 w Drohobyczu (dziś Ukraina), zm. 9 lutego 2001 w Tel Awiwie w wieku 83 lat) – polski księgarz i wydawca, który polskiej książce i literaturze poświęcił ponad 60 lat, w tym 43 lata w Izraelu, w Tel Awiwie.
Życiorys.
W Drohobyczu ukończył gimnazjum (uczył go m.in. Bruno Schulz) i zdobył zawód księgarza. Pierwsze kroki w księgarstwie stawiał przed wojną.
Po wybuchu wojny znalazł się na terenach zajętych przez Rosję. Gdy nazistowskie Niemcy napadły także na Rosję, został zmobilizowany do Armii Czerwonej. Wysłany na front walczył, został ciężko ranny w bitwie pod Smoleńskiem [Stalingradem?], ale wyzdrowiał.
Po wojnie, w 1945 roku przyjechał do Katowic. Tam poznał młodą studentkę bibliotekoznawstwa Adę Szerszeń i wkrótce się pobrali.
Ponownie zajął się księgarstwem początkowo do 1949 r. w Katowicach, potem w Warszawie. Był też pracownikiem warszawskich oficyn wydawniczych.
Księgarnia w Tel Awiwie.
Po ewakuacji zdemobilizowanych żołnierzy z Palestyny zwinęły swoją działalność polskie placówki kulturalne związane z Armią Polską i aby wypełnić powstałą lukę stworzono po wojnie księgarnie polskie w Tel Awiwie, obie przy ul. Allenby. Najpierw krakowskiego księgarza Jana Foka, założona na początku lat 40.
Wielu Żydów polskich, uratowanych z niemieckich obozów koncentracyjnych, którzy przybyli do Palestyny jeszcze przed powstaniem państwa Izrael, łaknęło słowa polskiego, polskiej książki. Wśród nich byli małżonkowie Ewa Szyper i Paweł Birenbaum, cudem uratowani z Auschwitz, dokąd wywieziono ich w czasie likwidacji getta łódzkiego w sierpniu 1944. To oni po przybyciu do Tel Awiwu zajęli się organizowaniem czytelni polskich książek, która z biegiem lat rozwinęła się w księgarnię upowszechniającą polską książkę i tak w 1948 powstała księgarnia Ewy Szyper. Księgarnie te po kilkunastu latach zostały zlikwidowane.
Na skutek antysemickich nagonek w Polsce po 1956 r. Edmund Neustein w wieku niemal 40 lat wyjechał z żoną, energiczną panią Adą w 1957 r. do Izraela. Wtedy przybyła również ogromna fala polskich Żydów, i to dla nich w styczniu 1958 przy prestiżowej ulicy Allenby 94 w Tel Awiwie założyli „Księgarnię Polską”, która przetrwała najdłużej, do 2004 roku. Ta unikatowa w skali świata księgarnia była nie tylko placówką handlową, nie tylko sprzedawała polskie książki. Promowała polską kulturę, była salonem polskiego słowa i literatury w Izraelu. Przewinęło się przez nią bodaj pół miliona czytelników (czasem szacuje się, że było to 2 miliony, niektórzy bywali tam setki razy). Swoim klientom dostarczała tysiące tytułów prasowych i dziesiątki tysięcy książek, nowości wydawnicze z Polski i spoza granic kraju. W czasach, gdy rząd PRL zerwał nie tylko stosunki dyplomatyczne, ale również wszelkie więzy handlowe z Izraelem po wojnie sześciodniowej, sprowadzał polskie książki pośrednio, przez Amsterdam i Londyn, co zwiększało koszt przesyłek, a więc i cenę polskiej książki w Izraelu, ale polska książka z Polski była dostępna.
Wykazywał wtedy dużą odwagę i dalekowzroczność, goszcząc w swojej księgarni bardzo życzliwie polską opozycję: Jacka Kuronia, Adama Michnika i innych. Także autorów tak zwanego drugiego obiegu literackiego w Polsce. W księgarni można było znaleźć całą polską opozycyjną literaturę wydawaną na zachodzie. Warto tu wspomnieć, że już po polskiej transformacji ustrojowej w księgarni odbył się w 1996 roku wspaniały wieczór autorski z Jackiem Kuroniem, a setki czytelników fanów tłoczyły się w pasażu, zaś Jacek, serdecznie witany i lubiany wpisywał im dedykacje w swoich książkach.
Był człowiekiem nietuzinkowym – wrażliwym humanistą i gorącym orędownikiem zbliżenia obu krajów – Polski i Izraela, Żyd pamiętający o Polsce i polskiej kulturze, wierny ojczyźnie przodków.
Należał do nielicznych księgarzy traktujących jako całość polski ruch wydawniczy, dostarczał zarówno tytuły z kraju, jak i literaturę emigracyjną, były to i nowości i zbiory antykwaryczne.
Był też wydawcą napisanego z jego inspiracji przez Aleksandra Klugmana pierwszego słownika polsko-nowohebrajskiego.
Wydał m.in. "My, Żydzi Polscy" J. Tuwima (1988), reprinty: "Żyd ministrem króla Zygmunta" J. Wolfa (1988), "Żydzi lwowscy na przełomie XVI i XVII wieku" M. Bałabana (1989).
Księgarnia była właściwie niewielkim pomieszczeniem (drugie pomieszczenie obok było magazynem książek) w podziemnym pasażu w centrum Tel Awiwu, ale była ogromną skarbnicą polskiej literatury, przyciągała wiele osobistości i instytucji poszukujących poloniców i judaików. W pierwszych latach poczytnością cieszyły się książki fachowe, byli bowiem studenci, którzy woleli przygotowywać się do egzaminów z podręczników polskich, lepiej dla nich zrozumiałych. Wielu też, od dawna osiadłych w Izraelu Żydów polskich, którzy opanowali już hebrajski i znali angielski, wolało jednak korzystać z książek polskich. Obok literatury fachowej znacznym powodzeniem cieszyły się tłumaczenia z literatury pięknej – francuskiej, angielskiej, amerykańskiej. Książek autorów radzieckich w tłumaczeniu polskim nikt nie brał do ręki, więc je przestał sprowadzać. Wielkim powodzeniem cieszyły się natomiast polskie książki wydawane na emigracji przez Instytut Literacki w Paryżu czy londyńską „Oficynę Poetów”, Polską Fundację Kulturalną i inne wydawnictwa polskie w wolnym świecie.
„Księgarnia-antykwariat Edmunda Neusteina to była przedziwna grota Ali Baby. Krzyżowały się tu książki z wydawnictw nadwiślańskich i emigracyjnych, antykwaryczne egzemplarze z przedwojennych oficyn żydowskich, tytuły hebrajskie i rosyjskie (wśród tych ostatnich wiele unikatów przedrewolucyjnych). Wyjść nie było można. Największą dumą Neusteina było jednak, że u niego można było książkę zamówić. Każdą książkę! Z każdego krańca świata. Do tego pełniła księgarnia funkcję swoistego salonu polskojęzycznego. Kiedy nie było właściciela, była jego żona, zawsze jeszcze ktoś inny mówiący w lechickim narzeczu. Nawiązywały się znajomości, a i szkło pojawiało się (gratis!) na stole.”.
W księgarni spotykano się, dyskutowano, dzielono nowinami, w miarę upływu lat rzadziej i w znacznie zawężonym gronie, gdyż starsze pokolenie polskich Żydów przerzedzała coraz częściej śmierć, młodzi ludzie na ogół już nie czytali po polsku, zostało średnie pokolenie. Ci, którzy uczyli się w polskich szkołach, na uniwersytetach i polskich politechnikach i dla nich język polski pozostał żywy. Edmund Neustein (dla rodziny i przyjaciół – „Mundek”) był zawsze duszą rozmów i dyskusji. Kochał książki, zachwycał się co ładniejszymi wydaniami. Prowadził także duży dział antykwaryczny, przygotowywał katalogi i otrzymywał wiele zamówień z całego świata.
Sława księgarni – jako najlepszej tego rodzaju placówki poza granicami Polski – sięgała daleko w świat, i np. biblioteka uniwersytecka w stolicy Korei Południowej czy biblioteka Kongresu USA w Waszyngtonie zamówienia na książki polskie kierowały nie do Warszawy, ale do Tel Awiwu. W opublikowanym przed laty Liście z Jerozolimy prof. Jerzy Tomaszewski pisał z ubolewaniem: „szkoda że w Warszawie nie mamy tak znakomicie zaopatrzonych księgarni!”.
Księgarnia dość szybko stała się miejscem spotkań inteligencji pochodzącej z Polski i jednym z najważniejszych ośrodków kultury polskiej poza granicami kraju, a jej właściciel był laureatem wielu polskich nagród za działalność w dziedzinie promocji polskiej kultury w Izraelu.
„Był to – jak mówił Edmund Neustein – „punkt kontaktowy” umawiających się przyjaciół i miejsce niezliczonej ilości przypadkowych spotkań ludzi, którzy nie widzieli się od dziesiątków lat, a których łączy zainteresowanie polską książką. W zetknięciu z polską książką ujawnia się częstokroć niezwykłe przywiązanie do kultury i języka polskiego u ludzi, którzy tym językiem nie posługiwali się od dziesiątek lat i zdawałoby się, że oddalili się zupełnie od polskiej kultury. Zetknięcie się z polską książką ożywiało od razu wszystkie zatajone tęsknoty i miłości.”.
Był laureatem specjalnego wyróżnienia IKAR-98 przyznanego mu w trakcie Krajowych Targów Książki w 1998 r. w Warszawie. Na uroczystości przyznania mu nagrody Ikara powiedział: „...W jakże dla nas ważny problem współżycia między dwoma bliskimi narodami staraliśmy się wnieść swój drobny wkład.” Kochał ludzi, prawie o wszystkich mówił z sympatią”.
O popularności księgarni świadczył chyba najlepiej fakt... częstej wymiany mocno zużytych krzeseł.
Mimo iż świetność księgami z upływem lat przemijała, było to zawsze miejsce spotkań Polaków pielgrzymujących do Ziemi Świętej, emigrantów, turystów, ale przede wszystkim Żydów z Polski osiadłych w Izraelu.
Jego nigdy nie spełnionym marzeniem, traktowanym jako ważne ogniwo w poszerzaniu więzi kulturalnych między Polską a Izraelem, w zbliżeniu młodych pokoleń, w odrzuceniu stereotypu postrzegania Polski wyłącznie przez pryzmat Holocaustu, było założenie w Warszawie antykwariatu i księgarni z polonikami i judaikami.
Był niepoprawnym marzycielem, pragnął, żeby przestała wreszcie istnieć niesprawiedliwość i nienawiść – także, a może zwłaszcza – w stosunkach polsko-żydowskich.
Sprawował funkcję przewodniczącego Rady Fundacji Promocji Kultury i Książki „Pro Libri”.
Był autentycznym ambasadorem kultury polskiej w Izraelu, Wielkim Księgarzem, dla którego książka była największą wartością i pasją życia.
Ada i Edmund Neusteinowie byli nie tylko parą antykwariuszy i miłośników książek. Byli i pozostali symbolem polskości w Izraelu. Część zgromadzonego przez nich księgozbioru stała się zalążkiem biblioteki Instytutu Polskiego noszącego imię Edmunda Neusteina.
Na 30-lecie „Księgarni Polskiej” Stanisław Wygodzki, mieszkający w Izraelu polski poeta, zmarły na początku 1992 roku, napisał: „Księgarnia: handel, skład, sprzedaż książek. Nie każdy sprzedawca książek jest księgarzem. Sprzedawca książek – zawód. Księgarz to ranga”. Małżonkowie Neustein, ambasadorzy polskiego drukowanego słowa w Ziemi Świętej, dali przez dziesięciolecia dowód, iż ich księgarska ranga była niezwykle wysoka.
Wysoko ocenił go także Marek Szukalak, wydawca prowadzący w Łodzi od ponad 20 lat „Oficynę Bibliofilów”: „Należy wspomnieć o wielkim polskim patriocie i admiratorze kultury polskiej w Izraelu, Edmundzie Neusteinie, którego „Księgarnia Polska” w Tel Awiwie była miejscem spotkań intelektualnej elity polskich Żydów w Izraelu. Tam spotykali się m.in. izraelscy autorzy Oficyny Bibliofilów, a książki Oficyny były zawsze na półkach księgarni. Wraz ze śmiercią właściciela księgarni, a później jego żony, i ona przeszła do historii (…) Pozostanie na zawsze w naszej pamięci”.
Księgarnia ta przez ponad 46 lat była najważniejszym portem kultury polskiej w Tel Awiwie. W 1994 księgarnia została uznana za jedną z najlepiej prowadzonych księgarni na świecie. Ela Sidi, była pracownica Księgarni Polskiej w Tel Awiwie, napisała w swoim blogu, że jej szef (lubił, gdy tak go nazywano) był „Ostatnim Księgarzem Polskiej Rzeczypospolitej Izraelskiej”.
Zmarł po ciężkiej chorobie. Z godnością znosił cierpienia. Miał 83 lata. Był dumny ze swojej rodziny – z pracującej z nim małżonki, z syna architekta, który pracuje razem z żoną w tym samym zawodzie, z wnuka i wnuczki, na której ślubie był najszczęśliwszym z dziadków.
Zgodnie ze swoją wolą został pochowany na cmentarzu w kibucu Einat koło Petah Tikva.
Księgarnię prowadziła żona do swojej śmierci w 2004 r., potem nikt nie przejął prowadzenia księgarni, zresztą czasy już były inne. Pozostała tylko pamiątkowa tablica na murze obok wejścia.
8 lutego 2011 odbyła się specjalna uroczystość w Instytucie Polskim w Tel Awiwie poświęcona Adzie i Edmundowi Neusteinom.

</doc>
<doc id="2550666" url="https://pl.wikipedia.org/wiki?curid=2550666" title="Achille Pensy">
Achille Pensy

Achille Pensy Moukembe (ur. 5 stycznia 1987 w Kogo) – piłkarz z Gwinei Równikowej grający na pozycji bramkarza.
Kariera klubowa.
Karierę piłkarską Pensy rozpoczął w klubie z Gwinei Równikowej, Akonangui FC. W 2006 roku zadebiutował w nim w pierwszej lidze Gwinei Równikowej. W 2007 roku zdobył z nim Puchar Gwinei Równikowej. W 2008 roku odszedł do zespołu The Panters. Grał w nim także w 2009 roku, a w 2010 roku był zawodnikiem Deportivo Mongomo, z którym wywalczył mistrzostwo kraju. W 2011 roku wrócił do The Panthers.
Kariera reprezentacyjna.
W reprezentacji Gwinei Równikowej Pensy zadebiutował w 2009 roku. W 2012 roku został powołany do kadry na Puchar Narodów Afryki 2012.

</doc>
<doc id="2550669" url="https://pl.wikipedia.org/wiki?curid=2550669" title="Tantilla yaquia">
Tantilla yaquia

Tantilla yaquia – gatunek amerykańskiego węża z rodziny połozowatych.
Systematyka.
Lepidozaury te zalicza się do rodziny połozowatych, do której zaliczano je od dawna. Starsze źródła również umieszczają "Tantilla" w tej samej rodzinie Colubridae, używając jednak dawniejszej polskojęzycznej nazwy: wężowate albo węże właściwe. Poza tym Colubridae zaliczają do infrapodrzędu Caenophidia, czyli węży wyższych. W obrębie rodziny rodzaj "Tantilla" należy natomiast do podrodziny Colubrinae.
Rozmieszczenie geograficzne.
"Tantilla yaquia" występuje w Meksyku i Stanach Zjednoczonych Ameryki. W pierwszym z wymienionych krajów jej obecność odnotowały stany Sinaloa, Sonora (na wschodzie), Chihuahua (na samym zachodzie stanu), na terenie USA widuje się go tylko w Arizonie (na południowym wschodzie) oraz w Nowym Meksyku (na stokach gór Guadalupe czy Peloncillo). Podano liczne miejsca, w kt,orych natknięto się na tego przedstawiciela zauropsydów. Jednak biorąc pod uwagę jego skryty tryb życia prawdopodobnie występuje on jeszcze szerzej, niż się obecnie podaje.
Tereny, na których żyje ten połozowaty, leżą na wysokości nie przekraczającej 1680 m n.p.m..
Zagrożenia i ochrona.
Nie wiadomo, ile sztuk liczy sobie populacja tego gatunku. Liczba dorosłych osobników musi jednak przekraczać 10 000. Wszystko wskazuje na to, że utrzymuje się ona na stałym poziomie. Obecnie nie ma dla niej żadnych poważnych zagrożeń, a kilka doniesień potwierdza obecność zwierzęcia na terenach objętych ochroną.

</doc>
<doc id="2550670" url="https://pl.wikipedia.org/wiki?curid=2550670" title="Felipe Ovono">
Felipe Ovono

Felipe Ovono Mbang (ur. 26 lipca 1993 w Mongomo) – piłkarz z Gwinei Równikowej grający na pozycji bramkarza. Jest wychowankiem klubu Deportivo Mongomo.
Kariera klubowa.
Karierę piłkarską Ovono rozpoczął w klubie CD Elá Nguema. W 2011 roku zadebiutował w nim w pierwszej lidze Gwinei Równikowej. W debiutanckim sezonie wywalczył z nim tytuł mistrza kraju.
Kariera reprezentacyjna.
W reprezentacji Gwinei Równikowej Ovono zadebiutował w 2011 roku. W 2012 roku został powołany do kadry na Puchar Narodów Afryki 2012.

</doc>
<doc id="2550671" url="https://pl.wikipedia.org/wiki?curid=2550671" title="Einsatzleiter">
Einsatzleiter

Einsatzleiter (niem. "naczelnik operacji") – tytuł paramilitarny w Narodowosocjalistycznej Partii Robotniczej Niemiec (NSDAP), używany w latach 1939-1945. Stopień zastąpił rangę Amtsleitera. Tytuł ten używany był jako średni poziom rangi administracyjnej w partii nazistowskiej. Podzielony był również na trzy poziomy: "Einsatzleitera", "Obereinsatzleitera" oraz na stopień "Haupteinsatzleitera".
Podział stopnia:

</doc>
<doc id="2550672" url="https://pl.wikipedia.org/wiki?curid=2550672" title="Obereinsatzleiter">
Obereinsatzleiter



</doc>
<doc id="2550673" url="https://pl.wikipedia.org/wiki?curid=2550673" title="Haupteinsatzleiter">
Haupteinsatzleiter



</doc>
<doc id="2550674" url="https://pl.wikipedia.org/wiki?curid=2550674" title="Mondo Cane (album)">
Mondo Cane (album)

Mondo Cane – album studyjny amerykańskiego wokalisty Mike'a Pattona. Wydawnictwo ukazało się 4 maja 2010 roku nakładem wytwórni muzycznej Ipecac Recordings. Na płycie znalazły się interpretacje tradycyjnej włoskiej muzyki popularnej z lat 50. i 60. XX w. zarejestrowane przez Pattona z udziałem orkiestry symfonicznej. Nagrania dotarły m.in. do 2. miejsca listy Billboard Classical Albums w Stanach Zjednoczonych.
Lista utworów.
Opracowano na podstawie materiału źródłowego.

</doc>
<doc id="2550677" url="https://pl.wikipedia.org/wiki?curid=2550677" title="Nikołaj Marcenko">
Nikołaj Marcenko

Nikołaj Marcenko (ur. 25 maja 1993 w Krasnojarsku) – rosyjski kierowca wyścigowy.
Kariera.
Początki.
Pierwszy kontakt Marcenki z wyścigami samochodowymi miał miejsce w amatorskiej serii pojazdów turystycznych. Miał wówczas zaledwie 11 lat. W 2008 roku zadebiutował w profesjonalnej lokalnej serii – Pucharze Łady. Zdobyte w niej punkty sklasyfikowały go na 4. miejscu.
W sezonie 2009 brał udział w Formuły 3 Finlandii. Rosjanin sześciokrotnie stanął na podium, w tym raz na najwyższym stopniu. I tu zmagania zakończył na 4. pozycji. Poza wystartował także w czterech wyścigach Pucharu F3 NEZ oraz Niemieckiej Formuły 3 (w klasie "Trophy"). W obu seriach stawał na podium, ostatecznie plasując się odpowiednio na 5. i 7. lokacie w końcowej klasyfikacji.
Formuła 3.
W latach 2010-2011 Marcenko rywalizował w Niemieckiej Formule 3. Pomimo udziału we wszystkich wyścigach nie zdobył jednak dużej ilości punktów. W pierwszym podejściu jedyny punkt uzyskał dzięki ósmemu miejscu w pierwszym wyścigu, na torze Sachsenring. W drugim sezonie startów trzykrotnie meldował się w czołowej ósemce, a w klasyfikacji generalnej uzbierał dziewięć "oczek". Najlepszą lokatę odnotował na torze w Assen, gdzie był czwarty. Zdobyte punkty sklasyfikowały go odpowiednio na 18. i 12. pozycji.
Formuła Renault 3.5.
W 2012 roku Marcenko podpisał kontrakt z brytyjską stajnią BVM Target, na udział w Formule Renault 3.5. Najbardziej udanym wyścigiem w sezonie był dla Marcenki inaugurujący sezon wyścig na torze Ciudad del Motor de Aragón, który ukończył na 5 pozycji. Z dorobkiem 13 punktów został ostatecznie sklasyfikowany na 20 pozycji w klasyfikacji generalnej.
Na sezon 2013 Nikołaj zmienił zespół na hiszpański Pons Racing. W ciągu 17 wyścigów, w których startował, trzykrotnie plasował się w pierwszej dziesiątce. Uzbierane 20 punktów pozwoliło mu zająć ponownie 20 miejsce w klasyfikacji końcowej.
W sezonie 2014 Marcenko podpisał kontrakt z brytyjską ekipą Comtec Racing. Podczas wyścigu na torze Ciudad del Motor de Aragón stanął na drugim stopniu podium. W ciągu czterech wyścigów, w których wystartował, uzbierał łącznie 36 punktów, co dało mu czternaste miejsce w końcowej klasyfikacji kierowców.
Seria GP3.
W sezonie 2014 Rosjanin wystartował także w wyścigach austriackiej oraz rosyjskiej rundy serii GP3 z niemiecką ekipą Hilmer Motorsport. W swoim debiutanckim wyścigu uplasował się na dziewiętnastej pozycji, co było jego najwyższym wynikiem w sezonie. Został sklasyfikowany na 33 miejscu w końcowej klasyfikacji kierowców.

</doc>
<doc id="2550685" url="https://pl.wikipedia.org/wiki?curid=2550685" title="Denis Šindler">
Denis Šindler

Denis Šindler (ur. 3 marca 1992 w Bańskiej Bystrzycy) – słowacki skoczek narciarski, reprezentant SK Kartik Bańska Bystrzyca.
Na międzynarodowej arenie zadebiutował 17 lutego 2007 w Zakopanem podczas zawodów FIS Cup, oddając skok na odległość 69,5 m na skoczni normalnej.

</doc>
<doc id="2550686" url="https://pl.wikipedia.org/wiki?curid=2550686" title="Denis Sindler">
Denis Sindler



</doc>
<doc id="2550687" url="https://pl.wikipedia.org/wiki?curid=2550687" title="Rusińska Wikipedia">
Rusińska Wikipedia

Rusińska Wikipedia – edycja Wikipedii tworzona w języku rusińskim.
Teksty tworzone są w ukraińskiej cyrylicy oraz rosyjskiej. Według stanu z 6 grudnia 2012 projekt ten liczy 4026 artykułów (tym samym zajmując 150. miejsce wśród edycji językowych pod względem ilości artykułów), ma 5164 zarejestrowanych uczestników, z których aktywnych jest 22; pracuje nad nią jeden administrator.

</doc>
<doc id="2550688" url="https://pl.wikipedia.org/wiki?curid=2550688" title="Tensō Sentai Goseiger">
Tensō Sentai Goseiger

 – japoński serial z gatunku "tokusatsu" z roku 2010. Jest trzydziestym czwartym serialem z sagi Super Sentai, stworzony przez Toei Company. Emitowany był na kanale TV Asahi od 14 lutego 2010 roku do 6 lutego 2011 roku. Liczył 50 odcinków. Wyprodukowano także film "Goseiger: Epic on".
Jest to pierwszy Sentai, w którym pojawiają się 3 praktycznie niezrzeszone grupy złoczyńców. Jego amerykańską adaptacją jest serial Power Rangers Megaforce.
Fabuła.
10 tysięcy lat temu grupa ludzi ze specjalnymi mocami (zwanych Gosei Aniołami) przeniosła się z Ziemi do Świata Gosei (Zaświatów), więc nie sprawiała problemów innym ludziom. Mimo to postanowili chronić Ziemię od zła. Kiedy pewnego dnia na celowniku Warstar – kosmitów-żołnierzy znalazła się Ziemia, niszczą oni Gosei Wieżę – jedyny środek przemieszczania się między Ziemią a Zaświatami. Piątka Gosei Aniołów przybyła na Ziemię by ochronić ją i znaleźć drogę powrotną do domu.
Goseigersi.
Gosei Anioły dzielą się na 3 plemiona: Skick (władają powietrzem), Landick (władają ziemią) i Seaick (władają wodą). W połowie serialu piątka Goseigersów otrzymuje moc Cudownych Głowic i staje się Super Goseigersami. Charakterystyczną cechą tej drużyny jest brak jej oficjalnego lidera, choć zwykle za przywódcę uważani są Arata albo Hyde.
Gosei Głowice.
Gosei Głowice (ゴセイヘッダー "Gosei Heddā", Gosei Headders) są istotami w kształcie zwierzęcych głów, które służą pomocą odpowiednim Goseigersom, którzy wzywają je za pomocą Gosei Kart. Głowice mogą połączyć się z Gosei Blasterami, a także z dużymi pojazdami tworząc Gosei Maszyny, które następnie łączą się w roboty.
Złe Duchy.
Warstar.
Warstar - kosmiczna armia owadopodobnych istot którzy przybyli na Ziemię w celu wyssania jej naturalnych zasobów.
Yūmajū.
Yūmajū - demoniczne stworzenia które przez 10.000 lat były uwięzione w skrzyni Erurei. Po wydostaniu się z niej na nowo zamierzali zniszczyć Ziemię.
Mantrintis.
Mantrintis - starożytne mechaniczne imperium które tak samo jak Warstars i Yūmajū pragnęło zniszczyć Ziemię.
Brajira.
Buredoran/Brajira - prawdziwy wróg Gosegersów i upadły Gosei Anioł. Przedtem ukrywał się pod imieniem Buredoran i współpracował z poprzednimi armiami zła. Jego celem było zniszczenie Ziemi w celu jej otworzenia.

</doc>
<doc id="2550690" url="https://pl.wikipedia.org/wiki?curid=2550690" title="Enterprise (komputer)">
Enterprise (komputer)

Enterprise – komputer domowy oparty na procesorze Zilog Z80, oferowany od 1985 roku w dwóch wariantach: Enterprise 64 z 64 KB pamięci RAM i Enterprise 128 ze 128 KB.
Hardware.
Procesor, pamięć i chip ASIC.
Komputer posiada procesor Z80 taktowany zegarem 4 MHz, 64 KB lub 128 KB RAM i 32 KB ROM zawierający system operacyjny EXOS i edytor tekstu. BASIC był oferowany w module ROM 16 KB.
Pamięć można było rozszerzyć do 4 MB używając przełączalnych banków. 64 KB przestrzeń adresową procesora Z80 podzielono na cztery (z 256 maksymalnie dostępnych) sekcje po 16 KB. ROM systemu odwzorowano na najniższych dwóch stronach, kolejne cztery strony zarezerwowano na cartridge ROM (max 64 KB).
Dwa układy ASIC (ULA) pracowały poza głównym procesorem. Nazwano je "Nick" i "Dave", od imion projektantów (Nick Toop, pracował wcześniej w Acorn Atom, i Dave Woodfield). Nick obsługiwał grafikę, Dave dźwięk i stronicowanie pamięci.
Klawiatura i obudowa.
Oryginalna obudowa zawierała pełnowymiarową klawiaturę z programowalnymi klawiszami funkcyjnymi oraz joystick. Klawiatura jest niskoprofilowa i ergonomiczna, ze standardowym układem klawiszy. Zbudowana jest z gumowej membrany, na której umieszczone są klawisze. Joystick zastępował klawisze kursora i umożliwiał jego przemieszczanie nawet po ukosie.
Grafika.
Enterprise posiada 5 trybów graficznych: 40- i 80-kolumnowe tryby tekstowe, graficzne Lo-Res i Hi-Res (grafika rastrowa) oraz grafiki "atrybutowej". Obraz może być wyświetlany z przeplotem lub bez. Najwyższa rozdzielczość: 640×512 pikseli z przeplotem lub 640×256 bez przeplotu, lecz w tych trybach można używać tylko 2 kolorów, maksymalnie 256 kolorów można uzyskać przy rozdzielczości nie większej niż 80×256. Tryb grafiki "atrybutowej" daje rozdzielczość 320×256 pikseli przy jednoczesnym użyciu 16 kolorów z palety 256.
Komputer umożliwia wyświetlanie wielu stron jednocześnie, nawet w różnych trybach graficznych, co dawało zwiększenie ilości kolorów wyświetlanych na ekranie. Wysokość strony może być większa niż ekran lub wyświetlane okno. Każda strona jest podłączona z kanałem systemu operacyjnego EXOS, dzięki czemu możliwe jest tworzenie obrazu w obszarach nie wyświetlanych na ekranie.
Dźwięk.
Dźwięk jest obsługiwany przez drugi układ ASIC – Dave. Dostępne są 3 kanały plus kanał szumów, stereo. Dźwięk z każdego kanału może być swobodnie umieszczany w bazie stereo (lewo-prawo). Dostępne są filtry: distortion, górno-, dolnoprzepustowy oraz modulacji pierścieniowej (ring modulation) i rozbudowany generator obwiedni dźwięku.
Interfejsy.
Bogaty zestaw złącz: wyjście RGB, port szeregowy RS-232/RS-423, równoległy (drukarkowy) Centronics, 2 porty joysticków, 2 do magnetofonu, slot ROM cartridge i port rozszerzeń. Jednak, w ramach oszczędności, wiele portów nie posiada typowych gniazd, a jedynie proste złącza krawędziowe płytki drukowanej.
BASIC ROM mógł być zastąpiony przez ROM z emulatorem ZX Spectrum, co, teoretycznie, umożliwiało uruchamianie tysięcy programów stworzonych na niego. Później była oferowana zewnętrzna stacja dyskietek.
Software.
System ROM.
System operacyjny EXOS (Enterprise Expandable Operating System) zawarty w ROM jest oparty na kanałach obsługujących wszystkie urządzenia wejścia-wyjścia, co umożliwia programom obsługiwanie każdego urządzenia w ten sam sposób.
W pamięci ROM zawarty jest również pełnoekranowy edytor tekstu.
IS-Basic.
Wyjątkowo, jak na komputer 8-bitowy swych czasów, Enterprise nie posiada wbudowanego języka BASIC, jest on dostępny na 16K cartridge'u ROM.
IS-Basic w dużym stopniu przestrzega standardu ANSI BASIC. Jest to w pełni strukturalny język programowania zawierający instrukcje take jak: IF...THEN...ELSE, SELECT...CASE, DO...LOOP, WHILE i UNTIL, procedury i funkcje z parametrami i zmiennymi lokalnymi, obsługę błędów i wyjątków.
Unikalną właściwością IS-Basic jest możliwość umieszczania w pamięci wielu programów jednocześnie i przekazywania parametrów między nimi.
Grafika, dźwięk i porty I/O mogą być obsługiwane bezpośrednio w BASIC'a bez konieczności używania instrukcji POKE i PEEK. IS-Basic posiada bogaty zestaw instrukcji graficznych, łącznie z grafiką żółwia w stylu Logo. Komendy dźwiękowe mogą być umieszczane w kolejce, co umożliwiało odtwarzanie dźwięku w tle wykonywanego programu.
Inne programy.
Dostępne były inne języki (Forth, Lisp, Pascal, Assembler), konwerter Basic-to-Basic przenoszący programy zapisane w innych odmianach Basic'a, ok. 40 gier. IS-DOS – system kompatybilny z CP/M dawał dostęp do ogromnej ilości programów.
Historia.
Powstanie.
W 1982, gdy na rynku angielskim pojawił się Sinclair ZX Spectrum, przedsiębiorstwo handlowe z Hongkongu – Locumals zleciło Intelligent Software z Wielkiej Brytanii zaprojektowanie komputera domowego przewyższającego swymi możliwościami konkurencję, projektowi nadano kryptonim "DPC" (damp-proof course). Szef Intelligent Software - David Levy był międzynarodowym graczem w szachy.
Maszyna była znana także pod nazwami "Samurai", "Oscar", "Elan" i "Flan", ostatecznie wybrano nazwę "Enterprise".
Stworzono emulator AMSOFT Amstrada – Entersoft w celu zapewnienia oprogramowania dla nowej konstrukcji.
Choć komputer został zaprezentowany w prasie we wrześniu 1983 roku, do sprzedaży trafił dopiero w roku 1985, gdy rynek był już zdominowany przez konkurencję.
Jego następca – PW360 powstał w 1986 roku jako bezpośredni konkurent Amstrada PCW 8256, ale w tym czasie przedsiębiorstwo znajdowało się już w poważnych kłopotach finansowych i dystrybucja została wstrzymana.
Komercyjne fiasko.
Mimo sporych możliwości nie odniósł sukcesu. Pod względem technicznym ustępował pojawiającym się wówczas na rynku 16-bitowym komputerom Atari ST i Amiga, a od innych 8-bitowców był droższy.
Po wstępnym wyprodukowaniu 80 000 jednostek, dalsza produkcja została wstrzymana, 20 000 sztuk zostało wysłanych na Węgry, gdzie stał się popularny.
Węgierska firma Videoton od 1984 r. posiadała na niego licencję i dostosowała do lokalnych potrzeb, od 1988 r. był produkowany pod nazwą TV Computer przez ok. 3 lata.
W Niemczech był sprzedawany od roku 1985 pod nazwą "Mephisto PHC 64" przez firmę Hegener &amp; Glaser, która wcześniej z powodzeniem sprzedawała komputery szachowe. W maju 1985 r. jego cena wynosiła 1198 DM.

</doc>
<doc id="2550693" url="https://pl.wikipedia.org/wiki?curid=2550693" title="Augustin Ndindiliyimana">
Augustin Ndindiliyimana

Augustin Ndindiliyimana (ur. 15 kwietnia 1943) – były generał Sił Zbrojnych FAR. Zbrodniarz wojenny skazany za ludobójstwo na Tutsich.
Augustin Ndindiliyimana urodził się w mieście Butare. Wstąpił do Sił Zbrojnych FAR, a w dniu 2 września 1992 roku został mianowany szefem sztabu Żandarmerii nationale. 6 kwietnia 1994 roku prezydent Habyarimana zginął w zamachu, wówczas po jego śmierci został otrzymał rangę generała - majora. W czasie ludobójstwa w Rwandzie sprzeciwiał się masakrom.
Międzynarodowy Trybunał Karny w Rwandzie wydał nakaz aresztowania przeciwko niemu i trzem innym oficerom FAR. W dniu 29 stycznia 2000 roku został aresztowany w Belgii, a następnie przeniesiony do aresztu ICTR w Arushy w Tanzanii. Uznano go za winnego zbrodni przeciwko ludzkości. Został skazany na karę równą czasowi, którą spędził w więzieniu. Po 11 latach wyszedł na wolność, bo rzekomo "nie miał pełnej władzy nad swoimi podwładnymi".

</doc>
<doc id="2550695" url="https://pl.wikipedia.org/wiki?curid=2550695" title="Telescopus">
Telescopus

 
Telescopus – rodzaj węża z podrodziny Colubrinae w rodzinie połozowatych (Colubridae). 
Zasięg występowania.
Rodzaj obejmuje gatunki występujące w Bułgarii, Chorwacji, Bośni i Hercegowinie, Macedonii Północnej, Albanii, we Włoszech, w Grecji, na Cyprze, Malcie, w Turcji, Rosji, Armenii, Azerbejdżanie, Gruzji, Turkmenistanie, Iranie, Iraku, Pakistanie, Afganistanie, Syrii, Jemenie, Omanie, Zjednoczonych Emiratach Arabskich, Arabii Saudyjskiej, Jordanii, Izraelu, Egipcie, Libii, Tunezji, Algierii, Maroku, Saharze Zachodniej, Nigrze, Sierra Leone, Burkina Faso, Gwinei, Wybrzeżu Kości Słoniowej, Ghanie, Gambii, Senegalu, Gwinei Bissau, Togo, Beninie, Nigerii, Kamerunie, Czadzie, Sudanie, Republice Środkowoafrykańskiej, Kenii, Tanzanii, Erytrei, Etiopii, Somalii, Malawi, Demokratycznej Republice Konga, Kongu, Rwandzie, Burundi, Mozambiku, Eswatini, Ugandzie, Angoli, Botswanie, Zimbabwe, Namibii i Południowej Afryce.
Systematyka.
Podział systematyczny.
Do rodzaju należą następujące gatunki: 
Przypisy.
 

</doc>
<doc id="2550696" url="https://pl.wikipedia.org/wiki?curid=2550696" title="Herman II (landgraf Turyngii)">
Herman II (landgraf Turyngii)

Herman II (ur. 28 marca 1222 r. w Creuzburgu, zm. 3 stycznia 1241 r. tamże) – landgraf Turyngii od 1227 r. z rodu Ludowingów.
Życiorys.
Herman II był jedynym synem landgrafa Ludwika IV Świętego i Elżbiety, córki króla Węgier Andrzeja II. W chwili śmierci ojca podczas V wyprawy krzyżowej miał zaledwie 4 lata. Rządy w Turyngii w imieniu małego Hermana przejął wówczas brat jego ojca Henryk Raspe (przyjął jednak pełne tytuły brata). Doszło do konfrontacji między regentem a matką Hermana (na tle negatywnego stosunku Henryka do dobroczynności Elżbiety, która groziła uszczupleniem dóbr rodowych), w wyniku której matka odsunęła się z dworu i pozostawiła swe dzieci (zmarła w 1231 roku). Do 1234 roku współrządy z Henrykiem Raspe sprawował też inny brat Ludwika Świętego, Konrad, który jednak w 1234 roku wstąpił do zakonu krzyżackiego (a w 1239 roku został jego wielkim mistrzem). 
W 1238 r. Herman został dopuszczony przez stryja do współrządów; w tym samym roku został zaręczony z córką cesarza Fryderyka II Małgorzatą (zaledwie roczną wówczas). Jednak gdy doszło do rozłamu Fryderyka z papiestwem, Ludowingowie pozostali lojalni papieżowi i w październiku 1239 roku Herman poślubił Helenę, córkę cesarskiego rywala księcia Brunszwiku i Lüneburga Ottona I z rodu Welfów. W 1240 roku Herman przebywał na dworze króla Francji Ludwika IX Świętego. Wkrótce po powrocie do Turyngii zmarł, a wobec braku potomków jego sukcesorem został stryj Henryk Raspe, ostatni przedstawiciel rodu Ludowingów. Niektóre źródła z epoki zawierają informacje o tym, iż Herman zmarł wskutek otrucia, brak jednak na to dowodów.

</doc>
<doc id="2550698" url="https://pl.wikipedia.org/wiki?curid=2550698" title="José Bokung">
José Bokung

Colin, właśc. José Bokung Alogo (ur. 31 grudnia 1987 w Ebebiyín) – piłkarz z Gwinei Równikowej grający na pozycji prawego obrońcy. Od 2009 roku jest zawodnikiem klubu Deportivo Mongomo.
Kariera klubowa.
Karierę piłkarską Colin rozpoczął w klubie Renacimiento FC. W 2006 roku zadebiutował w nim w pierwszej lidze Gwinei Równikowej. W latach 2006 i 2007 wywalczył z nim dwa tytuły mistrza Gwinei Równikowej. W 2009 roku został zawodnikiem Deportivo Mongomo, z którym w 2010 roku został mistrzem kraju.
Kariera reprezentacyjna.
W reprezentacji Gwinei Równikowej Colin zadebiutował w 2007 roku. W 2012 roku został powołany do kadry na Puchar Narodów Afryki 2012.

</doc>
<doc id="2550699" url="https://pl.wikipedia.org/wiki?curid=2550699" title="Szout">
Szout

Szout (pers. شوط) – miasto w Iranie, w ostanie Azerbejdżan Zachodni. Liczba mieszkańców w 2016 roku wynosiła 55 682.

</doc>
<doc id="2550700" url="https://pl.wikipedia.org/wiki?curid=2550700" title="Mephisto PHC 64">
Mephisto PHC 64



</doc>
<doc id="2550702" url="https://pl.wikipedia.org/wiki?curid=2550702" title="Dialog Arena">
Dialog Arena



</doc>
<doc id="2550704" url="https://pl.wikipedia.org/wiki?curid=2550704" title="Maku">
Maku

Maku (perski : ماكو) – miasto w Iranie, w ostanie Azerbejdżan Zachodni. Liczba mieszkańców w 2006 roku wynosiła ok. 41 tys.

</doc>
<doc id="2550705" url="https://pl.wikipedia.org/wiki?curid=2550705" title="Prospekt organowy">
Prospekt organowy

 Prospekt organowy – frontowa elewacja zewnętrznej obudowy organów, którą stanowi przednia wyeksponowana część szafy organowej. Jej główny element dekoracyjny stanowią wbudowane piszczałki prospektowe, najczęściej wykonane z metalu. Właściwy instrument znajduje się za prospektem, we wnętrzu szafy organowej. Prospekty organowe cechują się bardzo bogatym i różnorodnym zdobnictwem. W dekoracji występują elementy detalu architektonicznego oraz często rzeźby figuralne, niekiedy reprezentujące różnorodny program ikonograficzny, zdobione snycerką i polichromią. W najbardziej wyrafinowanych rozwiązaniach figury i inne zdobnicze elementy podczas gry poruszają się, tworząc muzyczno-wizualne ruchome spektakle.
Prospekt organowy usytuowany jest na balkonie chóru, naprzeciwko ołtarza głównego, stanowi szczególny architektoniczny element wystroju wnętrza w większości obiektów sakralnych. W budownictwie organowym wyróżnia się rodzaje prospektów:
Prospekty organowe oparte są na zasadzie trójstrefowości i trójosiowości w porządku wertykalnym i horyzontalnym. W prospektach wyodrębnione są trzy poziome strefy:

</doc>
<doc id="2550706" url="https://pl.wikipedia.org/wiki?curid=2550706" title="Herman II">
Herman II



</doc>
<doc id="2550707" url="https://pl.wikipedia.org/wiki?curid=2550707" title="Lista bohaterów Death Note">
Lista bohaterów Death Note



</doc>
<doc id="2550715" url="https://pl.wikipedia.org/wiki?curid=2550715" title="Telescopus hoogstraali">
Telescopus hoogstraali

Telescopus hoogstraali – gatunek bliskowschodniego węża z rodziny połozowatych.
Systematyka.
Populacja zamieszkująca Jordanię zaliczana bywa do osobnego podgatunku.
Lepidozaury te zalicza się do rodziny połozowatych, do której zaliczano je od dawna. Starsze źródła również umieszczają "Telescopus" w tej samej rodzinie Colubridae, używając jednak dawniejszej polskojęzycznej nazwy: wężowate albo węże właściwe. Poza tym Colubridae zaliczają do infrapodrzędu Caenophidia, czyli węży wyższych. W obrębie rodziny rodzaj "Telescopus" należy natomiast do podrodziny Colubrinae.
Rozmieszczenie geograficzne.
"Telescopus hoogstraali" występuje na Bliskim Wschodzie. W Egipcie spotyka się go w północnej części Synaju (dokładniej Gebel Maghara), zamieszkuje też południową część półwyspu Synaj (Santa Catarina). W Izraelu żyje na pustyni Negew. Populacja jordańska, uważana niekiedy za osobny podgatunek, zamieszkuje okolice Petry.
Tereny, na których żyje ten połozowaty, leżą na wysokości nie przekraczającej 1500 m n.p.m. Są to pustynne stepy, na których rocznie spada 10-15 cm opadów atmosferycznych.
Zagrożenia i ochrona.
Jest to gad rzadki, a jego liczebność ulega zmniejszaniu się. IUCN nie ma danych na temat zagrożeń panujących w Izraelu, w Egipcie wymienia natomiast wypas zwierząt, górnictwo, śmierć na drogach, zbiórkę drewna na opał, nadmierny odłów w celach naukowych.
Występuje w dwóch obszarach chronionych (Santa Catarina, Dana Wildlife Reserve).

</doc>
<doc id="2550716" url="https://pl.wikipedia.org/wiki?curid=2550716" title="Róbert Kartík">
Róbert Kartík

Róbert Kartík (ur. 29 marca 1989 w Bańskiej Bystrzycy) – słowacki kombinator norweski oraz skoczek narciarski. Uczestnik Mistrzostw Świata w Narciarstwie Klasycznym 2009. Czterokrotny uczestnik mistrzostw świata juniorów. Medalista mistrzostw kraju w kombinacji norweskiej i skokach narciarskich.
Życiorys.
Skoki narciarskie.
Kartík w 2000 i 2001 brał udział w zawodach FIS Schüler Grand Prix rozgrywanych w Garmisch-Partenkirchen, które mają rangę nieoficjalnych letnich mistrzostw świata dzieci. W obu przypadkach zajął ostatnie miejsce, plasując się odpowiednio na 18. (kategoria do lat 12) i 21. (kategoria do lat 13) pozycji. W 2003 został włączony do składu reprezentacji Słowacji w skokach narciarskich.
W oficjalnych zawodach międzynarodowych w skokach narciarskich rozgrywanych pod egidą Międzynarodowej Federacji Narciarskiej występował w latach 2006–2009. Zadebiutował w nich 14 stycznia 2006 w Harrachovie, zajmując 33. miejsce w konkursie FIS Cupu. Mimo 24 startów w cyklu tym punktował w swojej karierze tylko raz – 17 lutego 2008 w Szczyrku zajął 27. pozycję. Dzięki zdobytym wówczas 4 punktom zajął 272. miejsce w klasyfikacji generalnej sezonu 2007/2008.
Nigdy nie wystartował w zawodach zimowego Pucharu Kontynentalnego, za to trzykrotnie wystartował w konkursach letniej edycji tego cyklu – w lipcu 2008 w Velenju zajął przedostatnią, 56. pozycję ("ex aequo" z Mario Innauerem), a w dwóch pozostałych startach (drugi konkurs w Velenju i zawody w Kranju) został zdyskwalifikowany.
Trzykrotnie uczestniczył w rywalizacji skoczków narciarskich w ramach mistrzostw świata juniorów – w 2006 zajął 66. miejsce indywidualnie (wyprzedził 3 rywali) i 16. drużynowo, rok później w rywalizacji zespołowej uplasował się na 12. pozycji, a w 2008 zajął 15. miejsce.
W 2010 zdobył srebrny medal mistrzostw Słowacji w skokach narciarskich w konkursie indywidualnym na skoczni dużej. Startował także w mistrzostwach Polski w tej dyscyplinie sportu, zajmując miejsca w piątej dziesiątce.
Kombinacja norweska.
W oficjalnych zawodach międzynarodowych w kombinacji norweskiej organizowanych przez FIS zadebiutował 5 lutego 2006, zajmując 57. miejsce w rywalizacji sprinterskiej (HS109/5 km) podczas mistrzostw świata juniorów. W zawodach tych startował jeszcze trzykrotnie – w 2007 zajął 48. miejsce (Gundersen HS100/10 km) i 52. miejsce (sprint HS100/5 km), rok później uplasował się na 49. pozycji (Gundersen HS94/10 km), zaś w 2009 w pierwszej z konkurencji (Gundersen HS100/10 km) zajął 55. miejsce, a drugiego startu (Gundersen HS100/5 km) nie ukończył.
W latach 2008–2012 Kartík występował w zawodach Pucharu Kontynentalnego (do sezonu 2008/2009 nazywanego Pucharem Świata B). W blisko 30 startach w konkursach tej rangi tylko dwukrotnie zdobył punkty – miało to miejsce 18 (25. pozycja) i 19 (27. miejsce) grudnia 2010 w Erzurum, gdzie oba biegi (Gundersen HS109/10 km) ukończyło po 28 kombinatorów norweskich. Dzięki zdobytym wówczas 10 punktom został sklasyfikowany na 93. pozycji w klasyfikacji generalnej sezonu 2010/2011.
W swojej karierze nigdy nie wystartował w zawodach Pucharu Świata. Raz, 15 sierpnia 2009 w Einsiedeln, wziął udział w konkursie Letniego Grand Prix (Gundersen HS117/10 km), jednak został zdyskwalifikowany.
W 2009 wziął udział w rywalizacji kombinatorów norweskich na Mistrzostwach Świata w Narciarstwie Klasycznym 2009, gdzie zajął 52. miejsce w konkurencji biegu masowego i skoków na skoczni normalnej. Dwa lat później także został powołany do składu reprezentacji Słowacji na Mistrzostwa Świata w Narciarstwie Klasycznym 2011, gdzie także miał rywalizować z kombinatorami norweskimi, jednak 2 dni przed rozpoczęciem mistrzostw ogłosił swoją rezygnację ze startu w Oslo ze względu na brak należytego przygotowania, co spowodowane było przebytą wcześniej chorobą. Słowacki Związek Narciarski planował także zgłoszenie Kartíka do zawodów kombinatorów norweskich na Mistrzostwach Świata w Narciarstwie Klasycznym 2013, lecz ze względu na kontuzję zawodnika jego miejsce zajął ostatecznie Patrik Lichý.
Bezskutecznie starał zakwalifikować się do Zimowych Igrzysk Olimpijskich 2010. W decydujących o tym zawodach Pucharu Kontynentalnego w Stanach Zjednoczonych w grudniu 2009, w trzech startach został sklasyfikowany tylko raz, zajmując 42. pozycję, co nie wystarczyło do nominacji olimpijskiej.
Mimo tego, że znalazł się w składzie kadry A reprezentacji Słowacji w kombinacji norweskiej na sezon 2012/2013, nie wystąpił w nim w żadnych oficjalnych zawodach pod egidą Międzynarodowej Federacji Narciarskiej, co spowodowane było odniesioną kontuzją. Po tym urazie nie powrócił już do rywalizacji międzynarodowej, a ostatni start w zawodach rangi FIS zanotował 4 marca 2012, zajmując 51. pozycję w konkursie Pucharu Kontynentalnego w Predazzo.
Kartík jest medalistą mistrzostw Słowacji w kombinacji norweskiej – został mistrzem kraju na skoczni normalnej w 2008 oraz na skoczni dużej w 2010, a także zwyciężył w letnich mistrzostwach kraju na skoczni normalnej w 2008.

</doc>
<doc id="2550717" url="https://pl.wikipedia.org/wiki?curid=2550717" title="Tasudż">
Tasudż

Tasudż (perski : تسوج) – miasto w Iranie, w ostanie Azerbejdżan Wschodni. Liczba mieszkańców w 2006 roku wynosiła 7332.

</doc>
<doc id="2550719" url="https://pl.wikipedia.org/wiki?curid=2550719" title="Kenia na igrzyskach Wspólnoty Narodów">
Kenia na igrzyskach Wspólnoty Narodów

Kenia zadebiutowała na igrzyskach Wspólnoty Narodów w 1954 roku na igrzyskach w Vancouver i od tamtej pory reprezentacja uczestniczyła we wszystkich igrzyskach oprócz zawodów w 1986 (Edynburg). Najwięcej złotych medali (12) oraz najwięcej medali w ogóle (33) Kenia wywalczyła na igrzyskach w Nowym Delhi w 2010 roku.

</doc>
<doc id="2550721" url="https://pl.wikipedia.org/wiki?curid=2550721" title="Jean de Dieu Kamuhanda">
Jean de Dieu Kamuhanda

Jean de Dieu Kamuhanda (ur. 3 marca 1953) – rwandyjski polityk.
Kamuhanda urodził się w Gikomero w Rwandzie. 25 maja 1994 został mianowany na stanowisko ministra szkolnictwa wyższego, nauki i kultury. W czasie ludobójstwa w Rwandzie wygłosił przemówienie w Gikomero, a na koniec przemówienia podał ludziom broń palną, granaty i maczety do zabijania ludzi Tutsi. Pod koniec lipca uciekł do Francji. Na wniosek prokuratora został aresztowany przez francuskich urzędników w Bourges 26 listopada 1999 roku, a 7 marca 2000 roku wysłano go do więzienia w Arushy w Tanzanii. Międzynarodowy Trybunał w Rwandzie uznał go za winnego zbrodni przeciwko ludzkości. Został skazany na dożywocie.

</doc>
<doc id="2550723" url="https://pl.wikipedia.org/wiki?curid=2550723" title="Dig Dug Deeper">
Dig Dug Deeper

Dig Dug Deeper – brytyjska komputerowa gra akcji wyprodukowana przez firmę Creature Labs oraz wydana 31 października 2001 roku przez Infogrames.

</doc>
<doc id="2550726" url="https://pl.wikipedia.org/wiki?curid=2550726" title="Telescopus nigriceps">
Telescopus nigriceps

Telescopus nigriceps – gatunek bliskowschodniego węża z rodziny połozowatych.
Systematyka.
Być może pod nazwą tą ukrywa się nie 1, ale klompleks kilku gatunków.
Lepidozaury te zalicza się do rodziny połozowatych, do której zaliczano je od dawna. Starsze źródła również umieszczają "Telescopus" w tej samej rodzinie Colubridae, używając jednak dawniejszej polskojęzycznej nazwy: wężowate albo węże właściwe. Poza tym Colubridae zaliczają do infrapodrzędu Caenophidia, czyli węży wyższych. W obrębie rodziny rodzaj "Telescopus" należy natomiast do podrodziny Colubrinae.
Rozmieszczenie geograficzne.
"Telescopus nigriceps" występuje na Bliskim Wschodzie. Spotyka się go w następujących krajach:
Suche tereny, na których żyje ten połozowaty, porasta porozrzucana roślinność krzaczasta typu śródziemnomorskiego. Węże te spotyka się w środowiskach stworzonych przez człowieka, jak gaje oliwne, sady, ogrody. Zwierzęta te widywane są wśród kamieni i pod nimi.
Zagrożenia i ochrona.
Jest to pospolity wąż. Istnieniu gatunku nic poważnego nie zagraża.
Występuje w licznych obszarach chronionych.

</doc>
<doc id="2550727" url="https://pl.wikipedia.org/wiki?curid=2550727" title="Éric Prodon">
Éric Prodon

Éric Prodon (ur. 27 czerwca 1981 w Paryżu) – francuski tenisista.
Kariera tenisowa.
Karierę tenisową Prodon rozpoczął w 2000 roku, a zakończył w 2014 roku.
W grze pojedynczej Francuz wygrał siedem turniejów rangi ATP Challenger Tour, a w deblu odniósł jedno zwycięstwo w zawodach tej kategorii.
W rankingu gry pojedynczej Prodon najwyżej był na 83. miejscu (22 sierpnia 2011), a w klasyfikacji gry podwójnej na 436. pozycji (11 czerwca 2012).

</doc>
<doc id="2550729" url="https://pl.wikipedia.org/wiki?curid=2550729" title="Robert Kartik">
Robert Kartik



</doc>
<doc id="2550730" url="https://pl.wikipedia.org/wiki?curid=2550730" title="Eric Prodon">
Eric Prodon



</doc>
<doc id="2550737" url="https://pl.wikipedia.org/wiki?curid=2550737" title="Franz Karl Neander">
Franz Karl Neander



</doc>
<doc id="2550738" url="https://pl.wikipedia.org/wiki?curid=2550738" title="Jean Kambanda">
Jean Kambanda

Jean Kambanda (ur. 19 października 1955) – rwandyjski polityk, dyrektor Union des Banques Populaires du Rwanda (UBPR) od maja 1989 do kwietnia 1994, wiceprzewodniczący sekcji i członek biura politycznego Ruchu Republikańsko-Demokratycznego (MDR), premier Rwandy w 1994 roku, skazany na dożywocie za sprzyjanie ludobójstwu Tutsi, jakie miało miejsce w czasie, gdy był u władzy.
Życiorys.
Posiada dyplom inżyniera handlowego.
Po śmierci premier Agathy Uwilingiyimany został premierem rządu tymczasowego. Gdy w lipcu 1994 władzę przejął Rwandyjski Front Patriotyczny (RPF), Kambanda opuścił Rwandę i zamieszkał w stolicy Kenii Nairobi, gdzie został aresztowany 18 lipca 1997 i po siedmiu tygodniach przekazany do Międzynarodowego Trybunału Karnego w Rwandzie. Sąd oskarżył go o rozprowadzanie broni strzeleckiej i amunicji w Butare i Gitarama. 4 września 1998 został skazany na dożywocie. Werdykt został podtrzymany przez Izbę Odwoławczą ICTR 19 października 2000.
Ma żonę i dwoje dzieci.

</doc>
<doc id="2550740" url="https://pl.wikipedia.org/wiki?curid=2550740" title="Spelling bee">
Spelling bee

Spelling bee — zawody rozgrywane głównie między dziećmi, polegające na literowaniu słów w języku angielskim. Pomysł na organizację takich zawodów wywodzi się ze Stanów Zjednoczonych. Obecnie krajowe konkursy spelling bee odbywają się między innymi w Stanach Zjednoczonych, Wielkiej Brytanii, Australii, Nowej Zelandii, Kanadzie, Meksyku, Indonezji, Indiach i Pakistanie. Podobne zawody występują również w wielu innych krajach, np. "La dictée" we Francji (Bernarda Pivot) czy polskie "dyktando", różniące się tym, że konkurencja polega na pisaniu całego tekstu. Są rzadko organizowane lub wcale w krajach, w których mówi się językiem stosującym bardziej fonetyczną pisownię niż angielski czy francuski. Pierwszym zwycięzcą oficjalnego Spelling Bee, zorganizowanego w 1925 roku w Waszyngtonie był Frank Neuhauser, mający wówczas 11 lat. 9 finalistów zostało zaproszonych na spotkanie z Calvinem Coolidge w Białym Domu, jako tradycji podtrzymywanej przez prezydentów następującej wynikającej z 86 lat istnienia konkursu.
Pochodzenie nazwy.
Dawniej angielskie słowo "bee", używane w zwrotach "husking bee", "quilting bee", "apple bee", oznaczało spotkanie. Etymologia tego słowa jest niejednoznaczna, ale najczęściej przyjmuje się, że wywodzi się z staroangielskiego "bēn" (modlitwa).
Historia.
Pierwsze odnotowanie nazwy "spelling bee" miało miejsce w 1850 roku, chociaż tego typu zawody były organizowane wcześniej. Punktem wyjścia do tego typu zawodów były elementarze Noah Webstera. Po raz pierwszy wydany w 1786 r. i znany jako „The Blue-backed Speller”, seria elementarzy Webstera była ważną częścią systemu nauczania w amerykańskich szkołach podstawowych przez pięć pokoleń. Teraz źródłem słów używanym w zawodach jest słownik Merriam-Webstera.

</doc>
<doc id="2550742" url="https://pl.wikipedia.org/wiki?curid=2550742" title="Nordstrand (dzielnica)">
Nordstrand (dzielnica)

Nordstrand – dzielnica Oslo. Mieści się w południowo-zachodniej części miasta i pod względem najbardziej zaludnionych rejonów miasta jest na drugim miejscu, licząc ponad 40 000 mieszkańców.
Powstała w 2004 roku poprzez połączenie gmin Lambertseter i Ekeberg-Bekkelaget. Nazwa dzielnicy pochodzi od nazwy domu Nordstranden położonego na ulicy Mosseveien 196.
Nordstrand jest jedną z najbogatszych dzielnic Oslo, dochody netto i ceny nieruchomości oraz średnia długość życia należą do najwyższych w mieście. Najbardziej znana ulica w Nordstand to Solveien, na niej znajdują się jedne z najdroższych nieruchomości w Oslo. Rejon Nordstrand jest również znany z pięknego widoku na Oslofjorden.
Dzielnica Nordstrand złożona jest z kilku części:

</doc>
<doc id="2550743" url="https://pl.wikipedia.org/wiki?curid=2550743" title="Telescopus rhinopoma">
Telescopus rhinopoma

Telescopus rhinopoma – gatunek azjatyckiego węża z rodziny połozowatych.
Systematyka.
Być może pod nazwą tą ukrywa się nie 1, ale klompleks kilku gatunków.
Zwierzęta te zalicza się do rodziny połozowatych, do której zaliczano je od dawna. Starsze źródła również umieszczają "Telescopus" w tej samej rodzinie Colubridae, używając jednak dawniejszej polskojęzycznej nazwy: wężowate albo węże właściwe. Poza tym Colubridae zaliczają do infrapodrzędu Caenophidia, czyli węży wyższych. W obrębie rodziny rodzaj "Telescopus" należy natomiast do podrodziny Colubrinae.
Rozmieszczenie geograficzne.
"Telescopus rhinopoma" występuje w Azji. Spotyka się go w następujących krajach:
Najwyższych wysokości (1750 m n.p.m.) sięga w Iranie, gdzie żyje na południe kraju, stanowiąc dużą rzadkość. W Turkmenistanie, gdzie jest tak rzadki, jak w Iranie, sięga wysokości o 250 m niższych. W Pakistanie zaś, gdzie spotyka się go na zachodzie kraju, dochodzi do wysokośco zaledwie 700 m n.p.m..
Suche, skaliste tereny, w tym górskie, porośnięte roślinnością krzaczastą stanowią siedlisko tego zauropsyda.
Zagrożenia i ochrona.
Nie ma poważnych zagrożeń dla gatunku. Miejscowo negatywny wpływ wywierają nań nadmienry wypas zwierząt roślinożernych i rozwój rolnictwa.

</doc>
<doc id="2550745" url="https://pl.wikipedia.org/wiki?curid=2550745" title="Lancelotto Malocello">
Lancelotto Malocello

Lancelotto Malocello (łac. Lanzarotus Marocelus) (ur. w 1270 w Varazze, zm. po 1336 w Genui) – genueński kupiec i żeglarz, odkrywca Wysp Kanaryjskich.
Malocello odkrył Lanzarote dla Europy w 1312 roku, w czasie rejsu wzdłuż wybrzeży Afryki, i spędził następne dwadzieścia lat na wyspie, gdzie prowadził handel z jej mieszkańcami. Koło dzisiejszego Teguise wzniósł niewielki fort Castillo de Guanapay (położony na skraju krateru Guanapay), sto lat później odkryty przez Jeana de Béthencourta. W czasie pobytu Malocello, wyspa była rządzona przez króla Zonzamasa z żoną Fayną. Ich córka Icó władała później wyspą z małżonkiem Guanarteme, a ich syn Guadarfia był ostatnim tubylczym władcą Lanzarote, który w 1402 r. przyjaźnie witał wyprawę Jeana de Bethencourta. Imię córki Guadarfii, Teguise, która wzięła ślub z bratankiem Bethencourta, Maciotem de Béthencourt, zostało nadane nowemu miastu.
Opuścił wyspę po konflikcie z jej mieszkańcami około 1332 r. W 1336 r. flota pod dowództwem Malocello wypłynęła z Lizbony, prawdopodobnie w celu odzyskania wyspy po ich wydaleniu.
Od jego imienia pochodzi nazwa wyspy Lanzarote, która na mapach po raz pierwszy pojawiła się w 1339 roku w pracy Angelino Dulcerta jako „Ínsula de Lançarote Mallucellus”.
Imieniem Malocella został nazwany włoski niszczyciel typu Navigatori, pełniący służbę w okresie międzywojennym w czasie hiszpańskiej wojny domowej oraz II wojny światowej.

</doc>
<doc id="2550746" url="https://pl.wikipedia.org/wiki?curid=2550746" title="Telescopus tessellatus">
Telescopus tessellatus

Telescopus tessellatus – gatunek bliskowschodniego węża z rodziny połozowatych.
Systematyka.
Zwierzęta te zalicza się do rodziny połozowatych, do której zaliczano je od dawna. Starsze źródła również umieszczają "Telescopus" w tej samej rodzinie Colubridae, używając jednak dawniejszej polskojęzycznej nazwy: wężowate albo węże właściwe. Poza tym Colubridae zaliczają do infrapodrzędu Caenophidia, czyli węży wyższych. W obrębie rodziny rodzaj "Telescopus" należy natomiast do podrodziny Colubrinae.
Rozmieszczenie geograficzne.
"Telescopus tessellatus" żyje w Iraku i Iranie. W tym ostatnim kraju spotyka się go względnie często.
Siedlisko tego zauropsyda to skaliste tereny górskie, porośnięte roślinnością krzaczastą, skaliste stepy.
Cykl życiowy.
Jest to zwierzę jajorodne.
Zagrożenia i ochrona.
Nie ma poważnych zagrożeń dla gatunku. W Iranie odnotowano jego obecność w pobliżu obszaru chronionego Dinar Kuh.

</doc>
<doc id="2550748" url="https://pl.wikipedia.org/wiki?curid=2550748" title="Pomnik Hieronima Dekutowskiego w Tarnobrzegu">
Pomnik Hieronima Dekutowskiego w Tarnobrzegu

Pomnik Hieronima Dekutowskiego w Tarnobrzegu - tarnobrzeski pomnik znajdujący się na placu Antoniego Surowieckiego, na skrzyżowaniu ulic A. Mickiewicza i Sokolej.
Komitet Budowy Pomnika powołano 10 grudnia 2008 r. Na jego czele stanął Tadeusz Wojteczko, a członkami zostali głównie sympatycy Klubu Gazety Polskiej. Pomnik finansowany był ze składek ludności, także wśród polonii amerykańskiej. Twórcą pomnika jest gdański artysta rzeźbiarz Giennadij Jerszow. Patronat honorowy objął prezydent RP Lech Kaczyński.
Pomnik odsłonięto w 91. rocznicę odzyskania przez Polskę niepodległości.

</doc>
<doc id="2550754" url="https://pl.wikipedia.org/wiki?curid=2550754" title="Telescopus variegatus">
Telescopus variegatus

Telescopus variegatus – gatunek afrykańskiego węża z rodziny połozowatych.
Systematyka.
Zwierzęta te zalicza się do rodziny połozowatych, do której zaliczano je od dawna. Starsze źródła również umieszczają "Telescopus" w tej samej rodzinie Colubridae, używając jednak dawniejszej polskojęzycznej nazwy: wężowate albo węże właściwe. Poza tym Colubridae zaliczają do infrapodrzędu Caenophidia, czyli węży wyższych. W obrębie rodziny rodzaj "Telescopus" należy natomiast do podrodziny Colubrinae.
Rozmieszczenie geograficzne.
"Telescopus variegatus" zahacza swym zasięgiem występowania o liczne państwa leżące w Afryce:
Obecność gatunku w Liberii nie jest pewna.
Siedlisko tego zauropsyda to otwarte tereny porośnięte sawanną.
Zagrożenia i ochrona.
Nie ma poważnych zagrożeń dla gatunku pomimo degradacji środowiska, w którym żyje, wynikającej z rozwoju rolnictwa. Zwierzę występuje na terenie Parku Narodowego Komoé.

</doc>
<doc id="2550755" url="https://pl.wikipedia.org/wiki?curid=2550755" title="Carlon Jeffery">
Carlon Jeffery

Carlon Jeffery (ur. 10 lipca 1993 w Houston) - amerykański aktor i raper. Znany z roli Camerona Parks w serialu Nadzdolni. Ma siostrę bliźniaczkę - Carle, która również jest aktorką. Carlon jest również raperem - występuje pod pseudonimem Lil' C-Note. Nagrał wraz z Stefanie Scott piosenkę do filmu Nie-przyjaciele.

</doc>
<doc id="2550758" url="https://pl.wikipedia.org/wiki?curid=2550758" title="Lil' C-Note">
Lil' C-Note



</doc>
<doc id="2550764" url="https://pl.wikipedia.org/wiki?curid=2550764" title="Thelotornis capensis">
Thelotornis capensis

Thelotornis capensis – gatunek afrykańskiego węża z rodziny połozowatych.
Systematyka.
W obrębie gatunku wyróżnia się 4 podgatunki. Jednakże status jednego z nich, "Thelotornis capensis schilsi", nie jest pewny, bowiem różnice pomiędzy nim a "Thelotornis capensis mossambicanus", przejawiające się między innymi w długości ogona i jego pokryciu łuskami, są bardzo nieznaczne. Z kolei "T. capensis mossambicanus" rozdziela się nieraz na 2 oddzielne podgatunki, wydzielając z niego "T. capenis usambaricus".
Zwierzęta te od dawna zalicza się do rodziny połozowatych. Starsze źródła również umieszczają "Thelotornis" w tej samej rodzinie Colubridae, używając jednak dawniejszej polskojęzycznej nazwy: wężowate albo węże właściwe. Poza tym Colubridae zaliczają do infrapodrzędu Caenophidia, czyli węży wyższych. W obrębie rodziny rodzaj "Thelotornis" należy natomiast do podrodziny Colubrinae.
Rozmieszczenie geograficzne.
"Thelotornis capensis" zahacza swym zasięgiem występowania o liczne państwa leżące w Afryce:
Zagrożenia i ochrona.
Węża tego generalnie spotyka się rzadko, choć w niektórych rejonach występuje on pospolicie. Dla przykładu wymienić można rezerwat Amani. Nie istnieją poważne zagrożenia dla gatunku.

</doc>
<doc id="2550767" url="https://pl.wikipedia.org/wiki?curid=2550767" title="Alonso Luis Fernández de Lugo">
Alonso Luis Fernández de Lugo

Alonso Luis Fernández de Lugo (ur. Sanlúcar de Barrameda, zm. 1525 na San Cristóbal de La Laguna, Wyspach Kanaryjskich) – hiszpański konkwistador, kapitan generalny wybrzeża Afryki, zdobywca wysp La Palma (1492) i Teneryfa (1495), następnie do śmierci rządca Wysp Kanaryjskich.

</doc>
<doc id="2550769" url="https://pl.wikipedia.org/wiki?curid=2550769" title="Ciro Verratti">
Ciro Verratti

Ciro Verratti (ur. 17 sierpnia 1907 w Archi, zm. 6 lipca 1971 w Mediolanie) – włoski szermierz, florecista. Złoty medalista olimpijski z Berlina.
Zawody w 1936 były jego jedynymi igrzyskami olimpijskimi. Wspólnie z kolegami triumfował w drużynie. Wywalczył dwa złote medale mistrzostw świata (dopiero od 1937 oficjalnie rozgrywających się pod tą nazwą, jednak w różnych broniach rywalizacja toczyła się już wcześniej), z drużyną florecistów zwyciężał w 1929 i 1935.

</doc>
<doc id="2550770" url="https://pl.wikipedia.org/wiki?curid=2550770" title="Żona farmera">
Żona farmera

Żona farmera (ang. "The Farmer's Wife") – brytyjski, czarno-biały niemy film komediowy w reżyserii Alfreda Hitchcocka z 1928 roku oparty na sztuce teatralnej Edena Philpottsa. 
Treść.
Samuel Sweetland jest farmerem, który po stracie żony, mieszka samotnie. Jego gospodarstwem zajmuje się Araminta Dench. Pewnego dnia Samuel postanawia położyć kres swojej samotności i układa listę kobiet, które weźmie pod uwagę przy ożenku. Podczas spotkań z kandydatkami przekonuje się, że te kobiety mają jednak wady. Równocześnie zaczyna doceniać zalety Araminty...

</doc>
<doc id="2550771" url="https://pl.wikipedia.org/wiki?curid=2550771" title="Cyganka Aza">
Cyganka Aza

Cyganka Aza – fabularny film w reżyserii Artura Twardyjewicza z 1926 roku przez wytwórnię Diana-Film Poznań. Fabuła filmu jest oparta na motywach powieści Józefa Ignacego Kraszewskiego "Chata za wsią".
Fabuła.
Tabor cygański rozbił obóz w pobliżu majątku Stawisko. Cyganka Aza wkrada się w łaski dziedzica tych ziem, pana Adama. Krzyżuje tym samym plany i burzy sieć intryg, jakimi próbują opleść Adama rządca jego dóbr i guwernantka jego siostry. Aza jednak źle się czuje w złotej klatce i porzuca osiadłe życie, powracając do taboru. Tam odnajduje swój prawdziwy obiekt fascynacji, młodego Cygana Tumrego. Ten jednak zakochuje się w dziewczynie ze wsi, pięknej Motrunie. Cyganie wraz z Azą odjeżdżają, a Tumry postanawia zostać przy swojej ukochanej i wziąć z nią ślub, do którego dochodzi dzięki protekcji dworu.
Ludzie ze wsi obracają się przeciw młodym, których spotykają teraz codzienne szykany. Żyją w biedzie, lecz udaje im się własnymi siłami zbudować na uboczu skromną chatę, rodzi im się dziecko. Zły na swoją córkę ojciec Motruny podpala domek, niszcząc cały dorobek młodych. Tymczasem niemogąca zapomnieć Tumrego Aza doprowadza do powrotu taboru do wsi. Cygan Tumry – przygnieciony bagażem nieszczęść – jest rozdarty między miłością do żony a pożądaniem Azy, między wolnym życiem w taborze a egzystencją we wsi, gdzie jest traktowany jak wróg. Próbuje popełnić samobójstwo. Porzuca żonę i wyrusza wraz z Cyganami. Widząc to, Motruna pada martwa.

</doc>
<doc id="2550772" url="https://pl.wikipedia.org/wiki?curid=2550772" title="Gioachino Guaragna">
Gioachino Guaragna



</doc>
<doc id="2550773" url="https://pl.wikipedia.org/wiki?curid=2550773" title="Łatwa cnota">
Łatwa cnota

Łatwa cnota (tytuł oryg. "Easy Virtue") – brytyjski niemy dramat romantyczny z 1928 w reżyserii Alfreda Hitchcocka i według scenariusza Eliota Stannarda, oparty na sztuce teatralnej "Easy Virtue" autorstwa Noëla Cowarda z 1924. W rolach głównych wystąpili Isabel Jeans, Robin Irvine, Franklin Dyall i Ian Hunter. Akcja filmu koncentruje się na Laricie Filton (Jeans), której zatajona przeszłość staje się po latach przeszkodą w stworzeniu stabilnego związku z wywodzącym się z wyższych sfer bogatym młodzieńcem Johnem Whittakerem (Irvine).
W momencie premiery film Hitchcocka otrzymał w większości negatywne recenzje ze strony krytyków. Mieszane opinie wyrażali także biografowie, choć niektórzy z nich podkreślali techniczne umiejętności młodego reżysera i nowatorskie zastosowanie przez niego efektów specjalnych. Według Brytyjskiego Instytutu Filmowego (BFI) pełna wersja filmu, trwająca 94 minuty, nie zachowała się do czasów współczesnych.
Fabuła.
Akcja filmu rozpoczyna się na sali sądowej. Znudzony sędzia spogląda przez swój monokl na zgromadzoną widownię i adwokata powoda. W następnej kolejności patrzy na zeznającą młodą blond kobietę Laritę Filton (Isabel Jeans). Adwokat (Ian Hunter) pyta ją, czy uważa, że ława przysięgłych uwierzy w to, że współpozwany (Eric Bransby Williams) nigdy jej nie pocałował. Filton w pierwszej chwili kręci głową i dłonią, lecz po chwili wstrzymuje swoje ruchy, uświadamiając sobie swoje przyznanie. Wzbudza tym samym wzburzenie zgromadzonej widowni, uciszanej przez sędziego. Adwokat prosi ją o powtórzenie swojego oświadczenia dotyczącego karafki, którą trzyma w dłoniach. Zbliżenie na przedmiot cofa film do sceny, w której pan Filton (Franklin Dyall), ubrany w garnitur biznesowy, nalewa napój z karafki i przygląda się artyście malującemu portret jego siedzącej w eleganckim fotelu żony. Kobieta z ukosa patrzy w stronę mężczyzny, nalewającego sobie kolejnego drinka. Unosi dłoń, chcąc go powstrzymać, lecz Filton nic sobie z tego nie robi. Zbliżenie na jego twarz przenosi akcję filmu z powrotem na salę sądową, gdzie mężczyzna w stanie silnego wzburzenia zaczyna podnosić głos. Uspokaja go jego prawnik, a kobieta kontynuuje swoje zeznania. Z retrospekcji wynika, że gdy mąż Larity był pod wpływem alkoholu, posiniaczył jej nadgarstek. Kiedy adwokat pyta ją, czy uważa go za nałogowego alkoholika, Larita spogląda smutnym wzrokiem w stronę ławy przysięgłych i kiwa twierdząco głową. Prawnik mężczyzny odczytuje napisany do kobiety przez współpozwanego list, z treści którego wynika, że mieli romans. Akcja filmu ponownie przenosi się do pracowni artystycznej, gdzie Larita siedzi w fotelu i czyta wspomniany list autorstwa Robsona. Mężczyzna przytula ją, lecz ona traktuje go sceptycznie. W tym czasie do studia wchodzi mąż Larity. Przez chwilę cała trójka stoi w milczeniu. Filton wybucha śmiechem, po czym powoli podchodzi do pary. Kobieta próbuje go powstrzymać, lecz bezskutecznie. Robson podbiega do szuflady biurka, chwyta za broń i strzela niecelnie w stronę Filtona. Mężczyzna podchodzi do niego i zaczyna okładać go swoją laską. Po kilku chwilach Filton mdleje. Robson stoi sparaliżowany strachem z bronią w dłoni. Larita próbuje ocucić i podnieść swojego męża. W tym czasie na miejsce przybywa zaalarmowany całym zdarzeniem policjant. Odzyskawszy przytomność Filton podnosi leżący obok niego list Robsona. Akcja filmu ponownie wraca na salę sądową, gdzie ława przysięgłych obraduje we własnym gronie. Wszyscy jednogłośnie uznają Laritę winną niewłaściwego prowadzenia się. Kobieta opuszcza budynek sądu, przed którym czeka na nią tłum natrętnych dziennikarzy i reporterów.
Larita wyjeżdża do jednego z hoteli położonych w rejonie Morza Śródziemnego. Jej tożsamość jest szeroko komentowana przez miejscowych. Gdy kobieta odpoczywa w fotelu na terenie kortów tenisowych, zostaje niechcący uderzona piłką w twarz. Sprawca czynu, John Whittaker (Robin Irvine), podchodzi do niej. Przeprasza ją i wpatruje się w posiniaczone oko Larity. Para nawiązuje towarzyską relację. Obydwoje udają się do hotelu, gdzie są obserwowani i poddawani różnym komentarzom ze strony innych gości pensjonatu. Larita i John spędzają czas, rozmawiając i relaksując się na tarasie z widokiem na morze. Gdy młodzieniec przygotowuje drinki, posługacz maskuje Laricie jej posiniaczone oko. John dostrzega bukiet kwiatów od innego mężczyzny. Nazajutrz chłopak przynosi Laricie kwiaty do jej apartamentu. Wtedy też dochodzi do pierwszego pocałunku pary. Gdy Larita podziwia krajobrazy w trakcie przejażdżki konnej, John całą swoją uwagę skupia na niej. Kobieta jest zakłopotana, kiedy młodzieniec wyznaje jej swoje uczucia. Gdy pyta go, czy nie chce się dowiedzieć czegokolwiek o niej, John zapewnia ją, że wystarczy mu to, że ją kocha, i nic innego się nie liczy. Larita uśmiecha się i dalej podziwia nadmorskie krajobrazy. Młodzieniec przyznaje, że mogliby się od razu pobrać i wrócić do jego rodziny, która z pewnością zaakceptowałaby wybrankę. W tym czasie woźnica zasypia i powóz zatrzymuje się na środku drogi, tworząc korek. Para decyduje się kontynuować podróż i zwiedzanie pieszo.
Następnego dnia John i Larita pakują bagaże i udają się samochodem do rodziny chłopaka, zamieszkałej w eleganckiej rezydencji. Pan Whittaker (Frank Elliott) i młodsza siostra Johna, Hilda (Dorothy Boyd), z uprzejmością witają partnerkę ich syna. Pani Whittaker (Violet Farebrother) zachowuje większy dystans, wyrażając nadzieję, że Larita nie będzie się „nudzić naszym prostym życiem”. Informuje Johna, że Sarah (Enid Stamp Taylor) zje z nimi wspólny obiad. Starsza z sióstr, Marion (Dacia Deane), zaprowadza Laritę do pokoju, gdzie wyjaśnia kobiecie, że matka Johna zawsze miała nadzieję, że jej syn ożeni się z Sarah. Później para przygotowuje się do obiadu. John uspakaja podenerwowaną Laritę i przytula ją do siebie. W czasie posiłku pani Whittaker uważnie obserwuje kobietę i przyznaje, że już gdzieś widziała jej twarz. Zastanawia się, czy nie mają wspólnych przyjaciół, lecz kobieta zaprzecza. Po zakończeniu kolacji pan Whittaker, spożywając drinka, przyznaje swojemu synowi, że Larita jest fascynującą kobietą. Matka Johna w dalszym ciągu pozostaje sceptyczna. Wypytuje go co o niej wie, skąd pochodzi i kim jest, lecz w obronie Larity staje ojciec chłopaka. Poirytowany John wykrzykuje, że jest jego żoną. Prosi matkę, aby była miła dla jego partnerki. Pan Whittaker w tym czasie nalewa drinki w salonie. Widząc zdenerwowanego Johna i domyślając się powodów jego humoru, Larita przyznaje, że jest zmęczona i położy się spać. Udaje się na górę, gdzie nakazuje pokojówce opuszczenie sypialni. Zamyślona siada na łóżku.
Nazajutrz cała rodzina obserwuje mecz polo. Larita dostrzega w tłumie prawnika jej byłego męża. Zakłopotana stara się go za wszelką cenę unikać. Pan Greene wita się z Johnem i przez chwilę rozmawiają. Po zakończeniu meczu wszyscy rozchodzą się do swoich samochodów. Larita wygląda przez szybę i zostaje zauważona przez Greene’a. Pani Whittaker wraz z jedną z córek przygotowuje zaproszenia na przyjęcie taneczne w swoim domu. Larita oferuje pomoc, lecz matka Johna odrzuca jej propozycję. Kobieta udaje się na zewnątrz, gdzie spotyka Johna. W tym czasie pod dom podjeżdża Green z żoną. Larita wraca do pokoju i zasypia. Budzi się po pewnym czasie z krzykiem. Zaniepokojony John przybiega do jej sypialni. Kobieta prosi go, aby wrócili na południe Francji, ponieważ nie jest szczęśliwa w jego domu. Uważa, że rodzina chłopaka chce ich rozdzielić. John czuje się urażony i wychodzi.
Kolejnego dnia Larita siedzi w ogrodzie i czyta książkę. Przypadkiem podsłuchuje rozmowę Sarah z Johnem. Dziewczyna zarzuca mu, że niesprawiedliwie postępuje, lekceważąc Laritę. Chłopak przyznaje, że to wszystko było wielkim błędem, a rację miała jego matka. Usłyszawszy te słowa Larita wstaje i odchodzi. W międzyczasie jedna z sióstr Johna przegląda gazety i znajduje w nich zdjęcie całej rodziny, zrobione po meczu polo. Pokazuje je matce, która przypomina sobie głośną sprawę rozwodową Filtonów. Tymczasem pan Whittaker usiłuje pocieszyć zasmuconą Laritę. Do pokoju wchodzi matka Johna i jego siostra, zarzucając kobiecie ukrywanie sekretu. Pan Whittaker staje w obronie Larity, uważając, że jej przeszłe życie nie jest ich sprawą. Podsłuchawszy rozmowę Sarah mówi Johnowi, że bez względu na wszystko, musi on teraz być razem z Laritą. Chłopak udaje się do mieszkania, gdzie siostra wręcza mu gazetę. Larita, paląc papierosa, obserwuje jego reakcję. Matka Johna uważa, że jej zatajona przeszłość zhańbi całą rodzinę. Pomiędzy kobietami dochodzi do konfliktu. Całą sytuację bezskutecznie próbuje załagodzić pan Whittaker. Larita spogląda na Johna i udaje się do swojego pokoju, gdzie ojciec chłopaka przekonuje ją, że wszystko będzie dobrze, jeżeli John rzeczywiście ją kocha.
Przed rozpoczęciem wieczornego przyjęcia John jest przygnębiony. Wstaje i odchodzi od stołu. W rozmowie z synem i dwiema córkami pani Whittaker uznaje, że jedynym sposobem na uniknięcie otwartego skandalu będzie zachowywanie się w sposób naturalny. John początkowo sprzeciwia się woli matki, lecz w końcu jej ulega. Gdy pani domu przyjmuje i wita przybyłych gości, posługacz odcina na gorsecie sukni Larity siatkę, aby jej kreacja była bardziej odkryta. Zaproszeni goście z zaciekawieniem wypytują panią Whittaker o nową wybrankę jej syna. Matka Johna tłumaczy, że Larita nie czuje się najlepiej, i musiała zostać w swoim pokoju. W owym czasie jedna z sióstr usiłuje pocieszyć siedzącego na schodach Johna. Kiedy goście tańczą w parach, na schodach niespodziewanie pojawia się Larita, przykuwając uwagę zgromadzonych w salonie gości. Jej widokiem zaskoczeni są również John i wyraźnie niezadowolona pani Whittaker. Larita z uśmiechem na twarzy dementuje pogłoski o bólu głowy i udaje się do pana Greene’a, prawnika jej byłego męża. Zarzuca mu, że to on był głównym inicjatorem szpiegowania przez Filtonów jej przeszłego życia. Obydwoje tańczą, po czym udają się do sąsiedniego pokoju. Larita jest zła na siebie. Uważa, że poślubienie Johna było najbardziej tchórzliwą rzeczą, jaką kiedykolwiek zrobiła. Prosi prawnika o możliwość przeprowadzenia rozwodu. Pokojówka zaczyna pakować rzeczy kobiety. W rozmowie z Sarah Larita przyznaje, że opuszcza Johna i wyjeżdża na zawsze.
Prasa aktywnie rozpisuje się o rozwodzie. Tożsamość kobiety utrzymywana jest w tajemnicy. Larita obserwuje rozprawę z oddali, lecz jeden z reporterów ją rozpoznaje. Gdy kobieta opuszcza budynek sądu, zwraca się do tłumu zgromadzonych fotoreporterów: „Shoot, there is nothing left to kill!” (pol. „No już! Róbcie swoje, bo niczego więcej już nie uśmiercicie”).
Obsada.
Opracowano na podstawie materiału źródłowego:
Produkcja.
Scenariusz i przygotowania.
Sztuka "Easy Virtue" Noëla Cowarda po raz pierwszy została wystawiona w Londynie 9 lipca 1926. Łącznie na deskach Duke of York’s Theatre prezentowana była 132 razy. Wcześniej, bo w grudniu 1925, z powodzeniem wystawiano ją w Nowym Jorku. Początkowo prasa branżowa informowała, że Graham Cutts będzie odpowiedzialny za adaptację filmową. Coward spotkał się w siedzibie studia na Islington, by naradzić się z Alfredem Hitchcockiem podczas trwania zdjęć do melodramatu "Na równi pochyłej" (1927). Ponownej adaptacji jego sztuki dokonał w 1925 Eliot Stannard, przy współudziale Angusa MacPhaila i Ivora Montagu. W ocenie Patricka McGilligana sztuka Cowarda była przedsięwzięciem lepszym i bardziej prestiżowym niż utwór Davida L’Estrange’a (wspólny pseudonim Ivora Novello i Constance Collier), na podstawie którego zrealizowano "Na równi pochyłej". W przeciwieństwie do sztuki Hitchcock nalegał na inne zakończenie; zamiast podkreślać kobiecy ostracyzm i zdradę, usiłował zwrócić uwagę na krzywdzące prawo i destrukcyjną rolę przedstawicieli prasy, szukających sensacji. Mimo obaw szefa Gainsborough Pictures Michaela Balcona, uważającego, że takie zakończenie może zmniejszyć dramatyczny wydźwięk sztuki, reżyser otrzymał od wytwórni wolną rękę w działaniu.
Casting.
Do obsady filmu Hitchcock zaangażował czwórkę głównych aktorów, którzy w 1927 wystąpili w "Na równi pochyłej" – Isabel Jeans jako prześladowaną ofiarę społecznej obłudy (branżowe recenzje zachęcały właścicieli kin do reklamowania aktorki; z kolei „Kinematograph Weekly” pisał: „porozmawiaj z gwiazdą”), Iana Huntera jako prawnika oraz Robina Irvine’a i Violet Farebrother, odpowiednio jako zalotnika z wyższych sfer i jego matkę.
Realizacja.
Pod koniec marca 1927, w trakcie realizacji ostatnich ujęć do "Na równi pochyłej", Hitchcock nagrywał w Nicei i na francuskiej riwierze zdjęcia plenerowe do "Łatwej cnoty". We Francji ekipa produkcyjna sfilmowała tła i plenery. Zdaniem McGilligana reżyser chętnie eksperymentował z obiektywem. W jednej z pierwszych scen, gdzie sędzia spogląda na adwokata powoda przez monokl, Hitchcock zastosował płynne przejście do zbliżenia. Jak podkreślali biografowie, w ówczesnych czasach był to efekt specjalny niemożliwy do osiągnięcia. Sam Hitchcock w następujący sposób wyjaśniał, jak udało mu się go uzyskać: „Musiałem powiększyć monokl, by obraz był ostry z niewielkiej odległości. Następnie wstawiłem w niego lustro zamiast przezroczystego szkła, a aktora grającego adwokata umieściłem za kamerą, natomiast jego dublera w długim ujęciu. Tak więc gdy monokl przesuwał się do kamery, widać było zbliżenie prawnika bez cięcia”. Kiedy operator Claude L. McDonnell rozchorował się, Hitchcock przejął jego obowiązki, czuwając nad oświetleniem oraz odpowiednim ustawieniem kamery. "Łatwą cnotę" nagrywano w Islington Studios. W trakcie realizacji Hitchcock miał konfliktowe relacje z Montagu, którego zaproszono do współpracy. Kwestia sporu dotyczyła kręcenia pomniejszych scen – reżyser był zdania, że nikt nie zwróci na nie uwagi. Według Donalda Spoto nieporozumienia te doprowadziły do chwilowego zerwania przyjacielskich stosunków Hitchcocka z Montagu.
Okres zdjęciowy zakończono w maju 1927, choć według niektórych źródeł jeszcze w czerwcu reżyser nagrywał scenę w londyńskim Roehampton Club. "Łatwa cnota" była ostatnim filmem Hitchcocka zrealizowanym dla Gainsborough Pictures. W tym samym miesiącu reżyser przeszedł do zreorganizowanej i nowo nazwanej British International Pictures (BIP).
Odbiór.
Premiera kinowa i recenzje.
Pierwsze pokazy filmu miały miejsce w sierpniu 1927. Brytyjska premiera "Łatwej cnoty" odbyła się 5 marca 1928. Liczne zastosowanie nowatorskich, jak na ówczesne czasy, efektów specjalnych spowodowało, że film spotkał się z aplauzem ze strony widowni. Mimo to recenzenci meli wiele zastrzeżeń co do filmu. Według Marca Raymonda Straussa, autora książki "Alfred Hitchcock’s Silent Films" (2015), spośród ośmiu najbardziej znaczących kompendiów terminologii filmowej, pięć przyznało "Łatwej cnocie" dwie lub dwie i pół gwiazdki (co oznaczało „słaby” bądź „średni”), argumentując między innymi: „Nudny melodramat społeczny z minimalnymi punktami zainteresowania, pomimo swojej czołówki”. Magazyn branżowy „The Bioscope” napisał: „Hitchcock zrobił wszystko co w jego mocy, na temat, który nie nadaje się do wyświetlania na ekranie (…) Pomimo doskonałej kreacji Isabel Jeans i zawsze widocznej zaradności Hitchcocka i okazjonalnego blasku, nie był to jeden z jego najbardziej efektownych filmów”. W podobnym tonie wyrażała się krytyk filmowa C.A. Lejeune, pisząc na łamach „The Guardian”, że „z całą swoją zręcznością, [to] nie jest dobry film”. „Yorkshire Evening Post” stwierdził, że Hitchcock „spisał się niezwykle dobrze w produkcji spektaklu, co do którego nie ma wątpliwości, że trudno jest go zamienić w ekranowy sukces”. Mimo dużych nadziei ze strony studia i wcześniejszych sukcesów Hitchcocka, "Łatwa cnota" okazała się klapą finansową.
Reakcje po latach.
Charles Barr, autor książki "English Hitchcock" (2000), zauważył liczne podobieństwa między "Łatwą cnotą" a "Na równi pochyłej" (1927) – według niego oba filmy przedstawiają osobę, która podejmuje „koszmarną podróż z Anglii do Francji i z powrotem” – oraz dreszczowcem szpiegowskim "Osławiona" (1946; motyw z natrętnymi dziennikarzami i teściową). Jim McDevitt i Eric San Juan, w książce " A Year of Hitchcock: 52 Weeks with the Master of Suspense" (2009), napisali: „W "Łatwej cnocie" Hitchcock traktuje o romansie i nieufności, o mrocznych tajemnicach próbujących rozpocząć nowe życie, o opresyjnych matkach oraz pozbawionych życia kobietach. To fascynująca tematyka, ale jako narracja film pozostawia jedynie chłód. Na szczęście techniczna sprawność i dramatyczna uczciwość Hitchcocka sprawiają, że "Łatwa cnota" jest warta zachodu, nawet jeśli historia temu zaprzecza”. Autorzy zwrócili uwagę na fakt, że w "Łatwej cnocie" reżyserowi udało się zaprezentować swoje umiejętności techniczne. „Cała sekwencja otwierająca jest po prostu pełna ciekawych akcentów, kreatywnych ujęć i efektywnego wykorzystania języka kina. Kiedy rozpoczyna się scena rozprawy sądowej, sędzia dramatycznie podnosi głowę do ujęcia, jego wzrok przenika przez kamerę. Wydaje się, że to ujęcie z arcydzieła Carla Theodora Dreyera "Męczeństwo Joanny d’Arc" z 1928”.
W ocenia McGilligana „Hitchcockowi z pewnością odpowiadał temat sztuki, która oskarżała ślepą sprawiedliwość i konwencjonalne postawy wobec rozwodu. Niestety był niemy, co ograniczyło dialogi Cowarda do kilku napisów między ujęciami, a ostateczny rezultat był tylko mdłym cieniem oryginału”. Zdaniem Petera Ackroyda historia kobiety, której zatajona przeszłość jest przeszkodą w stworzeniu stabilnego związku z bogatym i obiecującym młodzieńcem, była pradawnym wątkiem, ale reżyser podjął się go z entuzjazmem, ponieważ dla niego było to przede wszystkim studium winy i podglądactwa. „Wszystko tworzą oczy – czy to będą oskarżycielskie spojrzenia bohaterów filmu, czy widowni. Wnętrza są pełne luster i odbić, przeszłość bohaterki ujawniają zdjęcia gazetowe, a w najbardziej pamiętnej finałowej kwestii zwraca się ona do fotografów: «Shoot, there is nothing left to kill!»” (pol. „No już! Róbcie swoje, bo niczego więcej już nie uśmiercicie”). William K. Everson pisał w 1975: „W kontekście przeciętnego brytyjskiego filmu "Łatwa cnota" prezentuje olbrzymi krok naprzód: jest nie tylko nowatorska i ekranowa, ale jest także dziełem człowieka, który kocha swoją sztukę i chce robić z nią wspaniałe rzeczy”.
W wywiadzie z 1962 Hitchcock odniósł się do dwóch scen z filmu. Po pierwsze, wyraził dumę z ujęcia, w którym publiczność dowiaduje się o rezultacie propozycji małżeństwa Johna Whittakera z Laritą Filton poprzez wyraz twarzy operatorki telefonicznej (granej przez Benitę Hume). Po drugie uznał, że ostatnia karta dialogowa z tekstem: „No już! Róbcie swoje, bo niczego więcej już nie uśmiercicie”, jest „najgorszym tytułem, jaki kiedykolwiek napisałem”.
Rekonstrukcja.
W opinii Brytyjskiego Instytutu Filmowego (BFI) "Łatwa cnota" okazała się największym wyzwaniem dla zespołu restauracyjnego. Do czasów współczesnych zachowało się kilka odbitek na taśmie 16 mm w bardzo złej i znacznie skróconej wersji. Pierwotna długość taśmy wynosiła 7,390 stóp, co dawało około 94 minuty trwania filmu. Z obecnie zachowanych odbitek udało się odzyskać 5,434 stopy (69 minut). Zakrojone na międzynarodową skalę poszukiwania "Łatwej cnoty" przyniosły odnalezienie odbitek obrazu w Australii, Holandii, Stanach Zjednoczonych i w Wielkiej Brytanii, lecz wszystkie okazały się znacznie wyeksploatowanymi kopiami na taśmie 16 mm. Pochodzą one z tego samego źródła i zawierają identyczne uszkodzenia. Pracownicy BFI zminimalizowali zarysowania i uszkodzenia oraz przerobili napisy. Wybrano najlepsze źródło i zastąpiono kilka ujęć z drugiej odbitki, co pozwoliło poprawić jakość. Wszystkie główne tytuły i napisy zostały zrekonstruowane przy użyciu oryginalnych czcionek.

</doc>
<doc id="2550774" url="https://pl.wikipedia.org/wiki?curid=2550774" title="Dendrelaphis bifrenalis">
Dendrelaphis bifrenalis

Dendrelaphis bifrenalis – gatunek nadrzewnego azjatyckiego węża z rodziny połozowatych (Colubridae).
Systematyka.
Zwierzęta te zalicza się do rodziny połozowatych, do której zaliczano je od dawna. Starsze źródła również umieszczają "Dendrelaphis" w tej samej rodzinie Colubridae, używając jednak dawniejszej polskojęzycznej nazwy: wężowate albo węże właściwe. Poza tym Colubridae zaliczają do infrarzędu Caenophidia, czyli węży wyższych. W obrębie rodziny rodzaj "Dendrelaphis" należy natomiast do podrodziny Colubrinae.
Rozmieszczenie geograficzne.
"Dendrelaphis bifrenalis" spotykany jest w południowych Indiach, gdzie należy do rzadkości, i na Sri Lance, gdzie zdaje się występować pospoliciej.
Bytuje na terenach położonych nie wyżej, niż 910 m nad poziomem morza.
Ekologia.
Jak inni przedstawiciele swego rodzaju, wiedzie nadrzewny tryb życia na drzewach, krzewach i w buszu.
Zagrożenia i ochrona.
Problemem dla tego gatunku jest utrata środowiska naturalnego związana z rolnictwem i wyrębem lasów.

</doc>
<doc id="2550777" url="https://pl.wikipedia.org/wiki?curid=2550777" title="Tharcisse Renzaho">
Tharcisse Renzaho

Tharcisse Renzaho (ur. 1944) – rwandyjski żołnierz i polityk.
Był z wykształcenia inżynierem wojskowym w różnych uczelniach w Niemczech, Francji i Belgii. W 1990 zaangażował się w działalność polityczną. Był gubernatorem prefektury Kigali, i prezesem Komitetu Obrony Cywilnej w Kigali. Według prokuratury Międzynarodowego Trybunału Karnego w Rwandzie Renzaho przyczynił się do ludobójstwa. Po upadku rządu tymczasowego i zwycięstwa RPF uciekł do Zairu. Został aresztowany w dniu 26 września 2002 roku, a następnie przekazany ICTR 29 września. W dniu 14 lipca 2009 roku ONZ ds. Zbrodni Wojennych Trybunału w Arushy w Tanzanii skazał go na więzienie.

</doc>
<doc id="2550780" url="https://pl.wikipedia.org/wiki?curid=2550780" title="Alfredo Pezzana">
Alfredo Pezzana

Alfredo Pezzana (ur. 31 marca 1893 w Castelrosso di Chivasso, zm. 7 maja 1986 w Turynie) – włoski szermierz. Złoty medalista olimpijski z Berlina.
Zawody w 1936 były jego jedynymi igrzyskami olimpijskimi. Wspólnie z kolegami triumfował w drużynie szpadowej. Wywalczył trzy srebrne medale mistrzostw świata (dopiero od 1937 oficjalnie rozgrywających się pod tą nazwą, jednak w różnych broniach rywalizacja toczyła się już wcześniej) w 1930: w szpadzie indywidualnie oraz drużynowo, oraz w drużynie szablistów .

</doc>
<doc id="2550785" url="https://pl.wikipedia.org/wiki?curid=2550785" title="Durango P01">
Durango P01

Durango P01 – samochód Formuły 1 zaprojektowany przez Enrique Scalabroniego dla zespołu Durango, który planował zadebiutować w Formule 1 w sezonie 1996. Nigdy jednak do tego nie doszło.
Historia.
Szef zespołu Formuły 3000 – Durango – Ivone Pinton, planował w 1996 wystawić swój zespół w Formule 1. W tym celu poprosił projektanta Enrique Scalabroniego o zaprojektowanie samochodu P01. Pinton zdołał zapewnić sobie wsparcie koncernu Agip, a samochód miał być napędzany silnikami Hart. Jednym z kierowców miał być mistrz Włoskiej Formuły 3 z 1993 roku, Christian Pescatori. Pinton zapowiedział, że drugim kierowcą powinien być doświadczony zawodnik; w tym kontekście wymieniano Pierluigiego Martiniego. Ponadto zapowiadano, że w lipcu 1995 roku samochód będzie gotowy do testowania.
Durango P01 nigdy nie został jednak zbudowany, pozostając w fazie projektu.

</doc>
<doc id="2550787" url="https://pl.wikipedia.org/wiki?curid=2550787" title="Siarczan protaminy">
Siarczan protaminy

Siarczan protaminy – wielkocząsteczkowy organiczny związek chemiczny, sól zasadowego białka protaminy i kwasu siarkowego. Jest stosowany w medycynie do neutralizacji heparyny w przypadku wystąpienia krwawienia po jej podaniu. Jest w pełni skuteczny wobec heparyn niefrakcjonowanych; 1 mg neutralizuje 100–1000 jednostek heparyny. Zalecany jest także przy krwawieniach po podaniu heparyn drobnocząsteczkowych, np. enoksaparyny, jednak jego skuteczność jest wówczas jedynie częściowa.
Mechanizm neutralizacji opiera się na tworzeniu kompleksów pomiędzy przeciwnie naładowanymi polimerami. Powstające kompleksy ulegają agregacji, a uwięziona w nich heparyna przestaje być aktywna. Agregaty są strukturami o wielkości rzędu kilku mikrometrów.

</doc>
<doc id="2550789" url="https://pl.wikipedia.org/wiki?curid=2550789" title="KDE e.V.">
KDE e.V.

KDE e.V. – stowarzyszenie zarejestrowane reprezentujące społeczność skupioną wokół KDE w sprawach prawnych i finansowych. Wspiera finansowo, przez przekazywanie sprzętu i inne darowizny, a następnie dysponuje nimi, aby wspierać rozwój KDE, a nie wpływać na niego. Występujące „e.V.” w nazwie jest skrótem od "eingetragener Verein" (stowarzyszenie zarejestrowane). Trzy flagi w logo KDE e.V. symbolizują: wsparcie społeczności, reprezentowanie społeczności i zarządzanie społecznością.
Historia.
KDE e.V zostało założone w Arnsbergu, w Niemczech na pierwszym spotkaniu 15 przedstawicieli społeczności skupionej wokół KDE i kapitałem wynoszącym 14 000 marek (7158 €). Matthias Kalle Dalheimer uznał, że przelewanie pieniędzy na jego konto do celów związanych ze spotkaniem nie jest dobrym pomysłem, więc postanowił założyć stowarzyszenie. W sierpniu 1997 Matthias Ettrich i Matthias Kalle Dalheimer zarejestrowali stowarzyszenie KDE e.V. w Tybindze na podstawie prawa niemieckiego i zostali prezesem i wiceprezesem. Następnie zaciągnęli swoich współlokatorów i dziewczyn do stowarzyszenia, aby spełnić wymóg liczby członków niezbędny do założenia stowarzyszenia (7 osób).
W październiku 1999 Kurt Granroth został wybrany prezesem, Chris Schläger wiceprezesem, Mirko Sucker skarbnikiem, a Preston Brown członkiem zarządu podczas spotkania KDE Two.
W sierpniu 2002 na zebraniu KDE e.V. wybrano Matthiasa Dalheimera na prezesa, Mirko Böhma na skarbnika, a Evę Brucherseifer i Ralfa Noldena na członków zarządu.
26 sierpnia 2005 na zebraniu KDE e.V. wybrano na prezesa Evę Brucherseifer, wiceprezesa Cornelius Schumacher, na skarbnika Mirko Böhma, oraz Aarona Seigo jako członka zarządu. 15 października 2006, Mark Shuttleworth został pierwszym "Patronem KDE" (ang. "Patron of KDE"). 28 lutego 2007, Trolltech został pierwszym "Patronem KDE" (ang. "Patron of KDE") będącym firmą.
2 lipca 2007 na zebraniu KDE e.V. wybrano prezesa Aarona Seigo, wiceprezesa Corneliusa Schumachera i Adriaana de Groota oraz członków zarządu: Sebastiana Küglera i Klaasa Freitaga. 3 lipca 2007, KDAB stało się "Patronem KDE". 7 lipca 2007, Intel Corporation and Novell otrzymali tytuł "Patron of KDE". 4 kwietnia 2008, KDE e.V. i Wikimedia Deutschland otwarły biura we Frankfurcie, a KDE e.V. zatrudniło pierwszego pracownika.
W lipcu 2009, na zebraniu KDE e.V. wybrano prezesa Corneliusa Schumachera, wiceprezesów: Adriaana de Groota i Franka Karlitscheka oraz Sebastiana Küglera i Celeste Lyn Paul jako członków zarządu. We wrześniu 2009, KDE e.V. oraz Free Software Foundation Europe (FSFE) przeniosły swoje biura do Berlina W styczniu 2010, Google stał się wspierającym członkiem KDE e.V. 9 czerwca 2010, KDE e.V. rozpoczęło kampanię „Join the Game”.
Organizacja.
W KDE e.V. są trzy kategorie członków: "członkowie aktywni", "członkowie nadzwyczajni" i "członkowie wspierający". Członkami mogą zostać osoby fizyczne oraz osoby prawne. Członkami aktywnymi są członkami wnoszącymi wkład w społeczność. Członkowie wspierający to członkowie wspierający społeczność KDE finansowo, np. Medas GmbH, basysKom GmbH, Sirius Corporation, Hitflip, auskunft i Google. Najwyższym poziomem członków wspierających jest "Patron of KDE". Tytuł ten mają m.in. Mark Shuttleworth, SUSE, Klarälvdalens Datakonsult AB i Nokia. Wszyscy członkowie stowarzyszenia mają prawo do uczestnictwa na walnym zebraniu, które jest często częścią Akademy.
Zarząd KDE e.V. odpowiada za kierowanie stowarzyszeniem i składa się z pięciu członków wybieranych na walnym zebraniu. Ma swoją siedzibę w Berlinie i pracuje tam jeden pracownik administracji odpowiedzialny za bieżącą działalność, zbieranie zasobów i sprawy wewnętrzne. KDE e.V. prowadzi również współpracę ze studentami. Oficjalnym przedstawicielem KDE e.V. w Hiszpanii jest "KDE España".
KDE e.V. jest organizacją stowarzyszoną z FSFE oraz licencjobiorcą Open Invention Network.
Działalność.
KDE e.V. organizuje i wspiera finansowo spotkania programistów, Camp KDE i Akademy oraz rozwiązuje spory prawne wewnątrz społeczności KDE.
Grupy robocze to struktury, które formalizują role i ułatwiają koordynację wewnątrz KDE i komunikację między częściami KDE Obecnie istnieje grupa odpowiedzialna za społeczność (ang. "community working group", CWG), grupa marketingowa (ang. "working group", MWG) oraz grupa zajmująca się administracją systemu (ang. "system administration, sysadmin"). Nieistniejące grupy robocze to grupa ds. interakcji człowiek-komputer (ang. human computer interaction working group, HCI WG) i techniczna grupa robocza (ang. "technical working group", TWG).

</doc>
<doc id="2550790" url="https://pl.wikipedia.org/wiki?curid=2550790" title="Dendrelaphis calligaster">
Dendrelaphis calligaster

Dendrelaphis calligaster – gatunek nadrzewnego węża z rodziny połozowatych (Colubridae), zamieszkującego Nową Gwineę i sąsiednie wyspy oraz Australię.
Systematyka.
Zwierzęta te zalicza się do rodziny połozowatych, do której zaliczano je od dawna. Starsze źródła również umieszczają "Dendrelaphis" w tej samej rodzinie Colubridae, używając jednak dawniejszej polskojęzycznej nazwy: wężowate albo węże właściwe. Poza tym Colubridae zaliczają do infrapodrzędu Caenophidia, czyli węży wyższych. W obrębie rodziny rodzaj "Dendrelaphis" należy natomiast do podrodziny Colubrinae.
Rozmieszczenie geograficzne.
Zasięg występowania "D. calligaster" podzielić można na dwie części. Północna obejmuje praktycznie całą Nową Gwineę (obszar zajmowany przez 2 państwa: Papuę-Nową Gwineę i Indonezję). Południowa znajduje się w północnej i wschodniej części przylądka Jork.
Ekologia.
Jak inni przedstawiciele swego rodzaju, wiedzie nadrzewny tryb życia na drzewach i krzewach. Siedliska, w których bytują, obejmują lasy deszczowe, mangrowce, lasy wtórne, tropikalne tereny podmokłe porośnięte gęstymi krzewami. Lubi okolice dróg, polan i cieków wodnych. W Trans-Fly na Nowej Gwinei zasiedla też sawannę. Żerujące węże spotykano też na powierzchni ziemi.
Zagrożenia i ochrona.
Nie ma zagrożeń dla tego gatunku.

</doc>
<doc id="2550791" url="https://pl.wikipedia.org/wiki?curid=2550791" title="Ruben Agamirzian">
Ruben Agamirzian

Ruben Agamirzian (1922–1991) – radziecki reżyser teatralny. Pochodził z Gruzji, ale swoje życie i twórczość związał z teatrem leningradzkim. 
Życiorys.
Urodził się w 1922 roku w Tbilisi. W roku 1940 ukończył studio w Rosyjskim Teatrze Dramatycznym imienia A.S. Gribojegowa (Тбилисский русский драматический театр имени А. С. Грибоедова). W latach 1946–1948 pracował w Rosyjskim Państwowym Teatrze im. A.P. Czechowa (Государственный русский драматический театр им. А. П. Чехова). W 1953 roku ukończył studia reżyserskie w Leningradzkim Instytucie Teatralnym im. A.N. Ostrowskiego (Ленинградского театрального института им. А. Н. Островского). Jego promotorem był Leonid Wiwjen.
Pierwszym miejscem pracy Agamirziana po studiach był Akademicki Teatr Dramatu im. A.S. Puszkina (Академический театр драмы им. А. С. Пушкина), następnie działał w Wielkim Teatrze Dramatycznym im. Gorkiego (Большой драматический театр им. Горького), gdzie nawiązał współpracę z Tołstonogowem. W 1966 roku Ruben Agamirzian został kierownikiem Akademickiego Teatru Dramatycznego im. W.F. Kommisarżewskiej (Академический драматический театр им. В. Ф. Комиссаржевской), a jednocześnie rozpoczął działalność wykładowczą na swojej "alma mater". W 1978 roku został profesorem uczelni.
Zmarł w Petersburgu w 1991 roku.
Charakterystyka twórczości.
Inscenizacje Agamirziana były wierne tekstom, które adaptował. Jednocześnie starał się uwydatnić w nich niewidzialne na pierwszy rzut oka cechy ludzkiego charakteru. Dużo uwagi w swoich sztukach poświęcał również stosunkom interpersonalnym i wyeksponowaniu przesłanek moralnych. 

</doc>
<doc id="2550795" url="https://pl.wikipedia.org/wiki?curid=2550795" title="All Things Fall Apart">
All Things Fall Apart

All Things Fall Apart - amerykański dramat z 2011 roku. W rolach głównych wystąpili Ray Liotta, 50 Cent, Mario Van Peebles, i Lynn Whitfield. Premiera filmu odbyła się na festiwalu Miami International Film Festival w Miami.
Fabuła.
Film opowiada o gwiazdorze futbolu amerykańskiego, u którego zdiagnozowano raka.

</doc>
<doc id="2550798" url="https://pl.wikipedia.org/wiki?curid=2550798" title="Bill Chott">
Bill Chott

Bill Chott (ur. 23 lipca 1969 w Saint Louis) - amerykański aktor i komik. Karierę rozpoczął w 1995 roku.

</doc>
<doc id="2550799" url="https://pl.wikipedia.org/wiki?curid=2550799" title="Rama VI">
Rama VI



</doc>
<doc id="2550801" url="https://pl.wikipedia.org/wiki?curid=2550801" title="Jezioro Studzienne">
Jezioro Studzienne

Jezioro Studzienne – jezioro w woj. kujawsko-pomorskim, w powiecie bydgoskim, w gminie Koronowo, leżące na terenie Pojezierza Krajeńskiego. Położone na terenie Obszaru Chronionego Krajobrazu Rynny Jezior Byszewskich.
Dane morfometryczne.
Powierzchnia zwierciadła wody wynosi 26,7 ha.
Zwierciadło wody położone jest na wysokości 89,7 m n.p.m. Średnia głębokość jeziora wynosi 10,3 m, natomiast głębokość maksymalna 22,5 m.
Na podstawie badań przeprowadzonych w 1978 roku wody jeziora zaliczono do poza klasą klasy czystości i II kategorii podatności na degradację.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Studzienne".

</doc>
<doc id="2550803" url="https://pl.wikipedia.org/wiki?curid=2550803" title="Masakra w Naarden">
Masakra w Naarden

Masakra w Naarden – starcie zbrojne, które miało miejsce w roku 1572 w trakcie wojny osiemdziesięcioletniej.
W roku 1572 książę Alba podjął operację mającą na celu pacyfikację oraz odizolowanie opanowanych przez powstańców prowincji Holandii i Zelandii. W krótkim czasie zdobyto Mechelen i zrównano z ziemią Zutphen, którego obrońców wiązano parami i topiono wrzucając do rzeki. Kolejnym celem Hiszpanów stało się miasto Naarden, którego mieszkańcy w obawie o swój los wszczęli rozmowy z hiszpańskim dowódcą. Pomimo obietnicy oszczędzenia ich, Hiszpanie rozpoczęli masakrę ludności podrzynając wszystkim gardła, po czym ich wojska splądrowały i spaliły miasto. 

</doc>
<doc id="2550805" url="https://pl.wikipedia.org/wiki?curid=2550805" title="Puchar Włoch w rugby union mężczyzn (2010/2011)">
Puchar Włoch w rugby union mężczyzn (2010/2011)

Puchar Włoch w rugby union mężczyzn (2010/2011) – dwudziesta trzecia edycja Pucharu Włoch mężczyzn w rugby union, a pierwsza zorganizowana pod nazwą "Trofeo Eccellenza". Zarządzane przez Federazione Italiana Rugby zawody odbywały się w dniach 9 października 2010 – 6 lutego 2011.
Pomimo oddanego walkowerem meczu w fazie grupowej zawodnikom Futura Park Roma udało się awansować do finału, w którym na Stadio Enrico Chersoni w Prato pokonali drużynę Marchiol Mogliano 33:12 zdobywając tym samym drugi w historii klubu Puchar Włoch.
System rozgrywek.
W związku z dołączeniem dwóch włoskich klubów do Ligi Celtyckiej, które przejęły też obydwa włoskie miejsca w Pucharze Heinekena, zmienił się również system rozgrywania "Coppa Italia". Do rozgrywek przystąpiło sześć zespołów najwyższej klasy rozgrywkowej, które w tym sezonie nie występowały w European Challenge Cup. Zostały one podzielone na dwie grupy po trzy drużyny. Rozgrywki prowadzone były w pierwszej fazie systemem kołowym według modelu dwurundowego w terminach, w których odbywały się mecze ECC. Do drugiej fazy rozgrywek awansowali zwycięzcy grup, którzy na neutralnym stadionie rozegrali mecz o puchar kraju.

</doc>
<doc id="2550809" url="https://pl.wikipedia.org/wiki?curid=2550809" title="Blood Out">
Blood Out

Blood Out - amerykański thriller z 2011 roku, wydany bezpośrednio na wideo.
Fabuła.
Bohater filmu to policjant - Michael Savion (Luke Goss) z małego miasteczka, który pragnie pomścić śmierć brata Davida (Ryan Donowho). David został zamordowany przez członków własnego gangu po tym, jak chciał odejść i poślubić Glorię (Stephanie Honore). Gdy detektyw Hardwick (50 Cent) zamyka śledztwo w związku z brakiem dowodów, Savion porzuca odznakę i przenika do półświatka, szukając sprawiedliwości.

</doc>
<doc id="2550810" url="https://pl.wikipedia.org/wiki?curid=2550810" title="Jezioro Sumińskie">
Jezioro Sumińskie

Sumińskie – jezioro w woj. kujawsko-pomorskim, w powiecie lipnowskim, w gminie Kikół, leżące na terenie Pojezierza Dobrzyńskiego.
Dane morfometryczne.
Powierzchnia zwierciadła wody wynosi 129,5 ha.
Zwierciadło wody położone jest na wysokości 85,7 m n.p.m. Średnia głębokość jeziora wynosi 4,2 m, natomiast głębokość maksymalna 8,5 m.
Na podstawie badań przeprowadzonych w 1998 roku wody jeziora zaliczono do poza klasą klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Sumińskie". W różnych publikacjach i na mapach topograficznych jezioro to występuje pod nazwą "Sumin".

</doc>
<doc id="2550812" url="https://pl.wikipedia.org/wiki?curid=2550812" title="Dendrelaphis cyanochloris">
Dendrelaphis cyanochloris

Dendrelaphis cyanochloris – gatunek nadrzewnego węża z rodziny połozowatych, żyjącego w Azji Południowej.
Systematyka.
Zwierzęta te zalicza się do rodziny połozowatych, do której zaliczano je od dawna. Starsze źródła również umieszczają "Dendrelaphis" w tej samej rodzinie Colubridae, używając jednak dawnej polskojęzycznej nazwy: wężowate albo węże właściwe. Poza tym Colubridae zaliczają do infrapodrzędu Caenophidia, czyli węży wyższych. W obrębie rodziny rodzaj "Dendrelaphis" należy natomiast do podrodziny Colubrinae.
Rozmieszczenie geograficzne.
Zasięg występowania "Dendrelaphis cyanochloris" obejmuje Indie, Mjanmę, Laos i Tajlandię, a być może również Wietnam.
Ekologia.
Jak inni przedstawiciele swego rodzaju "Dendrelaphis", wiedzie nadrzewny tryb życia. Zamieszkuje lasy pierwotne i wtórne (dojrzałe) położone na nizinach. Jego siedliska nie sięgają ponad 1000 m n.p.m.
Zagrożenia i ochrona.
Nie ma poważnych zagrożeń dla tego gatunku, choć niekorzystnie oddziaływają nań rolnictwo i wyręb lasu.

</doc>
<doc id="2550813" url="https://pl.wikipedia.org/wiki?curid=2550813" title="Jezioro Szarlejskie">
Jezioro Szarlejskie

Jezioro Szarlejskie – jezioro w Polsce, położone w woj. kujawsko-pomorskim, w powiecie inowrocławskim, w gminie Inowrocław, leżące na terenie Równiny Inowrocławskiej.
Dane morfometryczne.
Powierzchnia zwierciadła wody wynosi 66,9 ha.
Zwierciadło wody położone jest na wysokości 77,1 m n.p.m. Średnia głębokość jeziora wynosi 2,1 m, natomiast głębokość maksymalna 4,3 m.
Na podstawie badań przeprowadzonych w 2001 roku wody jeziora zaliczono do poza klasą klasy czystości i oznaczono jako poza kategorią podatności na degradację.
W roku 1970 wody jeziora również zaliczono do III klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Szarlejskie". W różnych publikacjach i na mapach topograficznych jezioro to występuje pod nazwą "Szarlej".

</doc>
<doc id="2550814" url="https://pl.wikipedia.org/wiki?curid=2550814" title="Toni Šunjić">
Toni Šunjić

Toni Šunjić (ur. 15 grudnia 1988 w Mostarze) – bośniacki piłkarz pochodzenia chorwackiego, grający na pozycji obrońcy, reprezentant Bośni i Hercegowiny.
Kariera piłkarska.
Kariera klubowa.
W 2007 rozpoczął karierę piłkarską w miejscowym klubie Zrinjski Mostar. W sezonie 2010/11 został wypożyczony do belgijskiego KV Kortrijk. Latem 2011 powrócił do Zrinjski. 1 lutego 2012 podpisał nowy kontrakt z Zorią Ługańsk. W lipcu 2014 przeszedł do Kubania Krasnodar. 27 sierpnia 2015 zasilił skład VfB Stuttgart. Wiosnę 2017 roku spędził we włoskiej Serie A grając dla Palermo, a latem tegoż roku przeszedł do rosyjskiego klubu .
Kariera reprezentacyjna.
Występował w młodzieżowej oraz pierwszej reprezentacji Bośni i Hercegowiny. Znalazł się w bośniackiej kadrze na MŚ 2014.

</doc>
<doc id="2550818" url="https://pl.wikipedia.org/wiki?curid=2550818" title="Szpitalne Jezioro">
Szpitalne Jezioro

Szpitalne Jezioro – jezioro w woj. kujawsko-pomorskim, w powiecie tucholskim, w gminie Gostycyn, leżące na terenie Doliny Brdy. Położone na terenie Tucholskiego Parku Krajobrazowego.
W 1928 r. w ramach prac związanych z koncepcją budowy kaskady Brdy prof. Karol Pomianowski zaprojektował przegrodzenie Brdy w miejscowości Piła-Młyn tamą, w wyniku czego powstałe rozlewisko Brdy połączyłoby się z Jeziorem Szpitalnym, Jeziorem Średnim (Środkowym; Średniak) i Jeziorem Rudzianek, tworząc nowy zbiornik retencyjny. W zależności wysokości piętrzenia rozpatrywana była druga tama z kanałem przerzutowym do rzeki Kamionka.
Dane morfometryczne.
Powierzchnia zwierciadła wody wynosi 66,4 ha.
Zwierciadło wody położone jest na wysokości 88,0 m n.p.m. Średnia głębokość jeziora wynosi 7,5 m, natomiast głębokość maksymalna 19,6 m.
Na podstawie badań przeprowadzonych w 2004 roku wody jeziora zaliczono do II klasy czystości i II kategorii podatności na degradację.
W roku 1998 wody jeziora również zaliczono do wód II kategorii podatności na degradację.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) oraz w Państwowym Rejestrze Nazw Geograficznych nazwa tego jeziora to "Szpitalne Jezioro". Miejscowi nazywają je jednak zwyczajnie "Jezioro Szpitalne" i taka też nazwa pojawia się na niektórych mapach.

</doc>
<doc id="2550819" url="https://pl.wikipedia.org/wiki?curid=2550819" title="Dendrelaphis gorei">
Dendrelaphis gorei

Dendrelaphis gorei – gatunek nadrzewnego węża z rodziny połozowatych, żyjącego w Azji.
Systematyka.
Zwierzęta te zalicza się do rodziny połozowatych, do której zaliczano je od dawna. Starsze źródła również umieszczają "Dendrelaphis" w tej samej rodzinie Colubridae, używając jednak dawniejszej polskojęzycznej nazwy: wężowate albo węże właściwe. Poza tym Colubridae zaliczają do infrapodrzędu Caenophidia, czyli węży wyższych. W obrębie rodziny rodzaj "Dendrelaphis" należy natomiast do podrodziny Colubrinae.
Rozmieszczenie geograficzne.
Zasięg występowania "Dendrelaphis gorei" obejmuje Chiny, Indie, Mjanmę, Wietnam.
Ekologia.
Jak inni przedstawiciele swego rodzaju "Dendrelaphis", wiedzie nadrzewny tryb życia. Zamieszkuje lasy pierwotne i wtórne (dojrzałe) położone na nizinach, radzi sobie też dobrze na terenach rolniczych i w buszu. Jego siedliska nie sięgają ponad 1000 m n.p.m..
Zagrożenia i ochrona.
Nie ma poważnych zagrożeń dla tego gatunku. Chociaż na obszarze jego zasięgu występowania ma miejsce wylesianie, gatunek bardzo dobrze przystosowuje się do zmienionych warunków.

</doc>
<doc id="2550820" url="https://pl.wikipedia.org/wiki?curid=2550820" title="Angelo Dundee">
Angelo Dundee

Angelo Dundee właśc. Angelo Merena (ur. 30 sierpnia 1921 w Filadelfii, zm. 1 lutego 2012 w Tampa) – amerykański trener bokserski, prowadził piętnastu mistrzów świata.
Karierę trenerską rozpoczął w końcu lat 40. XX wieku w Nowym Jorku. Pierwszym mistrzem świata, którego trenował był Carmen Basilio. Po przeniesieniu się do Miami Beach w 1960 rozpoczął współpracę z Muhammadem Alim, która trwała do jego ostatniej walki w 1981. Równocześnie trenował mistrzów Jimmy'ego Ellisa, Luisa Rodrígueza, Sugara Ramosa, Williego Pastrano i Ralpha Dupasa. W 1976 rozpoczął współpracę z Sugarem Rayem Leonardem doprowadzając go do trzech tytułów mistrza świata. U schyłku kariery służył pomocą George'owi Foremanowi.
W roku 1992 został przyjęty do Międzynarodowej Galerii Sław Boksu.

</doc>
<doc id="2550821" url="https://pl.wikipedia.org/wiki?curid=2550821" title="Stanisław Kublicki">
Stanisław Kublicki

Stanisław Kublicki herbu Ostoja (ur. około 1750, zm. 1809) – komisarz sejmowy, konfederat barski, poseł na Sejm Czteroletni z Inflant (od roku 1788); rotmistrz litewski, pułkownik, dworzanin Czartoryskich, dramatopisarz, poeta, tłumacz, członek Zgromadzenia Przyjaciół Konstytucji Rządowej. Jeden z najaktywniejszych działaczy stronnictwa proreformatorskiego w Sejmie, zwolennik reform polepszających sytuację mieszczaństwa i chłopów. 
Życiorys.
Urodził się w połowie XVIII wieku, w rodzinie stosunkowo zamożnej szlachty inflanckiej. Odnotowany jako jeden z komisarzy wyznaczonych na sejm dla rozpatrzenia sporów granicznych dotyczących Przysieki. W II połowie lat 70. XVIII wieku wymieniany wśród dworzan A. K. Czartoryskiego. W roku 1779 otrzymał stopień rotmistrza kawalerii narodowej wojsk litewskich. W lipcu roku 1788 wybrany (wraz z J. U. Niemcewiczem i J. Weyssenhoffem) posłem inflanckim. Stało się tak głównie dzięki skutecznej protekcji Czartoryskiego, a wbrew kandydaturom Stanisława Augusta. Na Sejmie Wielkim czynnie popierał program patriotyczny. Szczególnie aktywnie działał jako rzecznik praw mieszczaństwa, piastując wówczas stanowisko sekretarza jednej z deputacji. Wkrótce też (9 października 1789) awansował do stopnia majora kawalerii narodowej wojsk koronnych, a 1 marca roku 1790 otrzymał stopień wicebrygadiera. 2 maja 1791 roku podpisał asekurację, w której zobowiązał się do popierania projektu Ustawy Rządowej. Od 1793 dowodził 7 Brygadą Kawalerii Narodowej. Brał czynny udział w konfederacji targowickiej i insurekcji kościuszkowskiej. Osiadł w Kubliczach, w województwie połockiem. Zmarł w roku 1809, w stopniu pułkownika.
Twórczość.
Listy i materiały.
Niektóre urzędowe prace Kublickiego, wykonywane na zlecenie Sejmu Czteroletniego, wydano drukiem, 2 przedr. w: "Materiały do dziejów Sejmu Czteroletniego" t. 2, Wrocław 1959.
Upamiętnienie.
Uwieczniony na obrazie Matejki Konstytucja 3 Maja 1791 roku.

</doc>
<doc id="2550822" url="https://pl.wikipedia.org/wiki?curid=2550822" title="Stobno (jezioro)">
Stobno (jezioro)

Stobno – jezioro w woj. kujawsko-pomorskim, w powiecie tucholskim, w gminie Tuchola, leżące na terenie Borów Tucholskich.
Dane morfometryczne.
Powierzchnia zwierciadła wody wynosi 89,2 ha.
Zwierciadło wody położone jest na wysokości 107,2 m n.p.m.. Średnia głębokość jeziora wynosi 7,6 m, natomiast głębokość maksymalna 20,2 m.
Na podstawie badań przeprowadzonych w 1998 roku wody jeziora zaliczono do poza klasą klasy czystości i II kategorii podatności na degradację.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Stobno".

</doc>
<doc id="2550825" url="https://pl.wikipedia.org/wiki?curid=2550825" title="Gmina Donji Lapac">
Gmina Donji Lapac

Gmina Donji Lapac () – gmina w Chorwacji, w żupanii licko-seńskiej.
Demografia.
Populacja gminy: 2 200 mieszkańców (2011), zdecydowaną większość stanowią Serbowie.

</doc>
<doc id="2550826" url="https://pl.wikipedia.org/wiki?curid=2550826" title="Port lotniczy Putao">
Port lotniczy Putao

Port lotniczy Putao (IATA: PBU, ICAO: VYPT) – port lotniczy położony w Putao, w stanie Kaczin, w Birmie.

</doc>
<doc id="2550827" url="https://pl.wikipedia.org/wiki?curid=2550827" title="Most Świątnicki">
Most Świątnicki

Most Świątnicki – most drogowy położony we wschodniej części Wrocławia, w rejonie osiedla Świątniki (i Księże Małe), w ciągu ulicy Świątnickiej, stanowiący przeprawę nad rzeką Zielona. Współczesna konstrukcja mostu wybudowana została w 1998 roku. Dopuszczalna masa pojazdu 30 t.
Most został wykonany jako jednoprzęsłowy. Jego ustrój nośny stanowi 5 dźwigarów wykonanych z belek stalowych o przekroju dwuteowym. Pomost wykonany został jako drewniany. Jego długość wynosi 13,6 m, a całkowita szerokość 10,66 m, w tym 6 m to jezdnia, oraz dwa chodniki po 1,25 m każdy.

</doc>
<doc id="2550828" url="https://pl.wikipedia.org/wiki?curid=2550828" title="F.E.A.R. 3">
F.E.A.R. 3

F.E.A.R. 3 (zapis stylizowany: F.3.A.R) – gra będąca połączeniem gatunków first-person shooter oraz survival horror wyprodukowana przez Day 1 Studios i wydana w 2011 roku przez WB Games. Jest to kontynuacja gry "" wydanej w 2009 roku.
Fabuła.
9 miesięcy po wydarzeniach z obu poprzednich gier, Point Man został schwytany przez Armacham i zamknięty w szpitalu psychiatrycznym, ale jego brat – Paxton Fettel – pomaga mu uciec. Tworząc razem zespół starają się wydostać ze szpitala przez slumsy.
Rozgrywka.
Gracze kontrolują Point Mana albo Paxtona Fettela, protagonistę i antagonistę z pierwszej części gry. Umiejętności Point Mana pozostają takie same jak w poprzednich odsłonach. Jako Fettel używają telekinezy, ogłuszenia i innych mocy. Obaj bohaterowie mogą używać rzeczy przeciwników, takich jak mechy. Nowością w grze F.E.A.R. 3 jest poprawiony system osłon i tryb kooperacji, w który można grać zarówno online jak i offline.
Używając helikoptera, Point Man i Fettel wracają do Fairport żeby skontaktować się z członkiem załogi F.E.A.R., Jin Sun-Kwon. W trakcie powrotu okazuje się, że cywile, którzy przeżyli wybuch, oszaleli albo zostali zabici przez ludzi Armachamu. W końcu bracia spotykają się z Jin – odtwarza ona nagranie wideo, na którym jest Michael Becket, który został zgwałcony przez Almę.
Odbiór gry.
Krytycy chwalili rozgrywkę i tryb kooperacji, natomiast skrytykowali słabą fabułę gry, uważając że gracz nie jest już trzymany w napięciu w takim stopniu jak w poprzednich częściach.

</doc>
<doc id="2550830" url="https://pl.wikipedia.org/wiki?curid=2550830" title="Michał Strasz">
Michał Strasz

Michał Strasz herbu Odrowąż (ur. ok. 1739, zm. 2 II 1824) – podsędek radomski, komisarz ziemski radomski, miecznik i łowczy opoczyński, prezes Trybunału Cywilnego Pierwszej Instancji w Radomiu, poseł sandomierski na Sejm Wielki w 1788 roku, członek Zgromadzenia Przyjaciół Konstytucji Rządowej. W Królestwie Kongresowym, senator kasztelan i prezes Trybunału Radomskiego.
Był deputatem z województwa sandomierskiego na Trybunał Główny Koronny w 1782 roku. 
Wybrany ze stanu rycerskiego sędzią Sejmu Czteroletniego w 1788 roku.
Odznaczony Orderem Świętego Stanisława I klasy w 1815 roku.
Źródła:

</doc>
<doc id="2550831" url="https://pl.wikipedia.org/wiki?curid=2550831" title="Ślepe Jezioro">
Ślepe Jezioro

Ślepe Jezioro – jezioro w woj. kujawsko-pomorskim, w powiecie tucholskim, w gminie Śliwice, leżące na terenie Borów Tucholskich. Położone na terenie Tucholskiego Parku Krajobrazowego.
Dane morfometryczne.
Powierzchnia zwierciadła wody wynosi 107,3 ha.
Zwierciadło wody położone jest na wysokości 120,6 m n.p.m.. Średnia głębokość jeziora wynosi 2,0 m, natomiast głębokość maksymalna 8,2 m.
Na podstawie badań przeprowadzonych w 2003 roku wody jeziora zaliczono do II klasy czystości i III kategorii podatności na degradację.
W roku 1998 wody jeziora również zaliczono do wód III klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Ślepe Jezioro". W różnych publikacjach i na mapach topograficznych jezioro to występuje pod nazwą "Okrągłe". Ta druga nazwa podawana jest jako alternatywna w większości publikacji.

</doc>
<doc id="2550835" url="https://pl.wikipedia.org/wiki?curid=2550835" title="Port lotniczy Tachileik">
Port lotniczy Tachileik

Port lotniczy Tachileik (IATA: THL, ICAO: VYTL) – port lotniczy położony w Tachileik, w stanie Szan, w Birmie.

</doc>
<doc id="2550838" url="https://pl.wikipedia.org/wiki?curid=2550838" title="Pulpit semantyczny">
Pulpit semantyczny

Pulpit semantyczny – pojęcie dotyczące idei związanych ze zmianą interfejsu użytkownika oraz sposobów obsługi danych w celu łatwiejszego ich współdzielenia między programami i procesami, które nie mogą być od razu przetworzone przez komputer. Dotyczy również koncepcji dotyczących możliwości automatycznego współdzielenia informacji pomiędzy różnymi osobami. Idea pulpitu semantycznego jest silnie związana z Semantic Web, ale skupia się użytku osobistym informacji.

</doc>
<doc id="2550840" url="https://pl.wikipedia.org/wiki?curid=2550840" title="Port lotniczy Calbayog">
Port lotniczy Calbayog

Port lotniczy Calbayog (IATA: CYP, ICAO: RPVC) – port lotniczy położony w Calbayog, w prowincji Samar, na Filipinach.

</doc>
<doc id="2550841" url="https://pl.wikipedia.org/wiki?curid=2550841" title="Dendrelaphis lorentzii">
Dendrelaphis lorentzii

Dendrelaphis lorentzii – gatunek zwinnego, nadrzewnego węża z rodziny połozowatych (Colubridae).
Systematyka.
Zwierzęta te włącza się do rodziny połozowatych. Starsze źródła również umieszczają "Dendrelaphis" w tej samej licznej w rodzaje rodzinie Colubridae, używając jednak dawniejszej polskojęzycznej nazwy: wężowate, czyli węże właściwe. Poza tym Colubridae zaliczają do infrapodrzędu Caenophidia, czyli węży wyższych. W obrębie rodziny rodzaj "Dendrelaphis" należy natomiast do podrodziny Colubrinae.
Rozmieszczenie geograficzne.
Zasięg występowania "Dendrelaphis lorentzii" obejmuje obszary położone w Indonezji i Papui-Nowej Gwinei.
Jego siedliska to lasy deszczowe, ale też plantacje bananów czy orzechów kokosowych.
Ekologia.
Jak inni przedstawiciele swego rodzaju "Dendrelaphis", wiedzie nadrzewny tryb życia. Jest aktywny za dnia. Wyróżnia się zwinnością.
Zagrożenia i ochrona.
Nie ma poważnych zagrożeń dla tego gatunku.

</doc>
<doc id="2550842" url="https://pl.wikipedia.org/wiki?curid=2550842" title="Qidong (meteoryt)">
Qidong (meteoryt)

 
Qidong – meteoryt kamienny należący do chondrytów oliwinowo-hiperstenowych L 5, spadły 2 lipca 1982 roku w chińskiej prowincji Jiangsu. Meteoryt spadł o godzinie 17.45 miejscowego czasu, a z miejsca upadku pozyskano jeden okaz o masie 1275 g.

</doc>
<doc id="2550843" url="https://pl.wikipedia.org/wiki?curid=2550843" title="Meteoryt Qidong">
Meteoryt Qidong



</doc>
<doc id="2550846" url="https://pl.wikipedia.org/wiki?curid=2550846" title="Wysokij Zamok">
Wysokij Zamok



</doc>
<doc id="2550847" url="https://pl.wikipedia.org/wiki?curid=2550847" title="Chondryty L">
Chondryty L



</doc>
<doc id="2550848" url="https://pl.wikipedia.org/wiki?curid=2550848" title="Chondryt L">
Chondryt L



</doc>
<doc id="2550850" url="https://pl.wikipedia.org/wiki?curid=2550850" title="Kajakarstwo zwałkowe">
Kajakarstwo zwałkowe

Kajakarstwo zwałkowe (ang. "logjams") - odmiana kajakarstwa rzecznego nastawiona na pokonywanie rzek i strumieni o dużej liczbie przeszkód w korycie (tzw. "zwałek"), uniemożliwiających swobodne przepłynięcie. Szlak zwałkowy to mały lub średniej wielkości ciek, w którym występują odcinki o dużym nasyceniu naturalnych przeszkód. Szlakami zwałkowymi mogą być zarówno rzeki nizinne, jak i górskie.
Trudności.
Skalę trudności szlaku zwałkowego determinuje przede wszystkim wskaźnik uciążliwości (U5 lub U6). Utrudnienia generowane są głównie przez zwalone pnie, gałęzie, żeremia bobrowe, progi, kładki, mostki, zatory z naniesionych przez rzekę przedmiotów, w tym np. opon lub lodówek i inne.
Pokonywanie przeszkód w kajakarstwie zwałkowym odbywa się najczęściej bez opuszczania kajaka, z użyciem specjalnych technik i sprzętu (odpowiednie kajaki i bardzo wytrzymałe wiosła, służące m.in. do podpierania i innych manipulacji). Często dzieje się to dzięki współpracy w grupie, poprzez napływanie na inny kajak lub wzajemne przeciąganie. Sport ten wymaga przygotowania technicznego i pewnej siły fizycznej, a także umiejętności współpracy w grupie. Podczas pokonywania przeszkód uczestnicy spływu starają się nie naruszać naturalnego układu przeszkód, poprzez stosowanie np. pił lub siekier, a używają prawie wyłącznie umiejętności technicznych i własnych mięśni.
Sprzęt.
Podczas spływów zwałkowych używa się jednoosobowych kajaków polietylenowych z fartuchem, gdyż pokonywanie przeszkód wymaga częstych i znacznych przechyłów oraz zanurzania. Rezygnuje się też z kamizelek, które mogą zaczepiać o przeszkody. Zalecane są kaski, okulary ochronne i rzutki. Z uwagi na powyższe spływy odbywają się z reguły w grupach, tak aby żaden z uczestników nie pozostał poza zasięgiem wzroku (możliwość udzielenia natychmiastowej pomocy). 
Kajakarstwo zwałkowe, ze względu na swój charakter nie wymaga odbywania dalekich podróży od wielkich aglomeracji. W ekstremalnych przypadkach spływy można organizować na niewielkich ciekach, w bezpośredniej bliskości miast.
Przykłady szlaków zwałkowych.
W Polsce do kajakarstwa zwałkowego nadają się np.:

</doc>
<doc id="2550853" url="https://pl.wikipedia.org/wiki?curid=2550853" title="Port lotniczy Tuguegarao">
Port lotniczy Tuguegarao

Port lotniczy Tuguegarao (IATA: TUG, ICAO: RPUT) – port lotniczy położony w Tuguegarao, w prowincji Cagayan, na Filipinach.

</doc>
<doc id="2550856" url="https://pl.wikipedia.org/wiki?curid=2550856" title="Ordy przednie">
Ordy przednie



</doc>
<doc id="2550858" url="https://pl.wikipedia.org/wiki?curid=2550858" title="Mikołaj Wolski (pisarz)">
Mikołaj Wolski (pisarz)

Mikołaj Wolski (ur. 1762 na Litwie, zm. w lutym 1802 lub w 1803 w Białymstoku) – poeta, tłumacz, publicysta, szambelan Stanisława Augusta Poniatowskiego.
Życiorys.
Urodzony na Litwie, studiował w Szkole Głównej Litewskiej (Uniwersytet Wileński). W tym okresie pozyskał początkowo sympatię, a następnie protekcję M. Poczobuta Odlanickiego. Interesował się astronomią. Uczeń i protegowany Joachima Litawora Chreptowicza. Podczas pobytu Szczorsach pełnił funkcję bibliotekarza rodu Chreptowiczów.
Wkrótce też poślubił Angelę z Kownackich (pisarzówna grodzka nurska: "primo voto" Krasuska lub Krajewska), dwórkę kasztelanowej krakowskiej I. Branickiej. Później przeniósł się na dwór białostocki i został gospodarzem wioski Koszki (pod Białymstokiem), "wypuszczonej" w dożywotnie władanie przez Branicką jego żonie.
Dzięki protekcji kasztelanowej Branickiej zyskał stanowisko szambelana Stanisława Augusta. W czasie Sejmu Czteroletniego otrzymał nominację na członka Deputacji Litewskiej powołanej do ułożenia prawa cywilnego i kryminalnego. Podczas Targowicy wszedł w skład Komisji Edukacyjnej Obojga Narodów oraz Komisji Skarbu Koronnego (16 grudnia 1793). Cztery miesiące później – 19 kwietnia 1794 – podpisał akces do insurekcji kościuszkowskiej. W tym samym roku (20 grudnia) udekorowany orderem Św. Stanisława. Zmarł dość młodo, w wieku około 40-41 lat.
Twórczość.
Uczestnik prac Sejmu Wielkiego jako członek delegacji litewskiej, członek komisji pracującej nad księgą praw cywilnych. Członek-założyciel Zgromadzenia Przyjaciół Konstytucji Rządowej. Autor wierszy okolicznościowych i dydaktycznych. Tłumacz (pierwszy przekład libretta "Wesela Figara"). Publicysta, obrońca króla, w 1795 napisał polemikę z dziełem Kołłątaja i Potockiego "O upadku i ustanowieniu Konstytucji polskiej..." krytykującym Poniatowskiego, wiernie towarzyszył Poniatowskiemu na wygnaniu w Grodnie, aż do jego śmierci w Petersburgu. Członek Towarzystwa Przyjaciół Nauk.
Ważniejsze utwory i mowy.
Ponadto drobne utwory Wolskiego ogłaszano w czasopismach: "Astrea" (tu: Werki. Wyjątek z poematu, t. 4, 1823, nr 1, s. 32-33), "Wanda" (tu: Na obraz Kiopka, pieska króla Stan. Augusta, 1820, t. 1, s. 55 – przedr.: J. Kott w: S. Trembecki: "Pisma wszystkie" t. 1, Warszawa 1953, s. 292; J. W. Gomulicki, "Stolica" 1962 nr 36, s. 19).
Przekłady.
Drobne jego przekłady ogłaszała "Wanda" 1820 t. 1, (Pieśń – z W. R. Spencera, inc.: Trzpiotek Wenery... s. 36, Pieśń z francuskiego, inc.: W twoim oddaleniu... s. 36-37).

</doc>
<doc id="2550859" url="https://pl.wikipedia.org/wiki?curid=2550859" title="Port lotniczy Rukumkot">
Port lotniczy Rukumkot

Port lotniczy Rukumkot – krajowy port lotniczy położony w Rukumkot, w Nepalu.

</doc>
<doc id="2550860" url="https://pl.wikipedia.org/wiki?curid=2550860" title="Dendrelaphis punctulatus">
Dendrelaphis punctulatus

Dendrelaphis punctulatus – gatunek nadrzewnego węża z rodziny połozowatych (Colubridae).
Systematyka.
Zwierzęta te włącza się do rodziny połozowatych. Starsze źródła również umieszczają "Dendrelaphis" w tej samej licznej w rodzaje rodzinie Colubridae, używając jednak dawniejszej polskojęzycznej nazwy: wężowate, czyli węże właściwe. Poza tym Colubridae zaliczają do infrapodrzędu Caenophidia, czyli węży wyższych. W obrębie rodziny rodzaj "Dendrelaphis" należy natomiast do podrodziny Colubrinae.
Rozmieszczenie geograficzne.
Zasięg występowania "Dendrelaphis punctulatus" obejmuje obszary położone w Papui-Nowej Gwinei oraz Australia. W tym ostatnim przypadku stroni od głębi lądu, zamieszkując Australię Zachodnią, Terytorium Północne, Queensland i Nową Południową Walię.
Jego siedliska to lasy deszczowe, mangrowce, lasy sklerofilowe wilgotne i suche, wrzosowiska przybrzeżne, a także roślinność otaczająca cieki wodne.
Ekologia.
Jak inni przedstawiciele swego rodzaju "Dendrelaphis", wiedzie nadrzewny tryb życia. Żeruje również na ziemi.
Zagrożenia i ochrona.
Nie ma poważnych zagrożeń dla tego gatunku, chociaż na Papui większe osobniki brane są mylnie za jadowity gatunek węża i odławiane.

</doc>
<doc id="2550861" url="https://pl.wikipedia.org/wiki?curid=2550861" title="James Conley">
James Conley

 
James Douglas Conley (ur. 19 marca 1955 w Kansas City, Missouri) – amerykański duchowny katolicki, biskup diecezji Lincoln od 2012.
Życiorys.
Pochodzi z rodziny prezbiteriańskiej. Rodzina ze strony babki wywodziła się rdzennych mieszkańców Ameryki Płn. Dzięki temu Biuro ds. Indian opłacało częściowo jego edukację szkolną. Jego rówieśnikiem i kolegą szkolnym z tamtych lat był Paul Coakley, późniejszy arcybiskup Oklahoma City. 6 grudnia 1975 miała miejsce jego konwersja na katolicyzm. W roku 1977 uzyskał dyplom z filologii angielskiej. Początkowo wraz z Coakleyem miał zamiar wstąpić do Opactwa Fontgombault we Francji, ale zmienił zdanie i powrócił do kraju. Pod wpływem pielgrzymki Jana Pawła II do USA w 1979 postanowił wstąpić do seminarium duchownego w Erlanger w Kentucky. Później ukończył również seminarium w Emmitsburgu. 18 maja 1985 otrzymał święcenia kapłańskie i został kapłanem diecezji Wichita. Skierowany został na dalsze studia do Rzymu, gdzie uzyskał licencjat z teologii moralnej na Uniwersytecie Laterańskim. W 1991 na katolicyzm nawrócili się jego rodzice, których osobiście ochrzcił i udzielił bierzmowania. W latach 1996-2006 pracował jako oficjał w Kongregacji Biskupów w Kurii Rzymskiej. Po powrocie do kraju służył jako proboszcz w Wichita.
10 kwietnia 2008 otrzymał nominację na biskupa pomocniczego Denver ze stolicą tytularną "Cissa". Sakry udzielił mu ówczesny zwierzchnik archidiecezji Charles Chaput OFMCap. 8 września 2011 mianowany przez Benedykta XVI administratorem apostolskim archidiecezji po przejściu abpa Chaputa na stanowisko arcybiskupa Filadelfii. Funkcję tę sprawował do dnia 18 lipca 2012.
14 września 2012 papież Benedykt XVI mianował go biskupem diecezji Lincoln. Ingres odbył się 20 listopada 2012.

</doc>
<doc id="2550862" url="https://pl.wikipedia.org/wiki?curid=2550862" title="Port lotniczy Rumjatar">
Port lotniczy Rumjatar

Port lotniczy Rumjatar – krajowy port lotniczy położony w Rumjatar, w Nepalu.

</doc>
<doc id="2550864" url="https://pl.wikipedia.org/wiki?curid=2550864" title="Ukryta prawda (serial telewizyjny)">
Ukryta prawda (serial telewizyjny)

Ukryta prawda – polski serial paradokumentalny emitowany na antenie TVN od 13 lutego 2012, oparty na niemieckim oryginale "Family Stories" emitowanym na kanale RTL II.
Charakterystyka formatu.
W każdym odcinku przedstawiane są historie ludzi dotkniętych przez los oraz typowe konflikty, do jakich dochodzi w polskich rodzinach. Akcja w większości dzieje się w Warszawie i okolicach. Serial jest produkcją, w której grają osoby wybrane podczas castingów organizowanych przez producenta lub z agencji Stars Impresariat. W każdym odcinku przedstawiana jest inna autonomiczna historia.
Spis serii.
Uwaga: tabela zawiera daty odnoszące się wyłącznie do pierwszej emisji telewizyjnej; nie uwzględniono w niej ewentualnych prapremier w serwisach internetowych (np. Player).

</doc>
<doc id="2550865" url="https://pl.wikipedia.org/wiki?curid=2550865" title="Jurgen Zopp">
Jurgen Zopp



</doc>
<doc id="2550866" url="https://pl.wikipedia.org/wiki?curid=2550866" title="Bullmastiff">
Bullmastiff



</doc>
<doc id="2550873" url="https://pl.wikipedia.org/wiki?curid=2550873" title="Port lotniczy Skardu">
Port lotniczy Skardu

Port lotniczy Skardu (IATA: KDU, ICAO: OPSD) – krajowy port lotniczy położony w mieście Skardu, w prowincji Gilgit-Baltistan, w Pakistanie.

</doc>
<doc id="2550874" url="https://pl.wikipedia.org/wiki?curid=2550874" title="Siberian husky">
Siberian husky



</doc>
<doc id="2550880" url="https://pl.wikipedia.org/wiki?curid=2550880" title="Port lotniczy Sukkur">
Port lotniczy Sukkur

Port lotniczy Sukkur (IATA: SKZ, ICAO: OPSK) – krajowy port lotniczy położony w mieście Sukkur, w prowincji Sindh, w Pakistanie.

</doc>
<doc id="2550882" url="https://pl.wikipedia.org/wiki?curid=2550882" title="Randi Miller">
Randi Miller

Randi Criner Miller (ur. 3 listopada 1983 w Arlington) – amerykańska zapaśniczka w stylu wolnym, brązowa medalistka olimpijska.
Brązowa medalistka igrzysk olimpijskich w Pekinie w 2008 w kategorii wagowej do 63 kg. Pierwsza na mistrzostwach panamerykańskich w 2006. Czwarta w Pucharze Świata w 2007 i 2015 i szósta w 2014. Wojskowa mistrzyni świata w 2014 roku.

</doc>
<doc id="2550886" url="https://pl.wikipedia.org/wiki?curid=2550886" title="Religia kananejska">
Religia kananejska

Religia kananejska – system wierzeń ludów zamieszkałych w drugim i pierwszym tysiącleciu p.n.e. na terenie Kanaanu. Jej zniekształcony obraz z helleńskimi naleciałościami przedstawił w II wieku p.n.e. Filon.
Kosmogonia.
Według mitów syro-palestyńskich wszechświat narodził się z wiatru, który wiał nad wodami. Pierwszym bogiem był Mot. Gwiazdy, niebo i ziemia wykluły się z kosmicznego jaja. Pierwsze pokolenie bóstw narodziło się z bogini morza Aszratum i Nieba. W miarę, jak rozwijała się religia, Aszratum łączyła się kolejno z Elem i Baalem, co objaśnia ich prawo do władzy.
Panteon.
Na czele panteonu bóstw ugaryckich stał El – „bóg”, jednak nie był najważniejszym w oddawanym bogom kulcie. Lokalne odmiany jego imienia to „bóg wieczności” lub „bóg przysięgi”. Inną formą nazwy bóstwa było określenie Beth-el – „dom boga lub bóg”, którego symbolem był stojący kamień – betyl. Najbardziej popularnym bóstwem był Baal, utożsamiany z babilońsko-asyryjskim Adadem lub hetyckim Teszubem. Było to bóstwo burz i deszczu, jednocześnie posiadało własne lokalne cechy, na przykład, był opiekunem źródeł i świata podziemnego. Szczególną czcią był otoczony w Damaszku. Jako „Baal niebios” miał cechy Eliona, ojca Ela. Do innych bóstw panteonu ugaryckiego należeli Dagan – bóg ziarna i Mot – bóg żniw. Dagan jako „nasz pan” obdarzony był czcią wśród Filistynów. Pomniejszym bóstwem ugaryckim był Reszef, którego cechy podobne były do egipskiego Seta lub sumeryjskiego Nergala. Określano go przymiotnikiem „noszący błyskawice”. Jako Beisan („niszczyciel”) czczony był w Palestynie. 
Wśród bóstw kobiecych największą popularnością cieszyła się Asztart (Aszerat lub Astarte). W Ugarit występowała jako bóstwo męskie Asztar. Głównym ośrodkiem jej kultu był Askalon. W I tysiącleciu p.n.e. ranga Asztart wzrosła, nazywano ją małżonką Ela i czczono pod postacią słupa (aszerat), ustawionego obok betyla. Do innych bóstw żeńskich należały Anat, która utraciła swoje znaczenie w I tysiącleciu p.n.e., i Szapasz – bogini słońca. 
W I tysiącleciu p.n.e. w panteonie ugaryckim pojawiła się nowa plejada bóstw: Eszmun, Melkart i Adoni. Eszmun w dziele Filona był utożsamiany z Asklepiosem, Melart był nazywany „królem miast”, zaś Adoni („mój pan”) ewoluował z Tammuza. 
Kult.
Od około XIII wieku p.n.e. w religii ugaryckiej utrwaliły się triady bóstw według schematu: bóg obrońca – bogini – młody odradzający się bóg. W Byblos czczono więc Ela, Panią i Adonisa. W Sydonie – Baala, Asztarte i Eszmuna, w Tyrze – Melkarta, Asztarte i Eszmuna, Filistyni zaś czcili Dagana, Asztarte i Baala.
Cześć bóstwom oddawano początkowo na kopcach kultowych z betylami i aszeratami, które namaszczano i okadzano. Niekiedy wznoszono temenosy, na które składały się kaplica z betylem, święty gaj i fontanna. Przed kamieniami składano ofiary, także z ludzi: "molk" lub "herem". "Molk" polegała na całopaleniu dzieci pierworodnych i ich następnym chowaniu na "tophet" (specjalnie wyznaczony cmentarz). "Herem" - na zabiciu jeńców wojennych. Obrzędów rytualnych dopełniali kapłani lub kapłanki. Do innych pracowników kultu należeli prorocy i śpiewający psalmy mężczyźni i kobiety.

</doc>
<doc id="2550887" url="https://pl.wikipedia.org/wiki?curid=2550887" title="Sealandia">
Sealandia



</doc>
<doc id="2550895" url="https://pl.wikipedia.org/wiki?curid=2550895" title="Hala Białe">
Hala Białe

Hala Białe – dawna hala pasterska w górnej części Doliny Białego w polskich Tatrach. Górale używali nazwy Białe. Wraz z Halą Kalatówki i Halą Strążyską należała do zbiorczej Hali Giewont. W Dolinie Białego była tylko jedna Polana Białego, na której stał szałas, ale obszar Hali Białe obejmował także halizny i lasy serwitutowe. W połowie XIX wieku upłaz Białe znajdujący się w Dolinie Suchej (zachodnia odnoga Doliny Białego) wiosną służył jako pośredni etap dla owiec pędzonych na Halę Kondratową przez urwiste perci Giewontu. Na upłazie tym przewodnik tatrzański Bartłomiej Obrochta miał grywać na skrzypcach zbójnikowi Wojtkowi Matei.
Hala Białe przestała być użytkowana już w latach 50. po II wojnie światowej. Przyczyną było poszukiwanie w Dolinie Białego złóż uranu. Było ono okryte tajemnicą, z tego też powodu cała dolina została zamknięta i strzeżona. W 1954 r. w całej Dolinie Białego utworzono obszar ochrony ścisłej. W latach 1961–1965 hale tatrzańskie poprzez wykupienie lub wywłaszczenie przeszły na własność Skarbu Państwa i weszły w obszar Tatrzańskiego Parku Narodowego. Dawniej trawiaste obszary halizn i Polana Białego niemal całkowicie zarosły już lasem i kosodrzewiną.

</doc>
<doc id="2550905" url="https://pl.wikipedia.org/wiki?curid=2550905" title="Cykl łączeniowy">
Cykl łączeniowy

Cykl łączeniowy (ang. "commutating cycle") - zespół czynności łączeniowych obejmujący:

</doc>
<doc id="2550909" url="https://pl.wikipedia.org/wiki?curid=2550909" title="Mistrzostwa Świata w Żeglarstwie Lodowym 2012">
Mistrzostwa Świata w Żeglarstwie Lodowym 2012

39. Mistrzostwa Świata w Żeglarstwie Lodowym 2012 w klasie DN odbyły się w Szwecji, na jeziorze Hjälmar w pobliżu Örebro w dniach 12 stycznia - 2 lutego 2012 roku. W zawodach wystartowało 50 żeglarzy z 12 krajów.
Organizatorem mistrzostw była Flota Niemiecka DN. Mistrzostwa planowano rozegrać w Niemczech, ale wobec braku możliwości zorganizowania zawodów, impreza została przeniesiona do Szwecji. 
Zwyciężył po raz pierwszy w historii Tomasz Zakrzewski, srebrny medal wywalczył Estończyk Karl-Hannes Tagu, a brązowy Duńczyk Hans Ebler-Hansen. 

</doc>
<doc id="2550910" url="https://pl.wikipedia.org/wiki?curid=2550910" title="Przełącznik">
Przełącznik

Przełącznik (ang. "two-position switching device") – łącznik elektryczny przeznaczony do załączania lub wyłączania torów prądowych w jednym jednobiegunowym lub wielobiegunowym obwodzie.

</doc>
<doc id="2550911" url="https://pl.wikipedia.org/wiki?curid=2550911" title="Pn11">
Pn11

Pn11 – polskie oznaczenie parowozu pospiesznego austro-węgierskiej serii kkStB 210. 
Historia.
Parowozy kkStB serii 210 zbudowano jedynie w liczbie 11 egzemplarzy. Po zakończeniu I wojny światowej 9 trafiło do Polski. Oznaczono je serią PKP Pn11 i numerami inwentarzowymi od Pn11-1 do Pn11-9. Służyły do prowadzenia pociągów pospiesznych na południu Polski. 
Po 17 września 1939 najpewniej 6 zdobycznych parowozów Pn11 przejął Ludowy Komisariat Transportu (NKPS) ZSRR. Otrzymały oznaczenie Пн11. Po agresji III Rzeszy na ZSRR w czerwcu 1941 siły niemieckie zdobyły owe 6 egzemplarzy parowozów Пн11, które przemianowano na serię Baureihe 16.05 z numerami inwentarzowymi od 16.051 do 16.056. 
Po II wojnie światowej rewindykowano z Czechosłowacji, Austrii i Niemiec 6 parowozów Pn-11, które otrzymały odmienne niż w 20-leciu międzywojennym numery inwentarzowe (w zakresie Pn11-1 do Pn11-6). Zakończyły one służbę w PKP w 1950. 
Niektóre egzemplarze podobnych parowozów Pn12 zostały błędnie przypisane do serii Pn11 po II wojnie światowej, jak Pn11-7 do Pn11-12. Oznaczenia poprawiono dopiero w ostatnich dwóch latach ich służby. 
Egzemplarz kkStB 210.05, czyli PKP Pn11-4, pozostał w ZSRR jako Пн11-4.

</doc>
<doc id="2550912" url="https://pl.wikipedia.org/wiki?curid=2550912" title="Łącznik izolacyjny">
Łącznik izolacyjny

Łącznik izolacyjny (ang. "isolating switching device") – łącznik elektryczny, który w stanie otwarcia stwarza we wszystkich swoich biegunach bezpieczne przerwy izolacyjne.
Łączniki izolacyjne przeznaczone są do wykonywania czynności łączeniowych w stanie bezprądowym. Manipulacja łącznikiem izolacyjnym pod obciążeniem jest niedozwolona. 
Łączniki izolacyjne są elementami rozdzielnic elektrycznych (tablic rozdzielczych). Jednak obecnie coraz częściej stosuje się w miejsce typowych odłączników rozłączniki izolacyjne i wyłączniki izolacyjne.

</doc>
<doc id="2550913" url="https://pl.wikipedia.org/wiki?curid=2550913" title="Danilo Clementino">
Danilo Clementino

Danilo, właśc. Emmanuel Danilo Clementino Silva (ur. 5 marca 1982 w Caruaru) – piłkarz z Gwinei Równikowej grający na pozycji bramkarza. Od 2012 roku jest zawodnikiem klubu América Paulista.
Kariera klubowa.
Karierę piłkarską Danilo rozpoczął w klubie Sport Recife. Jego zawodnikiem był w latach 1999-2005, z przerwą na grę w Campinense, do którego był wypożyczony w 2004 roku. Następnie był zawodnikiem takich klubów jak: ASA Arapiraca, Nacional, Sergipe, Porto, Araripina FC, AC Coríntians, Timbaúba FC, AD Cabense, Serra Talhada FC i Salgueiro AC. W 2012 roku został piłkarzem zespołu América Paulista.
Kariera reprezentacyjna.
W reprezentacji Gwinei Równikowej Danilo zadebiutował w 2006 roku. W 2012 roku został powołany do kadry na Puchar Narodów Afryki 2012.

</doc>
<doc id="2550915" url="https://pl.wikipedia.org/wiki?curid=2550915" title="Tamar (córka Dawida)">
Tamar (córka Dawida)

Tamar (hebr. תָּמָר) – postać biblijna występująca w Drugiej Księdze Samuela.
Życiorys.
Tamar była córką Dawida, króla Izraela oraz Maaki, jednej z jego żon. Wyróżniała się urodą. Zakochał się w niej Amnon, syn Dawida z innej matki. Chcąc ją uwieść, Amnon, za namową swojego przyjaciela, Jonadaba posłużył się podstępem. Udał obłożnie chorego i poprosił króla, by opiekę nad nim sprawowała Tamar. Kiedy znaleźli się sam na sam, zgwałcił ją, a następnie przepędził. 
Jej drugi brat, z tej samej matki, Absalom, który bardzo kochał siostrę, zapewnił jej opiekę. Dawid, gdy dowiedział się o tym zdarzeniu, był wściekły, ale nie zdecydował się na surowe ukaranie syna za gwałt. Absalom postanowił wówczas sam wymierzyć sprawiedliwość. Podczas jednej z uczt jego słudzy zabili Amnona. Absalom swój czyn przypłacił trzyletnim wygnaniem, jednak król mu ostatecznie wybaczył zabójstwo.

</doc>
<doc id="2550917" url="https://pl.wikipedia.org/wiki?curid=2550917" title="Łącznik manewrowy">
Łącznik manewrowy

Łącznik manewrowy (ang. "control switching device") – łącznik elektryczny przeznaczony przede wszystkim do pracy manewrowej, czyli pracy łączeniowej łącznika w warunkach roboczych części układu elektroenergetycznego, której elementem jest ten łącznik.
Przymiotnik manewrowy oznacza łącznik przystosowany do pracy z dużą liczbą łączeń, a więc odznaczają się dużą trwałością łączeń i dużą trwałością mechaniczną.
W instalacjach elektrycznych łączniki manewrowe określane są jako łączniki instalacyjne.

</doc>
<doc id="2550921" url="https://pl.wikipedia.org/wiki?curid=2550921" title="Tensou Sentai Goseiger">
Tensou Sentai Goseiger



</doc>
<doc id="2550925" url="https://pl.wikipedia.org/wiki?curid=2550925" title="Fundacja Orange">
Fundacja Orange

Fundacja Orange – polska fundacja korporacyjna powołana w 2005 r. przez Orange Polska do realizacji celów społecznie użytecznych (wtedy pod nazwą Fundacja Grupy TP). Prowadzi autorskie, ogólnopolskie programy edukacji cyfrowej dzieci i młodzieży. Od 2016 jest organizacją pożytku publicznego.
Jej misja to: "Fundacja Orange uczy jak używać nowych technologii mądrze i kreatywnie, aby każdy mógł w pełni rozwinąć swój potencjał." 
Działalność.
Fundacja uczy odpowiedzialnego i wartościowego korzystania z internetu i technologii. Tworzy swoje działania na podstawie badań i konsultacji oraz dotychczasowych doświadczeń. Jest jedyną fundacją korporacyjną powołaną przez markę telekomunikacyjną w Polsce. Organizacja jest członkiem Forum Darczyńców, Koalicji Otwartej Edukacji oraz partnerem strategicznym Szerokiego Porozumienia na rzecz Umiejętności Cyfrowych w Polsce. Programy MegaMisja i #SuperKoderzy zostały objęte honorowymi patronatami Ministerstwa Cyfryzacji oraz Ministerstwa Edukacji Narodowej.
W czasie działalności fundacja zapewniła dostęp do internetu 14 500 szkołom oraz 3500 bibliotekom. Pomogła korzystać z internetu i technologii w sposób bezpieczny i pożyteczny 450 tys. dzieci i młodzieży, a rocznie 3000 pracowników Orange Polska angażuje się w wolontariat pracowniczy koordynowany przez fundację.
W latach 2016–2019 w zajęciach #SuperKoderzy wzięło udział 10000 uczniów. Z zajęć MegaMisja w latach 2015–2019 skorzystało 27 000 uczniów.
Prezesem Fundacji Orange od kwietnia 2020 r. jest Konrad Ciesiołkiewicz. W latach 2015-2020 Prezeską była Ewa Krupa. Fundacja w Polsce jest jedną z 23 Fundacji Orange, które działają na świecie i w imieniu operatora prowadzą działania CSR.
Kampania społeczna #jestnaswiecej.
21 marca 2019 Fundacja uruchomiła kampanię społeczną pod hasłem #jestnaswiecej. U jej podstaw leżą m.in. wyniki badań EU Kids online 2018 Polska, których fundacja jest partnerem. Wynika z nich, że hejt wśród nastolatków jest poważnym problemem. Symbolem kampanii jest jedna pomarańczowa sznurówka wpleciona w but, jako znak sprzeciwu wobec hejtu i symbol solidarności z jego ofiarami.
Ambasadorami akcji są Tomasz Lach „Tomson” i Aleksander Milwiw-Baron „Baron”, a od czasu uruchomienia kampanii, dołączyli do niej: Adam Bodnar, rzecznik praw obywatelskich, Nieprzygotowani – Nowe Pokolenie oraz zespół Fundacji Dajemy Dzieciom Siłę, która jest partnerem kampanii.
Źródła przychodów.
Fundacja utrzymuje się z donacji bezpośredniej od fundatorów to jest od Orange Polska SA. W 2010 otrzymała ona łącznie 15 848 632,28 zł dotacji, z czego 15 795 410,09 zł pochodzi od fundatorów. W 2017 otrzymała dotację fundatora w wysokości 10 489 059,59

</doc>
<doc id="2550927" url="https://pl.wikipedia.org/wiki?curid=2550927" title="Łącznik pływakowy">
Łącznik pływakowy

Łącznik pływakowy (ang. "liquid level actuated pilot switch") - łącznik czujnikowy sterowany poziomem cieczy w zbiorniku za pomocą pływaka.

</doc>
<doc id="2550928" url="https://pl.wikipedia.org/wiki?curid=2550928" title="Jorgos Wasiliu">
Jorgos Wasiliu

Jorgos Wasiliu, gr. Γιώργος Βασιλείου (ur. 20 maja 1931 w Famaguście) – cypryjski przedsiębiorca i polityk, w latach 1988–1993 prezydent Cypru.
Życiorys.
Urodził się w rodzinie działacza komunistycznej partii AKEL. Ukończył szkołę średnią na Cyprze. Studiował medycynę w Genewie i Wiedniu, a następnie ekonomię w Budapeszcie, gdzie doktoryzował się w 1958. W latach 1956–1960 był pracownikiem naukowym Węgierskiej Akademii Nauk. Na początku lat 60. kształcił się w zakresie marketingu w Londynie. Po powrocie na Cypr założył przedsiębiorstwo MEMRB, działające w branży marketingowej i konsultingowej w Europie Wschodniej i na Bliskim Wschodzie. Działał jednocześnie w różnych organizacjach gospodarczych i instytucjach doradczych.
W 1983 był wymieniany jako kandydat ugrupowań lewicowych na prezydenta, ostatecznie AKEL porozumiał się z urzędującym prezydentem Spirosem Kiprianu. Jorgos Wasiliu wystartował w wyborach w 1988 jako niezależny z poparciem komunistów. Zwyciężył w tych wyborach, pokonując w drugiej turze głosowania Glafkosa Kliridisa z wynikiem 51,6% głosów.
W 1993 bez powodzenia ubiegał się o reelekcję. Wygrał pierwszą turę głosowania, jednak w drugiej z wynikiem 49,7% głosów uległ Glafkosowi Kliridisowi. Bez powodzenia ubiegał się również o prezydenturę w 1998, przegrywając w pierwszej turze.
W międzyczasie powrócił do kierowania swoim przedsiębiorstwem, którym zarządzał do 2012. W 1993 założył nowe ugrupowanie, na bazie którego powstali Zjednoczeni Demokraci. Partii tej przewodniczył do 2005. W 1996 został wybrany na posła do Izby Reprezentantów. W latach 1998–2003 był głównym negocjatorem warunków akcesji Cypru do Unii Europejskiej.
Żonaty z polityk Andrulą Wasiliu.

</doc>
<doc id="2550930" url="https://pl.wikipedia.org/wiki?curid=2550930" title="Cornelius Schumacher">
Cornelius Schumacher

Cornelius Schumacher (ur. 1 grudnia 1969 w Tybindze) – niemiecki programista pracujący nad KDE, prezes KDE e.V.
Życiorys.
Cornelius Schumacher pracuje nad KDE od 1997 roku, kiedy pracował głównie w zespole KDE PIM. Przez wiele lat głównym programistą i zarządcą projektu KOrganizer. Od 2002 roku jest członkiem zarządu KDE e.V., a w roku 2009 został prezesem zarządu.
11 października 2009 napisał o szacowanych kosztach (wykorzystując metodę COCOMO z SLOCCount) tworzenia pakietów KDE zawierających 4 273 291 linii kodu i wyniosłyby 175 364 716 USD. Nie dotyczą one Qt, Calligra Suite, Amaroka, DigiKam i innych programów, które nie stanowią części KDE core.

</doc>
<doc id="2550931" url="https://pl.wikipedia.org/wiki?curid=2550931" title="Ong Teng Cheong">
Ong Teng Cheong

Ong Teng Cheong ( (ur. 22 stycznia 1936 w Singapurze, zm. 8 lutego 2002, tamże) – singapurski architekt i polityk, minister, wicepremier oraz prezydent Singapuru w latach 1993–1999.
Życiorys.
Urodził się 22 stycznia 1936 w Singapurze w rodzinie chińskiej. Miał brata i trzy siostry. Ukończył The Chinese High School.
Z wykształcenia był architektem, w 1961 zdobył tytuł bakałarza na University of Adelaide w Adelaide. Następnie pracował najpierw w Australii, potem w Singapurze, zaś w 1967 ukończył studia z tytułem Master of Civic Design na University of Liverpool. Początkowo pracował w administracji publicznej, by następnie w latach 1971-1975 prowadzić własną działalność.
Kariera polityczna.
Swoją karierę polityczną związał Ong Teng Cheong z Partią Akcji Ludowej.
OD 1972 przez dwadzieścia jeden lat bez przerwy był parlamentarzystą, wygrywał wybory kolejno w 1972, 1976, 1980, 1984 i 1988. Od 1975 pełnił funkcję sekretarza stanu w ministerstwie komunikacji. W latach 1980-1983 był ministrem komunikacji i pracy, zaś od 1983 ministrem bez teki. W latach 1985–1990 był wicepremierem w rządzie Lee Kuan Yewa, zaś od 1990 do 1993 pełnił tę samą funkcję w rządzie Goh Chok Tonga.
Prezydent Singapuru.
Był pierwszym prezydentem Singapuru wyłonionym w wyborach. Sprawował urząd prezydenta od 1 września 1993, kiedy to zastąpił na stanowisku Wee Kima Wee do 1 września 1999. Nie kandydował na drugą kadencję ze względów zdrowotnych. Jego następcą został S.R. Nathan.
Zdaniem Terry’ego Xu pozostał w pamięci Singapurczyków jako prezydent najbardziej związany z ludźmi, ze społeczeństwem.
Po prezydenturze.
W 1999 zmarła na raka Ling Siew May – żona Ong Teng Cheonga. On sam zmarł 8 lutego 2002 w wyniku chłoniaka.
Życie prywatne.
Ong Teng Cheong w 1963 ożenił się z Ling Siew May (1937–1999). Mieli dwóch synów: Tze Guana i Tze Boona.
Upamiętnienie.
Od 2002 na Narodowym Uniwersytecie Singapuru przyznawane jest nagroda jego pamięci: "The Ong Teng Cheong Professorship in Music", w postaci rocznej profesury. Jej laureatami byli do tej pory m.in.: Leon Fleisher, András Schiff, Barry Tuckwell, Claus Peter Flor.

</doc>
<doc id="2550932" url="https://pl.wikipedia.org/wiki?curid=2550932" title="Przełącznik uzwojeń">
Przełącznik uzwojeń

Przełącznik uzwojeń - przełącznik przeznaczony do przełączania zasilania silnika indukcyjnego na różne uzwojenia lub ich układy.

</doc>
<doc id="2550933" url="https://pl.wikipedia.org/wiki?curid=2550933" title="Ulica Wielka w Poznaniu">
Ulica Wielka w Poznaniu

Ulica Wielka – ulica w Poznaniu na Starym Mieście, na osiedlu Stare Miasto biegnąca od Starego Rynku w kierunku wschodnim. W średniowieczu nosiła nazwę "Tumska" (platea summi) oraz "Wielka" (platea magna), do 1919: "Breitestrasse", 1919-1939: "Szeroka", 1939-1945: "Breitestrasse", od 1945: "Wielka". W ciągu ulicy zlokalizowana była brama stanowiąca element murów miejskich.

</doc>
<doc id="2550934" url="https://pl.wikipedia.org/wiki?curid=2550934" title="Ulica Woźna w Poznaniu">
Ulica Woźna w Poznaniu

Ulica Woźna - ulica w Poznaniu, na Starym Mieście, na osiedlu samorządowym Stare Miasto biegnąca od Starego Rynku w kierunku wschodnim. W średniowieczu nosiła nazwę "Woźna" (platea bedellica), do 1919: "Büttelstrasse", 1919-1939: "Woźna" (Butelska), 1939-1945: "Büttelstrasse", od 1945: "Woźna". 
Ulicą kursowały tramwaje konne ku Chwaliszewu od początku ich istnienia w Poznaniu (1880). W 1898 linia została zelektryfikowana. W 1902, po budowie jednokierunkowych odcinków w ulicach Wodnej i Wielkiej, torowisko to zostało zlikwidowane i nigdy już nie powróciło na ulicę Woźną.
Przy ulicy, pod numerem 44, siedzibę miał kabaret Tey, natomiast pod numerem 6 działa Pracownia Lutnicza Niewczyk &amp; Synowie (najstarsza w Polsce).

</doc>
<doc id="2550935" url="https://pl.wikipedia.org/wiki?curid=2550935" title="Nastawnik (łącznik elektryczny)">
Nastawnik (łącznik elektryczny)

Nastawnik (ang. "controller", w kolejnictwie także "nastawnik jazdy", "nastawnik kierunkowy") – przełącznik o wielu stanach ustalonych, przeznaczony do przełączania uzwojeń silników elektrycznych lub elementów pomocniczych (np. oporników, dławików, kondensatorów).
Nastawniki jazdy w pojazdach trakcyjnych.
Lokomotywy elektryczne.
W elektrowozach produkcji polskiej dźwignie wału głównego nastawników jazdy występują najczęściej w formie koła przypominającego kierownicę samochodową. W zależności od typu lokomotywy nastawniki jazdy posiadają różną ilość pozycji.
Elektryczne zespoły trakcyjne.
W popularnych elektrycznych zespołach trakcyjnych produkcji Pafawag występuje nastawnik w formie rączki, który posiada znacznie mniej pozycji niż nastawniki w lokomotywach. Spowodowane jest to tym, że nastawnik jednostek elektrycznych nie odłącza bezpośrednio oporników rozruchowych regulując prąd, lecz tylko zadaje tryb pracy przekaźnika samoczynnego rozruchu.

</doc>
<doc id="2550936" url="https://pl.wikipedia.org/wiki?curid=2550936" title="Narcisse Ekanga">
Narcisse Ekanga

Narcisse Ekanga (ur. 30 lipca 1987 w Duali) – piłkarz z Gwinei Równikowej grający na pozycji pomocnika.
Kariera klubowa.
Karierę piłkarską Ekanga rozpoczął w klubie Dynamo Duala. W 2002 roku zadebiutował w nim w kameruńskiej pierwszej lidze. W 2004 roku odszedł do innego klubu z Duali, Les Astres. Występował w nim do lata 2008 roku.
Na początku 2009 roku Ekanga przeszedł do TP Mazembe z Demokratycznej Republiki Konga. W latach 2009 i 2011 wywalczył z nim mistrzostwo kraju. W 2009 i 2010 roku wygrał rozgrywki Ligi Mistrzów.
Kariera reprezentacyjna.
W reprezentacji Gwinei Równikowej Ekanga zadebiutował 7 września 2011 roku w wygranym 3:0 towarzyskim meczu z Republiką Środkowoafrykańską. W 2012 roku został powołany do kadry na Puchar Narodów Afryki 2012.

</doc>
<doc id="2550937" url="https://pl.wikipedia.org/wiki?curid=2550937" title="Ulica Wodna w Poznaniu">
Ulica Wodna w Poznaniu

Ulica Wodna – ulica w Poznaniu na Starym Mieście, na osiedlu Stare Miasto biegnąca od Starego Rynku w kierunku wschodnim. W średniowieczu nosiła nazwę "Wodna" (platea aquatica), do 1919: "Wasserstrasse", 1919-1939: "Wodna" (Butelska), 1939-1945: "Wasserstrasse", od 1945: "Wodna". W ciągu ulicy zlokalizowana była Brama Wodna stanowiąca element murów miejskich. Nazwa wywodzi się od kierunku, w którym biegła – ku Warcie.
Historia.
W okresie przed lokacją Poznania na lewym brzegu Warty, na terenie ulicy znajdowało się wczesnośredniowieczne cmentarzysko szkieletowe, które jest datowane na drugą połowę X i początek XI wieku (odkryto tu 10 pochówków). 
Po lokacji miasta w 1253 obszar początkowo nie uległ szybkiej zabudowie. Z istniejącej Bramy Wodnej nie dochowały się żadne fragmenty. W XIII wieku przeprowadzono jednak pierwsze niwelacje terenu, obniżając go o około jeden metr. Dynamiczny okres rozwoju Poznania od drugiej połowy XIV do końca XV wieku zaowocował, początkowo drewnianą, zabudową ulicy. W końcu XV wieku trakt otrzymał drewnianą nawierzchnię. W XVI wieku przeprowadzono dalsze, znaczące niwelacje, a w XVIII wieku założono drewniany wodociąg. W początku XX wieku położono dwie warstwy bruku.
W okresie średniowiecznym ulicę zamieszkiwali rzemieślnicy: w części bliższej murom miejskim spożywcy – piekarze, piwowarzy i rzeźnicy, a w części bliższej Rynkowi i centralnej – krojownicy sukna. W tej części mieszkali też kramarze i szlachta.
W 1845 ulica była główną areną rozruchów religijnych.

</doc>
<doc id="2550938" url="https://pl.wikipedia.org/wiki?curid=2550938" title="Ulica Świętosławska w Poznaniu">
Ulica Świętosławska w Poznaniu

Ulica Świętosławska – ulica w Poznaniu na Starym Mieście, na osiedlu Stare Miasto biegnąca od południowo-wschodniego rogu Starego Rynku w kierunku południowym. 
Nazwa.
W średniowieczu nosiła nazwę "Kozia", do 1919: "Jesuitenstrasse", 1919–1939: "Jezuicka", 1939–1945: "Albrecht-Dürer-Strasse", od 1945: "Świętosławska".
Historia i obiekty.
W pobliżu Starego Rynku wschodnią pierzeję ulicy stanowi Pałac Górków, powstały w latach 1545-1549 ze spojenia kilku gotyckich kamienic, mieszczący obecnie Muzeum Archeologiczne (główne wejście znajduje się od ulicy Wodnej). W 1896 swój sklep z porcelaną, serwisami stołowymi, szkłem i sztućcami założył Wincenty Janaszek. Był to jeden z najlepiej zaopatrzonych w mieście sklepów tej branży. Obok funkcjonowała introligatornia Józefa Zimnego, kolekcjonera motyli. Jego zbiór gromadził ośmiu tysięcy owadów w czterech szafach. Zimny dysponował również dużą biblioteka entomologiczną. Obok funkcjonowała inna introligatornia, z której chętnie korzystał Zbigniew Zakrzewski. Funkcjonowała tu prywatna szkoła tańca założona przez Piotra Mikołajczaka (ur. 1867), wykształconego w Warszawie i Berlinie choreografa i działacza społecznego, aktywnego m.in. w Sokole i Klubie Wioślarskim 04. Szkołę przejął po nim syn, Bolesław (baletmistrz poznańskiej Opery). W latach 1923-1933 pod numerem 5 funkcjonowała Szkoła Sztuki Zdobniczej. Mieszkał tu jej dyrektor, Karol Zyndram-Maskowski. Wykładali w niej m.in. Szczęsny Detloff, Wiktor Gosieniecki, Józef Kostrzewski, Kazimierz Ulatowski i Marcin Rożek. Prace uczniów wyróżniono w 1925 na międzynarodowej wystawie sztuki w Paryżu. Po zachodniej stronie traktu działał przed 1939 m.in. duży zakład szklarski i sklep z dewocjonaliami Lesińskiego, nestora poznańskich szklarzy. W kamienicy nr 7 swoją siedzibę ma Towarzystwo Muzyczne im. Henryka Wieniawskiego w Poznaniu, a naprzeciw wznoszą się gmachy Szkoły Baletowej. Jej dziedziniec i schody są wzorowane na rzymskim kościele San Carlo alle Quattro Fontane. W budynku tym działał pierwszy w Poznaniu zawodowy teatr, którego enterprenerem był Wojciech Bogusławski. 15 października 1917 ulicą przeszedł (po wyjściu z fary) pochód w stulecie śmierci naczelnika Tadeusza Kościuszki.
Perspektywę ulicy od strony południowej zamyka Bazylika Matki Boskiej Nieustającej Pomocy i św. Marii Magdaleny. Według Zbigniewa Zakrzewskiego miejsce to stanowi "z całą pewnością jedno z ciekawszych w Polsce rozwiązań architektury zabytkowej śródmieścia".
Przy ulicy znajdują się wartościowe architektonicznie budynki: 

</doc>
<doc id="2550939" url="https://pl.wikipedia.org/wiki?curid=2550939" title="Jezioro Żędowskie">
Jezioro Żędowskie

Jezioro Żędowskie – jezioro w Polsce, położone w woj. kujawsko-pomorskim, w powiecie nakielskim, w gminie Szubin, leżące na terenie Pojezierza Gnieźnieńskiego.
Dane morfometryczne.
Powierzchnia zwierciadła wody wynosi 64,8 ha.
Zwierciadło wody położone jest na wysokości 77,1 m n.p.m. Głębokość maksymalna jeziora wynosi 29,5 m.
Na podstawie badań przeprowadzonych w 1982 roku wody jeziora zaliczono do II klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Żędowskie".

</doc>
<doc id="2550940" url="https://pl.wikipedia.org/wiki?curid=2550940" title="Stręszek">
Stręszek

Stręszek – jezioro w woj. kujawsko-pomorskim, w powiecie brodnickim, w gminie Zbiczno, leżące na terenie Pojezierza Brodnickiego.
Dane morfometryczne.
Powierzchnia zwierciadła wody wynosi 2,5 ha.
Średnia głębokość jeziora wynosi 3,3 m, natomiast głębokość maksymalna 7,0 m.
Na podstawie badań przeprowadzonych w 2004 roku wody jeziora zaliczono do I klasy czystości i II kategorii podatności na degradację.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Stręszek". W różnych publikacjach i na mapach topograficznych jezioro to występuje pod nazwą "Strążek".

</doc>
<doc id="2550941" url="https://pl.wikipedia.org/wiki?curid=2550941" title="Jezioro Strzemiuszczek">
Jezioro Strzemiuszczek

Strzemiuszczek – jezioro w woj. kujawsko-pomorskim, w powiecie brodnickim, w gminie Zbiczno, leżące na terenie Pojezierza Brodnickiego. Jezioro leży na terenie Brodnickiego Parku Krajobrazowego.
Dane morfometryczne.
Powierzchnia zwierciadła wody wynosi 20,8 ha.
Zwierciadło wody położone jest na wysokości 76,4 m n.p.m. Średnia głębokość jeziora wynosi 1,2 m, natomiast głębokość maksymalna 2,3 m.
Na podstawie badań przeprowadzonych w 2004 roku wody jeziora zaliczono do III klasy czystości i oznaczono jako poza kategorią podatności na degradację.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Strzemiuszczek".

</doc>
<doc id="2550942" url="https://pl.wikipedia.org/wiki?curid=2550942" title="Ulica Wrocławska w Poznaniu">
Ulica Wrocławska w Poznaniu

Ulica Wrocławska – ulica w Poznaniu na Starym Mieście, na osiedlu samorządowym Stare Miasto biegnąca od Starego Rynku w kierunku południowym. W średniowieczu nosiła nazwę "Wrocławska", do 1919: "Breslauerstrasse", 1919-1939: "Wrocławska", 1939-1945: "Torstrasse", od 1945: "Wrocławska".
W ciągu ulicy zlokalizowana była Brama Wrocławska stanowiąca element murów miejskich (rozebrana w XIX wieku). Od 1 maja 2012, ulica ta jest deptakiem, udostępnionym pieszym i rowerzystom. Mieszkańcy, którzy parkują w podwórzach kamienic oraz samochody dostawcze w godz. 6-11, mogą się po niej poruszać bez przeszkód.
Trakt został wytyczony w 1253, wraz z lokacją miasta lewobrzeżnego. W XV i XVI wieku przy Bramie Wrocławskiej funkcjonował szpital dla trędowatych fundacji Gertrudy Reszlowej. W latach 1797-1799 murarz Schildener odkupił od miasta część Bramy Wrocławskiej (tzw. "bastion") i urządził w tym miejscu bardzo modną kawiarnię z bilardem. Do najważniejszych obiektów zlokalizowanych w ciągu ulicy należą (od północy):

</doc>
<doc id="2550943" url="https://pl.wikipedia.org/wiki?curid=2550943" title="Tabółka">
Tabółka

Tabułka – jezioro w woj. kujawsko-pomorskim, w powiecie brodnickim, w gminie Górzno, leżące na terenie Pojezierza Chełmińsko-Dobrzyńskiego.
Dane morfometryczne.
Powierzchnia zwierciadła wody wynosi 3,0 ha.
Zwierciadło wody położone jest na wysokości 118,1 m n.p.m..
Na podstawie badań przeprowadzonych w 1987 roku wody jeziora zaliczono do III klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Tabółka". W różnych publikacjach i na mapach topograficznych jezioro to występuje pod nazwą "Tabułka".

</doc>
<doc id="2550944" url="https://pl.wikipedia.org/wiki?curid=2550944" title="Allie DeBerry">
Allie DeBerry

Alexandria "Allie" DeBerry (ur. 26 października 1994) – amerykańska aktorka i modelka.
Wczesne życie.
Aleksandria DeBerry urodziła się 26 października 1994 roku w Kingwood w stanie Teksas. Urodziła się jako najmłodsza z trójki rodzeństwa Toma i Cindy DeBerry. Jej miłość do bycia przed kamerą rozpoczęło się wcześnie w karierze modelki w wieku 4 lat. Wystąpiła w wielu reklamach, w tym w lokalnych reklamach Memorial Hermann Hospitals.
Początki kariery.
DeBerry karierę aktorską oficjalnie rozpoczęła w 2001 roku, gdzie zagrała "Flower Girl" w filmie telewizyjnym The Way She Moves. W tym samym roku (2001), wystąpiła gościnnie w serialu It's a Miracle jako Brittany. W 2003 DeBerry dostała gościnną rolę w serialu I'm with Her jako Mała Alex. DeBerry swój pierwszy teatralny film miała w 2007 roku w Love and Mary jako Sara Pedersen. W następnym roku kontynuowała karierę telewizyjną i w zarezerwowanym reality show – What's the Word?,w którym została wyróżniona w dwóch odcinkach. DeBerry została przedstawiona na Disney Channel, jak wystąpiła gościnnie w serialu Taniec rządzi jako Destiny, wystąpiła w jednym odcinku, o nazwie "Hook It Up". Obecnie DeBerry pojawia się jako Paisley Houndstooth na najnowszych serialu Disney Channel – Nadzdolni wraz z Chiną Anne McClain, Sierrą McCormick, Jakiem Shortem, Stefanie Scott i Carlonem Jeffreyem.
Życie osobiste.
DeBerry jest również utalentowaną wokalistką. Jako student w Gimnazjum w Kingwood, była członkiem chóru All Region. DeBerry jest opisywana przez wszystkich jako zasadna i wyjątkowa, podobną do jej charakteru na Nadzdolni – Paisley Houndstooth.

</doc>
<doc id="2550945" url="https://pl.wikipedia.org/wiki?curid=2550945" title="Zamarte (jezioro)">
Zamarte (jezioro)

Zamarte – jezioro w woj. kujawsko-pomorskim, w powiecie sępoleńskim, w gminie Kamień Krajeński, leżące na terenie Pojezierza Krajeńskiego.
Dane morfometryczne.
Powierzchnia zwierciadła wody wynosi 53,5 lub 53, 3 ha.
Zwierciadło wody położone jest na wysokości 139 m n.p.m.. Głębokość maksymalna jeziora wynosi 10,4 m.
Na podstawie badań przeprowadzonych w 1992 i 2006 roku wody jeziora zaliczono do III klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Zamarte".

</doc>
<doc id="2550946" url="https://pl.wikipedia.org/wiki?curid=2550946" title="Jezioro Runowskie">
Jezioro Runowskie

Jezioro Runowskie – jezioro w woj. kujawsko-pomorskim, w powiecie sępoleńskim, w gminie Więcbork, leżące na terenie Pojezierza Krajeńskiego.
Dane morfometryczne.
Powierzchnia zwierciadła wody wynosi 53,9 ha.
Zwierciadło wody położone jest na wysokości 105,3 m n.p.m. Średnia głębokość jeziora wynosi 2,4 m, natomiast głębokość maksymalna 4,3 m.
Na podstawie badań przeprowadzonych w 2006 roku wody jeziora zaliczono do III klasy czystości i w kategorii podatności na degradację, określono je jako poza kategorią.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Runowskie". W różnych publikacjach i na mapach topograficznych jezioro to występuje pod nazwą "Runowskie Duże".

</doc>
<doc id="2550947" url="https://pl.wikipedia.org/wiki?curid=2550947" title="Jezioro Skrzyneckie">
Jezioro Skrzyneckie

Jezioro Skrzyneckie – jezioro w Polsce w województwie kujawsko-pomorskim, w powiecie włocławskim, w gminie Baruchowo, leżące w pobliżu wsi Skrzynki, na terenie Kotliny Płockiej.
Dane morfometryczne.
Powierzchnia zwierciadła wody wynosi 26,8 ha.
Zwierciadło wody położone jest na wysokości 73,8 m n.p.m. Średnia głębokość jeziora wynosi 5,8 m, natomiast głębokość maksymalna 10,5 m.
Na podstawie badań przeprowadzonych w 2001 roku wody jeziora zaliczono do II klasy czystości i II kategorii podatności na degradację.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Skrzyneckie".

</doc>
<doc id="2550948" url="https://pl.wikipedia.org/wiki?curid=2550948" title="Jezioro Sobiejuskie">
Jezioro Sobiejuskie

Jezioro Sobiejuskie – jezioro w woj. kujawsko-pomorskim, w powiecie żnińskim, w gminie Żnin, leżące na terenie Pojezierza Gnieźnieńskiego.
Dane morfometryczne.
Powierzchnia zwierciadła wody wynosi od 118 ha.
Zwierciadło wody położone jest na wysokości 77 m n.p.m.. Średnia głębokość jeziora wynosi 4,9 m, natomiast głębokość maksymalna 10,9 m.
Na podstawie badań przeprowadzonych w 2004 roku wody jeziora zaliczono do pozaklasowe klasy czystości i III kategorii podatności na degradację.
W roku 1987 wody jeziora również zaliczono do wód pozaklasowych.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Sobiejuskie".

</doc>
<doc id="2550949" url="https://pl.wikipedia.org/wiki?curid=2550949" title="Jezioro Starogrodzkie Północne">
Jezioro Starogrodzkie Północne

Jezioro Starogrodzkie Północne – jezioro w woj. kujawsko-pomorskim, w powiecie chełmińskim, w gminie Chełmno, leżące na terenie Doliny Fordońskiej.
Dane morfometryczne.
Powierzchnia zwierciadła wody wynosi 18,5 ha.
Zwierciadło wody położone jest na wysokości 22,7 m n.p.m. Średnia głębokość jeziora wynosi 2,7 m, natomiast głębokość maksymalna 5,2 m.
Na podstawie badań przeprowadzonych w 2002 roku wody jeziora zaliczono do III klasy czystości i poza kategorią podatności na degradację.
W roku 1993 wody jeziora również zaliczono do III klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Starogrodzkie Północne".

</doc>
<doc id="2550950" url="https://pl.wikipedia.org/wiki?curid=2550950" title="Jezioro Starogrodzkie Południowe">
Jezioro Starogrodzkie Południowe

Jezioro Starogrodzkie Południowe – jezioro w woj. kujawsko-pomorskim, w powiecie chełmińskim, w gminie Chełmno, leżące na terenie Doliny Fordońskiej.
Dane morfometryczne.
Powierzchnia zwierciadła wody wynosi 8,8 ha.
Zwierciadło wody położone jest na wysokości 22,8 m n.p.m.. Średnia głębokość jeziora wynosi 1,7 m, natomiast głębokość maksymalna 4,7 m.
Na podstawie badań przeprowadzonych w 2002 roku wody jeziora zaliczono do III klasy czystości i poza kategorią podatności na degradację.
W roku 1993 wody jeziora również zaliczono do III klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Starogrodzkie Południowe".

</doc>
<doc id="2550951" url="https://pl.wikipedia.org/wiki?curid=2550951" title="Jezioro Rościmińskie Duże">
Jezioro Rościmińskie Duże

 
Jezioro Rościmińskie Duże – jezioro w woj. kujawsko-pomorskim, w powiecie nakielskim, w gminie Mrocza, leżące na terenie Pojezierza Krajeńskiego.
Dane morfometryczne.
Powierzchnia zwierciadła wody wynosi 43,7 ha.
Zwierciadło wody położone jest na wysokości 104,1 m n.p.m. Średnia głębokość jeziora wynosi 9,4 m, natomiast głębokość maksymalna 23,6 m.
Na podstawie badań przeprowadzonych w 2006 roku wody jeziora zaliczono do III klasy czystości i II kategorii podatności na degradację.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Rościmińskie Duże".

</doc>
<doc id="2550953" url="https://pl.wikipedia.org/wiki?curid=2550953" title="Jezioro Rościmińskie Małe">
Jezioro Rościmińskie Małe

Jezioro Rościmińskie Małe – jezioro w woj. kujawsko-pomorskim, w powiecie nakielskim, w gminie Mrocza, leżące na terenie Pojezierza Krajeńskiego.
Dane morfometryczne.
Powierzchnia zwierciadła wody wynosi 24,4 ha.
Zwierciadło wody położone jest na wysokości 103,8 m n.p.m.. Średnia głębokość jeziora wynosi 3,2 m, natomiast głębokość maksymalna 6,8 m.
Na podstawie badań przeprowadzonych w 2006 roku wody jeziora zaliczono do III klasy czystości i w kategorii podatności na degradację, określono je jako poza kategorią.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Rościmińskie Małe".

</doc>
<doc id="2550954" url="https://pl.wikipedia.org/wiki?curid=2550954" title="Jezioro Płużnickie">
Jezioro Płużnickie

Jezioro Płużnickie – jezioro w woj. kujawsko-pomorskim, w powiecie wąbrzeskim, w gminie Płużnica, leżące na terenie Pojezierza Chełmińskiego.
Dane morfometryczne.
Powierzchnia zwierciadła wody wynosi 43,4 ha.
Zwierciadło wody położone jest na wysokości 90,4 m n.p.m. Średnia głębokość jeziora wynosi 1,0 m, natomiast głębokość maksymalna 1,7 m.
Na podstawie badań przeprowadzonych w 2005 roku wody jeziora zaliczono do II klasy czystości i poza kategorią podatności na degradację.
W roku 1994 wody jeziora zaliczono do wód pozaklasowych.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Płużnickie".

</doc>
<doc id="2550955" url="https://pl.wikipedia.org/wiki?curid=2550955" title="Ulica Szkolna w Poznaniu">
Ulica Szkolna w Poznaniu

Ulica Szkolna - ulica w Poznaniu na Starym Mieście, na osiedlu Stare Miasto biegnąca od Starego Rynku w kierunku południowym. W średniowieczu nosiła nazwę "Psia", "Wrocławska Psia" oraz "Panieńska", do 1919: "Schulstrasse", 1919-1939: "Szkolna", 1939-1945: "Schulstrasse", od 1945: "Szkolna".

</doc>
<doc id="2550956" url="https://pl.wikipedia.org/wiki?curid=2550956" title="Radodzierz">
Radodzierz

Radodzierz – jezioro w woj. kujawsko-pomorskim, w powiecie świeckim, w gminie Warlubie, leżące na terenie Borów Tucholskich.
Dane morfometryczne.
Powierzchnia zwierciadła wody wynosi 246,4 ha.
Zwierciadło wody położone jest na wysokości 76,9 m n.p.m.. Średnia głębokość jeziora wynosi 5,0 m, natomiast głębokość maksymalna 9,5 m.
Na podstawie badań przeprowadzonych w 2001 roku wody jeziora zaliczono do II klasy czystości i II kategorii podatności na degradację.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Radodzierz". W różnych publikacjach i na mapach topograficznych jezioro to występuje pod nazwą "Radodzież".

</doc>
<doc id="2550957" url="https://pl.wikipedia.org/wiki?curid=2550957" title="Jezioro Radyszyńskie">
Jezioro Radyszyńskie

Jezioro Radyszyńskie (Radyszyn) – jezioro w województwie kujawsko-pomorskim, w powiecie włocławskim, w gminie Włocławek, leżące na terenie Kotliny Płockiej. Jezioro Radyszyńskie leży w obrębie Gostynińsko-Włocławskiego Parku Krajobrazowego.
Jezioro to było przedmiotem sporu sądowego pomiędzy Zakładami Celulozowo-Papierniczymi im. Juliana Marchlewskiego we Włocławku a rodziną Kaweckich. Obecnie należy do osoby prywatnej.
Dane morfometryczne.
Powierzchnia zwierciadła wody wynosi 31,1 ha.
Zwierciadło wody położone jest na wysokości 59,0 m n.p.m. Średnia głębokość jeziora wynosi 4,7 m, natomiast głębokość maksymalna 10,9 m. Dno jeziora jest piaszczysto-bagnowe.
Na podstawie badań przeprowadzonych w 2004 roku wody jeziora zaliczono do II klasy czystości i III kategorii podatności na degradację.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Radyszyńskie". W różnych publikacjach i na mapach topograficznych jezioro to występuje pod nazwą "Jezioro Radyszyn".

</doc>
<doc id="2550958" url="https://pl.wikipedia.org/wiki?curid=2550958" title="Jezioro Rakutowskie">
Jezioro Rakutowskie

Jezioro Rakutowskie – jezioro w Polsce w województwie kujawsko-pomorskim, w powiecie włocławskim, w gminie Kowal, leżące na terenie Kotliny Płockiej.
Dane morfometryczne.
Powierzchnia zwierciadła wody wynosi 300,5 ha.
Zwierciadło wody położone jest na wysokości 72,0 m n.p.m. Średnia głębokość jeziora wynosi 1,1 m, natomiast głębokość maksymalna 2,8 m.
Na podstawie badań przeprowadzonych w 2001 roku wody jeziora zaliczono do II klasy czystości i poza kategorią podatności na degradację.
W latach 1955-67 tereny wokół jeziora zostały zmeliorowane przez Wojewódzki Zarząd Melioracji we Włocławku co spowodowało obniżenie się poziomu wód gruntowych i lustra wody w rzece Rakutówce.
W roku 1994 wody jeziora zaliczono do III klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Rakutowskie". W różnych publikacjach i na mapach topograficznych jezioro to występuje pod nazwą "Rakutowskie Wielkie".

</doc>
<doc id="2550959" url="https://pl.wikipedia.org/wiki?curid=2550959" title="Jezioro Oćwieckie">
Jezioro Oćwieckie

Jezioro Oćwieckie – jezioro w woj. kujawsko-pomorskim, w powiecie żnińskim, w gminie Gąsawa, leżące na terenie Pojezierza Gnieźnieńskiego.
Dane morfometryczne.
Powierzchnia zwierciadła wody wynosi 142,7 ha.
Zwierciadło wody położone jest na wysokości 80,1 m n.p.m.. Średnia głębokość jeziora wynosi 9,1 m, natomiast głębokość maksymalna 42,5 m.
Na podstawie badań przeprowadzonych w 2004 roku wody jeziora zaliczono do III klasy czystości i II kategorii podatności na degradację.
W roku 1999 wody jeziora również zaliczono do wód III klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Oćwieckie".

</doc>
<doc id="2550960" url="https://pl.wikipedia.org/wiki?curid=2550960" title="Jezioro Okonińskie">
Jezioro Okonińskie

Jezioro Okonińskie – jezioro w woj. kujawsko-pomorskim, w powiecie tucholskim, w gminie Śliwice, leżące na terenie Borów Tucholskich.
Dane morfometryczne.
Powierzchnia zwierciadła wody wynosi 106,5 ha.
Zwierciadło wody położone jest na wysokości 119,7 m n.p.m. Średnia głębokość jeziora wynosi 8,8 m, natomiast głębokość maksymalna 24,5 m.
Na podstawie badań przeprowadzonych w 2000 roku wody jeziora zaliczono do II klasy czystości i II kategorii podatności na degradację.
W roku 1988 wody jeziora również zaliczono do II klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Okonińskie".

</doc>
<doc id="2550961" url="https://pl.wikipedia.org/wiki?curid=2550961" title="Ostrowąs (jezioro)">
Ostrowąs (jezioro)

Ostrowąs – jezioro w woj. kujawsko-pomorskim, w powiecie aleksandrowskim, w gminie Aleksandrów Kujawski, leżące na terenie Równiny Inowrocławskiej.
Dane morfometryczne.
Powierzchnia zwierciadła wody wynosi 30,7 ha.
Zwierciadło wody położone jest na wysokości 85,9 m n.p.m.. Średnia głębokość jeziora wynosi 2,1 m, natomiast głębokość maksymalna 3,7 m.
Na podstawie badań przeprowadzonych w 2005 roku wody jeziora zaliczono do pozaklasowej klasy czystości i w kategorii podatności na degradację, oznaczone zostało jako poza kategorią.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Ostrowąs".

</doc>
<doc id="2550962" url="https://pl.wikipedia.org/wiki?curid=2550962" title="Jezioro Moszczonne">
Jezioro Moszczonne

Jezioro Moszczonne – jezioro w woj. kujawsko-pomorskim, w powiecie lipnowskim, w gminie Kikół, leżące na terenie Pojezierza Dobrzyńskiego.
Dane morfometryczne.
Powierzchnia zwierciadła wody wynosi 55,5 ha.
Zwierciadło wody położone jest na wysokości 84,0 m n.p.m.. Średnia głębokość jeziora wynosi 13,3 m, natomiast głębokość maksymalna 34,0 m.
Na podstawie badań przeprowadzonych w 1997 roku wody jeziora zaliczono do II klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Moszczonne".

</doc>
<doc id="2550963" url="https://pl.wikipedia.org/wiki?curid=2550963" title="Jezioro Oborskie">
Jezioro Oborskie

Jezioro Oborskie – jezioro w woj. kujawsko-pomorskim, w powiecie lipnowskim, w gminie Chrostkowo, leżące na terenie Pojezierza Dobrzyńskiego.
Dane morfometryczne.
Powierzchnia zwierciadła wody wynosi 57,0 ha.
Zwierciadło wody położone jest na wysokości 77,4 m n.p.m. Średnia głębokość jeziora wynosi 6,4 m, natomiast głębokość maksymalna 14,0 m.
Na podstawie badań przeprowadzonych w 1998 roku wody jeziora zaliczono do II klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Oborskie". W różnych publikacjach i na mapach topograficznych jezioro to występuje pod nazwą "Chojeńskie".

</doc>
<doc id="2550964" url="https://pl.wikipedia.org/wiki?curid=2550964" title="Jezioro Młyńskie (powiat brodnicki)">
Jezioro Młyńskie (powiat brodnicki)

Jezioro Młyńskie – jezioro w woj. kujawsko-pomorskim, w powiecie brodnickim, w gminie Górzno, leżące na terenie Pojezierza Dobrzyńskiego. Jezioro jest położone na terenie Górznieńsko-Lidzbarskiego Parku Krajobrazowego.
Dane morfometryczne.
Powierzchnia zwierciadła wody wynosi 25,3 ha.
Zwierciadło wody położone jest na wysokości 87,5 m n.p.m. Średnia głębokość jeziora wynosi 2,3 m, natomiast głębokość maksymalna 5,8 m.
Na podstawie badań przeprowadzonych w 2006 roku wody jeziora zaliczono do III klasy czystości i poza kategorią podatności na degradację.
W roku 1996 wody jeziora również zaliczono do III klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Młyńskie". W różnych publikacjach i na mapach topograficznych jezioro to występuje pod nazwą "Jezioro Młyńskie (Małe)".

</doc>
<doc id="2550965" url="https://pl.wikipedia.org/wiki?curid=2550965" title="Jezioro Likieckie">
Jezioro Likieckie

Jezioro Likieckie – jezioro w woj. kujawsko-pomorskim, w powiecie lipnowskim, w gminie Skępe, leżące na terenie Pojezierza Dobrzyńskiego. Wypływa z niego rzeka Mień. 
Dane morfometryczne.
Powierzchnia zwierciadła wody wynosi 52,5 ha.
Zwierciadło wody położone jest na wysokości 123,3 m n.p.m.. Średnia głębokość jeziora wynosi 0,3 m, natomiast głębokość maksymalna 1,2 m.
Na podstawie badań przeprowadzonych w 1993 roku wody jeziora sklasyfikowano poza klasą klasy czystości .
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Likieckie".

</doc>
<doc id="2550967" url="https://pl.wikipedia.org/wiki?curid=2550967" title="Jezioro Lubiechowskie">
Jezioro Lubiechowskie

Jezioro Lubiechowskie – jezioro w Polsce w województwie kujawsko-pomorskim, w powiecie włocławskim, w gminie Kowal, leżące na terenie Kotliny Płockiej. Jezioro położone jest na terenie Gostynińsko-Włocławskiego Parku Krajobrazowego.
Dane morfometryczne.
Powierzchnia zwierciadła wody wynosi 16,6 ha.
Zwierciadło wody położone jest na wysokości 72,2 m n.p.m. Średnia głębokość jeziora wynosi 2,2 m, natomiast głębokość maksymalna 3,2 m.
Na podstawie badań przeprowadzonych w 2001 roku wody jeziora zaliczono do III klasy czystości i umieszczono poza kategorią w kategorii podatności na degradację.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Lubiechowskie".

</doc>
<doc id="2550968" url="https://pl.wikipedia.org/wiki?curid=2550968" title="Jezioro Lubienieckie">
Jezioro Lubienieckie

Jezioro Lubienieckie – jezioro w woj. kujawsko-pomorskim, w powiecie włocławskim, w gminie Chodecz, leżące na terenie Pojezierza Kujawskiego.
Dane morfometryczne.
Powierzchnia zwierciadła wody wynosi 15,1 ha.
Zwierciadło wody położone jest na wysokości 100,5 m n.p.m. Średnia głębokość jeziora wynosi 3,7 m, natomiast głębokość maksymalna 7,6 m.
Na podstawie badań przeprowadzonych w 2000 roku wody jeziora sklasyfikowano poza klasą klasy czystości.
W roku 1994 wody jeziora również zaliczono do wód pozaklasowych.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Lubienieckie".

</doc>
<doc id="2550969" url="https://pl.wikipedia.org/wiki?curid=2550969" title="Ulica Ignacego Paderewskiego w Poznaniu">
Ulica Ignacego Paderewskiego w Poznaniu

Ulica Ignacego Paderewskiego – ulica w Poznaniu biegnąca od Starego Rynku w kierunku zachodnim. Wytyczona w 1838 roku. Do 1919 nosiła nazwę: "Neuestrasse", 1919-1939: "Nowa", 1939-1945: "Neuestrasse", od 1945: "Paderewskiego".
W okresie przed lokacją lewobrzeżnego Poznania, przebiegał w tym rejonie trakt łączący osadę Świętego Marcina z osadą Świętego Gotarda i Ostrowem Tumskim. Na osi obecnej ulicy, od strony Starego Rynku, stała XV-wieczna kamienica, będąca fragmentem zachodniej rynkowej pierzei. 
Ulica powstała w wyniku zliberalizowania zasad przestrzennych kształtowania miasta po 1838, kiedy to magistrat poznański nabył możliwość swobodnego rozbudowywania i przebudowywania układu przestrzennego w obrębie murów fortecznych. Możliwe stało się wygodne połączenia Starego Rynku z placem Wilhelmowskim (Wolności), gdyż dotąd chodzono naokoło - zwykle przez ulice Wrocławską i Podgórną. Była to pierwsza nowo wytyczona ulica miejska od 1815, stąd początkowa nazwa "Nowa".
Podczas budowy wyburzono nie tylko kamienicę rynkową, ale wykonano bardzo poważne prace niwelacyjne, obniżając teren miejscami nawet o trzy metry (przy gmachu Muzeum Narodowego). Zasypano też fosę, zniszczono ogrody klasztorne i wyburzono dwie linie murów miejskich.
Od 2006 roku ulicą Paderewskiego biegnie kontrapas dla rowerów. Znajduje się tu także postój taksówek.

</doc>
<doc id="2550970" url="https://pl.wikipedia.org/wiki?curid=2550970" title="Jezioro Kierzkowskie (powiat żniński)">
Jezioro Kierzkowskie (powiat żniński)

Jezioro Kierzkowskie – jezioro w woj. kujawsko-pomorskim, w powiecie żnińskim, w gminie Żnin, leżące na terenie Pojezierza Gnieźnieńskiego.
Dane morfometryczne.
Powierzchnia zwierciadła wody wynosi 77,3 ha.
Zwierciadło wody położone jest na wysokości 74,6 m n.p.m. Średnia głębokość jeziora wynosi 8,0 m, natomiast głębokość maksymalna 23,0 m.
Na podstawie badań przeprowadzonych w 2005 roku wody jeziora sklasyfikowano poza klasą klasy czystości.
W roku 1996 wody jeziora również zaliczono do wód pozaklasowych.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Kierzkowskie".

</doc>
<doc id="2550971" url="https://pl.wikipedia.org/wiki?curid=2550971" title="Jezioro Chomiąskie">
Jezioro Chomiąskie

Jezioro Chomiąskie – jezioro w Polsce, położone w woj. kujawsko-pomorskim, w powiecie żnińskim, w gminie Gąsawa, leżące na terenie Pojezierza Gnieźnieńskiego.
Dane morfometryczne.
Powierzchnia zwierciadła wody wynosi 102,2 ha.
Zwierciadło wody położone jest na wysokości 80,1 m n.p.m. Średnia głębokość jeziora wynosi 9,7 m, natomiast głębokość maksymalna 34,3 m.
Na podstawie badań przeprowadzonych w 2005 roku wody jeziora zaliczono do II klasy czystości.
W roku 1996 jezioro zostało zaliczone również do II klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Chomiąskie" według wsi Chomiąża Szlachecka.

</doc>
<doc id="2550972" url="https://pl.wikipedia.org/wiki?curid=2550972" title="Jezioro Czarmuńskie">
Jezioro Czarmuńskie

Jezioro Czarmuńskie – jezioro w woj. kujawsko-pomorskim, w powiecie sępoleńskim, w gminie Więcbork, leżące na terenie Pojezierza Krajeńskiego.
Dane morfometryczne.
Powierzchnia zwierciadła wody wynosi 64,6 ha.
Zwierciadło wody położone jest na wysokości 104 m n.p.m. Średnia głębokość jeziora wynosi 4,6 m, natomiast głębokość maksymalna 6 m.
Na podstawie badań przeprowadzonych w 2006 roku wody jeziora zaliczono do III klasy czystości i w przypadku określenia kategorii podatności na degradację określono je jako pozaklasowe.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Czarmuńskie".

</doc>
<doc id="2550973" url="https://pl.wikipedia.org/wiki?curid=2550973" title="Jezioro Dobrylewskie">
Jezioro Dobrylewskie

Jezioro Dobrylewskie – jezioro w Polsce, położone w woj. kujawsko-pomorskim, w powiecie żnińskim, w gminie Żnin, leżące na terenie Pojezierza Gnieźnieńskiego.
Dane morfometryczne.
Powierzchnia zwierciadła wody według różnych źródeł wynosi od 53,9 ha .
Zwierciadło wody położone jest na wysokości 77,6 m n.p.m.. Średnia głębokość jeziora wynosi 3,0 m, natomiast głębokość maksymalna 7,8 m.
Na podstawie badań przeprowadzonych w 2004 roku wody jeziora zaliczono do pozaklasowe klasy czystości i w kategorii podatności na degradację określono, jako poza kategorią.
W roku 1987 wody jeziora również zaliczono do wód pozaklasowych.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Dobrylewskie".

</doc>
<doc id="2550975" url="https://pl.wikipedia.org/wiki?curid=2550975" title="Ulica Franciszkańska w Poznaniu">
Ulica Franciszkańska w Poznaniu

Ulica Franciszkańska – ulica w Poznaniu, na Starym Mieście, na osiedlu Stare Miasto biegnąca od Starego Rynku w kierunku zachodnim. W średniowieczu nosiła nazwę "platea Castrensis", do 1919: "Franziskanerstrasse", 1919-1939: "Franciszkańska", "Podgórze", 1939-1945: "Franziskanerstrasse", od 1945: "Franciszkańska".
Opisane obiekty.
Od wschodu:

</doc>
<doc id="2550976" url="https://pl.wikipedia.org/wiki?curid=2550976" title="Víctor Hugo Hernández">
Víctor Hugo Hernández

Víctor Hugo Hernández Oropeza (ur. 19 maja 1986 w Zamorze) – meksykański piłkarz występujący na pozycji bramkarza, obecnie zawodnik Guadalajary.
Kariera klubowa.
Hernández jest wychowankiem akademii juniorskiej klubu Chivas de Guadalajara, do którego pierwszego zespołu został włączony w wieku dwudziestu jeden lat przez szkoleniowca José Manuela de la Torre, po kilku latach występów w drugoligowych rezerwach – CD Tapatío. W meksykańskiej Primera División zadebiutował dopiero kilka miesięcy później za kadencji trenera Efraína Floresa, 27 sierpnia 2008 w wygranych 1:0 derbach miasta z Atlasem. Nie potrafił sobie jednak wywalczyć miejsca między słupkami, będąc wyłącznie rezerwowym dla Luisa Ernesto Michela i zastępując go wyłącznie w przypadku chwilowej niedyspozycji. W 2009 roku triumfował z Chivas w rozgrywkach kwalifikacyjnych do Copa Libertadores – InterLidze, natomiast w 2010 roku dotarł do finału najbardziej prestiżowych rozgrywek Ameryki Południowej – Copa Libertadores, wciąż pozostając jednak alternatywą dla doświadczonego Michela.
Latem 2012 Hernández został wypożyczony do drużyny Puebla FC, gdzie bez większych sukcesów spędził rok, pełniąc przeważnie rolę pierwszego bramkarza zespołu. Po powrocie do Chivas jego sytuacja nie uległa jednak zmianie, wobec czego w lipcu 2014 udał się na wypożyczenie po raz kolejny, tym razem do ekipy Querétaro FC.

</doc>
<doc id="2550980" url="https://pl.wikipedia.org/wiki?curid=2550980" title="Zelený potok">
Zelený potok



</doc>
<doc id="2550982" url="https://pl.wikipedia.org/wiki?curid=2550982" title="Uziemnik">
Uziemnik

Uziemnik (ang. "earthing switch") - łącznik elektryczny przeznaczony do uziemiania torów prądowych. 
Uziemniki inaczej noże uziemiające stosuje się ze względów eksploatacyjnych. Są przeznaczone do zwierania i uziemiania odłączonych obwodów i urządzeń. Podczas prac i napraw urządzeń SN, WN i NN obsługa stacji musi być zabezpieczona przed porażeniem. Miejsce pracy musi być uziemione. Na przykład bezpieczeństwo prac konserwacyjno-remontowych przy wyłączniku wymaga otwartych odłączników po obu stronach wyłącznikach i obustronne uziemienie wyłączonej części pola. Względy bezpieczeństwa uzasadniają zatem bezwzględną konieczność stosowania uziemników. 
Uziemniki mogą być wyposażone w łączniki pomocnicze umożliwiające wykonanie sygnalizacji, blokowania i zdalnego sterowania. 
Parametry i dobór.
Uziemniki cechują następujące parametry:
Dobór parametrów uziemników przebiega analogicznie jak parametrów odłączników.

</doc>
<doc id="2550983" url="https://pl.wikipedia.org/wiki?curid=2550983" title="Bagnet S71/84">
Bagnet S71/84

Seitengewehr 71/84 (S71/84) – niemiecki krótki bagnet nożowy wprowadzony na wyposażenie w 1884 r. o nowatorskiej konstrukcji wykorzystującej zatrzask typu "Weyersberg", oraz znacznie krótszą w porównaniu z innymi bagnetami głownię. Uznawany za protoplastę nowoczesnych bagnetów.
Historia.
Praktycznie od początku swojego istnienia bagnety były bronią stosunkowo długą, umożliwiającą efektywną walkę wręcz piechoty z uzbrojoną w lance kawalerią. Pod koniec XIX w. w wyniku gwałtownego rozwoju broni strzeleckiej, szarże kawalerii straciły na znaczeniu, a długie bagnety straciły rację bytu (mimo to nielogicznie nadal zachowując swoją niepraktyczną już długość). W związku z tym decydenci armii niemieckiej postanowili zastąpić używane dotychczas ponad pół metrowe bagnety S71 nowymi krótkimi (~375 mm) bagnetami nożowymi. Nowo opracowany bagnet S71/84 przyjęto na wyposażenie w 1884 r. wraz z nowymi karabinami Mauser Gew71/84. 
Jednakże już w 1890 r. bagnety te zostały wycofane ze służby ze względu na wprowadzenie w armii francuskiej nowego długiego bagnetu kolnego Mle 1886, uznając iż żołnierze niemieccy powinni zostać wyposażeni na powrót w analogicznie długą broń. Do służby przywrócono stare bagnety S71 natomiast S71/84 zostały zmagazynowane lub skierowane do jednostek tyłowych. W 1910 r. na powrót doceniono ich użyteczność, wykorzystując ich krótkie głownie do produkcji bagnetów S84/98, a także przywracając oryginalne S71/84 do służby w czasie I wojny światowej.
Doświadczenia wojenne wykazały daleko większą praktyczność bagnetów krótkich, względem ich dłuższych poprzedników, przez co konstrukcja S71/84 wpłynęła na późniejszy rozwój krótkich bagnetów nożowych, które są najpopularniejszą formą tego typu broni po czasy współczesne.
Konstrukcja.
Jest to jeden z pierwszych krótkich bagnetów wyprodukowanych w Europie. Głownia o długości 250 mm, jest jednosieczna z dwustronnym zbroczem i centrycznym sztychem. Bagnet posiada jelec stalowy bez zagięcia z przodu. Montaż bagnetu na broni ułatwia pierścień do osadzania bagnetu na lufie. Rękojeść wykonano z drewna (okładziny) i stali. W bagnecie S71/84 zastosowano nowatorski mechanizm montażu do karabinu (opatentowany w roku 1882 przez braci Weyersberg). Polega on na zastosowaniu zęba blokady umieszczonego na sprężynie wewnątrz głowicy. Nacisk na przycisk powoduje schowanie się zęba. Zwolnienie nacisku blokuje bagnet na broni. 
Pochwę wykonano z barwionej na czarno skóry.
Powstała też wersja podoficerska bagnetu. Różni się ona głownią, którą wyposażono w piłę z 46 zębami.

</doc>
<doc id="2550984" url="https://pl.wikipedia.org/wiki?curid=2550984" title="Zadné Licierovo">
Zadné Licierovo

Odgałęzienia Doliny Wierchcichej w słowackich Tatrach:

</doc>
<doc id="2550985" url="https://pl.wikipedia.org/wiki?curid=2550985" title="Oddzielacz">
Oddzielacz

Oddzielacz (ang. "connecting removable link") - połącznik bezmechanizmowy o trudno rozłączalnych zestykach (np. skręcanych śrubami).

</doc>
<doc id="2550986" url="https://pl.wikipedia.org/wiki?curid=2550986" title="Aleksandr Sardyko">
Aleksandr Sardyko

Aleksandr Anatoljewicz Sardyko (ros. Александр Анатольевич Сардыко, ur. 8 maja 1990 w Krasnojarsku) – rosyjski skoczek narciarski, reprezentant klubu SDJuSSzOR Niżny Nowogród. Srebrny medalista drużynowy Zimowej Uniwersjady 2013.
Na międzynarodowej arenie zadebiutował 15 grudnia 2007 roku w Harrachovie podczas zawodów FIS Cup, oddając skoki na 90,5 m i 78,5 m w konkursie na skoczni normalnej.
15 marca 2012 podczas serii treningowej na Letalnicy w Planicy ustanowił swój rekord życiowy w długości skoku, uzyskując 177,5 metra.
W Pucharze Świata indywidualnie debiutował 15 stycznia 2012 na mamuciej skoczni w Tauplitz, zajmując 44. miejsce.
W 2013 zdobył srebrny medal w konkursie drużynowym Zimowej Uniwersjady 2013.

</doc>
<doc id="2550989" url="https://pl.wikipedia.org/wiki?curid=2550989" title="Veľká kopa">
Veľká kopa



</doc>
<doc id="2550991" url="https://pl.wikipedia.org/wiki?curid=2550991" title="Nordstrand (Oslo)">
Nordstrand (Oslo)



</doc>
<doc id="2550992" url="https://pl.wikipedia.org/wiki?curid=2550992" title="Łącznik kierunkowy">
Łącznik kierunkowy

Łącznik kierunkowy - łącznik elektryczny automatyczny, działający automatycznie tylko przy określonym kierunku przepływu energii.

</doc>
<doc id="2550993" url="https://pl.wikipedia.org/wiki?curid=2550993" title="Umrlá">
Umrlá



</doc>
<doc id="2550994" url="https://pl.wikipedia.org/wiki?curid=2550994" title="Suchá dolina">
Suchá dolina



</doc>
<doc id="2550995" url="https://pl.wikipedia.org/wiki?curid=2550995" title="Finesse Mitchell">
Finesse Mitchell

Finesse Mitchell (ur. 12 czerwca 1972 w Atlancie) – amerykański aktor, komik i autor. Od 2003-2006 był członkiem obsady Saturday Night Live. Mitchell pojawił się również w takich programach telewizyjnych jak Showtime at the Apollo, BET ComicView, Comedy Central Presents i NBC – Late Friday.

</doc>
<doc id="2550996" url="https://pl.wikipedia.org/wiki?curid=2550996" title="Ulica Rynkowa w Poznaniu">
Ulica Rynkowa w Poznaniu

Ulica Rynkowa - ulica w Poznaniu na Starym Mieście, na osiedlu Stare Miasto biegnąca od Starego Rynku w kierunku północnym. Nazwę otrzymała w 1870 roku. Do 1919 nazywana: "Marktstrasse" (Marktgasse), 1919-1939: "Rynkowa", 1939-1945: "Opitzstrasse", od 1945: "Rynkowa".
U północnego wylotu stoi Pomnik Klemensa Janickiego z 2015.

</doc>
<doc id="2550997" url="https://pl.wikipedia.org/wiki?curid=2550997" title="Ulica Wroniecka w Poznaniu">
Ulica Wroniecka w Poznaniu

Ulica Wroniecka - ulica w Poznaniu na Starym Mieście, na osiedlu samorządowym Stare Miasto biegnąca od Starego Rynku w kierunku północnym. 
Nazwa.
W średniowieczu nosiła nazwę "Wroniecka", do 1919: "Wronkerstrasse", 1919-1939: "Wroniecka", 1939-1945: "Schinkelstrasse", od 1945: "Wroniecka". W ciągu ulicy zlokalizowana była brama stanowiąca element murów miejskich.
Historia i obiekty.
Od daty lokacji miasta w 1253 ulica prowadziła z Rynku na północ, ku Bramie Wronieckiej (zburzonej przez Prusaków) i dalej do m.in. Wronek oraz do Szczecina. W średniowieczu mieszkali tu głównie rzeźnicy i piwowarzy, czerpiący wodę z pobliskiej (obecnie skanalizowanej) Bogdanki. Obecna zabudowa w dużym stopniu pochodzi z XIX wieku, jak również z odbudowy po II wojnie światowej (teren ten mocno ucierpiał w czasie bitwy o Poznań w 1945, straty w zabudowie dochodziły do 90%).
W przeszłości (przed 1939) przy ulicy znajdowały się m.in.:
Synami piekarza Wacława Jankowiaka, którzy zamieszkiwali przy ulicy byli profesorowie poznańskich szkół wyższych: Józef Jankowski (balneolog), Adam Jankowski (higienista) oraz Ludwik Jankowski (ekonomista).
Obecnie pod numerem 14 funkcjonuje Muzeum i Pracownia Józefa Ignacego Kraszewskiego, a także Ośrodek Dokumentacji Wielkopolskiego Środowiska Literackiego. Kamienica ta wzniesiona została w XVIII wieku na murach gotyckich piwnic.
W północnej części ulicy stoi Hotel Puro (budynek otrzymał Nagrodę Jana Baptysty Quadro w 2014).
Zabytki.
W rejestrze zabytków znajdują się następujące budynki:
Transport.
Ulicą przebiegała linia tramwajowa w kierunku Tamy Garbarskiej. W 1993 roku przy ul. Wronieckiej powstał pierwszy w Polsce kontrapas dla rowerów.

</doc>
<doc id="2550998" url="https://pl.wikipedia.org/wiki?curid=2550998" title="Studený potok">
Studený potok



</doc>
<doc id="2550999" url="https://pl.wikipedia.org/wiki?curid=2550999" title="Odcinacz">
Odcinacz

Odcinacz (ang. "on-load switch") - połącznik mechanizmowy przeznaczony do przewodzenia określonych prądów ale praktycznie biorąc , niezdolny do wyłączania prądu poza przypadkiem bardzo małych prądów lub napięć łączeniowych nie powodujących powstania łuku elektrycznego.

</doc>
<doc id="2551000" url="https://pl.wikipedia.org/wiki?curid=2551000" title="Ulica Żydowska w Poznaniu">
Ulica Żydowska w Poznaniu

Ulica Żydowska – ulica w Poznaniu na Starym Mieście, na osiedlu samorządowym Stare Miasto biegnąca od Starego Rynku w kierunku północnym do ulicy Małe Garbary. W średniowieczu nosiła nazwę "Sukiennicza", do 1919: "Judenstrasse" oraz "Michael-Hertz-Strasse", 1919-1939: "Żydowska", 1939-1945: "Fremdengasse", lato – 22 października 1945: "Żukowa", od 22 października 1945: "Żydowska".
Historia.
W XIII wieku, podczas lokowania miasta żydowskim osadnikom wydzielono parcele wzdłuż właśnie tej ulicy. Na przełomie XV i XVI wieku pod numerem 15/18 wzniesiono Starą Synagogę. Sto lat później do jej północnej ściany dobudowano Nową Synagogę, a w 1735 do jej północno-wschodniego narożnika – Synagogę Nehemiasza. Rozebrano je w 1908, przy okazji budowy Synagogi Wielkiej, a na ich miejscu wybudowano żydowskie Schronisko dla Starców i Zniedołężniałych.
7 września 1639 ulica była główna areną zamieszek antyżydowskich. Tumult powstał pomiędzy czeladzią klasztoru dominikanów pomagającą transportować zepsuty dzwon do Wagi Miejskiej (celem zważenia kruszcu), a Żydami zamieszkującymi trakt. Kilku Żydów odniosło rany, a część szyb w domach została potłuczona. Rozruchy byłyby znaczniejsze, gdyby nie ulewny deszcz, który rozproszył atakujących do domów. Następnego dnia w mieście doszło do kolejnych zamieszek, jednak nie wiadomo, czy miały one charakter antyżydowski.
Ulica została poszerzona podczas odbudowy w 1803 po pożarze tej części miasta.
Od 1 maja 2013 ulica Żydowska na odcinku od Starego Rynku do skrzyżowania z ulicą Dominikańską stała się deptakiem. Na pozostałym odcinku część miejsc parkingowych została zamieniona na ogródki kawiarniane, tworząc woonerf.
12 maja 2013 obchodzono pierwsze święto ulicy Żydowskiej, odbyły się koncerty a na środku wyłączonej z ruchu ulicy postawiono 100 metrowy stół z żydowskimi potrawami. Święto to było elementem uroczystości związanych z 65 rocznicą utworzenia państwa Izrael, w ramach tych uroczystości na zamku Cesarskim, wręczono medale "Sprawiedliwy wśród Narodów Świata"
Zabytki.
Przy ulicy Żydowskiej znajdują się następujące zabytki wpisane do rejestru wojewódzkiego:

</doc>
<doc id="2551001" url="https://pl.wikipedia.org/wiki?curid=2551001" title="Bryan Ranft">
Bryan Ranft

Bryan McLaren Ranft (ur. 14 lipca 1917, zm. 14 kwietnia 2001) – brytyjski historyk marynarki, profesor Royal Naval College w Greenwich, wykładowca King’s College.
Życiorys.
Bryan Ranft ukończył Balliol College w Oksfordzie. Podczas II wojny światowej służył w artylerii, odchodząc do rezerwy w stopniu majora. Karierę naukową kontynuował po wojnie w Royal Naval College w Greenwich, gdzie doszedł do stanowiska profesora historii i spraw międzynarodowych ("Professor of History and International Affairs"). Głównym przedmiotem jego badań była historia Royal Navy.
Na emeryturę przeszedł w 1977 roku, jednak nie zaprzestał działalności dydaktycznej: wykładał historię marynarki jako profesor wizytujący w londyńskim King’s College. Współpracował z International Institute for Strategic Studies. Opublikował wraz z Geoffreyem Tillem pracę "The Sea in Soviet Strategy" (1983). Był między innymi redaktorem wydań pism Edwarda Vernona (1958), Juliana Corbetta (1972) i Davida Beatty'ego (1993), prac "Technical Change and British Naval Policy, 1860–1939" (1977) i "Ironclad to Trident: 100 years of Defence Commentary: Brassey's 1886–1986" (1986), konsultantem "The Oxford Illustrated History of the Royal Navy" (1995) oraz autorem nowego biogramu Davida Beatty'ego w "Dictionary of National Biography". Zmarł w 2001 roku.

</doc>
<doc id="2551003" url="https://pl.wikipedia.org/wiki?curid=2551003" title="Łącznik bezzestykowy">
Łącznik bezzestykowy

Łącznik bezzestykowy (ang. "contact-less switching device") - łącznik elektryczny, którego człon łączeniowy główny nie zawiera zestyków łączeniowych. Podstawowymi elementami łączników bezzestykowych, charakteryzującymi ich tory prądowe główne są elementy półprzewodnikowe. W częściach niniejszych pojęcia łącznik bezzestykowy i łącznik półprzewodnikowy traktuje się zamiennie jako synonimy.
Budowa.
W łącznikach bezzestykowych można wyróżnić następujące podzespoły:

</doc>
<doc id="2551004" url="https://pl.wikipedia.org/wiki?curid=2551004" title="Mistrzostwa świata w sztafecie maratońskiej">
Mistrzostwa świata w sztafecie maratońskiej

Mistrzostwa świata w sztafecie maratońskiej – zawody lekkoatletyczne w biegu ulicznym organizowane co dwa lata od 1992 do 1998 pod egidą International Association of Athletics Federations.
W zawodach startowały reprezentacje narodowe składające się z sześciu zawodników. W sumie do pokonania był dystans tradycyjnego biegu maratońskiego, czyli 42,195 km, a każdy z zawodników biegł albo 5 albo 10 kilometrów. Na ostatniej zmianie sztafety biegacz pokonywał dystans 7,195 m.

</doc>
<doc id="2551006" url="https://pl.wikipedia.org/wiki?curid=2551006" title="Basil Charles Godfrey Place">
Basil Charles Godfrey Place

Basil Charles Godfrey Place (ur. 19 lipca 1921 w Little Malvern, zm. 27 grudnia 1994 w Londynie) – brytyjski wojskowy, kontradmirał Royal Navy, odznaczony Krzyżem Wiktorii za udział w operacji Source, ataku miniaturowych okrętów podwodnych na niemiecki pancernik „Tirpitz”.
Życiorys.
Basil Charles Godfrey Place był synem Godfreya Place, prawnika w służbie kolonialnej, weterana I wojny światowej. W 1935 roku wstąpił jako kadet do Royal Navy. W chwili wybuchu II wojny światowej służył jako midszypmen na krążowniku „Newcastle”. W 1941 roku zgłosił się do służby na okrętach podwodnych. Był członkiem załogi okrętów „Urge”, „Una” i polskiego „Sokoła”, gdzie pełnił funkcję oficera łącznikowego i gdzie został odznaczony polskim Krzyżem Walecznych. Na okręcie podwodnym „Unbeaten” zasłużył na odznaczenie Distinguished Service Cross za uczestnictwo w zatopieniu włoskiego „Guglielmotti”.
W listopadzie 1942 roku został jednym z pierwszych ochotników do organizowanych załóg miniaturowych okrętów podwodnych typu X. Jako dowódca X7 wziął udział w zakończonej częściowym sukcesem akcji przeciwko niemieckiemu pancernikowi „Tirpitz” (operacja Source), w wyniku której okręt przeciwnika został uszkodzony eksplozjami ładunków. Place wraz z pięcioma innymi Brytyjczykami został wzięty do niewoli i resztę wojny spędził w obozie jenieckim. W lutym 1944 roku został wyróżniony Krzyżem Wiktorii, który został mu wręczony po zakończeniu wojny, 22 czerwca 1945 roku.
Po powrocie z niewoli pozostał w marynarce, ale nie dostał przydziału na okręty podwodne. W 1950 roku poprosił o przeniesienie do lotnictwa morskiego. Dwa lata później ukończył kurs pilotażu i wziął udział w wojnie koreańskiej jako pilot 801. dywizjonu zaokrętowanego na lotniskowcu „Glory”. W czasie dalszej służby dowodził między innymi niszczycielami „Tumult” i „Corunna” oraz lotniskowcem „Albion”. W 1968 roku otrzymał awans na kontradmirała ("Rear-Admiral"), dwa lata później przeszedł w stan spoczynku. Także w 1970 roku został odznaczony Orderem Łaźni, zaś w 1991 roku został Komandorem Królewskiego Orderu Wiktoriańskiego.
Na emeryturze pracował między innymi jako dyrektor personalny Cunard Cargo Shipping. Żonaty od 1943 roku (brał ślub na sześć tygodni przed wyruszeniem na akcję przeciwko „Tirpitzowi”) z Altheą Tickler, miał syna i dwie córki. Zmarł w Londynie w 1994 roku.

</doc>
<doc id="2551007" url="https://pl.wikipedia.org/wiki?curid=2551007" title="Ulica Ignacego Paderewskiego">
Ulica Ignacego Paderewskiego



</doc>
<doc id="2551008" url="https://pl.wikipedia.org/wiki?curid=2551008" title="David Seely">
David Seely

David Peter Seely, 4. baron Mottistone CBE (ur. 16 grudnia 1920, zm. 24 listopada 2011) – brytyjski arystokrata, jako baron Mottistone będący parem Zjednoczonego Królestwa, Lord Lieutenant i ostatni gubernator wyspy Wight, oficer Royal Navy, przedsiębiorca i działacz charytatywny.
Życiorys.
David Peter Seely był czwartym, a pierwszym z drugiego małżeństwa, synem Johna E. B. Seely'ego, 1. barona Mottistone. Jego ojcami chrzestnymi byli Winston Churchill i Książę Walii, późniejszy król Edward VIII. W wieku 13 lat wstąpił jako kadet do szkoły Royal Navy w Dartmouth.
Podczas II wojny światowej służył między innymi pod dowództwem brytyjskiego „zabójcy U-Bootów”, Donalda MacIntyre'a na niszczycielu „Hesperus”. Uczestniczył w bitwie o Atlantyk, pościgu za Bismarckiem i akcjach na Morzu Śródziemnym. W marcu 1943 roku został pierwszym oficerem na niszczycielu eskortowym „Bazely”. Na jego pokładzie brał udział w dwóch znaczących bitwach o konwoje: ONS-206 oraz SL-140 a także operacji "Neptune". We wrześniu 1944 roku rozpoczął kurs dla oficerów sygnalizacyjnych. Po jego ukończeniu odpłynął do Sydney na niszczycielu „Quickmatch”, by uczestniczyć w ostatniej fazie wojny na Pacyfiku na pokładzie lidera „Kempenfelt”, w składzie Brytyjskiej Floty Pacyfiku.
Po zakończeniu wojny pozostał w Royal Navy. W swej karierze dowodził niszczycielem „Cossack” (1958–1959) oraz fregatą „Ajax” (1963–1965). Uczestniczył w walkach przeciwko komunistycznej partyzantce w Malezji. W 1966 roku, po odziedziczeniu w związku ze śmiercią przyrodniego brata tytułu barona Mottistone, odszedł z marynarki w stopniu komandora ("Captain").
W cywilu pracował w zarządach przedsiębiorstw: Radio Rentals Group, Distributive Industry Training Board oraz Cake and Biscuit Alliance. W 1984 roku został Komandorem Orderu Imperium Brytyjskiego. W latach 1986–1995 pełnił funkcję Lorda Lieutenanta wyspy Wight, 1992–1995 gubernatora wyspy. Był żeglarzem, członkiem Royal Yacht Squadron, Royal Cruising Club oraz Lords Yacht Club. Był przewodniczącym zarządu organizacji charytatywnej SANE. Żonaty od 1944 roku z Antheą McMullan, miał dwóch synów i trzy córki.

</doc>
<doc id="2551010" url="https://pl.wikipedia.org/wiki?curid=2551010" title="Wyższa Szkoła Sztuk Pięknych w Bratysławie">
Wyższa Szkoła Sztuk Pięknych w Bratysławie

Wyższa Szkoła Sztuk Pięknych w Bratysławie (, ; skrótowiec: VŠVU) – publiczna szkoła wyższa na Słowacji, założona 9 czerwca 1949 roku, z siedzibą w Bratysławie.

</doc>
<doc id="2551011" url="https://pl.wikipedia.org/wiki?curid=2551011" title="Paul Stroop">
Paul Stroop

Paul David Stroop (ur. 30 października 1904 w Zanesville, zm. 17 maja 1995 w Coronado) – amerykański wojskowy, wiceadmirał United States Navy, lotnik morski, uczestnik II wojny światowej i wojny koreańskiej, szef Bureau of Naval Weapons w latach 1959–1962 oraz sił powietrznych Floty Pacyfiku w latach 1962–1965. Olimpijczyk z 1928 roku.
Życiorys.
Paul D. Stroop ukończył Akademię Marynarki Wojennej w 1926 roku. Służył na pokładzie pancernika "Arkansas", w Washington Navy Yard oraz bazie sił powietrznych marynarki w Hampton Roads. W 1928 roku wszedł w skład reprezentacji gimnastycznej na Igrzyska Olimpijskie w Amsterdamie. Rok później ukończył kurs pilotażu. Po odbyciu studiów podyplomowych na Akademii Marynarki Wojennej, służył w dywizjonach bombowców pokładowych na lotniskowcach "Ranger" i "Lexington" oraz jako pilot wodnosamolotu pokładowego krążownika "Portland". Brał udział w bitwie na Morzu Koralowym, zakończonej zatopieniem "Lady Lex".
Od lutego 1944 roku był oficerem sztabowym admirała Kinga, uczestniczył w konferencjach w Québecu, na Malcie, w Jałcie i w Poczdamie. Był odznaczony Legią Zasługi.
W latach 1945–1946 dowodził Piątą Flotą na zachodnim Pacyfiku. W czasie wojny koreańskiej dowodził lotniskowcem "Princeton", otrzymując po raz drugi Legion of Merit. W 1952 roku awansował do stopnia kontradmirała ("Rear Admiral"). W 1959 roku został szefem nowo utworzonego Bureau of Naval Weapons. W 1962 roku, w stopniu wiceadmirała ("Vice Admiral"), objął dowodzenie siłami powietrznymi Floty Pacyfiku. Pozostawał na tym stanowisku do przejścia w stan spoczynku w 1965 roku. Na emeryturze pracował jako konsultant w Ryan Aeronautical Company w San Diego.
Był dwukrotnie żonaty, miał dwóch synów i dwie córki. Zmarł w 1995 roku w Coronado Hospital w Coronado w Kalifornii.

</doc>
<doc id="2551012" url="https://pl.wikipedia.org/wiki?curid=2551012" title="Alois Haberstock">
Alois Haberstock

Alois Haberstock – niemiecki skoczek narciarski startujący w barwach RFN, uczestnik Mistrzostw Świata w Narciarstwie Klasycznym 1962 w Zakopanem.
W 1962 w konkursie o mistrzostwo świata na skoczni K-60 zajął 59. miejsce.
W latach 1959–1964 startował w konkursach Turnieju Czterech Skoczni. Czterokrotnie plasował się w pierwszej dwudziestce zawodów, a najwyższe miejsce zajął 30 grudnia 1959 w Oberstdorfie, gdzie był dwunasty. Szesnaste miejsca zajął 3 stycznia 1960 w Innsbrucku oraz trzy dni później w Bischofshofen, natomiast 1 stycznia 1963 w Garmisch-Partenkirchen był dwudziesty.

</doc>
<doc id="2551013" url="https://pl.wikipedia.org/wiki?curid=2551013" title="Draper Kauffman">
Draper Kauffman

Draper Laurence Kauffman (ur. 4 sierpnia 1911 w San Diego, zm. 18 sierpnia 1979 w Budapeszcie) – amerykański wojskowy, kontradmirał United States Navy, podczas II wojny światowej współtwórca zespołów saperów-płetwonurków sił specjalnych marynarki, w latach 60. superintendent United States Naval Academy.
Życiorys.
Draper L. Kauffmann, syn wiceadmirała Jamesa L. Kauffmana i Elizabeth K. Draper, ukończył Akademię Marynarki Wojennej w 1933 roku, jednak z powodu problemów ze wzrokiem nie wstąpił do czynnej służby. Do 1940 roku pracował w spółce żeglugowej United States Lines, w tym przez dwa miesiące 1939 roku w jej biurze w III Rzeszy. Tam nabrał przekonania, że Stany Zjednoczone powinny przyłączyć się do wojny po stronie aliantów. Po powrocie do kraju wspierał ruch przeciwko izolacjonizmowi. Następnie wyjechał do Francji, gdzie wstąpił do American Volunteer Ambulance Corps, organizowanego przy armii francuskiej. W kampanii 1940 roku służył jako kierowca sanitarki i trafił do niewoli niemieckiej. Zwolniony w sierpniu, przez Portugalię przedostał się do Wielkiej Brytanii, gdzie wstąpił do Royal Navy Volunteer Reserve.
W Wielkiej Brytanii został ekspertem od materiałów wybuchowych, specjalizując się w rozbrajaniu niewybuchów bomb, bomb-pułapek oraz min morskich. Odniósł rany podczas eksplozji jednej z rozbrajanych min, po czym powrócił do Stanów Zjednoczonych na kurację. W listopadzie 1941 roku został przyjęty do służby w United States Naval Reserve. Początkowo wykorzystywał swoje doświadczenie jako instruktor w szkole saperów przy Washington Navy Yard. Brał udział w rozbrajaniu niewybuchów japońskich bomb po ataku na Pearl Harbor, za co został po raz pierwszy odznaczony Navy Cross. W czerwcu 1943 roku utworzył szkołę dla saperów-płetwonurków w Fort Pierce na Florydzie oraz pierwszy Underwater Demolition Team, prekursora późniejszych Navy SEALs. Od kwietnia 1944 roku brał aktywny udział w wojnie na Pacyfiku, dowodząc zespołami płetwonurków oczyszczających podejścia do miejsc desantów na Saipanie, Tinianie, Iwo Jimie i Okinawie. Został po raz drugi odznaczony Navy Cross.
Po zakończeniu wojny, w 1946 roku, przeszedł z rezerwy do US Navy. Był obserwatorem podczas testów nuklearnych na atolu Bikini. Dowodził niszczycielem "Gearing" i krążownikiem "Helena". W latach 1951–1953 wykładał w Naval War College, następnie był między innymi adiutantem Sekretarza Marynarki, Thomasa S. Gatesa. Awansowany do stopnia kontradmirała ("Rear Admiral"), w latach 1965–1968 pełnił funkcję superintendenta Akademii Marynarki. Od 1968 roku dowodził amerykańskimi siłami morskimi na Filipinach, od 1970 roku 9. Dystryktem Morskim. Przeszedł w stan spoczynku 1 czerwca 1973 roku, zmarł sześć lat później. Został pochowany na Cmentarzu Akademii Marynarki w Annapolis. Poza Navy Cross, był jeszcze dwukrotnie odznaczony Navy Distinguished Service Medal.
Jego siostra, Elizabeth Kauffman Bush (prywatnie ciotka prezydenta George'a W. Busha), opublikowała w 2004 roku, nakładem Naval Institute Press, biografię zatytułowaną "America's First Frogman: The Draper Kauffman Story". Na cześć obu admirałów, ojca i syna, nazwana została fregata rakietowa "Kauffman", typu "Oliver Hazard Perry".

</doc>
<doc id="2551014" url="https://pl.wikipedia.org/wiki?curid=2551014" title="Endre Kiss (skoczek narciarski)">
Endre Kiss (skoczek narciarski)

Endre Kiss (ur. w 1937) – węgierski skoczek narciarski, uczestnik Mistrzostw Świata w Narciarstwie Klasycznym 1962.
W lutym 1962 uczestniczył w mistrzostwach świata. W konkursie skoków na skoczni K-60 zajął 52. miejsce, a na skoczni K-90 był 57. Na mistrzostwach w 1966 zajął 53. miejsce na skoczni normalnej i 49. na skoczni dużej.
W latach 1961–1965 startował w konkursach Turnieju Czterech Skoczni. Najlepsze miejsce zajął 1 stycznia 1963 w konkursie w Garmisch-Partenkirchen – był 28. Kilkukrotnie plasował się w okolicy 30. miejsca (w konkursach TCS 1964/65 zajmował 32., 31., 30. i 36. miejsca).

</doc>
<doc id="2551015" url="https://pl.wikipedia.org/wiki?curid=2551015" title="Lawrence Doe">
Lawrence Doe

Lawrence Sokota Doe (ur. 3 września 1986 w Monrovii) – piłkarz z Gwinei Równikowej grający na pozycji środkowego obrońcy.
Kariera klubowa.
Karierę piłkarską Doe rozpoczął w liberyjskim klubie Saint Anthony FC, w którym grał w 2001 roku. W latach 2002-2003 grał w Mali, w klubach: Stade Malien i Djoliba AC. Ze Stade Malien był mistrzem Mali w 2002 roku, a z Djolibą AC - Puchar Mali w 2003 roku. W latach 2004-2007 grał w Gwinei Równikowej, w klubie Renacimiento FC. Wywalczył z nim cztery kolejne tytuły mistrza Gwinei Równikowej.
W 2007 roku Doe wyjechał do Hiszpanii. W sezonie 2007/2008 grał w klubie Mengíbar CF, a w sezonie 2008/2009 - w CA Pulpileño. Jesienią 2009 grał w Águilas CF, a wiosną 2010 w omańskim Bahla Club. Jesienią 2010 ponownie był zawodnikiem klubu CA Pulpileño. Z kolei w 2011 roku odszedł do omańskiego Al-Shabab Seeb.
Kariera reprezentacyjna.
W reprezentacji Gwinei Równikowej Doe zadebiutował w 2006 roku. W 2012 roku został powołany do kadry na Puchar Narodów Afryki 2012.

</doc>
<doc id="2551016" url="https://pl.wikipedia.org/wiki?curid=2551016" title="Heinz Ihle">
Heinz Ihle

Heinz Ihle, znany jako Heini Ihle (ur. 24 kwietnia 1941 w Tiefenbach) – niemiecki skoczek narciarski startujący w barwach RFN, uczestnik Zimowych Igrzysk Olimpijskich 1968, reprezentant SC Oberstdorf.
Wystartował w Zimowych Igrzyskach Olimpijskich 1968 w Grenoble, gdzie w konkursie skoków zajął 22. na obiekcie normalnym i 46. na obiekcie dużym.
W lutym 1962 uczestniczył w mistrzostwach świata w narciarstwie klasycznym. W konkursie skoków na skoczni K-90 zajął 41. miejsce, a na skoczni K-60 był 44.
W latach 1960–1973 startował w konkursach Turnieju Czterech Skoczni. Pięciokrotnie plasował się w czołowej dziesiątce zawodów tej rangi. Najlepszy występ Niemca to drugie miejsce w noworocznym konkursie w Garmisch-Partenkirchen w 1965. Zwyciężył w Turnieju Szwarzwaldzkim w 1975.

</doc>
<doc id="2551017" url="https://pl.wikipedia.org/wiki?curid=2551017" title="Heini Ihle">
Heini Ihle



</doc>
<doc id="2551018" url="https://pl.wikipedia.org/wiki?curid=2551018" title="Tamas Sudar">
Tamas Sudar



</doc>
<doc id="2551019" url="https://pl.wikipedia.org/wiki?curid=2551019" title="Tamás Sudár">
Tamás Sudár

Tamás Sudár (ur. 13 lipca 1941 w Budapeszcie, zm. 24 marca 2021) – węgierski skoczek narciarski. Uczestnik Zimowych Igrzysk Olimpijskich 1960, medalista mistrzostw kraju. Po zakończeniu kariery trener tej dyscypliny sportu.
Życiorys.
Zaczął jeździć na nartach w wieku 7 lat, a jako 11-latek rozpoczął treningi skoków narciarskich w klubie Honvéd SE z Budapesztu. W swojej karierze zdobywał medale mistrzostw Węgier – w rywalizacji indywidualnej trzykrotnie sięgał po srebrny medal (1959, 1961 i 1963), a w rywalizacji drużynowej dwukrotnie (1963 i 1965) został mistrzem kraju.
Wystartował w Zimowych Igrzyskach Olimpijskich 1960 w Squaw Valley i w konkursie skoków na skoczni normalnej zajął 41. miejsce. W zawodach tych startował mimo odniesionej kontuzji. Zdjęcie z jego skoku znalazło się na okładce magazynu Life w numerze z 29 lutego 1960. W latach 1961–1964 startował w konkursach Turnieju Czterech Skoczni. Najwyższe miejsce w karierze zajął 6 stycznia 1963 w Bischofshofen, gdzie był 43.
Rywalizował w zawodach przez 15 lat. Po zakończeniu kariery został trenerem skoków narciarskich, w roli tej pojechał między innymi na Zimowe Igrzyska Olimpijskie 1968, gdzie prowadził László Gelléra.
W maju 1968 wziął ślub z Marią Bálint, z którą pozostawał w związku małżeńskim przez blisko 53 lata, aż do śmierci. Mieli dwóch synów i trzy wnuczki. Sudár zmarł 24 marca 2021.

</doc>
<doc id="2551020" url="https://pl.wikipedia.org/wiki?curid=2551020" title="Peter Müller (skoczek narciarski)">
Peter Müller (skoczek narciarski)

Peter Müller (ur. 15 października 1934) – austriacki skoczek narciarski, uczestnik Mistrzostw Świata w Narciarstwie Klasycznym 1962.
W lutym 1962 uczestniczył w mistrzostwach świata w narciarstwie klasycznym. W konkursie skoków na skoczni K-90 zajął siedemnaste miejsce, a na skoczni K-60 był 45.
W latach 1957–1966 startował w konkursach Turnieju Czterech Skoczni. Dwukrotnie plasował się w pierwszej dziesiątce zawodów tej rangi – 1 stycznia 1965 w Garmisch-Partenkirchen był dziewiąty, a pięć dni później w Bischofshofen zajął ósme miejsce.

</doc>
<doc id="2551021" url="https://pl.wikipedia.org/wiki?curid=2551021" title="Miroslav Martinák">
Miroslav Martinák

Miroslav Martinák (ur. 18 czerwca 1936 w Wielkich Karlowicach) – czechosłowacki skoczek narciarski, uczestnik Mistrzostw Świata w Narciarstwie Klasycznym 1962 w Zakopanem, trener skoków narciarskich.
Wziął udział w Turnieju Czterech Skoczni w sezonie 1958/1959. Najwyższe miejsce zajął 6 stycznia w Bischofshofen, gdzie był 26. W lutym 1962 uczestniczył w mistrzostwach świata w narciarstwie klasycznym. W konkursie skoków na skoczni K-90 zajął dwudzieste miejsce, a na skoczni K-60 był 24.

</doc>
<doc id="2551022" url="https://pl.wikipedia.org/wiki?curid=2551022" title="Miroslav Martinak">
Miroslav Martinak



</doc>
<doc id="2551023" url="https://pl.wikipedia.org/wiki?curid=2551023" title="Jaromir Nevlud">
Jaromir Nevlud



</doc>
<doc id="2551024" url="https://pl.wikipedia.org/wiki?curid=2551024" title="Muszlowiec">
Muszlowiec



</doc>
<doc id="2551025" url="https://pl.wikipedia.org/wiki?curid=2551025" title="Jaromír Nevlud">
Jaromír Nevlud

 
Jaromír Nevlud – czechosłowacki skoczek narciarski, wicemistrz Zimowej Uniwersjady 1960, uczestnik Mistrzostw Świata w Narciarstwie Klasycznym 1962. 
W 1960 w Chamonix zdobył srebrny medal zimowej uniwersjady w konkursie skoków. Przegrał wówczas tylko z Albertem Łarionowem. W lutym 1962 Nevlud uczestniczył w mistrzostwach świata w narciarstwie klasycznym. W konkursie skoków na skoczni K-90 zajął 54. pozycję.

</doc>
<doc id="2551026" url="https://pl.wikipedia.org/wiki?curid=2551026" title="Strelecké plesá">
Strelecké plesá



</doc>
<doc id="2551027" url="https://pl.wikipedia.org/wiki?curid=2551027" title="Jezioro Tupadelskie">
Jezioro Tupadelskie

Jezioro Tupadelskie – jezioro w woj. kujawsko-pomorskim, w powiecie lipnowskim, w gminie Wielgie, leżące na terenie Pojezierza Dobrzyńskiego.
Dane morfometryczne.
Powierzchnia zwierciadła wody wynosi 43,1 ha.
Zwierciadło wody położone jest na wysokości 105,1 m n.p.m. Średnia głębokość jeziora wynosi 1,0 m, natomiast głębokość maksymalna 1,7 m.
Na podstawie badań przeprowadzonych w 1999 roku wody jeziora zaliczono do III klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Tupadelskie". W różnych publikacjach i na mapach topograficznych jezioro to występuje pod nazwą "Tupadłowskie".

</doc>
<doc id="2551028" url="https://pl.wikipedia.org/wiki?curid=2551028" title="Takashi Matsui">
Takashi Matsui

 – japoński kombinator norweski i skoczek narciarski, uczestnik Zimowych Igrzysk Olimpijskich 1960.
Wystartował w zawodach kombinacji norweskiej i skoków narciarskich na ZIO 1960 w Squaw Valley. W kombinacji, po skokach na skoczni normalnej plasował się na 22. miejscu, jednak nie ukończył biegu na 15 kilometrów i ostatecznie nie został sklasyfikowany. W konkursie skoków zajął 30. miejsce.
W lutym 1962 uczestniczył w mistrzostwach świata w narciarstwie klasycznym. W konkursie skoków na skoczni K-90 zajął 29. miejsce, a na skoczni K-60 był 21.

</doc>
<doc id="2551029" url="https://pl.wikipedia.org/wiki?curid=2551029" title="Smrečinské sedlo">
Smrečinské sedlo



</doc>
<doc id="2551030" url="https://pl.wikipedia.org/wiki?curid=2551030" title="Yōsuke Etō">
Yōsuke Etō

 – japoński kombinator norweski i skoczek narciarski, uczestnik Zimowych Igrzysk Olimpijskich 1960 i 1964.
Na mistrzostwach świata w narciarstwie klasycznym w 1958 w Lahti zajął 42. miejsce w konkursie skoków. W 1962 w konkursie o mistrzostwo świata w skokach na obiekcie K-90 zajął 30. miejsce.
Wziął także udział w konkursie skoków na igrzyskach w 1960 i zajął 25. miejsce. W kombinacji norweskiej na tych samych igrzyskach był trzeci po skokach i piętnasty w klasyfikacji łącznej. Wziął udział także w kolejnych igrzyskach w 1964. W konkursach skoków zajął 27. miejsce na skoczni normalnej i 44. na obiekcie dużym.
W 1962 w Villars zdobył srebrny medal zimowej uniwersjady w konkursie skoków. Przegrał wówczas tylko z innym reprezentantem Japonii, Shigeyuki Wakasą.

</doc>
<doc id="2551031" url="https://pl.wikipedia.org/wiki?curid=2551031" title="Nízke Tatry">
Nízke Tatry



</doc>
<doc id="2551032" url="https://pl.wikipedia.org/wiki?curid=2551032" title="Kurt Schramm">
Kurt Schramm

Kurt Schramm (ur. 30 marca 1937, zm. 17 maja 2022) – niemiecki skoczek narciarski, reprezentant Niemieckiej Republiki Demokratycznej, uczestnik Mistrzostw Świata w Narciarstwie Klasycznym 1962.
W lutym 1962 uczestniczył w mistrzostwach świata w narciarstwie klasycznym. W konkursie skoków na skoczni K-90 zajął piętnaste miejsce, a na skoczni K-60 był jedenasty.
W latach 1960–1962 startował w konkursach Turnieju Czterech Skoczni. Trzykrotnie plasował się w pierwszej dziesiątce zawodów tej rangi - 1 stycznia 1961 w Garmisch-Partenkirchen był dziewiąty, 8 stycznia tego samego roku w Bischofshofen zajął ósme miejsce, a 30 grudnia 1962 w Innsbrucku uplasował się na piątej pozycji.

</doc>
<doc id="2551033" url="https://pl.wikipedia.org/wiki?curid=2551033" title="Skalka">
Skalka



</doc>
<doc id="2551034" url="https://pl.wikipedia.org/wiki?curid=2551034" title="Jezioro Wieldządzkie">
Jezioro Wieldządzkie

 
Jezioro Wieldządzkie – jezioro w woj. kujawsko-pomorskim, w powiecie wąbrzeskim, w gminie Płużnica, leżące na terenie Pojezierza Chełmińskiego.
Dane morfometryczne.
Powierzchnia zwierciadła wody wynosi 43,5 ha.
Zwierciadło wody położone jest na wysokości 98,5 m n.p.m. Średnia głębokość jeziora wynosi m, natomiast głębokość maksymalna 13,0 m.
Na podstawie badań przeprowadzonych w roku wody jeziora zaliczono do wód pozaklasowych i poza kategorią podatności na degradację.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Wieldządzkie".

</doc>
<doc id="2551035" url="https://pl.wikipedia.org/wiki?curid=2551035" title="Willi Wirth">
Willi Wirth

Willi Wirth (ur. 15 września 1938, zm. 23 maja 2022 w Oberwiesenthal) – niemiecki skoczek narciarski i kombinator norweski startujący w barwach Niemieckiej Republiki Demokratycznej, uczestnik Mistrzostw Świata w Narciarstwie Klasycznym 1962 w Zakopanem.
W 1962 w konkursie o mistrzostwo świata na skoczni K-60 zajął 29. miejsce.
W latach 1958–1962 startował w konkursach Turnieju Czterech Skoczni. Pięciokrotnie plasował się w pierwszej dwudziestce zawodów, a najwyższe miejsce zajął 1 stycznia 1961 w Garmisch-Partenkirchen, gdzie był jedenasty. Trzynaste miejsce zajął pięć dni później w Innsbrucku, a 8 stycznia 1961 w Bischofshofen był siedemnasty. Miejsca w dwudziestce zajął jeszcze 30 grudnia 1960 w Oberstdorfie i 6 stycznia 1962 w Bischofshofen (20. miejsca).

</doc>
<doc id="2551036" url="https://pl.wikipedia.org/wiki?curid=2551036" title="Vysoká škola výtvarných umení v Bratislave">
Vysoká škola výtvarných umení v Bratislave



</doc>
<doc id="2551037" url="https://pl.wikipedia.org/wiki?curid=2551037" title="Henry Louis Miller">
Henry Louis Miller

Henry Louis Miller (ur. 18 lipca 1912 w Fairbanks, zm. 25 stycznia 1993) – amerykański wojskowy, kontradmirał United States Navy, uczestnik II wojny światowej i wojny wietnamskiej. W 1942 roku miał znaczący udział w przygotowaniu rajdu na Tokio.
Życiorys.
Henry L. Miller urodził się w Fairbanks na Alasce. Akademię Marynarki Wojennej ukończył w 1934 roku. Cztery lata później, po odbyciu kursu pilotażu w bazie lotnictwa morskiego w Pensacoli, został pilotem morskim. Przed wybuchem II wojny światowej służył na pokładach pancernika "Texas" i lotniskowca "Saratoga". Od listopada 1940 roku był instruktorem pilotażu w bazie lotniczej Ellyson Field na Florydzie.
W 1942 roku wziął udział w przygotowaniach do nalotu na Tokio. Prowadził instruktaż w zakresie startów z lotniskowców dla pilotów pułkownika Jamesa H. Doolittle'a, był również obecny podczas akcji na pokładzie lotniskowca "Hornet". W listopadzie 1942 roku objął dowództwo grupy lotniczej stacjonującej na lotniskowcu "Princeton", a w maju 1944 roku 6. Grupy Lotniczej na lotniskowcu "Hancock".
Po zakończeniu wojny obejmował różne stanowiska sztabowe i liniowe, służył między innymi w Departamencie Marynarki i sztabie Floty Atlantyckiej. W 1953 roku ukończył Industrial College of the Armed Forces. 22 lipca 1959 roku otrzymał promocję admiralską i został szefem sztabu oraz adiutantem dowódcy sił lotniczych marynarki na Pacyfiku. Następnie dowodził między innymi 15. Eskadrą Lotniskowców oraz Task Force 77, zespołem lotniskowców uderzeniowych Siódmej Floty. Na tym stanowisku przeprowadził w lutym 1965 roku pierwsze z serii uderzeń lotniczych z lotniskowców na cele w Wietnamie Północnym. W październiku tegoż roku przeprowadził zespół okrętów o napędzie nuklearnym (lotniskowiec "Enterprise" i fregata "Bainbridge") ze Stanów Zjednoczonych na wody azjatyckie i 2 grudnia wprowadził go do walki z komunistycznymi Wietnamczykami.
13 kwietnia 1966 roku został szefem informacji Departamentu Marynarki zaś w październiku 1968 roku komendantem Naval Air Test Center Patuxent River. Przeszedł w stan spoczynku 1 września 1971 roku. Był wielokrotnie odznaczany, między innymi Distinguished Flying Cross, Legion of Merit i Air Medal.
Zmarł 25 stycznia 1993 roku i został pochowany na Cmentarzu Narodowym w Arlington.

</doc>
<doc id="2551039" url="https://pl.wikipedia.org/wiki?curid=2551039" title="Helmut Kurz">
Helmut Kurz

Helmut Kurz (ur. 1937) – niemiecki skoczek narciarski startujący w barwach RFN, uczestnik Mistrzostw Świata w Narciarstwie Klasycznym 1962 w Zakopanem.
W lutym 1962 wziął udział w mistrzostwach świata w narciarstwie klasycznym w Zakopanem. W konkursie skoków na skoczni K-60 zajął 43. miejsce, a na skoczni K-90 był 33.
W latach 1957–1966 startował w konkursach Turnieju Czterech Skoczni. Dwukrotnie zajmował miejsca na podium w konkursach tej rangi. Udało mu się to 30 grudnia 1959 w Oberstdorfie oraz 1 stycznia 1965 w Garmisch-Partenkirchen. W obu przypadkach zajął trzecie miejsce. Ponadto, 6 stycznia 1960 w Bischofshofen uplasował się na czwartej pozycji, a trzy lata później w tym samym miejscu był dziesiąty.

</doc>
<doc id="2551040" url="https://pl.wikipedia.org/wiki?curid=2551040" title="Yosuke Eto">
Yosuke Eto



</doc>
<doc id="2551042" url="https://pl.wikipedia.org/wiki?curid=2551042" title="Felix Leslie Johnson">
Felix Leslie Johnson

Felix Leslie Johnson (ur. 1897 w Aberdeen, zm. 1981 w Leonardtown) – amerykański wojskowy, wiceadmirał United States Navy, uczestnik II wojny światowej, w latach 1949–1952 szef Biura Wywiadu Marynarki.
Życiorys.
Felix L. Johnson ukończył United States Naval Academy w 1919 roku. Służył początkowo na niszczycielach oraz trałowcu "Penguin" w składzie Yangtze Patrol. W 1926 roku powrócił do Akademii Marynarki jako instruktor, w latach 1928–1931 służył we Flocie Azjatyckiej, następnie na Wschodnim Wybrzeżu oraz w ramach dwuletniej misji morskiej w Brazylii. W 1939 roku objął dowodzenie niszczycielem "Lang".
W 1941 roku znów powrócił do Akademii, by dwa lata później zostać dowódcą transportowca wojska "President Adams". Uczestniczył w desancie na Bougainville, następnie został asystentem szefa sztabu admirała Halseya. W 1944 roku objął dowództwo nowego krążownika lekkiego "Springfield". W styczniu 1945 roku uczestniczył w eskorcie krążownika "Quincy", na którym prezydent Roosevelt udawał się na konferencję jałtańską. Następnie powrócił na Pacyfik, by wziąć udział w walkach o Okinawę. W połowie 1945 roku został odwołany do Waszyngtonu, gdzie służył w biurze personalnym marynarki a następnie został szefem wydziału public relations. W 1948 roku objął dowództwo niszczycieli Floty Atlantyckiej.
Od 1949 do września 1952 roku pełnił obowiązki szefa Biura Wywiadu Marynarki. Odszedł w stan spoczynku w stopniu wiceadmirała ("Vice Admiral"), by w 1954 roku powrócić do aktywnej służby jako przewodniczący Naval Reserve Evaluation Board. Ostatecznie odszedł na emeryturę w czerwcu 1962 roku. Zmarł w domu rodzinnym w Leonardtown w stanie Maryland w 1981 roku.

</doc>
<doc id="2551043" url="https://pl.wikipedia.org/wiki?curid=2551043" title="Gabriele Ferdinando Bentoglio">
Gabriele Ferdinando Bentoglio

Gabriele Ferdinando Bentoglio (ur. 7 marca 1962 w Trescore Balneario) – włoski duchowny katolicki, podsekretarz Papieskiej Rady ds. Duszpasterstwa Migrantów i Podróżujących.
Życiorys.
22 kwietnia 1989 otrzymał święcenia kapłańskie. 
6 maja 2010 został mianowany przez Benedykta XVI podsekretarzem Papieskiej Rady ds. Duszpasterstwa Migrantów i Podróżujących, zastępując na tym stanowisku ks. Novatusa Rugambwę.

</doc>
<doc id="2551045" url="https://pl.wikipedia.org/wiki?curid=2551045" title="Široké sedlo">
Široké sedlo



</doc>
<doc id="2551046" url="https://pl.wikipedia.org/wiki?curid=2551046" title="Lawson Ramage">
Lawson Ramage

Lawson Paterson Ramage (ur. 19 stycznia 1909 w Monroe Bridge, zm. 15 kwietnia 1990 w Bethesda) – amerykański wojskowy, wiceadmirał United States Navy, w okresie II wojny światowej jeden z asów wojny podwodnej, odznaczony Medalem Honoru.
Życiorys.
Lawson P. Ramage urodził się w miejscowości Monroe Bridge w stanie Massachusetts. W 1931 ukończył Akademię Marynarki Wojennej Stanów Zjednoczonych. Służył na niszczycielach USS „Dickerson” i USS „Lawrence” oraz krążowniku ciężkim USS „Louisville”, by w grudniu 1935, po ukończeniu kursów w szkole broni podwodnej w Naval Submarine Base New London otrzymać przydział na okręt podwodny USS S-29. W 1938 odbył studia podyplomowe w Akademii Marynarki Wojennej, zaś we wrześniu 1939 powrócił do służby na okręcie nawodnym, niszczycielu USS „Sands”, pełniąc funkcję pierwszego oficera. W lutym 1941 został członkiem sztabu dowódcy sił podwodnych Floty Pacyfiku w bazie Pearl Harbor na Hawajach. Przebywał w niej 7 grudnia 1941 podczas japońskiego nalotu, po którym Stany Zjednoczone przystąpiły do II wojny światowej.
W kwietniu następnego roku został oficerem nawigacyjnym na okręcie podwodnym USS „Grenadier”. Za swą służbę na tej jednostce został wyróżniony Srebrną Gwiazdą. W czerwcu 1942 objął dowództwo okrętu podwodnego USS „Trout”. Na swoim pierwszym patrolu zaatakował i uszkodził japoński lotniskowiec „Taiyō”, za co został odznaczony Navy Cross. W listopadzie awansował na komandora porucznika ("Commander"), zaś w czerwcu 1943 został dowódcą nowego okrętu podwodnego, USS „Parche”. Na drugim patrolu, współdziałając z okrętem podwodnym, USS „Steelhead”, zaatakował japoński konwój, zatapiając w śmiałej akcji dwa i uszkadzając kolejne dwa statki oraz przyczyniając się do zatopienia jeszcze jednego. Za ten wyczyn został, jako pierwszy żyjący oficer okrętu podwodnego, odznaczony Medalem Honoru.
W styczniu 1945 objął dowodzenie 2. Dywizjonem Okrętów Podwodnych Floty Pacyfiku. W sierpniu 1947 rozpoczął służbę w biurze Szefa Operacji Morskich, zaś w lipcu 1950, po ukończeniu studiów w Armed Forces Staff College, został oficerem sztabu dowódcy sił podwodnych Floty Atlantyckiej. We wrześniu 1951 powrócił do służby liniowej, jako dowódca 6. Dywizjonu Okrętów Podwodnych. Następnie obejmował szereg stanowisk liniowych i sztabowych, by w lipcu 1956 zostać awansowany do stopnia kontradmirała ("Rear Admiral"). Siedem lat później został wiceadmirałem ("Vice Admiral"). W 1964 objął dowodzenie Pierwszą Flotą. Następnie służył jako zastępca dowódcy i szef sztabu Floty Pacyfiku oraz szef Wojskowej Morskiej Służby Transportowej. Przeszedł w stan spoczynku w 1969.
Zmarł 15 kwietnia 1990 w Bethesda i został pochowany na Cmentarzu Narodowym w Arlington. Na jego cześć nazwano niszczyciel USS „Ramage”.

</doc>
<doc id="2551047" url="https://pl.wikipedia.org/wiki?curid=2551047" title="Sedlo Prislop">
Sedlo Prislop



</doc>
<doc id="2551048" url="https://pl.wikipedia.org/wiki?curid=2551048" title="Kemp Tolley">
Kemp Tolley

Kemp Tolley (ur. 29 kwietnia 1908 w Manili, zm. 28 października 2000 w Corbett) – amerykański wojskowy, historyk i publicysta, kontradmirał United States Navy, oficer wywiadu, uczestnik II wojny światowej, w czasie której wsławił się między innymi ucieczką z zajętych przez Japończyków Filipin do Australii na starym żaglowcu, po trwającym niemal trzy miesiące rejsie przez kontrolowane przez nieprzyjaciela akweny.
Życiorys.
Kemp Tolley urodził się w rodzinie amerykańskiego wojskowego służącego na Filipinach. Akademię Marynarki Wojennej ukończył w 1929 roku. Po okresie służby na morzu, w tym na pancernikach "Florida" i "Texas", w maju 1934 roku został skierowany do Europy, gdzie pełnił obowiązki oficera wywiadu wojskowego. W tym czasie nauczył się płynnie władać językiem rosyjskim. Poza tym posługiwał się swobodnie także językami: francuskim, niemieckim i hiszpańskim.
W 1937 roku został adiutantem dowódcy South China Patrol i zastępcą dowódcy kanonierki rzecznej "Tutuila" na górnej Jangcy, w ramach Yangtze Patrol. Równolegle pełnił obowiązki oficera wywiadu w Szanghaju. Po okresie pobytu w Stanach Zjednoczonych, jako instruktor w Akademii Marynarki Wojennej, powrócił do Azji. 4 grudnia 1941 roku został wyznaczony na dowódcę zmobilizowanego starego żaglowca z pomocniczym napędem dieslowskim, "Lanikai". Zgodnie z osobistym, tajnym rozkazem prezydenta Roosevelta miał on pełnić dozór na wysuniętej, narażonej na atak japoński pozycji. Według późniejszych słów samego Tolleya okręt, uzbrojony jedynie w antyczne działo trzyfuntowe i karabin maszynowy, miał być łatwym celem dla nieprzyjaciela i w razie potrzeby stanowić "casus belli" dla amerykańskiej administracji. Po ataku na Pearl Harbor misja została jednak odwołana. 26 grudnia 1941 roku szkuner opuścił Manilę, uciekając przed japońską ofensywą. Przepłynął na Jawę, gdzie uczestniczył w działaniach kampanii w Holenderskich Indiach Wschodnich, zaś tuż przed ich poddaniem odpłynął w dalszy rejs. Po trwającym 82 dni rejsie przez kontrolowane przez przeciwnika wody, 18 marca następnego roku dopłynął do Fremantle w Australii, jako jeden z nielicznych amerykańskich okrętów, któremu udało się opuścić wody filipińskie i indonezyjskie.
W maju 1942 roku Tolley został mianowany asystentem attaché morskiego w Moskwie. Pozostawał na tym stanowisku przez dwa kolejne lata, w 1944 roku żeniąc się z Rosjanką, Władą Gricenko. W tym samym czasie został awansowany do stopnia komandora ("Captain"). Ostatni rok wojny spędził na Pacyfiku, biorąc udział w walkach o Leyte, Iwo Jimę, Okinawę i operacjach na japońskich wodach wewnętrznych. Był raniony w kampanii na Okinawię.
Po zakończeniu wojny pełnił między innymi funkcje dyrektora wydziału wywiadowczego Armed Forces Staff College w Norfolk (1949–1952), dowódcy Amphibious Squadron 5 (1954–1956) oraz komendanta bazy floty w Jokosuce (1958–1959). W stan spoczynku przeszedł w lipcu 1959 roku, zaś w roku następnym został awansowany do stopnia kontradmirała ("Rear Admiral") i, w związku z wojną wietnamską, powrócił na krótki czas do służby czynnej jako dowódca konwoju z San Diego na Hawaje.
Na emeryturze osiadł w Monkton w stanie Maryland. Współpracował z licznymi pismami fachowymi, w tym "Proceedings of the US Naval Institute" oraz "Shipmate", wydawanym przez US Naval Academy. Był autorem książek: "Yangtze River Patrol: the U.S. Navy in China" (1971), "Cruise of the Lanikai: Incitement to War" (1973) oraz "Caviar and Commisars: the Experiences of a U.S. Naval Officer in Stalin’s Russia" (1983). 9 czerwca 1992 roku został członkiem Defense Attaché System Hall of Fame. Zmarł 28 października 2000 roku w swoim domu w Corbett w stanie Maryland.

</doc>
<doc id="2551049" url="https://pl.wikipedia.org/wiki?curid=2551049" title="Rovienková kotlina">
Rovienková kotlina

Słowacka nazwa wspólna dla kotlin w Dolinie Staroleśnej w Tatrach Wysokich:

</doc>
<doc id="2551050" url="https://pl.wikipedia.org/wiki?curid=2551050" title="Jezioro Bryńskie Północne">
Jezioro Bryńskie Północne

Jezioro Bryńskie Północne – jezioro w woj. kujawsko-pomorskim, w powiecie brodnickim, w gminie Górzno, leżące na terenie Garbu Lubawskiego.
Dane morfometryczne.
Powierzchnia zwierciadła wody wynosi 27,9 ha.
Zwierciadło wody położone jest na wysokości 115,4 m n.p.m.. Średnia głębokość jeziora wynosi 2,2 m, natomiast głębokość maksymalna 7,0 m.
Na podstawie badań przeprowadzonych w 2000 roku wody jeziora zaliczono do II klasy czystości i II kategorii podatności na degradację.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Bryńskie Północne".

</doc>
<doc id="2551051" url="https://pl.wikipedia.org/wiki?curid=2551051" title="Peter Lesser">
Peter Lesser

Peter Lesser (ur. 15 sierpnia 1941) – niemiecki skoczek narciarski, reprezentant Niemieckiej Republiki Demokratycznej, piąty zawodnik Mistrzostw Świata 1962, w latach 1965–1966 rekordzista świata w długości skoku narciarskiego.
W lutym 1962 uczestniczył w mistrzostwach świata w narciarstwie klasycznym. W konkursie skoków na skoczni K-90 zajął piąte miejsce. W kolejnych mistrzostwach zajął dziewiąte miejsce na skoczni normalnej i 23. na skoczni dużej.
W latach 1960–1968 startował w konkursach Turnieju Czterech Skoczni. Pięciokrotnie plasował się w pierwszej dziesiątce zawodów. Najwyższe miejsce zajął 30 grudnia 1966 w Oberstdorfie, gdzie był drugi. Było to jedyne miejsce na podium w karierze Lessera.
W 1965 poprawił ówczesny rekord świata w długości skoku narciarskiego. Na skoczni w Tauplitz skoczył 145 metrów, co było wynikiem o metr lepszym od dotychczasowego rekordu. Wynik Lessera był najlepszym na świecie do 1966, kiedy poprawił go Bjørn Wirkola.

</doc>
<doc id="2551052" url="https://pl.wikipedia.org/wiki?curid=2551052" title="Joseph Worthington">
Joseph Worthington

Joseph Muse Worthington (ur. 11 marca 1902 w Annapolis, zm. 29 października 1986) – amerykański wojskowy, kontradmirał United States Navy, uczestnik II wojny światowej.
Życiorys.
Joseph M. Worthington ukończył United States Naval Academy w 1924 roku. Odbył również kursy w Army Industrial College oraz Naval War College. W 1940 roku został oficerem artyleryjskim krążownika "Northampton", odpowiedzialnym za przeprowadzane próby wykorzystania wczesnego radaru do kierowania ogniem. W 1941 roku objął dowodzenie niszczycielem "Benham". Brał udział w bitwie pod Midway i kampanii na wodach Guadalcanalu. W 1944 roku został członkiem sztabu admirała Royala E. Ingersolla, dowódcy Floty Atlantyckiej. W 1945 roku, jako dowódca eskadry niszczycieli, powrócił na Pacyfik, biorąc udział w walkach o Okinawę i operacjach wokół wysp japońskich.
Po zakończeniu wojny obejmował różne stanowiska sztabowe. Przeszedł w stan spoczynku 30 czerwca 1954 roku, w stopniu kontradmirała ("Rear Admiral"). Osiadł na Gibson Island. Na emeryturze zajął się redakcją zbioru raportów wojennych swego byłego przełożonego, admirała Ingersolla. Zmarł w 1986 roku.

</doc>
<doc id="2551053" url="https://pl.wikipedia.org/wiki?curid=2551053" title="Roháč">
Roháč



</doc>
<doc id="2551054" url="https://pl.wikipedia.org/wiki?curid=2551054" title="Račkovo sedlo">
Račkovo sedlo



</doc>
<doc id="2551055" url="https://pl.wikipedia.org/wiki?curid=2551055" title="Józef Kurek (żołnierz AK)">
Józef Kurek (żołnierz AK)

Józef Kurek ps. „Halny” (ur. 30 listopada 1913 w Koźmicach Wielkich, zm. 9 października 1997 w Bielsku-Białej) – polski wojskowy, oficer Wojska Polskiego, uczestnik kampanii wrześniowej, żołnierz Armii Krajowej, po zakończeniu wojny nauczyciel wychowania fizycznego, instruktor narciarski. Kawaler Orderu Virtuti Militari.
Życiorys.
Józef Kurek był synem Jana, górnika w kopalni soli w Wieliczce oraz Wiktorii z Pirowskich. Ukończył Gimnazjum im. Jana Matejki w Wieliczce, egzamin dojrzałości złożył w 1934 roku. Po trzyletnim pobycie w Szkole Podchorążych Piechoty w Komorowie-Ostrowie, w 1937 roku otrzymał promocję na podporucznika piechoty służby stałej. Służył w 73. pułku piechoty w Katowicach. Podczas kampanii wrześniowej walczył w składzie 201. pułku piechoty, 55. Dywizji Piechoty w Armii Kraków. Wzięty do niewoli niemieckiej, uciekł w październiku 1939 roku. W 1940 roku został zaprzysiężony do Związku Walki Zbrojnej przez podporucznika Franciszka Lembasa „Zgrzebnioka”. Przyjął pseudonim „Halny”.
Wraz z braćmi Władysławem i Franciszkiem zorganizował budowę konspiracyjnego schronu dla wielickiego Kedywu pod własnym domem rodzinnym w Koźmicach Wielkich. Od 1941 roku działał w obwodzie AK Jędrzejów, jako zastępca dowódcy obwodu i szef referatu operacyjnego. Odpowiadał za sprawy szkoleniowe, magazynowanie broni i sprzętu, opracowanie planów operacyjnych, także akcji „Burza”, odbieranie zrzutów lotniczych. W akcji „Burza” dowodził batalionem Jędrzejowskiego Pułku Piechoty AK. Awansował do stopnia porucznika, następnie kapitana. Po 1943 roku należał do organizacji NIE. Za swoje zasługi w walce został odznaczony Krzyżem Srebrnym Orderu Virtuti Militari, Krzyżem Walecznych, Krzyżem Armii Krajowej oraz Medalem Za udział w wojnie obronnej 1939.
Po zakończeniu wojny ukończył w 1948 roku Studium Wychowania Fizycznego Uniwersytetu Jagiellońskiego (dyplom magisterski uzyskał w 1960 roku w Wyższej Szkole Wychowania Fizycznego w Krakowie). Od 1949 roku pracował jako nauczyciel w I Liceum Ogólnokształcącym im. Mikołaja Kopernika w Bielsku-Białej. Był instruktorem narciarskim Polskiego Związku Narciarskiego. Napisał kilkanaście publikacji dotyczących szkolnych urządzeń sportowych i wychowania fizycznego. Został odznaczony między innymi Krzyżem Kawalerskim Orderu Odrodzenia Polski, Złotym Krzyżem Zasługi, Medalem Komisji Edukacji Narodowej, Złotą Odznaką ZNP, Złotą Odznaką „Zasłużony dla rozwoju województwa katowickiego”.
Zmarł w 1997 roku i został pochowany na Cmentarzu Komunalnym w Kamienicy. W 1998 roku jego imieniem nazwano jedną z ulic w Jędrzejowie.
Jego synem był Piotr Wojciech Kurek, polski fizyk i działacz kombatancki.

</doc>
<doc id="2551056" url="https://pl.wikipedia.org/wiki?curid=2551056" title="Społeczna Wyższa Szkoła Przedsiębiorczości i Zarządzania w Łodzi">
Społeczna Wyższa Szkoła Przedsiębiorczości i Zarządzania w Łodzi



</doc>
<doc id="2551057" url="https://pl.wikipedia.org/wiki?curid=2551057" title="Wolfgang Happle">
Wolfgang Happle

Wolfgang Happle (ur. 16 października 1940) – niemiecki skoczek narciarski startujący w barwach RFN, ósmy zawodnik Mistrzostw Świata 1966, inspektor FIS do spraw skoczni narciarskich.
Dwukrotnie uczestniczył w mistrzostwach świata w narciarstwie klasycznym. W 1962 w konkursie na skoczni K-90 zajął jedenaste miejsce. W kolejnych mistrzostwach zajął 26. miejsce na skoczni normalnej i ósme na skoczni dużej.
W latach 1958–1968 startował w konkursach Turnieju Czterech Skoczni. Sześciokrotnie plasował się w pierwszej dziesiątce zawodów, w tym dwukrotnie na podium. Na podium stanął 1 stycznia 1962 w Garmisch-Partenkirchen oraz pięć dni później w Bischofshofen. W obu przypadkach zajął trzecią pozycję.
Jest inspektorem Międzynarodowej Federacji Narciarskich do spraw skoczni narciarskich.

</doc>
<doc id="2551058" url="https://pl.wikipedia.org/wiki?curid=2551058" title="Parichvost">
Parichvost



</doc>
<doc id="2551059" url="https://pl.wikipedia.org/wiki?curid=2551059" title="Paweł Sikora (antropolog)">
Paweł Sikora (antropolog)

Paweł Sikora (ur. 7 czerwca 1912 w Nawsiu, zm. 7 października 2002 w Krakowie) – polski naukowiec, antropolog, profesor zwyczajny, wykładowca Uniwersytetu Jagiellońskiego.
Życiorys.
Paweł Sikora urodził się w Nawsiu na Śląsku Cieszyńskim, egzamin dojrzałości złożył w gimnazjum humanistycznym w Cieszynie, gdzie jednym z jego nauczycieli był Julian Przyboś. W 1933 roku rozpoczął studia na Wydziale Przyrodniczym Uniwersytetu Jagiellońskiego. Absolutorium uzyskał w 1938 roku, po czym został asystentem w Katedrze Antropologii. Podczas II wojny światowej pracował w wytwórni szczepionek profesora Odo Bujwida, był także skarbnikiem Towarzystwa Asystentów UJ.
W 1945 roku powrócił do pracy na Uniwersytecie Jagiellońskim, w tym samym roku uzyskał tytuł magistra, zaś w 1950 doktoryzował się. W latach 1952–1953 był członkiem Senatu UJ. Habilitację uzyskał w 1964, tytuł profesora nadzwyczajnego w 1972 roku. W latach 1976–1982 był kierownikiem Katedry Antropologii, w 1982 roku został mianowany profesorem zwyczajnym. Był członkiem Komitetu Antropologicznego Polskiej Akademii Nauk, członkiem honorowym Polskiego Towarzystwa Antropologicznego, długoletnim prezesem Krakowskiego Oddziału Towarzystwa Przyrodników im. Mikołaja Kopernika. Został odznaczony między innymi Krzyżem Kawalerskim Orderu Odrodzenia Polski i Medalem Komisji Edukacji Narodowej.
Współzałożyciel Koła Macierzy Ziemi Cieszyńskiej w Krakowie.
Zmarł w 2002 roku i został pochowany na cmentarzu ewangelicko-augsburskim w Skoczowie.

</doc>
<doc id="2551060" url="https://pl.wikipedia.org/wiki?curid=2551060" title="Kwas cyklo-trifosforowy">
Kwas cyklo-trifosforowy



</doc>
<doc id="2551062" url="https://pl.wikipedia.org/wiki?curid=2551062" title="Stanisław Cynarski">
Stanisław Cynarski

Stanisław Cynarski (ur. 18 sierpnia 1923 w Różance, zm. 24 listopada 1996 w Jaśle) – polski historyk, regionalista, doktor habilitowany, profesor nadzwyczajny Uniwersytetu Jagiellońskiego. Honorowy Obywatel miast Krosna i Jasła.
Życiorys.
Ukończył szkołę powszechną w Wielopolu Skrzyńskim, następnie rozpoczął naukę w gimnazjum w Ropczycach. Po wybuchu II wojny światowej uczył się na tajnych kompletach, w latach 1942–1944 był żołnierzem Armii Krajowej. Egzamin dojrzałości złożył w Przemyślu w 1946 roku.
Pracował jako nauczyciel w szkołach podstawowych w Szkodnej i Gliniku, w 1950 roku rozpoczął studia historyczne w Państwowej Wyższej Szkole Pedagogicznej w Krakowie, które kontynuował na Uniwersytecie Jagiellońskim. Dyplom magistra uzyskał w 1955 roku. Przez kolejne cztery lata był aspirantem w Katedrze Historii Polski Nowożytnej, następnie starszym asystentem w Katedrze (później Zakładzie) Historii Powszechnej Średniowiecznej Uniwersytetu Jagiellońskiego. W latach 1958–1960 był również pracownikiem Muzeum w Krośnie.
W 1961 roku uzyskał doktorat, w 1963 stanowisko adiunkta. Habilitację uzyskał w 1970 roku, na podstawie rozprawy "Paolo Sarpi i jego związki z Polską". W latach 1979–1990 był kierownikiem Zakładu Historii Powszechnej Średniowiecznej. Prowadził badania nad kulturą szlachecką w Polsce XVI i XVII wieku, stosunkami polsko-włoskimi w XVI wieku oraz studia regionalne historii Małopolski i Podkarpacia w wiekach XIV–XVIII. Był autorem licznych prac naukowych, redaktorem „Prac Historycznych Uniwersytetu Jagiellońskiego” oraz serii „Studia Italo-Polonica”, członkiem Polskiego Towarzystwa Historycznego oraz Komisji Odrodzenia i Reformacji Polskiej Akademii Nauk. Brał udział w pracach Głównej Komisji Badania Zbrodni Hitlerowskich w Polsce. Ne emeryturę przeszedł w 1993 roku.
Został odznaczony między innymi Krzyżem Kawalerskim Orderu Odrodzenia Polski, Złotym Krzyżem Zasługi, odznaką honorową Zasłużony Działacz Kultury oraz Odznaką „Za zasługi dla województwa krośnieńskiego”. Otrzymał tytuł Honorowego Obywatela miasta Krosna.
Zmarł w 1996 roku w Jaśle, został pochowany na tamtejszym cmentarzu komunalnym.

</doc>
<doc id="2551063" url="https://pl.wikipedia.org/wiki?curid=2551063" title="Modré pleso">
Modré pleso



</doc>
<doc id="2551064" url="https://pl.wikipedia.org/wiki?curid=2551064" title="Arne Dalslåen">
Arne Dalslåen

Arne Dalslåen – norweski skoczek narciarski, uczestnik Mistrzostw Świata w Narciarstwie Klasycznym 1962.
W lutym 1962 uczestniczył w mistrzostwach świata w narciarstwie klasycznym. W konkursie skoków na skoczni dużej uplasował się na 36. miejscu, a na skoczni normalnej był 26.

</doc>
<doc id="2551065" url="https://pl.wikipedia.org/wiki?curid=2551065" title="Arne Dalslaen">
Arne Dalslaen



</doc>
<doc id="2551066" url="https://pl.wikipedia.org/wiki?curid=2551066" title="Lúčne sedlo">
Lúčne sedlo



</doc>
<doc id="2551067" url="https://pl.wikipedia.org/wiki?curid=2551067" title="Zamieszki na stadionie w Port Saidzie">
Zamieszki na stadionie w Port Saidzie

Tragedia na stadionie w Port Saidzie – wydarzyła się 1 lutego 2012 roku na stadionie w egipskim mieście Port Said. Po zakończeniu meczu między drużynami Al-Masry Port Said oraz Al-Ahly Kair, doszło do zamieszek, w wyniku których zginęły 74 osoby, a blisko 1000 zostało rannych. Incydent ten jest największą stadionową katastrofą, jaka kiedykolwiek wydarzyła się w Egipcie.
Mecz i zamieszki.
1 lutego 2012 roku na stadionie w Port Saidzie doszło do ligowego meczu drużyny Al-Masry z Al-Ahly. Kluby te oraz ich kibice są odwiecznymi rywalami. Spotkanie rozpoczęło się o godzinie 15:30. Po pierwszej połowie drużyna gości prowadziła 1:0. Ostatecznie mecz zakończył się zwycięstwem drużyny gospodarzy 3:1, a tym samym klub z Kairu doznał pierwszej porażki w sezonie. Po zakończonym meczu kibice gospodarzy licznie wtargnęli na murawę, podążając następnie w kierunku sektora gości. Piłkarze Al-Ahly, gonieni przez kibiców zdążyli uciec do szatni, jednak trener gości, Manuel José nie zdążył się ukryć i został pobity. Pod trybuną przyjezdnych doszło do starcia kibiców. Wiele osób było uzbrojonych w noże, butelki oraz kamienie. Zamieszki bezskutecznie usiłowali stłumić policjanci oraz ochroniarze, choć postawa służb porządkowych na stadionie budzi kontrowersje i jest oceniana jako zbyt bierna, lub wręcz tendencyjna. Z niewiadomych powodów zamknięta była również brama w tunelu, przez który próbowali uciekać kibice, co doprowadziło do śmierci wielu z nich. Kilkanaście minut później, starcia przeniosły się na tereny położone przed stadionem.
Ostatecznie, w wyniku starć zginęły 74 osoby, a blisko 1000 zostało rannych. Wśród ofiar znalazło się 72 kibiców Al-Ahly, 1 kibic Al-Masry oraz 1 policjant. Minister zdrowia Hesham Sheiha poinformował, że wśród ofiar są ochroniarze i policjanci, którzy próbowali stłumić zamieszki. Według świadków, wiele osób zostało zadeptanych, gdy kibice usiłowali wedrzeć się na murawę stadionu; inni natomiast mieli ponieść śmierć spadając z wyższych części trybun.
Reakcje władz.
Po tragedii, egipska federacja piłkarska podjęła decyzję o zawieszeniu wszelkich rozgrywek piłkarskich do odwołania. Ponadto, premier Egiptu – Kamal al-Dżanzuri, ogłosił dymisję całego zarządu rodzimej federacji piłkarskiej. Zdymisjonowany został również gubernator Port Saidu.
2 lutego rządząca w Egipcie Najwyższa Rada Wojskowa ogłosiła trzydniową żałobę narodową.
26 stycznia 2013 sąd w Port Saidzie ogłosił wyrok śmierci przez powieszenie na 21 pseudokibicach odpowiedzialnych o udział w zamieszkach w Port Saidzie. Tuż po ogłoszeniu wyroku przed budynkiem więzienia, w którym przetrzymywani są oskarżeni i skazani, wybuchły kolejne zamieszki. Setki kibiców, owacyjnie przyjęło wyrok, jednak pozostała część zaatakowała policję. Rozwścieczeni kibice atakowali posterunki policji i sympatyków innych drużyn. W ulicznych zamieszkach zginęły 22 osoby.

</doc>
<doc id="2551068" url="https://pl.wikipedia.org/wiki?curid=2551068" title="Józef Gąsienica-Bryjak">
Józef Gąsienica-Bryjak

Józef Gąsienica-Bryjak (ur. 17 lipca 1937 w Zakopanem, zm. w kwietniu 2002 w Zakopanem) – polski skoczek narciarski i kombinator norweski, uczestnik Mistrzostw Świata w Narciarstwie Klasycznym 1962 w Zakopanem, mistrz Polski w skokach narciarskich i kombinacji norweskiej. Reprezentował AZS Zakopane.
15 stycznia 1960 roku w Wiśle zajął trzecie miejsce w Pucharze Beskidów, przegrywając ze Zdzisławem Hryniewieckim i Władysławem Tajnerem. W lutym 1962 wziął udział w mistrzostwach świata w narciarstwie klasycznym w Zakopanem. W konkursie skoków na skoczni K-60 zajął 36. miejsce.
W 1959 roku Józef Gąsienica-Bryjak został mistrzem Polski w kombinacji norweskiej, a rok i dwa lata później zdobył takie same tytuły w skokach narciarskich; w 1962 był trzeci na normalnym obiekcie.

</doc>
<doc id="2551069" url="https://pl.wikipedia.org/wiki?curid=2551069" title="Litvorové sedlo">
Litvorové sedlo



</doc>
<doc id="2551070" url="https://pl.wikipedia.org/wiki?curid=2551070" title="Stanisław Gawęda">
Stanisław Gawęda

Stanisław Gawęda ps. „Zagończyk”, „Kowalski” (ur. 16 lutego 1914 w Śledziejowicach, zm. 30 marca 1994 w Wieliczce) – polski historyk, nauczyciel gimnazjalny i akademicki, profesor nadzwyczajny Uniwersytetu Jagiellońskiego, uczestnik kampanii wrześniowej, członek Organizacji Orła Białego, żołnierz Batalionów Chłopskich i Armii Krajowej.
Życiorys.
Stanisław Gawęda był synem Andrzeja, górnika w kopalni soli w Wieliczce oraz Anny Karamon. W 1933 roku ukończył wielickie Gimnazjum im. Jana Matejki, w 1937 roku studia historyczne na Wydziale Filozoficznym Uniwersytetu Jagiellońskiego, uzyskując dyplom nauczyciela szkół średnich. Uczył w swoim macierzystym gimnazjum w Wieliczce.
We wrześniu 1939 roku wziął udział w walkach jako dowódca plutonu w 20 pułku piechoty, w stopniu plutonowego podchorążego. Został wzięty do niewoli niemieckiej, pod koniec września uciekł i przedostał się do rodzinnej miejscowości. W listopadzie wstąpił do Organizacji Orła Białego, po jej rozwiązaniu działał w strukturach Batalionów Chłopskich i Armii Krajowej. Od 1941 roku brał udział w tajnym nauczaniu, w 1943 roku został przewodniczącym konspiracyjnej Powiatowej Komisji Oświaty i Kultury w powiecie krakowskim. Należał również do Tajnej Organizacji Nauczycielskiej. Aresztowany w grudniu 1944 roku, podczas przeprowadzania tajnego egzaminu maturalnego, był więziony na Montelupich do wyzwolenia Krakowa. Inwigilowany przez Urząd Bezpieczeństwa, przez pewien czas ukrywał się.
W 1950 roku został pracownikiem naukowym Uniwersytetu Jagiellońskiego, w 1982 roku profesorem nadzwyczajnym. Był autorem licznych publikacji naukowych, w tym:
Współredagował pracę zbiorową "Wieliczka - dzieje miasta", publikował między innymi w „Zeszytach Historycznych”. Był członkiem Głównej Komisji Badania Zbrodni Hitlerowskich w Polsce.
Został odznaczony między innymi: Krzyżem Walecznych, Złotym Krzyżem Zasługi z Mieczami, Krzyżem Partyzanckim, medalem „Za udział w wojnie obronnej 1939”, Medalem Zwycięstwa i Wolności, Odznaką ZNP „Za tajne nauczanie”.
Zmarł w 1994 roku w Wieliczce i został pochowany na miejscowym cmentarzu komunalnym.

</doc>
<doc id="2551071" url="https://pl.wikipedia.org/wiki?curid=2551071" title="Končistá">
Končistá



</doc>
<doc id="2551073" url="https://pl.wikipedia.org/wiki?curid=2551073" title="Józef Czuma">
Józef Czuma

Józef Czuma vel Józef Gaweł vel Zygmunt Krokowski ps. „Skryty”, „Krótki” (ur. 6 lutego 1915 w Niepołomicach, zm. prawdopodobnie 19 lipca 1944 w Warszawie) – porucznik Wojska Polskiego, cichociemny, oficer Kedywu, zamordowany przez hitlerowców.
Życiorys.
Józef Czuma był synem Józefa i Marii z domu Terczyńska i krewnym Ignacego Czumy. Ukończył gimnazjum w Bochni, egzamin dojrzałości składając w 1934 roku oraz szkołę podchorążych. 1 października 1938 roku otrzymał promocję oficerską. W kampanii wrześniowej brał udział w obronie Lwowa. Przez krótki czas przebywał w niewoli niemieckiej, uciekł i 4 grudnia przedostał się na Węgry a następnie do Francji i Wielkiej Brytanii.
Po ukończeniu kursu w zakresie dywersji, 29 listopada 1942 roku został zaprzysiężony jako cichociemny, 1 stycznia 1943 roku awansowany do stopnia porucznika. Zrzucony do kraju w nocy z 17 na 18 lutego 1943 roku, odniósł kontuzję podczas lądowania. Po aklimatyzacji i dojściu do zdrowia został przydzielony do Kedywu Okręgu AK Warszawa, dowodził własnym oddziałem. Na jego czele wykonał szereg akcji dywersyjnych i sabotażowych w okolicach Warszawy, Otwocka i Celestynowa. W nocy z 11 na 12 grudnia 1943 oddział pod dowództwem Józefa Czumy ps. „Skryty” dokonał jednej z akcji dywersyjnych. W wyniku ataku na niemiecki pociąg z żołnierzami Wehrmachtu i zaopatrzeniem zginęło 120 Niemców.
Poszukiwany przez Gestapo, został aresztowany 12 lipca 1944 roku w centrum Warszawy. Osadzony w alei Szucha, został zamordowany, najprawdopodobniej zakatowany podczas przesłuchania 19 lipca.
Odznaczenia.
Pośmiertnie został odznaczony Krzyżem Srebrnym Orderu Virtuti Militari nr 13653.

</doc>
<doc id="2551074" url="https://pl.wikipedia.org/wiki?curid=2551074" title="Władysław Skubisz">
Władysław Skubisz

Władysław Skubisz ps. „Pingwin” (ur. 24 stycznia 1922 w Krasnem, zm. 21 października 1944 w lasach głogowskich) – polski wojskowy, podoficer Armii Krajowej, żołnierz oddziału dywersyjnego Inspektoratu AK Rzeszów, uczestnik akcji Kośba, odznaczony Krzyżem Srebrnym Orderu Virtuti Militari. Zamordowany przez Smiersz.
Życiorys.
Władysław Skubisz był w latach 1936–1939 uczniem I Gimnazjum w Rzeszowie. Od 1942 roku był zaprzysiężonym żołnierzem Armii Krajowej, ukończył Szkołę Podchorążych. Został dowódcą plutonu dywersyjno-sabotażowego. 25 maja 1944 roku wziął ochotniczo udział w akcji Kośba, zamachu na dwóch rzeszowskich gestapowców. Został za nią, podobnie jak pozostali trzej uczestnicy (Michał Bereś ps. „Bern”, Henryk Kunysz ps. „Szczygieł” oraz Władysław Leja ps. „Trznadel” – pośmiertnie) odznaczony Krzyżem Srebrnym Orderu Virtuti Militari.
30 września 1944 roku został aresztowany w Krasnem przez komunistyczne organy bezpieczeństwa. Skazany przez sąd wojenny I Frontu Ukraińskiego na śmierć za przynależność do Armii Krajowej i posiadanie broni, został rozstrzelany przez funkcjonariuszy Smierszu w lasach w okolicy Głogowa Małopolskiego.
Imię Władysława Skubisza ps. „Pingwin” nosi jedna z rzeszowskich ulic.

</doc>
<doc id="2551075" url="https://pl.wikipedia.org/wiki?curid=2551075" title="John Balfanz">
John Balfanz

John Carlyle Balfanz (ur. 23 czerwca 1940 w Minneapolis, zm. 11 listopada 1991 w Denver) – amerykański skoczek narciarski, uczestnik Zimowych Igrzysk Olimpijskich 1964 i 1968, reprezentant klubu Minneapolis.
Kariera.
Dwukrotnie wystartował w zimowych igrzyskach olimpijskich. Po raz pierwszy miało to miejsce w Innsbrucku w 1964, gdzie zajął dziesiąte miejsce na skoczni normalnej i 41. na skoczni dużej. Podczas igrzysk w 1968 był 33. na obiekcie normalnym i 42. na obiekcie dużym.
W lutym 1962 uczestniczył w mistrzostwach świata w narciarstwie klasycznym. W konkursie skoków na skoczni K-90 zajął 32. miejsce, a na skoczni K-60 był 60. W kolejnych mistrzostwach zajął 26. miejsce na skoczni normalnej i 16. na skoczni dużej.
W latach 1962–1968 startował w konkursach Turnieju Czterech Skoczni. Siedmiokrotnie plasował się w pierwszej dziesiątce zawodów, a raz zajął miejsce na podium – 6 stycznia 1963 w Bischofshofen był trzeci.
W 1968 zakończył sportową karierę.

</doc>
<doc id="2551077" url="https://pl.wikipedia.org/wiki?curid=2551077" title="Bernard Strean">
Bernard Strean

Bernard Max Strean (ur. 16 grudnia 1910 w Big Cabin, zm. 1 czerwca 2002 w Arlington) – amerykański wojskowy, wiceadmirał United States Navy, pilot marynarki w wojnie na Pacyfiku, w latach 60. dowódca pierwszego zespołu floty złożonego wyłącznie z okrętów o napędzie jądrowym.
Życiorys.
Bernard M. Strean ukończył Akademię Marynarki Wojennej w 1933 roku. Dwa lata później, po ukończeniu kursu pilotażu, został lotnikiem morskim. W maju 1943 roku objął dowodzenie 1. dywizjonem myśliwskim na pokładzie lotniskowca „Yorktown”, w latach 1944–1945 dowodził 98. i 75 Grupą Powietrzną. Brał udział w bitwie na Morzu Filipińskim i walkach nad Marianami.
Po zakończeniu wojny obejmował różne funkcje liniowe i sztabowe, służył między innymi w biurze Szefa Operacji Morskich. W 1961 roku został dowódcą Patrol Force Siódmej Floty i jednocześnie dowódcą US Taiwan Patrol Force. W 1963 roku objął dowodzenie 2. Eskadrą Lotniskowców, rok później poprowadził w wokółziemskim rejsie (operacja Sea Orbit) pierwszy w historii zespół operacyjny floty złożony wyłącznie z okrętów o napędzie jądrowym. W latach 1968–1971 służył w bazie lotniczej w Pensacoli. W 1971 roku przeszedł w stan spoczynku w stopniu wiceadmirała ("Vice Admiral"). Był konsultantem przy produkcji filmu "Bitwa o Midway" (1976).
Na emeryturze osiadł w Arlington w stanie Wirginia. Zmarł w tamtejszym szpitalu 1 czerwca 2002 roku.

</doc>
<doc id="2551078" url="https://pl.wikipedia.org/wiki?curid=2551078" title="Ueli Scheidegger">
Ueli Scheidegger

Ueli Scheidegger (ur. 22 lipca 1938) – szwajcarski skoczek narciarski, uczestnik Mistrzostw Świata w Narciarstwie Klasycznym 1962 i Zimowych Igrzysk Olimpijskich 1964.
W lutym 1962 uczestniczył w mistrzostwach świata w narciarstwie klasycznym. W konkursie skoków na skoczni K-90 zajął 22. miejsce, a na skoczni K-60 był siedemnasty.
W latach 1959–1964 startował w konkursach Turnieju Czterech Skoczni. Najlepsze miejsce w konkursie zajął 30 grudnia 1961 w Innsbrucku, kiedy był 18.

</doc>
<doc id="2551079" url="https://pl.wikipedia.org/wiki?curid=2551079" title="Jezioro Wójtowskie">
Jezioro Wójtowskie

Jezioro Wójtowskie – jezioro w woj. kujawsko-pomorskim, w powiecie włocławskim, w gminie Włocławek, leżące na terenie Kotliny Płockiej. Położone na terenie Gostynińsko-Włocławskiego Parku Krajobrazowego.
Dane morfometryczne.
Powierzchnia zwierciadła wody wynosi 10,6 ha.
Zwierciadło wody położone jest na wysokości 66,4 m n.p.m. Średnia głębokość jeziora wynosi 3,2 m, natomiast głębokość maksymalna 6,5 m.
Na podstawie badań przeprowadzonych w 2004 roku wody jeziora zaliczono do II klasy czystości i III kategorii podatności na degradację.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Wójtowskie".

</doc>
<doc id="2551080" url="https://pl.wikipedia.org/wiki?curid=2551080" title="Jezioro Wójtowskie Duże">
Jezioro Wójtowskie Duże

Jezioro Wójtowskie Duże – jezioro w woj. kujawsko-pomorskim, w powiecie włocławskim, w gminie Włocławek, leżące na terenie Kotliny Płockiej. Położone na terenie Gostynińsko-Włocławskiego Parku Krajobrazowego.
Dane morfometryczne.
Powierzchnia zwierciadła wody wynosi 20,6 ha.
Zwierciadło wody położone jest na wysokości 66,6 m n.p.m. Średnia głębokość jeziora wynosi 3,1 m, natomiast głębokość maksymalna 8,0 m.
Na podstawie badań przeprowadzonych w 2004 roku wody jeziora zaliczono do II klasy czystości i III kategorii podatności na degradację.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Wójtowskie Duże".

</doc>
<doc id="2551081" url="https://pl.wikipedia.org/wiki?curid=2551081" title="Jezioro Wójtowskie Małe">
Jezioro Wójtowskie Małe

Jezioro Wójtowskie Małe – jezioro w woj. kujawsko-pomorskim, w powiecie włocławskim, w gminie Włocławek, leżące na terenie Kotliny Płockiej. Położone na terenie Gostynińsko-Włocławskiego Parku Krajobrazowego.
Dane morfometryczne.
Powierzchnia zwierciadła wody wynosi 9,2 ha.
Zwierciadło wody położone jest na wysokości 66,6 m n.p.m.. Średnia głębokość jeziora wynosi 3,9 m, natomiast głębokość maksymalna 8,5 m.
Na podstawie badań przeprowadzonych w 2004 roku wody jeziora zaliczono do II klasy czystości i III kategorii podatności na degradację.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Wójtowskie Małe". W różnych publikacjach i na mapach topograficznych jezioro to występuje pod nazwą .

</doc>
<doc id="2551082" url="https://pl.wikipedia.org/wiki?curid=2551082" title="Departament Oberá">
Departament Oberá

Departament Oberá – jeden z 17 departamentów argentyńskiej prowincji Misiones. Stolicą departamentu jest miasto Oberá.
Powierzchnia departamentu wynosi 1620 km². Na obszarze tym w 2010 roku mieszkało 106 882 ludzi, czyli gęstość zaludnienia wynosiła 66,0 mieszkańców/km².
Od zachodu poprzez rzekę Urugwaj graniczy z Brazylią. Wokół niego znajdują się departamenty: San Javier, Leandro N. Alem, Candelaria, San Ignacio, Cainguás oraz 25 de Mayo.

</doc>
<doc id="2551083" url="https://pl.wikipedia.org/wiki?curid=2551083" title="Donald Bradley Duncan">
Donald Bradley Duncan

Donald Bradley Duncan (ur. 1 września 1896, zm. 8 września 1975 w Pensacoli) – amerykański wojskowy, admirał United States Navy, lotnik morski, w czasie II wojny światowej dowódca lotniskowców i członek sztabu Floty Pacyfiku.
Życiorys.
Donald B. Duncan pochodził ze stanu Michigan. Akademię Marynarki Wojennej ukończył w 1917 roku. Po odbyciu kursów pilotażu uzyskał specjalizację pilota morskiego. Do wybuchu II wojny światowej pełnił szereg funkcji na morzu i w sztabach, ukończył również studia podyplomowe w Akademii Marynarki oraz studia inżynierskie na Harvard University.
W 1941 roku objął dowództwo "Long Island", wprowadzanego do służby pierwszego lotniskowca eskortowego US Navy. Rok później został pierwszym dowódcą lotniskowca uderzeniowego "Essex". Uczestniczył w planowaniu rajdu Doolittle'a, brał udział w atakach na Wake i Marcus. W późniejszym okresie wojny był członkiem sztabu i zastępcą dowódcy Floty Pacyfiku, w stopniu wiceadmirała ("Vice Admiral"). We wrześniu 1944 roku uczestniczył w amerykańsko-kanadyjsko-brytyjskiej konferencji "Octagon".
Po zakończeniu działań wojennych obejmował szereg stanowisk sztabowych, między innymi w biurze Szefa Operacji Morskich (jako wiceszef w latach 1951–1956), dowodził również Second Task Fleet, operującą w rejonie Bliskiego Wschodu i Zatoki Perskiej. Przeszedł w stan spoczynku w stopniu pełnego admirała ("Admiral") w 1957 roku. Osiadł w Pensacoli na Florydzie, gdzie zmarł w 1975 roku. Był odznaczony między innymi Legion of Merit. Na jego cześć została nazwana fregata rakietowa "Duncan", należąca do typu "Oliver Hazard Perry".

</doc>
<doc id="2551084" url="https://pl.wikipedia.org/wiki?curid=2551084" title="Kaare Lien">
Kaare Lien

Kaare Lien (ur. 9 listopada 1935 w Skoger, Norwegia jako Kåre Lien) – kanadyjski skoczek narciarski norweskiego pochodzenia, uczestnik Zimowych Igrzysk Olimpijskich 1964.
W konkursie skoków w ramach Mistrzostw Świata w Narciarstwie Klasycznym 1962 w Zakopanem na obiekcie K-60 zajął 58. miejsce, a na skoczni K-90 był 55. Wziął także udział w konkursach skoków na igrzyskach w 1964, w których zajął 43. miejsce na skoczni normalnej i 45. na skoczni dużej.
5 stycznia 1964 na skoczni w Innsbrucku zajął 49. miejsce w konkursie Turnieju Czterech Skoczni.

</doc>
<doc id="2551085" url="https://pl.wikipedia.org/wiki?curid=2551085" title="Kåre Lien">
Kåre Lien



</doc>
<doc id="2551086" url="https://pl.wikipedia.org/wiki?curid=2551086" title="Javorový hrebeň">
Javorový hrebeň



</doc>
<doc id="2551087" url="https://pl.wikipedia.org/wiki?curid=2551087" title="Lars-Åke Bergseije">
Lars-Åke Bergseije

Lars-Åke Bergseije – szwedzki skoczek narciarski, uczestnik Mistrzostw Świata w Narciarstwie Klasycznym 1962.
W lutym 1962 uczestniczył w mistrzostwach świata w Zakopanem. W konkursie skoków na skoczni K-90 zajął 24. miejsce, a na skoczni K-60 był 32.
W latach 1955–1960 startował także w konkursach Turnieju Czterech Skoczni. Jego najlepszy występ to ósme miejsce w konkursie w Garmisch-Partenkirchen (1 stycznia 1955).

</doc>
<doc id="2551089" url="https://pl.wikipedia.org/wiki?curid=2551089" title="Javorová dolina">
Javorová dolina



</doc>
<doc id="2551091" url="https://pl.wikipedia.org/wiki?curid=2551091" title="James Sargent Russell">
James Sargent Russell

James Sargent Russell (ur. 22 marca 1903 w Tacomie, zm. 14 kwietnia 1996 w Lakewood w stanie Waszyngton) – amerykański wojskowy, admirał United States Navy, pilot morski okresu II wojny światowej, w latach 1958–1961 zastępca Szefa Operacji Morskich, 1962–1965 dowódca sił NATO w południowej Europie.
Życiorys.
James S. Russell urodził się w Tacomie w stanie Waszyngton. Akademię Marynarki Wojennej ukończył w 1926, by po przeszkoleniu w bazie lotniczej w Pensacoli zostać skierowanym do lotnictwa morskiego. W ramach studiów podyplomowych uzyskał w 1935 dyplom inżyniera lotnictwa na California Institute of Technology.
W chwili przystąpienia Stanów Zjednoczonych do II wojny światowej dowodził, w stopniu komandora podporucznika ("Lieutenant Commander") dywizjonem VP-42 łodzi latających stacjonującym na Aleutach. Uczestniczył w kampanii aleuckiej, za którą został odznaczony m.in. Distinguished Flying Cross, Air Medal oraz Legion of Merit. Jego dywizjon miał znaczący udział w odnalezieniu Zera z Akutan. Od 1943 pełnił różne funkcje sztabowe, był między innymi dyrektorem departamentu w Bureau of Aeronautics, następnie powrócił na front wojny na Pacyfiku jako członek sztabu dowództwa grup uderzeniowych lotniskowców. Został wówczas po raz drugi odznaczony Legion of Merit.
Po zakończeniu działań wojennych służył w dowództwie sił okupacyjnych w Japonii, następnie dowodził lotniskowcem eskortowym „Bairoko” i lotniskowcem „Coral Sea” (1951–1952). Uczestniczył w testach atomowych na atolu Eniwetok w 1948, za co po raz trzeci otrzymał Legię Zasługi. Po okresie służby na lądzie i awansie do stopnia kontradmirała ("Rear Admiral"), w 1954 objął dowodzenie dywizjonem lotniskowców, by rok później zostać szefem Bureau of Aeronautics. Brał udział w pracach konstrukcyjnych naddźwiękowego myśliwca F-8 Crusader, za co został wyróżniony Collier Trophy w 1956. W 1958, już w stopniu admirała ("Admiral"), został zastępcą Szefa Operacji Morskich, zaś od 1962 do przejścia w stan spoczynku trzy lata później dowodził siłami NATO w południowej Europie.
Poza odznaczeniami amerykańskimi otrzymał także wiele sojuszniczych, w tym francuską Legię Honorową, Order Zasługi Republiki Włoskiej oraz grecki Order Jerzego I. Zmarł w 1996. Na jego cześć została nazwana Zatoka Russella na antarktycznym Morzu Amundsena.

</doc>
<doc id="2551092" url="https://pl.wikipedia.org/wiki?curid=2551092" title="John Thach">
John Thach

John Smith „Jimmy” Thach (ur. 19 kwietnia 1905 w Pine Bluff, zm. 15 kwietnia 1981 w Coronado) – amerykański wojskowy, admirał United States Navy, pilot marynarki z okresu II wojny światowej, twórca taktyki walki powietrznej zwanej od jego nazwiska „Thach Weave” oraz taktyki obrony floty przed atakami kamikaze, tzw. "big blue blanket".
Życiorys.
John Smith „Jimmy” Thach był synem Jamesa H. oraz Jo Bacage. Podobnie jak jego starszy brat, James Jr, ukończył Akademię Marynarki Wojennej w 1927. Odbył służbę na pokładach pancerników „Mississippi” i „California”, w latach 1929–1930 ukończył kurs pilotażu. Uznany za zdolnego pilota, otrzymał przydział do elitarnego dywizjonu VF-1B, znanego popularnie jako "High Hats". W 1931 wraz z innymi pilotami brał udział w nagrywaniu scen lotniczych do filmu "Hell Divers" z Clarkiem Gable. Później służył jako pilot samolotów eksperymentalnych.
W chwili ataku na Pearl Harbor był dowódcą dywizjonu myśliwskiego VF-3, stacjonującego na pokładzie lotniskowca „Lexington”, a po jego zatopieniu w bitwie na Morzu Koralowym na „Yorktown”. Dla zniwelowania przewagi taktycznej japońskich myśliwców Zero, opracował nową taktykę walki powietrznej, zastosowaną z sukcesami podczas bitwy pod Midway. Została nazwana od jego nazwiska: Thach Weave. W późniejszym okresie wojny został przeniesiony na stanowisko instruktora taktyki w Jacksonville. Powrócił na Pacyfik jako oficer operacyjny sztabu admirała Johna S. McCaina, dowódcy zespołu lotniskowców uderzeniowych TF 38. Opracował taktykę wczesnego wykrywania i zapobiegania atakom kamikaze ("big blue blanket"). Był obecny przy podpisywaniu aktu kapitulacji Japonii.
Podczas wojny koreańskiej dowodził lotniskowcem eskortowym „Sicily”, w latach 1953–1954 lotniskowcem „Franklin D. Roosevelt”. W 1955 awansował do stopnia kontradmirała ("Rear Admiral"). W latach 1963–1965 służył, w stopniu wiceadmirała ("Vice Admiral") jako zastępca Szefa Operacji Morskich do spraw lotnictwa. 25 marca 1965 awansował do stopnia admirała ("Admiral") i został mianowany dowódcą sił morskich Stanów Zjednoczonych w Europie. Pozostawał na tym stanowisku do przejścia w stan spoczynku 1 maja 1967.
Na emeryturze zamieszkał w San Diego. Zmarł w Coronado 15 kwietnia 1981. Na jego cześć została nazwana fregata rakietowa „Thach”, typu "Oliver Hazard Perry".

</doc>
<doc id="2551094" url="https://pl.wikipedia.org/wiki?curid=2551094" title="Holger Karlsson">
Holger Karlsson

Holger Karlsson (ur. 3 lutego 1935 w Gällivare, zm. 18 września 2015 w Luleå) – szwedzki skoczek narciarski, reprezentant klubu Koskullskulle AIF, uczestnik Zimowych Igrzysk Olimpijskich 1956 i 1964.
Dwukrotnie wystartował w zimowych igrzyskach olimpijskich. W konkursie olimpijskim w Cortina d'Ampezzo zajął 41. miejsce, a osiem lat później w Innsbrucku był 35. na skoczni normalnej i 52. na skoczni dużej.
W lutym 1962 wziął udział w mistrzostwach świata w narciarstwie klasycznym w Zakopanem. W konkursie skoków na skoczni K-60 zajął 55. miejsce, a na skoczni K-90 był 48.
W latach 1957–1962 startował w konkursach Turnieju Czterech Skoczni. Trzykrotnie plasował się w czołowej dziesiątce konkursów – 30 grudnia 1959 w Oberstdorfie był trzeci, 28 grudnia 1961 w Oberstdorfie zajął piąte miejsce, a 1 stycznia 1962 w Garmisch-Partenkirchen został sklasyfikowany na dziesiątej pozycji.

</doc>
<doc id="2551095" url="https://pl.wikipedia.org/wiki?curid=2551095" title="Javorinka">
Javorinka



</doc>
<doc id="2551097" url="https://pl.wikipedia.org/wiki?curid=2551097" title="Jezioro Święte (powiat grudziądzki)">
Jezioro Święte (powiat grudziądzki)

Jezioro Święte – jezioro w woj. kujawsko-pomorskim, w powiecie grudziądzkim, w gminie Łasin, leżące na terenie Pojezierza Iławskiego.
Dane morfometryczne.
Powierzchnia zwierciadła wody wynosi 60,9 ha.
Zwierciadło wody położone jest na wysokości 78,2 m n.p.m.. Średnia głębokość jeziora wynosi 2,0 m, natomiast głębokość maksymalna 3,2 m.
Na podstawie badań przeprowadzonych w 2003 roku wody jeziora zaliczono do poza klasą klasy czystości i poza kategorią podatności na degradację.
W roku 1993 wody jeziora również zaliczono do wód pozaklasowych.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Święte".

</doc>
<doc id="2551098" url="https://pl.wikipedia.org/wiki?curid=2551098" title="Goesta Nordin">
Goesta Nordin



</doc>
<doc id="2551099" url="https://pl.wikipedia.org/wiki?curid=2551099" title="Gösta Nordin">
Gösta Nordin

Gösta Nordin – szwedzki skoczek narciarski, uczestnik Mistrzostw Świata w Narciarstwie Klasycznym 1962 w Zakopanem.
W sezonie 1960/1961 wystartował w Turnieju Czterech Skoczni. Najwyższe miejsce zajął 6 stycznia w Innsbrucku, gdzie był 25. W lutym 1962 uczestniczył w mistrzostwach świata w narciarstwie klasycznym. W konkursie skoków na skoczni K-60 zajął 46. miejsce, a na skoczni K-90 był 28.

</doc>
<doc id="2551100" url="https://pl.wikipedia.org/wiki?curid=2551100" title="Hrubý vrch">
Hrubý vrch



</doc>
<doc id="2551101" url="https://pl.wikipedia.org/wiki?curid=2551101" title="Holý vrch">
Holý vrch



</doc>
<doc id="2551103" url="https://pl.wikipedia.org/wiki?curid=2551103" title="Jezioro Święte (powiat lipnowski)">
Jezioro Święte (powiat lipnowski)

Jezioro Święte – jezioro w woj. kujawsko-pomorskim, w powiecie lipnowskim, w gminie Skępe, leżące na terenie Pojezierza Dobrzyńskiego. Przepływa przez nie rzeka Mień.
Dane morfometryczne.
Powierzchnia zwierciadła wody wynosi 32,1 ha.
Zwierciadło wody położone jest na wysokości 113,6 m n.p.m.. Średnia głębokość jeziora wynosi 1,5 m, natomiast głębokość maksymalna 2,8 m.
Na podstawie badań przeprowadzonych w 1995 roku wody jeziora zaliczono do III klasy czystości i poza kategorią podatności na degradację.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Święte".

</doc>
<doc id="2551104" url="https://pl.wikipedia.org/wiki?curid=2551104" title="Jonas Ingram">
Jonas Ingram

Jonas Howard Ingram (ur. 15 października 1887 w Jeffersonville w stanie Indiana, zm. 10 września 1952 w San Diego) – amerykański wojskowy, admirał United States Navy, uczestnik obu wojen światowych. Od listopada 1944 dowódca United States Atlantic Fleet, odznaczony Medalem Honoru za akcję podczas interwencji w Veracruz w 1914.
Życiorys.
Ukończył United States Naval Academy w 1907, w stopniu midszypmena. Podczas studiów był aktywnym sportowcem, członkiem uczelnianych drużyn: wioślarskiej, lekkoatletycznej i futbolowej. Jego pierwszym przydziałem był pancernik USS „Nebraska”. Od 1912 służył na pancerniku USS „Arkansas”. Podczas amerykańskiej interwencji w Veracruz, 22 kwietnia 1914 kierowany przez niego ogień artylerii pancernika przyczynił się do zdobycia miasta. Został za tę akcję odznaczony Medalem Honoru.
Podczas I wojny światowej służył między innymi jako adiutant admirała Hugh Rodmana. Pełnił to stanowisko również po objęciu przez tego ostatniego dowództwa United States Pacific Fleet w lipcu 1919. W 1921 objął funkcję szefa sztabu dowódcy 9. Dystryktu Morskiego. Trzy lata później, w stopniu komandora porucznika ("Commander") objął dowodzenie niszczycielem USS „Stoddert”. Później pełnił obowiązki między innymi zastępcy dowódcy pancernika USS „Pennsylvania” oraz pracownika wydziału Public Relations w biurze Szefa Operacji Morskich w Waszyngtonie.
Po awansie do stopnia komandora ("Captain") w czerwcu 1935, dowodził 6. Dywizjonem Niszczycieli, później, po okresie służby na lądzie, pancernikiem USS „Tennessee”. W styczniu 1941 został kontradmirałem ("Rear Admiral"), dowódcą 2. Eskadry Krążowników. W lutym następnego roku awansował do stopnia wiceadmirała ("Vice Admiral"). Dowodził TF.3, przemianowaną później na TF.23, następnie 4. Flotą oraz Siłami Południowego Atlantyku w składzie Floty Atlantyckiej z kwaterą w Recife w Brazylii. W listopadzie 1944, w stopniu pełnego admirała ("Admiral") został dowódcą Floty Atlantyckiej. Odszedł w stan spoczynku w kwietniu 1947. Zmarł w pięć lat później i został pochowany na Narodowym Cmentarzu w Arlington.
Na jego cześć został nazwany niszczyciel USS „Jonas Ingram”.

</doc>
<doc id="2551105" url="https://pl.wikipedia.org/wiki?curid=2551105" title="Hlboký potok">
Hlboký potok



</doc>
<doc id="2551106" url="https://pl.wikipedia.org/wiki?curid=2551106" title="Reprezentacja Chińskiej Republiki Ludowej na Mistrzostwach Świata w Narciarstwie Klasycznym 2005">
Reprezentacja Chińskiej Republiki Ludowej na Mistrzostwach Świata w Narciarstwie Klasycznym 2005

Reprezentacja Chińskiej Republiki Ludowej na Mistrzostwach Świata w Narciarstwie Klasycznym 2005 w Oberstdorfie liczyła 12 sportowców, w tym cztery kobiety i ośmiu mężczyzn. 
W reprezentacji znalazło się ośmioro biegaczy i biegaczek narciarskich i czterech skoczków narciarskich. Chińczycy wystartowali w czternastu konkurencjach mistrzostw świata w narciarstwie klasycznym. Nie zdobyli żadnego medalu. Najwyższe miejsce chińskich zawodników to czternasta pozycja kobiecej sztafety oraz czternaste miejsca chińskich skoczków w obu konkursach drużynowych. Najwyższe, 26. miejsce w startach indywidualnych zajęła Wang Chunli w biegu pościgowym kobiet.
Wyniki.
Biegi narciarskie.
Mężczyźni.
Sprint
15 km stylem dowolnym
Bieg pościgowy 2x15 km
Sztafeta 4x10 km
50 km stylem klasycznym
Kobiety.
Sprint
10 km stylem dowolnym
Bieg pościgowy 2x7,5 km
Sztafeta 4x5 km
30 km stylem klasycznym
Skoki narciarskie.
Konkurs indywidualny na skoczni HS 100
Konkurs indywidualny na skoczni HS 137
Konkurs drużynowy na skoczni HS 100
Konkurs drużynowy na skoczni HS 137

</doc>
<doc id="2551108" url="https://pl.wikipedia.org/wiki?curid=2551108" title="Hincov potok">
Hincov potok



</doc>
<doc id="2551109" url="https://pl.wikipedia.org/wiki?curid=2551109" title="Herbert Joseph Leary">
Herbert Joseph Leary

Herbert Joseph Leary Jr. (ur. 26 marca 1937 w Nowym Orleanie, zm. 8 stycznia 2009 w Edison) – amerykański inżynier, chemik, wykładowca University of Louisiana w Lafayette.
Życiorys.
Herbert Joseph Leary Jr. był synem Herberta Josepha seniora i Cecilii Bass. W 1959 roku ukończył studia na Dillard University w Nowym Orleanie, w 1971 roku uzyskał doktorat z chemii na University of Iowa. Przez wiele lat pracował i mieszkał w Essex Junction w stanie Vermont, następnie został starszym inżynierem IBM Corporation w Fishkill w stanie Nowy Jork. Po odejściu na emeryturę powrócił do działalności naukowej, zostając wykładowcą chemii na University of Louisiana w Lafayette. Zmarł 8 stycznia 2009 roku w Haven Hospice w Edison w stanie New Jersey.
Był żonaty z Lucille Godreaux, mieli dwoje dzieci: Kimberlyn Leary oraz Herberta Josepha Leary'ego III. Jego imieniem nazwano fundusz edukacyjny powołany dla wspierania młodzieży pochodzenia afroamerykańskiego, latynoamerykańskiego, azjatyckiego oraz rdzennych Amerykanów.

</doc>
<doc id="2551110" url="https://pl.wikipedia.org/wiki?curid=2551110" title="Grúnik">
Grúnik



</doc>
<doc id="2551111" url="https://pl.wikipedia.org/wiki?curid=2551111" title="Reprezentacja Japonii na Mistrzostwach Świata w Narciarstwie Klasycznym 2005">
Reprezentacja Japonii na Mistrzostwach Świata w Narciarstwie Klasycznym 2005

Reprezentacja Japonii na Mistrzostwach Świata w Narciarstwie Klasycznym 2005 w Oberstdorfie liczyła 20 sportowców, w tym sześć kobiet i czternastu mężczyzn. 
W reprezentacji znalazło się dziesięcioro biegaczy i biegaczek narciarskich, pięciu kombinatorów norweskich i pięciu skoczków narciarskich. Japończycy wystartowali we wszystkich 17 konkurencjach mistrzostw świata w narciarstwie klasycznym. Nie zdobyli żadnego medalu, a najwyższe, dziewiąte miejsca zajęły drużyny kombinatorów i skoczków w konkurencjach zespołowych. Najwyższe miejsce w startach indywidualnych zajął Daito Takahashi, który był dziesiąty w sprincie w kombinacji norweskiej.
Wyniki.
Biegi narciarskie.
Mężczyźni.
Sprint
15 km stylem dowolnym
Bieg pościgowy 2x15 km
Sztafeta 4x10 km
50 km stylem klasycznym
Kobiety.
Sprint
10 km stylem dowolnym
Bieg pościgowy 2x7,5 km
Sztafeta 4x5 km
30 km stylem klasycznym
Kombinacja norweska.
Gundersen HS 100 / 15 km
Konkurs drużynowy (HS 137 + 4 x 5 km)
Sprint (7,5 km + HS 137)
Skoki narciarskie.
Konkurs indywidualny na skoczni HS 100
Konkurs indywidualny na skoczni HS 137
Konkurs drużynowy na skoczni HS 100
Konkurs drużynowy na skoczni HS 137

</doc>
<doc id="2551112" url="https://pl.wikipedia.org/wiki?curid=2551112" title="Ugoszcz (Pojezierze Dobrzyńskie)">
Ugoszcz (Pojezierze Dobrzyńskie)

Ugoszcz – jezioro w woj. kujawsko-pomorskim, w powiecie rypińskim, w gminie Brzuze, leżące na terenie Pojezierza Dobrzyńskiego.
Dane morfometryczne.
Powierzchnia zwierciadła wody wynosi 24,4 ha.
Zwierciadło wody położone jest na wysokości 103,9 m n.p.m.. Średnia głębokość jeziora wynosi 1,9 m, natomiast głębokość maksymalna 4,2 m.
Na podstawie badań przeprowadzonych w 2004 roku wody jeziora zaliczono do poza klasą klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Ugoszcz".

</doc>
<doc id="2551113" url="https://pl.wikipedia.org/wiki?curid=2551113" title="Isaac C. Kidd">
Isaac C. Kidd

Isaac Campbell Kidd (ur. 26 marca 1884 w Cleveland, zm. 7 grudnia 1941 w Pearl Harbor) – amerykański wojskowy, kontradmirał United States Navy, poległy na pokładzie pancernika "Arizona" podczas ataku na Pearl Harbor jako pierwszy tak wysokiej rangi oficer amerykański zabity w akcji podczas II wojny światowej. Pośmiertnie odznaczony Medalem Honoru.
Życiorys.
Isaac C. Kidd uczęszczał do Akademii Marynarki Wojennej w latach 1902–1906. Pomiędzy 1907 a 1909 rokiem wziął udział w wokółziemskim rejsie Wielkiej Białej Floty na pokładzie pancernika "New Jersey". Następnie służył na pancerniku "North Dakota" i krążowniku pancernym "Pittsburgh", był adiutantem głównodowodzącego Floty Pacyfiku i instruktorem w Akademii Marynarki. Okres I wojny światowej spędził na pokładzie pancernika "New Mexico".
W okresie międzywojennym pełnił szereg funkcji na morzu i w sztabach, między innymi w Strefie Kanału Panamskiego. Ukończył Naval War College. Od września 1938 do lutego 1940 roku dowodził pancernikiem "Arizona". Następnie, awansowany do stopnia kontradmirała ("Rear Admiral") został dowódcą 1. Eskadry Pancerników pełniąc jednocześnie funkcję szefa sztabu głównodowodzącego zespołami pancerników floty. Poległ 7 grudnia 1941 roku, podczas japońskiego ataku na bazę w Pearl Harbor, na pokładzie swego flagowego pancernika "Arizona". Jego ciało pozostało wewnątrz wraku, zamienionego na pomnik. Pośmiertnie został odznaczony Medalem Honoru. Na jego cześć swe nazwy otrzymały dwa niszczyciele US Navy: "Kidd" (DD-661) oraz "Kidd" (DDG-993).
Jego syn, Isaac C. Kidd, Jr., również był admirałem US Navy.

</doc>
<doc id="2551114" url="https://pl.wikipedia.org/wiki?curid=2551114" title="Iwan Kozłow (skoczek narciarski)">
Iwan Kozłow (skoczek narciarski)

Iwan Kozłow, ukr. Іван Козлов (ur. 6 maja 1978 w Kijowie) – ukraiński skoczek narciarski, uczestnik Zimowych Igrzysk Olimpijskich 1998 oraz Mistrzostw Świata w Narciarstwie Klasycznym 1997.
W 1997 w konkursach skoków w ramach mistrzostw świata w narciarstwie klasycznym w Trondheim zajął 57. miejsce na obiekcie normalnym i 43. na obiekcie dużym. W 1998 w Nagano uczestniczył w igrzyskach olimpijskich i w konkursach skoków uplasował się na 31. miejscu na skoczni normalnej i na 36. na skoczni dużej. W Pucharze Świata najwyższe miejsce zajął 16 stycznia 1999 w Zakopanem, gdzie był 42. Kozłow nie występuje już w międzynarodowych zawodach w skokach narciarskich.

</doc>
<doc id="2551115" url="https://pl.wikipedia.org/wiki?curid=2551115" title="Widoń (jezioro)">
Widoń (jezioro)

Widoń – jezioro w woj. kujawsko-pomorskim, w powiecie włocławskim, w gminie Włocławek, leżące na terenie Kotliny Płockiej.
Dane morfometryczne.
Powierzchnia zwierciadła wody wynosi 13,8 ha.
Zwierciadło wody położone jest na wysokości 64,8 m n.p.m.. Średnia głębokość jeziora wynosi 1,3 m, natomiast głębokość maksymalna 3,6 m.
Na podstawie badań przeprowadzonych w 2004 roku wody jeziora zaliczono do poza klasą klasy czystości i poza kategorią podatności na degradację.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Widoń ".

</doc>
<doc id="2551116" url="https://pl.wikipedia.org/wiki?curid=2551116" title="Lloyd Alexander">
Lloyd Alexander

Lloyd Chudley Alexander (ur. 30 stycznia 1924 w Filadelfii, zm. 17 maja 2007 w Drexel Hill) – amerykański pisarz fantasy, autor ponad 40 powieści, skierowanych głównie do dzieci i młodzieży, z których najbardziej znany jest cykl "The Chronicles of Prydain".
Życiorys.
Po okresie służby w armii oraz w placówce kontrwywiadu we Francji podczas II wojny światowej, Lloyd Alexander powrócił do Stanów Zjednoczonych w 1947 roku, wraz z poznaną w Paryżu żoną, Janine Denni (zm. 2007). Przez pewien czas pracował w agencjach reklamowych i jako rysownik. Swoją pierwszą książkę, "And Let The Credit Go", opublikował w 1955 roku. Pewną popularność przyniosła mu powieść dla dzieci "Time Cat: The Remarkable Journeys of Jason and Gareth" z 1963 roku. Rok później ukazała się "The Book of Three", pierwsza księga cyklu "The Chronicles of Prydain". Kolejne to: "The Black Cauldron" (1965), "The Castle of Llyr" (1966), "Taran Wanderer" (1967) oraz "The High King" (1968, nagrodzona Medalem Newbery’ego w roku następnym), uzupełnione wydanym w 1973 roku zbiorem opowiadań "The Foundling and Other Tales of Prydain" oraz dwoma zbiorami rysunków. Na kanwie dwóch pierwszych książek cyklu powstał w Walt Disney Pictures film animowany "Taran i magiczny kocioł" (1985).
Poza tym Alexander był autorem trylogii "Westmark", składającej się z powieści "Westmark" (1981, National Book Award w 1982 roku), "The Kestrel" (1982) oraz "The Beggar Queen" (1984), cyklu o przygodach Vesper Holly: "The Illyrian Adventure" (1986), "The El Dorado Adventure" (1987), "The Drackenberg Adventure" (1988), "The Jedera Adventure" (1989), "The Philadelphia Adventure" (1990) i "The Xanadu Adventure" (2005) i wielu innych utworów. Za "The Marvelous Misadventures of Sebastian" otrzymał w 1971 roku National Book Award. Ostatnią jego powieścią była "The Golden Dream of Carlo Chuchio", opublikowana w 2007 roku. 
Zmarł na raka w swym domu w Drexel Hill w stanie Pensylwania 17 maja 2007 roku, w miesiąc po śmierci swej żony.

</doc>
<doc id="2551117" url="https://pl.wikipedia.org/wiki?curid=2551117" title="Granátová stena">
Granátová stena



</doc>
<doc id="2551118" url="https://pl.wikipedia.org/wiki?curid=2551118" title="Faixova">
Faixova



</doc>
<doc id="2551119" url="https://pl.wikipedia.org/wiki?curid=2551119" title="Deravá">
Deravá



</doc>
<doc id="2551120" url="https://pl.wikipedia.org/wiki?curid=2551120" title="S-II">
S-II

S-II (lub "S-2", wym. "Es tu"): stopień rakietowy wykorzystywany przez NASA dla rakiet Saturn V.
Dane techniczne.
Stopień został zaprojektowany przez Centrum Lotów Kosmicznych imienia George’a C. Marshalla, zaś kontrakt na budowę otrzymała spółka North American Aviation (ta sama firma budowała również pojazdy orbitalne Apollo CSM). Budowa stopnia została rozpoczęta w 1961 roku.
S-II miał kształt walca o średnicy 10,06 m i długości 24,84 m. Posiadał wewnątrz specjalną przegrodę z dwoma zbiornikami: górnym na ciekły tlen i dolnym na ciekły wodór. Przegrodę stanowiły dwie blachy z aluminium oddzielone od siebie fenoplastem ułożonym na kształt plastrów miodu. Zastosowanie takiej przegrody umożliwiło uzyskanie różnicy temperatur wewnątrz zbiorników równej 70 °C, a także pozwoliło konstruktorom na zmniejszenie masy członu o 3,6 t.
Zbiornik z tlenem miał kształt elipsoidalnego kontenera o średnicy 10 m i długości 6,7 m. Formowany był poprzez spawanie 12 trójkątnych klinów i 2 okrągłych kształtek. Kliny te były formowane wewnątrz zbiornika wodnego o pojemności 2110 hl metodą podwodnych wybuchów.
Zbiornik na wodór składał się z 6 cylindrów: 5 o długości 2,4 m i 1 o dł. 0,7 m. Największym wyzwaniem dla konstruktorów była izolacja zbiornika na wodór. jest ona niezwykle ważna, gdyż ciekły wodór musi być przechowywany w temperaturze 20 K (–253 °C), jeśli ta temperatura zostanie przekroczona, wodór zacznie parować. Próbowano wielu metod izolacji (klejenie, pęcherzyki powietrza itp.), które nie dawały pożądanego skutku. Ostatecznie wybrano metodę wielokrotnego rozpylania warstwy izolacyjnej na powierzchni zbiornika.
Napęd członu stanowił zestaw pięciu silników J-2 (używanych również w członach S-IVB) ustawionych w kształt krzyża. Cztery silniki zewnętrzne (umieszczone symetrycznie na obwodzie koła o średnicy 9,25 m) były zamocowane wahliwie, by móc sterować rakietą. Każdy z tych silników mógł być odchylany w dowolnym kierunku od podłużnej osi członu o kąt 9°51′ przez urządzenia hydrauliczne. Nieruchomy silnik centralny był w połowie cyklu pracy stopnia wygaszany (tzw. "Inboard Cutoff"). Zestaw taki zapewniał siłę ciągu o wartości 5 MN. Składniki mieszanki paliwowej były przepompowywane przez pompy wirnikowe umocowane w bezpośredniej bliskości komory spalania każdego silnika. Każdy zespół pomp złożony był z dwóch pomp (oddzielnej dla tlenu i dla wodoru) i dwóch napędzających je turbin. Umocowane były po przeciwnych stronach komory spalania. Turbiny były poruszane przez gazy powstające w trakcie spalania.
Użycie.
S-II swój pierwszy lot odbył w listopadzie 1967 podczas lotu Apollo 4, który był pierwszym lotem rakiety Saturn V. Pierwszym załogowym lotem stopnia S-II była misja Apollo 8, rozpoczęta w grudniu 1968. Ogółem wyprodukowano 15 stopni S-II, z czego wystrzelono tylko 13. Jeden stopień S-II miał być użyty do lotu Apollo 18 (obecnie jest na wystawie w Centrum Kosmicznym imienia Johna F. Kennedy’ego na Florydzie), drugi miał wynieść zapasową stację orbitalną w razie fiaska lotu Skylab 1 (stopień ten znajduje się w Centrum Lotów Kosmicznych imienia Lyndona B. Johnsona w Teksasie).

</doc>
<doc id="2551121" url="https://pl.wikipedia.org/wiki?curid=2551121" title="Lubym Kohan">
Lubym Kohan

Lubym Kohan, ukr. Любим Коган (ur. 2 lipca 1975 w miejscowości Czerniowce) – ukraiński skoczek narciarski, reprezentant Dynama Lwów, uczestnik Zimowych Igrzysk Olimpijskich 1998. Posiada również obywatelstwo amerykańskie. Po zakończeniu kariery sportowej został finansistą.
Przebieg kariery.
Zaczął startować w konkursach skoków narciarskich w 1992. W 1993 wyjechał do Stanów Zjednoczonych, gdzie w Lake Placid zamieszkał ze swoją rodziną. Dostał się wówczas do National Sports Academy. Przez wiele lat trenował w Lake Placid razem z Wołodymyrem Hływką.
Na arenie międzynarodowej początkowo reprezentował Stany Zjednoczone – w barwach tego kraju wystartował w czterech konkursach Pucharu Kontynentalnego rozegranych w latach 1995 i 1996 w Lake Placid (podczas konkursów w grudniu 1996 dwukrotnie zajął miejsce w czołowej „trzydziestce”, dzięki czemu w klasyfikacji indywidualnej sezonu 1996/1997 uplasował się na 180. miejscu z dorobkiem 31 punktów).
W 1998 zaczął reprezentować Ukrainę, w barwach której wziął udział w kwalifikacjach do drugiego konkursu Pucharu Świata w Zakopanem oraz kwalifikacjach do dwóch konkursów Pucharu Kontynentalnego w Libercu (starty te miały miejsce w styczniu 1998).
W 1998 reprezentował Ukrainę na igrzyskach olimpijskich w Nagano. W konkursach skoków uplasował się na 56. miejscu na skoczni normalnej i na 61. na skoczni dużej. Udział w igrzyskach był dla Kohana ostatnim startem w oficjalnych zawodach międzynarodowych rozgrywanych pod egidą Międzynarodowej Federacji Narciarskiej.
Po zakończeniu kariery sportowej ukończył New York University Stern School of Business i został finansistą, prowadząc własną działalność gospodarczą w tym zakresie.

</doc>
<doc id="2551122" url="https://pl.wikipedia.org/wiki?curid=2551122" title="Dolina Suchého potoka">
Dolina Suchého potoka



</doc>
<doc id="2551124" url="https://pl.wikipedia.org/wiki?curid=2551124" title="Jezioro Wielgie">
Jezioro Wielgie

Jezioro Wielgie – jezioro w woj. kujawsko-pomorskim, w powiecie golubsko-dobrzyńskim, w gminie Zbójno, leżące na terenie Pojezierza Dobrzyńskiego.
Dane morfometryczne.
Powierzchnia zwierciadła wody wynosi 70,9 ha.
Zwierciadło wody położone jest na wysokości 84,4 m n.p.m. Średnia głębokość jeziora wynosi 11,4 m, natomiast głębokość maksymalna 47,0 m.
Na podstawie badań przeprowadzonych w 2001 roku wody jeziora zaliczono do II klasy czystości.
W roku 1993 wody jeziora zaliczono do III klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Wielgie". W różnych publikacjach i na mapach topograficznych jezioro to występuje pod nazwą "Wielickie".

</doc>
<doc id="2551125" url="https://pl.wikipedia.org/wiki?curid=2551125" title="Władysław Bartosik">
Władysław Bartosik

Władysław Bartosik ps. „Broda” (ur. 15 września 1890 w Raszynie, zm. 27 czerwca 1940 w Lubzinie) – major dyplomowany piechoty Wojska Polskiego, uczestnik I wojny światowej i wojny polsko-bolszewickiej, w czasie okupacji hitlerowskiej organizator i pierwszy inspektor Inspektoratu ZWZ Rzeszów, zamordowany przez Niemców.
Życiorys.
Władysław Bartosik ukończył szkołę realną w Łowiczu i szkołę Wawelberga i Rotwanda. Około 1905 roku był związany z konspiracją Polskiej partii Socjalistycznej. Po uzyskaniu w 1911 roku świadectwa dojrzałości wstąpił do szkoły wojskowej w Kazaniu. Dwa lata później otrzymał promocję oficerską. Jako podporucznik armii rosyjskiej wziął udział w walkach I wojny światowej. Był ranny pod Huminem, w 1916 roku awansował do stopnia porucznika. W 1917 roku dołączył do Korpusu Polskiego generała Dowbora-Muśnickiego.
W czerwcu 1919 roku wstąpił do pułku Jazdy Tatarskiej. Wziął udział w walkach z bolszewikami w 1919 i 1920 roku, był wyróżniony za walki nad Strypą i awansowany do stopnia kapitana.
Z dniem 1 grudnia 1924 awansował na majora ze starszeństwem z dniem 15 sierpnia 1924 i 124. lokatą w korpusie oficerów piechoty. W lutym 1925 roku został przeniesiony z Oddziału III Sztabu Generalnego do 60 pułku piechoty w Ostrowie Wielkopolskim na stanowisko dowódcy II batalionu. Z dniem 1 listopada 1925 został przydzielony do Wyższej Szkoły Wojennej w Warszawie, w charakterze słuchacza Kursu Normalnego 1925–1927. W czasie studiów pozostawał w ewidencji 60 pułku piechoty. Z dniem 28 października 1927, po ukończeniu kursu i otrzymaniu dyplomu naukowego oficera Sztabu Generalnego, został przydzielony do dowództwa 15 Dywizji Piechoty w Bydgoszczy na stanowisko szefa sztabu. Od 1929 roku był szefem Oddziału Operacyjno-Wyszkoleniowego Dowództwa Korpusu Ochrony Pogranicza w Warszawie. W 1931 był szefem wydziału w Biurze Ogólno Organizacyjnym Ministerstwa Spraw Wojskowych w Warszawie. W kwietniu 1931 ukończył trzytygodniowy kurs informacyjny broni pancernych dla oficerów sztabowych i dyplomowanych w Centrum Wyszkolenia Broni Pancernych. W 1932 został dowódcą 2 batalionu strzelców w Tczewie. W listopadzie 1933 został przeniesiony do Szkoły Podchorążych Inżynierii w Warszawie na stanowisko wykładowcy. Na tym stanowisku pozostawał w 1935 roku. . W tym czasie był aktywnym sportowcem, należał między innymi do sekcji bokserskiej Resovii.
Był encyklopedystą. Został wymieniony w gronie edytorów ośmiotomowej Encyklopedii wojskowej wydanej w latach 1931–1939 gdzie zredagował hasła związane ze szkolnictwem wojskowym.
Do wybuchu II wojny światowej pracował jako szef bezpieczeństwa zakładów H. Cegielskiego w Rzeszowie. Zmobilizowany wziął udział w kampanii wrześniowej, następnie powrócił do Rzeszowa, gdzie włączył się w organizację pierwszych struktur konspiracyjnych Służby Zwycięstwu Polski i Związku Walki Zbrojnej. Został pierwszym inspektorem Inspektoratu Rzeszów. W wyniku zdrady 19 kwietnia 1940 roku Gestapo aresztowało jego adiutanta, Jana Tonderę, zaś 26 kwietnia majora Bartosika. Był przesłuchiwany i torturowany w więzieniu na Zamku. Został rozstrzelany 27 czerwca 1940 roku w zbiorowej egzekucji w lesie w pobliżu miejscowości Lubzina.

</doc>
<doc id="2551127" url="https://pl.wikipedia.org/wiki?curid=2551127" title="Juhaska Turnia">
Juhaska Turnia



</doc>
<doc id="2551129" url="https://pl.wikipedia.org/wiki?curid=2551129" title="Kevin Arnould">
Kevin Arnould

Kevin Arnould (ur. 19 lutego 1980 w Sallanches) – francuski kombinator norweski, uczestnik Zimowych Igrzysk Olimpijskich 2002, reprezentant klubu Les Douanes St-Gervais, dwukrotny medalista mistrzostw świata juniorów w narciarstwie klasycznym.
W 1999 i 2000 roku zdobył brązowe medale mistrzostw świata juniorów. Wielokrotnie występował w zawodach Pucharze Świata w kombinacji norweskiej i zdobywał punkty do klasyfikacji PŚ. Najwyższe miejsce zajął 9 marca 2003 w Oslo, gdzie był piąty. Lepsze wyniki osiągał w Pucharze Świata B i w Grand Prix w kombinacji. W Pucharze Świata B trzykrotnie wygrał zawody - 18 marca 2000 w Chamonix, 22 stycznia 2003 w Klingenthal oraz 23 stycznia 2005 w Mitteltal, natomiast najwyższe w karierze miejsce w Grand Prix, drugie zajął 24 sierpnia 2003 w Steinbach Hallenberg. Dwukrotnie wziął też udział w zawodach FIS w biegach narciarskich w 2005 i 2006 roku, w których zajął 28. i 39. miejsce. Również dwukrotnie wystartował w zawodach w skokach narciarskich. W 2002 roku w Lahti wziął udział w drużynowym konkursie Pucharu Świata, w którym wraz z innymi reprezentantami Francji zajął ósme miejsce. Takie same miejsce zajął w 2006 roku w indywidualnym konkursie Pucharu FIS w Courchevel.
Kevin Arnould wystartował w trzech konkurencjach kombinacji norweskiej w ramach Zimowych Igrzysk Olimpijskich 2002 w Salt Lake City. W startach indywidualnych zajął 17. i 34. miejsce, a w zawodach drużynowych francuski zespół z Arnouldem zajął szóste miejsce.
Osiągnięcia.
Puchar Świata.
Miejsca na podium w zawodach.
Arnould nigdy nie stanął na podium zawodów PŚ.

</doc>
<doc id="2551130" url="https://pl.wikipedia.org/wiki?curid=2551130" title="Stanisław Ruśkiewicz">
Stanisław Ruśkiewicz

Stanisław Ruśkiewicz ps. „Florian” (ur. 8 maja 1895 w Warszawie, zm. 4 kwietnia 1942 w Berlinie) – major piechoty Wojska Polskiego i ZWZ–AK.
Życiorys.
Od 1914 roku Stanisław Ruśkiewicz był członkiem Polskiej Organizacji Wojskowej. Wcielony w 1915 roku do carskiej armii. Początkowo w 56 pułku piechotym a następnie, od 14 sierpnia 1915 w batalionie zapasowym 251 pułku piechoty. Po ukończeniu Aleksiejewskiej Oficerskiej Szkoły Piechoty w Moskwie oraz kursu dowódców karabinów maszynowych w 1917 został awansowany do stopnia podporucznika. 5 października 1917 wcielony do 74 pułku Strzelców Stawropolskich, walczył na froncie austriackim. W kwietniu następnego roku dołączył do I Korpusu Polskiego dowodzonego przez generała Dowbora-Muśnickiego.
Od listopada 1918 w Wojsku Polskim. Służył w 20 pułku piechoty 6 Dywizji Piechoty. Ranny w walkach pod Klekotowem k. Brodów. Za wojnę polsko-bolszewicką został w 1921 roku odznaczony Krzyżem Srebrnym Orderu Wojskowego Virtuti Militari. W latach 20. i w 30. był oficerem 17 pułku piechoty w Rzeszowie, w tym w 1923, jako oficer nadetatowy był przydzielony do pozostającej w likwidacji Centralnej Szkoły Podoficerów Zawodowych Nr 2 w Grudziądzu. Został awansowany na stopień porucznika ze starszeństwem z dniem 1 czerwca 1919. Pełnił stanowisko dowódcy kompanii i w 1927 został awansowany na kapitana ze starszeństwem z dniem 1 stycznia 1927. W 1928 jako oficer 17 pułku piechoty był przydzielony do Szkoły Podchorążych Piechoty. Po ukończeniu kursu dla dowódców batalionu w Centrum Wyszkolenia Piechoty w Rembertowie (1933) 1 stycznia 1934 awansował na majora i został przeniesiony do 83 pułku piechoty w Kobryniu na stanowisko dowódcy batalionu.
Od 27 stycznia 1939 był dowódcą Batalionu KOP „Czortków”, w stopniu majora. W kampanii wrześniowej dowodził I batalionem 163 pułku piechoty. Odznaczył się brawurowym kontratakiem na Kazanów. Został wzięty do niewoli niemieckiej, z której uciekł w październiku 1939.
Po dotarciu do Rzeszowa w listopadzie 1939 podjął działalność w konspiracji. Wspólnie ze Stefanem Musiałkiem-Łowickim organizował struktury konspiracyjne Związku Walki Zbrojnej. Od wiosny 1940 był inspektorem rzeszowskiego Inspektoratu ZWZ. Obserwując przygotowania Niemiec do ataku na ZSRR postanowił przekazać zdobyte informacje Sowietom. Na skutek zdrady 25 marca 1941 został aresztowany na krakowskich Plantach. Został skazany przez Sąd Wojenny Rzeszy na karę śmierci. Wyrok wykonano 4 kwietnia 1942 w więzieniu Plötzensee.

</doc>
<doc id="2551131" url="https://pl.wikipedia.org/wiki?curid=2551131" title="Wierzchoń">
Wierzchoń

Wierzchoń – jezioro w woj. kujawsko-pomorskim, w powiecie włocławskim, w gminie Włocławek, leżące na terenie Kotliny Płockiej.
Dane morfometryczne.
Powierzchnia zwierciadła wody wynosi 15,3 ha.
Zwierciadło wody położone jest na wysokości 64,4 m n.p.m.. Średnia głębokość jeziora wynosi 0,9 m, natomiast głębokość maksymalna 1,7 m.
Na podstawie badań przeprowadzonych w 2001 roku wody jeziora zaliczono do II klasy czystości i III kategorii podatności na degradację.
W roku 1994 wody jeziora zaliczono do II klasy czystości.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Wierzchoń". W różnych publikacjach i na mapach topograficznych jezioro to występuje pod nazwą "Jezioro Jazy".

</doc>
<doc id="2551132" url="https://pl.wikipedia.org/wiki?curid=2551132" title="Bernard Pivot">
Bernard Pivot

Bernard Pivot (ur. 5 maja 1935 w Lyonie) – francuski dziennikarz, krytyk literacki i prezenter, prowadzący programy telewizyjne dotyczące kultury, członek Académie Goncourt.
Życiorys.
Urodził się w Lyonie, w rodzinie sprzedawców warzyw. Podczas II wojny światowej jego ojciec, Charles Pivot, był więziony w Niemczech, a matka wyprowadziła się do domu rodzinnego w Quincié-en-Beaujolais, gdzie Bernard Pivot uczęszczał do szkoły od 6 do 10 roku życia. W 1945, po zwolnieniu ojca więzienia, powrócił wraz z rodziną do Lyonu. W wieku 10 lat rozpoczął naukę w szkole katolickiej z internatem i tam odkrył swoje zamiłowanie do sportu, które stało się przyczyną niskich ocen ze wszystkich przedmiotów oprócz języka francuskiego i historii.
Jako licealista, a potem student, Pivot zapisał się w Paryżu do Centre de formation des journalistes (CFJ) w 1955. Tam poznał swoją przyszłą żonę, Monique Dupuis, z którą ma dwie córki, Agnès i Cécile. Po stażu w „Progrès” w Lyonie przez rok kształci się w kierunku dziennikarstwa ekonomicznego, a następnie przyłączył się do „Le Figaro littéraire” w 1958.
W 1970 prowadził codzienną audycję radiową, ani komiczną, ani poważną, poruszającą również tematy polityczne, takie jak ocena prezydentury George’a Pompidou. Po rozwiązaniu „Le Figaro littéraire” w 1971 został redaktorem naczelnym „Le Figaro”. Zrezygnował w 1974 po sporze z Jeanem d’Ormessonem. Jean-Louis Servan-Schreiber proponuje mu współtworzenie czasopisma literackiego „Lire”, które zakłada rok później.
W międzyczasie, od kwietnia 1973 prowadzi program "Ouvrez les Guillemets" w programie pierwszym telewizji francuskiej. W 1974 ORTF upada, a Bernard Pivot rozpoczyna program "Apostrophes", którego pierwszy odcinek wyemitowano na France 2 10 stycznia 1975, zastępując prowadzony przez Marca Gilberta "Italiques", w którym miał pierwszy występ w telewizji. Program "Apostrophes" był prowadzony aż do 1990 i został zastąpiony programem "Bouillon de culture" – program omawiający oprócz literatury również kino i sztukę. Ostatnia jego emisja w 2001 była ważnym wydarzeniem w świecie kultury i mediów.
W 1987 otrzymał Nagrodę Henri Desgrange’a przyznaną przez Académie des sports za kroniki sportowe.
Przez pewien czas pisał w Le Point cykl często o tematyce duchowej, o tytule, który może drażnić wielu czytelników "Riez, nous ferons le reste" ("Śmiejcie się, a my zajmiemy się resztą").
Od stycznia 2002 do grudnia 2005, Bernard Pivot przedstawiał spotkania obcokrajowców, którzy zdecydowali się dodać elementy języka francuskiego i kultury francuskiej do ich ojczystej kultury. Są to portrety kobiet i mężczyzn, którzy rozwijają swoje „drugie ja”. Spektakl, zatytułowany "Double je", był nadawany raz w miesiącu w niedzielny wieczór we France 2.
Jest również kronikarzem literackim w Le Journal du dimanche.
5 października 2004 został wybrany do Académie Goncourt. Jest to pierwszy członek, który nie jest pisarzem. Jego znaczenie w świecie krytyki literackiej wyjaśnia ten wyjątek.
W 2008 roku powrócił do TF1 w celu uczestnictwa w audycji specjalnej "Français, la Grande interro"! z Laurence’em Boccolinim i Jeanem-Pierre’em Foucaultem, w roli arbitra i „mistrza”, wyjaśniając gramatykę i wszystko, co trzeba było wiedzieć do udzielenia każdej odpowiedzi.
Otrzymał w 2009 nagrodę Alphonse’a Allais’go.
Dyktanda.
W 1985 Bernard Pivot zorganizował wraz z językoznawcą, Micheline Sommant dyktando w formie Mistrzostw Francji, które w 1988 stały się na okres czterech lat ogólnoświatowym konkursem ortograficznym. Obecnie zasięg tych dyktand (fr. "Les Dicos d’or") jest ograniczony do Francji.
Zawody składają się z trzech etapów:
Uczestnicy dzieleni są na cztery kategorie: młodzież szkolną, juniorów, seniorów zawodowców i seniorów amatorów.
Uczestnictwo w "Dicos d’or" jest bezpłatne z wyjątkiem opłaty za kupno gazety zawierającej pytania.

</doc>
<doc id="2551133" url="https://pl.wikipedia.org/wiki?curid=2551133" title="Stefan Musiałek-Łowicki">
Stefan Musiałek-Łowicki

Stefan Musiałek-Łowicki, ps. „Konstanty Łowicki”, „Mucha”, „Mirosław”, „Poręba”, „Włodzimierz” (ur. 4 sierpnia 1896 w Marciszowie, zm. 13 lipca 1986 w Rzeszowie) – podpułkownik piechoty Wojska Polskiego, żołnierz Legionów Polskich, uczestnik obu wojen światowych i wojny z bolszewikami, w czasie okupacji hitlerowskiej inspektor Inspektoratu AK Tarnów i dowódca 16 pułku piechoty Ziemi Tarnowskiej AK, kawaler Orderu Virtuti Militari.
Życiorys.
Urodził się 4 sierpnia 1896 roku w gromadzie Marciszów w gminie Poręba Mrzygłodzka, w rodzinie Jana i Florentyny z Hamerlików. Ukończył szkołę ludową w Zawierciu, następnie 3 klasy gimnazjum we Lwowie i trzyletni kurs uzupełniający przy Akademii Handlowej w Krakowie. Od maja 1914 roku był członkiem Drużyn Strzeleckich, od sierpnia żołnierzem Legionów Polskich, pod pseudonimem „Konstanty Łowicki”. Po kryzysie przysięgowym był internowany w obozie w Szczypiornie. Od 1 grudnia 1917 do 1 listopada 1918 roku służył w Polskiej Sile Zbrojnej w Ostrowi Mazowieckiej. 2 listopada 1918 roku wstąpił do Wojska Polskiego. Jako żołnierz 5 pułku piechoty Legionów walczył w wojnie polsko-bolszewickiej. Został odznaczony Krzyżem Srebrnym Orderu Virtuti Militari.
Na porucznika został awansowany ze starszeństwem z dniem 1 lipca 1920 roku w korpusie oficerów piechoty. W okresie międzywojennym służył między innymi w 17 pułku piechoty w Rzeszowie. 2 kwietnia 1929 roku został awansowany na kapitana ze starszeństwem z dniem 1 stycznia 1929 roku i 40. lokatą w. 20 września 1930 roku otrzymał przeniesienie z 17 pp do Korpusu Ochrony Pogranicza. Od 1932 roku pełnił służbę w Centralnej Szkole Podoficerów KOP w Osowcu. Z dniem 3 kwietnia 1932 roku został przydzielony na trzymiesięczny I Kurs Dowódców Kompanii (szwadronów) Karabinów Maszynowych w Centrum Wyszkolenia Piechoty w Rembertowie. Na majora został awansowany ze starszeństwem z dniem 1 stycznia 1936 roku w korpusie oficerów piechoty. W marcu 1939 odbywał praktykę poborową w Komendzie Rejonu Uzupełnień Wadowice. W tym samym roku został przeniesiony do Komendy Rejonu Uzupełnień Kowel na stanowisko komendanta rejonu uzupełnień.
Walczył w kampanii wrześniowej. Nie został wzięty do niewoli i powrócił do Rzeszowa, gdzie zaangażował się w pracę konspiracyjną, najpierw w Służbie Zwycięstwu Polski, następnie jako zastępca inspektora Inspektoratu ZWZ Rzeszów. Od połowy 1942 roku był inspektorem Inspektoratu AK Tarnów. Był między innymi odpowiedzialny za przeprowadzenie operacji Most II i Most III. Awansowany do stopnia podpułkownika, został mianowany dowódcą 16 pułku piechoty Ziemi Tarnowskiej AK, formowanego do udziału w akcji „Burza”.
Po wojnie pozostał w konspiracji, do aresztowania w listopadzie 1946 roku pełnił funkcję prezesa śląsko-dąbrowskiego okręgu organizacji Wolność i Niezawisłość. Po aresztowaniu był przetrzymywany do lutego 1947 roku, następnie zwolniony. Zamieszkał w Rzeszowie, gdzie zmarł 13 lipca 1986 roku. Pochowany na Cmentarzu Pobitno (sektor XXXI-13-2).
Był mężem Heleny z Baszczów (1898–1988), z którą miał syna Witolda (ur. 1923) i córkę Krystynę (ur. 1925).

</doc>
<doc id="2551135" url="https://pl.wikipedia.org/wiki?curid=2551135" title="Ospedale della Pieta">
Ospedale della Pieta



</doc>
<doc id="2551136" url="https://pl.wikipedia.org/wiki?curid=2551136" title="Wierzchownia (jezioro)">
Wierzchownia (jezioro)

Wierzchownia – jezioro w woj. kujawsko-pomorskim, w powiecie brodnickim, w gminie Górzno, leżące na terenie Równiny Urszulewskiej.
Dane morfometryczne.
Powierzchnia zwierciadła wody wynosi 5,7 ha.
Zwierciadło wody położone jest na wysokości 124,4 m n.p.m.. Średnia głębokość jeziora wynosi 2,4 m, natomiast głębokość maksymalna 2,7 m.
Na podstawie badań przeprowadzonych w 1996 roku wody jeziora zaliczono do II klasy czystości i II poza kategorią podatności na degradację.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Wierzchownia".

</doc>
<doc id="2551137" url="https://pl.wikipedia.org/wiki?curid=2551137" title="Alessio De Crignis">
Alessio De Crignis

Alessio De Crignis (ur. 18 maja 1990 w Gemonie del Friuli) – włoski skoczek narciarski, reprezentant S.S. Ravascletto.
Na międzynarodowej arenie zadebiutował 18 grudnia 2004 w Seefeld podczas zawodów FIS Race, oddając skok na odległość odpowiednio 58,0 m i 63,5 m na skoczni normalnej podczas konkursu drużynowego.
Jego rekord życiowy wynosi 155 m. Został ustanowiony 17 marca 2012 w Planicy podczas konkursu drużynowego.
Po konkursie Letniego Pucharu Kontynentalnego w Kuopio w sierpniu 2014 ogłosił zakończenie sportowej kariery.
Skoki narciarskie uprawiał również jego ojciec, Ermes De Crignis.

</doc>
<doc id="2551138" url="https://pl.wikipedia.org/wiki?curid=2551138" title="Gliese 667 Cc">
Gliese 667 Cc

Gliese 667 Cc (GJ 667Cc) – planeta pozasłoneczna znajdująca się w układzie planetarnym czerwonego karła GJ 667C, będącego trzecią gwiazdą układu potrójnego Gliese 667. Potwierdzono istnienie przynajmniej jeszcze jednej planety krążącej wokół tej gwiazdy – Gliese 667 Cb. GJ 667Cc jest czwartą odkrytą planetą, która położona jest w ekosferze swojej gwiazdy, co oznacza między innymi, że na jej powierzchni może istnieć woda i dogodne warunki do powstania na niej życia.
Masa planety wynosi 3,8 i należy ona do typu ciepłej superziemi. Planeta krąży w odległości zaledwie 0,12 j.a. od swojej gwiazdy macierzystej, czyli bliżej swojej gwiazdy niż Merkury od Słońca. Gwiazda Gliese 667 C jest jednak znacznie chłodniejsza niż Słońce i choć do planety dociera aż 90% światła docierającego do Ziemi, to głównie w zakresie podczerwieni.
Wskaźnik podobieństwa do Ziemi (ESI) dla Gliese 667 Cc wynosi 0,84, co obecnie (styczeń 2016) plasuje ją wraz z planetą Kepler-442b na trzecim miejscu na liście planet najbardziej podobnych do Ziemi, za planetami Kepler-438b i Kepler-296e.

</doc>
<doc id="2551140" url="https://pl.wikipedia.org/wiki?curid=2551140" title="Th4">
Th4

Th4 – polskie oznaczenie parowozu towarowego pruskiej serii G 43 (późniejsze oznaczenie DRG BR 533). 
Historia.
Parowozy pruskiej serii G 43 były produkowane przez fabrykę Union w Królewcu w latach 1903 - 1907. Ogółem zbudowano 63 egzemplarze. Ze względu na przestarzałą konstrukcję oraz niskie osiągi wycofano je z użytku w Niemczech do 1930 r.
W służbie PKP II Rzeczypospolitej znalazło się 10 parowozów Th4 oraz 1 należący do kolei Wolnego Miasta Gdańsk. Pod koniec lat 30. XX w. cztery egzemplarze pracujące w dyrekcji toruńskiej PKP otrzymały numery inwentarzowe Wolnego Miasta Gdańska (nr. inwentarzowe od Th4-2Dz do Th4-5Dz). W dniu wybuchu II wojny światowej na stanie PKP znajdowało się już tylko 5 egzemplarzy administracyjnie podległych kolejom WM Gdańska. Później nr 1Dz uznano za zaginiony, a nr 4Dz skreślony został ze stanu w czerwcu 1940. Pozostałe 3 maszyny wcielono do Deutsche Reichsbahn, gdzie uzyskały oznaczenia serii 5377 i numery inwentarzowe od 53 7751 do 53 7753. Po zakończeniu wojny parowozy te znalazły się w zachodniej strefie okupacyjnej Niemiec, gdzie na początku 1952 r. zostały złomowane.

</doc>
<doc id="2551142" url="https://pl.wikipedia.org/wiki?curid=2551142" title="Giancarlo Brusati">
Giancarlo Brusati

Giancarlo Brusati (ur. 6 marca 1910 w Mediolanie, zm. 30 czerwca 2001 w Barlassinie) – włoski szermierz. Złoty medalista olimpijski z Berlina.
Zawody w 1936 były jego jedynymi igrzyskami olimpijskimi. Wspólnie z kolegami triumfował w drużynie szpadowej. Wywalczył dwa medale mistrzostw świata (dopiero od 1937 oficjalnie rozgrywanych pod tą nazwą, jednak w różnych broniach rywalizacja toczyła się już wcześniej), oba w konkursie drużynowym w szpadzie: złoto w 1933 i srebro w 1934.
Po zakończeniu kariery sportowej został działaczem. W latach 1981-1984 był prezydentem Międzynarodowej Federacji Szermierczej.

</doc>
<doc id="2551143" url="https://pl.wikipedia.org/wiki?curid=2551143" title="Narciarstwo alpejskie na Zimowych Igrzyskach Azjatyckich 2011">
Narciarstwo alpejskie na Zimowych Igrzyskach Azjatyckich 2011

Zawody w narciarstwie alpejskim na Zimowych Igrzyskach Azjatyckich 2011 zostały rozegrane w dniach 31 stycznia-4 lutego 2011 na obiektach w Ałmaty. Przeprowadzono sześć konkurencji alpejskich - trzy mężczyzn i trzy kobiet.
Medale w konkurencjach alpejskich zdobyli reprezentanci trzech krajów - Kazachstanu, Korei Południowej i Iranu. Jedyną dwukrotną złotą medalistką została Koreanka Kim Sun-joo, a najwięcej medali, po trzy zdobyli Igor Zakurdajew i Ludmiła Fedotowa.

</doc>
<doc id="2551144" url="https://pl.wikipedia.org/wiki?curid=2551144" title="Kasr al-Buchari">
Kasr al-Buchari

Kasr al-Buchari a. Ksar al-Buchari (arab. قصر البخاري, fr. "Ksar el Boukhari") – miasto i gmina w Algierii, w prowincji Al-Midija. W 2012 liczyło 77 543 mieszkańców.

</doc>
<doc id="2551145" url="https://pl.wikipedia.org/wiki?curid=2551145" title="Łyżwiarstwo figurowe na Zimowych Igrzyskach Azjatyckich 2011">
Łyżwiarstwo figurowe na Zimowych Igrzyskach Azjatyckich 2011

Łyżwiarstwo figurowe na Zimowych Igrzyskach Azjatyckich 2011 – jedna z dyscyplin rozgrywanych podczas igrzysk w dniach 3–5 lutego 2011 w Astanie, w Kazachstanie.
W odróżnieniu od innych zawodów rangi mistrzowskiej w łyżwiarstwie figurowym, każdy kraj mógł wystawić po 2 reprezentantów w każdej z czterech konkurencji.

</doc>
<doc id="2551146" url="https://pl.wikipedia.org/wiki?curid=2551146" title="Biathlon na Zimowych Igrzyskach Azjatyckich 2011">
Biathlon na Zimowych Igrzyskach Azjatyckich 2011

Biathlon na Zimowych Igrzyskach Azjatyckich 2011 – zawody w biathlonie przeprowadzone dniach 31 stycznia–6 lutego 2011 na trasach w Ałmaty w ramach Zimowych Igrzyskach Azjatyckich 2011. Przeprowadzono siedem konkurencji – cztery wśród mężczyzn i trzy wśród kobiet.
Medale w konkurencjach biathlonowych zdobyli reprezentanci trzech krajów – Kazachstanu, Chińskiej Republiki Ludowej i Japonii. Najwięcej – trzy złote medale – zdobył reprezentant Kazachstanu, Aleksandr Czerwiakow.

</doc>
<doc id="2551149" url="https://pl.wikipedia.org/wiki?curid=2551149" title="Witold Obidowicz">
Witold Obidowicz

Witold Jan Obidowicz ps. „Wit”, „Wiktor”, „Orszak” (ur. 7 stycznia 1900 w Krakowie, zm. 17 marca 1944 w KL Auschwitz) – major piechoty Wojska Polskiego, kawaler Orderu Virtuti Militari.
Życiorys.
Urodził się 7 stycznia 1900 w Krakowie, w rodzinie Stanisława i Agnieszki. W rodzinnym mieście ukończył naukę w gimnazjum.
W 1918 jako ochotnik zgłosił się do Wojska Polskiego. Uczestniczył w wojnie polsko-bolszewickiej w szeregach 75 pułku piechoty. W 1920 został ciężko ranny i był leczony w szpitatalach polowych. Za swoje czyny odznaczony został Orderem Virtuti Militari. Został awansowany na stopień porucznika piechoty ze starszeństwem z dniem 1 stycznia 1922. W latach 20. pozostawał oficerem 75 pułku piechoty w garnizonie Królewska Huta. Został awansowany na stopień kapitana ze starszeństwem z dniem 1 stycznia 1932 i 74. lokatą w korpusie oficerów piechoty. W 1932 pozostawał w dyspozycji szefa Departamentu Piechoty Ministerstwa Spraw Wojskowych. Od 1935 w stopniu kapitana służył w Korpusie Ochrony Pogranicza w Wilejce. Potem pełnił służbę w Rembertowie i w Sosnowcu. Na stopień majora został mianowany ze starszeństwem z 19 marca 1939 i 70. lokatą w korpusie oficerów piechoty. W tym samym czasie pełnił służbę w 75 pp na stanowisku dowódcy 7. kompanii.
Latem 1939 był w sztabie pododcinka obrony granicy południowej „Nowy Sącz”. Po wybuchu II wojny światowej w kampanii wrześniowej walczył na stanowisku kwatermistrza 2 Brygady Górskiej Strzelców w rejonie Jasła i Krosna. Nie oddał się do niewoli i po nastaniu okupacji niemieckiej zaangażował w działalność konspiracyjną. Najpierw działała w Służbie Zwycięstwu Polski, następnie w Związku Walki Zbrojnej – od lipca 1940 jako inspektor Inspektoratu ZWZ Jasło. Sprawując to stanowisko przebywał w Krośnie, a potem w Orzechówce. Po objęciu przez niego stanowiska rozpoczęto wydawanie w tym rejonie gazetki konspiracyjnej od grudnia 1940. W czasie fali aresztowań w pierwszej połowie lutego 1942 wprawdzie wyjechał z Orzechówki, lecz został zatrzymany w Białobrzegach. W lutym 1942 został aresztowany przez Gestapo w ramach zatrzymania całego Inspektoratu ZWZ Jasło (Krosno). Przetrzymywany w więzieniu w Krośnie, a potem poddawany śledztwu w Jaśle. Według niektórych wersji jego zeznania miały spowodować dalsze aresztowania. Po prawie 6-miesięcznym pobycie w Jaśle został przewieziony do więzienia w Tarnowie, a następnie do KL Auschwitz. Tam został rozstrzelany w grupowej egzekucji 17 marca 1944.

</doc>
<doc id="2551150" url="https://pl.wikipedia.org/wiki?curid=2551150" title="Asz-Szaria">
Asz-Szaria

Asz-Szaria a. Szeria (arab. الشريعة, fr. "Cheria") – miasto i gmina w Algierii, w prowincji Tibissa. W 2012 liczyło 85 545 mieszkańców.

</doc>
<doc id="2551152" url="https://pl.wikipedia.org/wiki?curid=2551152" title="Roman Poliszczuk">
Roman Poliszczuk

Roman Wołodymyrowycz Poliszczuk, ukr. Роман Володимирович Поліщук (ur. 25 czerwca 1978 w Czerkasach) – ukraiński piłkarz, grający na pozycji pomocnika.
Kariera piłkarska.
Kariera klubowa.
Wychowanek klubu Dnipro Czerkasy, w barwach którego w 1996 rozpoczął karierę piłkarską. W 1999 występował w Kreminiu Krzemieńczuk. Na początku 2002 przeszedł do Czornomorca Odessa, któremu pomógł awansować do Wyszczej Lihi. Latem 2003 przeszedł do MFK Mikołajów, ale po jednej grze powrócił do Dnipra Czerkasy. Od 2004 grał w klubach Spartak-Horobyna Sumy i Naftowyk Ochtyrka. W lipcu 2005 ponownie wrócił do Dnipra Czerkasy. Pełnił funkcje kapitana drużyny. Po tym jak czerkaski klub został rozformowany piłkarz w kwietniu 2009 przeniósł się do Zirki Kirowohrad, w barwach której zakończył karierę piłkarską.

</doc>
<doc id="2551153" url="https://pl.wikipedia.org/wiki?curid=2551153" title="Reguły gry (serial telewizyjny)">
Reguły gry (serial telewizyjny)

Reguły gry – polski serial komediowy w reżyserii Bartłomieja Ignaciuka, emitowany od 16 lutego 2012 do 31 maja 2012 w telewizji TVN 7. Okres zdjęciowy trwał od 4 grudnia 2011. Emitowany w czwartki o godzinie 20. Serial został zrealizowany na podstawie amerykańskiego serialu "Sposób użycia".
Jesienią 2012 na antenie TVN 7 planowano wyemitować drugą serię, do której zdjęcia ruszyć miały w czerwcu br, ale przed rozpoczęciem zdjęć zdecydowano o odłożeniu w czasie produkcji ze względu na kryzys na rynku reklamy.
Oglądalność serialu kształtowała się na poziomie 227 000 widzów, a udział wynosił 1,54% w grupie 4+ i 2,40% w grupie 16-49.
Fabuła.
Serial opowiada o losach piątki przyjaciół, wśród których jest świeżo zaręczona para Natasza i Adam, małżeństwo z długoletnim stażem Magda i Grzegorz oraz wieczny singiel Jacek. Serial pokazuje relacje damsko-męskie z przymrużeniem oka.

</doc>
<doc id="2551154" url="https://pl.wikipedia.org/wiki?curid=2551154" title="Cissus erosa">
Cissus erosa

Cissus erosa – gatunek rośliny z rodziny winoroślowatych ("Vitaceae"). Występuje w strefie tropikalnej i subtropikalnej Nowego Świata: od Meksyku poprzez kraje Ameryki Środkowej, w tym część Karaibów, jak np. na Haiti czy Portoryko, po kraje Ameryki Południowej sięgając najdalej na południe do Boliwii, Paragwaju i centralnej Brazylii. Na swym naturalnym obszarze występowania jest popularną rośliną ozdobną ogrodów, cenioną przede wszystkim ze względu na piękne, ognistoczerwone kwiatostany.

</doc>
<doc id="2551156" url="https://pl.wikipedia.org/wiki?curid=2551156" title="Kazimierz Heilman-Rawicz">
Kazimierz Heilman-Rawicz

Kazimierz Roman Heilman-Rawicz, ps. „Antoni Orłow”, „Orzeł” (ur. 27 lutego 1896 w Błażowej, zm. 12 grudnia 1969 w Gliwicach) – podpułkownik piechoty Wojska Polskiego, żołnierz Legionów Polskich i Armii Hallera, uczestnik kampanii wrześniowej, organizator struktur Związku Walki Zbrojnej w Rzeszowskiem, więzień KL Auschwitz i Mauthausen-Gusen, kawaler Orderu Virtuti Militari.
Życiorys.
Urodził się w podrzeszowskiej Błażowej, w rodzinie Antoniego, miejscowego nauczyciela, i Teodozji. Ukończył szkołę ludową w Błażowej, uczył się kolejno w II Gimnazjum w Rzeszowie, Gimnazjum św. Jacka w Krakowie, zaś świadectwo dojrzałości uzyskał w 1914 roku w gimnazjum we Lwowie.
Od 1912 roku był członkiem Drużyn Strzeleckich. Po wybuchu I wojny światowej został żołnierzem Legionów Polskich, od 1915 roku w II Brygadzie. 1 listopada 1916 roku awansował na podporucznika saperów. Po kryzysie przysięgowym, jako żołnierz Polskiego Korpusu Posiłkowego wziął udział w przebiciu frontu pod Rarańczą. W składzie II Korpusu brał udział w bitwie pod Kaniowem i dostał się do niewoli niemieckiej. Zbiegł w maju 1918 roku i dotarł do Warszawy. Wysłany następnie w głąb Rosji, uczestniczył w organizowaniu 4 Dywizji Strzelców. W kwietniu 1919 roku wyjechał do Francji, skąd powrócił razem z Armią Hallera, jako oficer sztabowy 12 pułku strzelców.
Od maja 1919 roku służył w Wojsku Polskim, w stopniu porucznika. Brał udział w wojnie polsko-bolszewickiej. 8 października 1921 roku został przeniesiony z korpusu oficerów saperów do korpusu oficerów piechoty i wcielony do 2 pułku piechoty Legionów.
Po jej zakończeniu, zweryfikowany jako kapitan ze starszeństwem z dniem 1 czerwca 1919 i 211. lokatą w korpusie oficerów piechoty. Pełnił służbę między innymi w sztabie 2 Dywizji Piechoty Legionów w Kielcach, 2 pułku piechoty Legionów oraz pełnił obowiązki dowódcy II batalionu 59 pułku piechoty w Inowrocławiu. 31 marca 1924 awansował na majora ze starszeństwem z dniem 1 lipca 1923 i 81. lokatą w korpusie oficerów piechoty. 11 marca 1926 roku został przeniesiony do Korpusu Ochrony Pogranicza na stanowisko dowódcy 5 batalionu granicznego w Łużkach. 2 grudnia 1930 roku został mianowany podpułkownikiem ze starszeństwem z dniem 1 stycznia 1931 roku i 9. lokatą w korpusie oficerów piechoty. Z dniem 30 listopada 1931 roku został przeniesiony z KOP do 62 pułku piechoty w Bydgoszczy na stanowisko zastępcy dowódcy pułku. W październiku 1936 roku został dowódcą tego oddziału.
W kampanii wrześniowej walczył w składzie 15 Dywizji Piechoty na przedpolach Bydgoszczy i w samym mieście, w bitwie nad Bzurą oraz, po przebiciu się resztek pułku do Warszawy, w obronie stolicy.
Po kapitulacji uniknął niewoli i rozpoczął organizację pierwszych struktur konspiracyjnych. Poszukiwany przez gestapo w związku z wydarzeniami bydgoskiej krwawej niedzieli, wyjechał na Rzeszowszczyznę. Po skontaktowaniu się z dowództwem Organizacji Orła Białego porzucił zamiar przedostania się do Francji i rozpoczął działalność konspiracyjną w południowej Polsce. W grudniu 1939 roku przeszedł przez granicę na Węgry i w polskim poselstwie w Budapeszcie został zaprzysiężony do Związku Walki Zbrojnej oraz odbył przeszkolenie w zakresie pracy konspiracyjnej. W drodze powrotnej do Rzeszowa, gdzie miał objąć dowództwo struktur ZWZ w Małopolsce Środkowej, 16 stycznia 1940 na skutek zdrady został aresztowany przez policję ukraińską w Baligrodzie wraz z towarzyszącymi mu osobami (Łukasz Ciepliński, Lucjan Kühn i Zygmunt Pawłowicz).
Przebywał w więzieniach w Sanoku i Tarnowie, skąd 8 stycznia 1941 roku został przewieziony do obozu koncentracyjnego Auschwitz-Birkenau. Otrzymał numer obozowy 9319, był znany pod nazwiskiem Jan Hilkner, takimi dokumentami posługiwał się w chwili aresztowania i nie został rozpoznany przez Niemców. Współorganizował konspirację obozową, był wyznaczony na dowódcę Związku Organizacji Wojskowej. 7 lipca 1942 roku został przewieziony do Mauthausen, gdzie przebywał do wyzwolenia w maju 1945 roku. Po okresie rekonwalescencji powrócił do Polski, zamieszkał w Gliwicach. Zmienił nazwisko na Kazimierz Roman Rawicz. Zmarł w Gliwicach 12 grudnia 1969 roku. Pochowany na Cmentarzu Komunalnym w Gliwicach (sektor A3-E-3).
Z żoną Józefą miał czterech synów: Jana, Kazimierza, Ryszarda i Zbigniewa oraz dwie córki: Krystynę i Barbarę. Jego rodzony brat, Stanisław Heilman, był podpułkownikiem Wojska Polskiego, dowódcą okręgu wileńskiego Armii Krajowej, zmarł w 1947 roku w łagrze w Workucie. Z dwóch braci przyrodnich Romuald był nauczycielem, żołnierzem AK i działaczem WiN, zaś Jan więźniem Auschwitz, zamordowanym w maju 1942 roku. Syn Jan działał z pułkownikiem w ramach trasy przerzutowej podczas wojny.

</doc>
<doc id="2551157" url="https://pl.wikipedia.org/wiki?curid=2551157" title="Reprezentacja Serbii i Czarnogóry na Mistrzostwach Świata w Narciarstwie Klasycznym 2005">
Reprezentacja Serbii i Czarnogóry na Mistrzostwach Świata w Narciarstwie Klasycznym 2005

Reprezentacja Serbii i Czarnogóry na Mistrzostwach Świata w Narciarstwie Klasycznym 2005 w Oberstdorfie liczyła dwóch biegaczy narciarskich, którzy wystartowali w biegu na 15 km techniką dowolną.
Wyniki.
Biegi narciarskie.
Mężczyźni.
15 km stylem dowolnym

</doc>
<doc id="2551158" url="https://pl.wikipedia.org/wiki?curid=2551158" title="Henryk Musiałowicz">
Henryk Musiałowicz

Henryk Musiałowicz (ur. 5 stycznia 1914 w Gnieźnie, zm. 24 lutego 2015) – polski artysta malarz.
Życiorys.
W 1936 ukończył Państwową Szkołę Sztuk Zdobniczych i Przemysłu Artystycznego w Poznaniu na Wydziale Malarstwa Dekoracyjnego i Witrażownictwa. Od 1937 kontynuował naukę w warszawskiej ASP, którą ukończył dopiero w 1948.
W swej twórczości zajmował się malarstwem sztalugowym, ściennym, projektował witraże i uprawiał grafikę.
Odznaczenia i upamiętnienie.
W 2002 Muzeum Narodowe w Poznaniu zorganizowało retrospektywną wystawę jego twórczości.
W 2009 został odznaczony Złotym Medalem „Zasłużony Kulturze Gloria Artis”.
Był Honorowym Obywatelem gminy Mielnik.

</doc>
<doc id="2551160" url="https://pl.wikipedia.org/wiki?curid=2551160" title="Amicus Plato, sed magis amica veritas">
Amicus Plato, sed magis amica veritas

Amicus Plato, sed magis amica veritas (j. pl: "Platon przyjacielem, lecz większą przyjaciółką prawda") – łacińska sentencja wyrażająca myśl, że prawda jest dla wypowiadającego cenniejsza niż relacje osobowe.
Autorstwo.
Autorstwo maksymy przypisuje się Arystotelesowi jako parafrazę zdania z jego "Etyki nikomachejskiej" (1096a15): 
Podobną myśl zawiera napisany wcześniej dialog Platona "Fedon" (91b/c):
Również Platon w "Państwie" (595b) pisze:
Wypowiedzi te przyjęły formę łacińskiej sentencji w średniowieczu. W anonimowej kompilacji łacińskiej "Vita Aristotelis" (XIII w.) sentencja występuje w wersji: "Amicus Plato, sed magis amica veritas". Inną wersję podaje Roger Bacon, który w swoim "Dziele większym" (1267) pisze:

</doc>
<doc id="2551161" url="https://pl.wikipedia.org/wiki?curid=2551161" title="Casco Viejo">
Casco Viejo

Casco Viejo (hiszp. "Stare Miasto"), znane także jako Casco Antiguo lub San Felipe – historyczne i zabytkowe centrum Panamy.
Zostało zbudowane w 1673 roku, w odległości ok. 8 km od pierwotnej siedziby miasta Panama - Panamá Viejo, zniszczonej w 1671 roku przez walijskiego bukaniera Henry'ego Morgana. Casco Viejo zostało w 1997 roku wpisane na listę obiektów światowego dziedzictwa UNESCO.

</doc>
<doc id="2551162" url="https://pl.wikipedia.org/wiki?curid=2551162" title="Terapia (ujednoznacznienie)">
Terapia (ujednoznacznienie)



</doc>
<doc id="2551163" url="https://pl.wikipedia.org/wiki?curid=2551163" title="Mistrzostwa Włoch w skokach narciarskich">
Mistrzostwa Włoch w skokach narciarskich

Mistrzostwa Włoch w skokach narciarskich – coroczne zawody mające na celu wyłonienie mistrza Włoch w skokach narciarskich wśród kobiet i mężczyzn.
Po raz pierwszy mistrzostwa Włoch przeprowadzono w 1909 roku i rozegrano wówczas konkurs mężczyzn. Od 2004 roku w mistrzostwach Włoch rozgrywane są także zawody kobiece. W 2008 mistrzostwa kraju zostały rozegrane dwukrotnie: po raz pierwszy w sierpniu, a po raz drugi w październiku. Pierwsze mistrzostwa zostały uznane za krajowe mistrzostwa na rok 2008 (sezon 2007/2008), a drugie za mistrzostwa na rok 2009 (sezon 2008/2009). Do 2012 kolejne mistrzostwa były rozgrywane w letniej części sezonu. W sezonie 2012/2013 rozegrano zawody zarówno w części letniej, jak i zimowej, po czym powrócono do terminu letniego.
Najbardziej utytułowanym zawodnikiem w historii mistrzostw Włoch jest Sebastian Colloredo, który w latach 2003–2017 zdobył łącznie 29 medali: 22 złote, 3 srebrne i 4 brązowe.

</doc>
<doc id="2551166" url="https://pl.wikipedia.org/wiki?curid=2551166" title="Sidi Amar">
Sidi Amar

Sidi Amar a. Sidi Amer (arab. سيدي عمار, fr. "Sidi Amar") – miasto i gmina w Algierii, w prowincji Annaba.

</doc>
<doc id="2551167" url="https://pl.wikipedia.org/wiki?curid=2551167" title="Caleruega">
Caleruega

Caleruega – mała miejscowość i siedziba gminy w autonomicznej wspólnocie Kastylia-Leon, jako część prowincji Burgos w Hiszpanii. Odnotowana jako miejsce urodzin św. Dominika, założyciela Zakonu Kaznodziejskiego. Dwadzieścia kilometrów na południe oddalony jest klasztor Santo Domingo de Silos.

</doc>
<doc id="2551168" url="https://pl.wikipedia.org/wiki?curid=2551168" title="S-IC">
S-IC

S-IC (wym. "S-jeden-C"): pierwszy stopień rakiety Saturn V, produkowany przez zakłady Boeing w latach 1961-1973. Jak większość pierwszych stopni rakietowych i w przeciwieństwie do stopni S-II i S-IVB, napędzany był mieszaniną węglowodorów, o masie 645 Mg, o składzie bardzo zbliżonym do nafty, a utleniaczem był ciekły tlen, o masie 1.7 Gg.
Dane techniczne.
S-IC miał średnicę 10,06 m i długość 42,01 m. Wyposażony był w 2 zbiorniki: dolny na naftę (poj. 770 m3) i górny na ciekły tlen (poj. 1204 m3). Przedział napędowy stanowił zestaw pięciu silników F-1, rozmieszczonych na kształt krzyża, najmocniejszych silników rakietowych jakie dotąd powstały. Podobnie jak w członie S-II, 4 silniki F-1 w S-IC mogły zmieniać kąt nachylenia by ułatwić sterowanie, a silnik centralny na ok. 30 sekund przed wypaleniem paliwa wyłączał się wcześniej niż pozostałe (tzw. "Inboard Cutoff"). Zestaw ten zapewniał ciąg 34 meganiutonów. Jedną z zewnętrznych cech były owiewki, umieszczone wokół działu silnikowego. W tych owiewkach również umieszczono specjalne ładunki odpalane po separacji S-IC od reszty rakiety.
S-IC prosto z zakładów Boeinga dostarczany był do Centrum Kennedy'ego wraz z członem przejściowym, umożliwiającym połączenie ze stopniem S-II, a także odłączenie od niego i oddalenie na bezpieczną odległość, by S-II mógł wykonać sekwencję zapłonu. Zużyty S-IC kontynuował lot na trajektorii balistycznej, a potem spadał do Atlantyku, człon przejściowy odłączał się od S-II minutę po odłączeniu S-IC.
Użycie.
Wyprodukowano w sumie 15 egzemplarzy S-IC zdolnych do lotu, z czego użyto 13. Pozostałe 2 można podziwiać na wystawach.

</doc>
<doc id="2551174" url="https://pl.wikipedia.org/wiki?curid=2551174" title="Jehoszafat Harkabi">
Jehoszafat Harkabi

Jehoszafat Harkabi (ur. 1921; zm. 1994) – izraelski dowódca wojskowy w stopniu generała ("alluf"), oficer dyplomowany Sił Obronnych Izraela, dyrektor wywiadu wojskowego Aman, nauczyciel i politolog.
Młodość.
Harkabi urodził się w 1921 roku w Hajfie w Brytyjskim Mandacie Palestyny. Po ukończeniu żydowskiego gimnazjum wyjechał do Stanów Zjednoczonych, gdzie studiował na Uniwersytecie Harvarda. Po powrocie obronił pracę doktorską na Uniwersytecie Hebrajskim w Jerozolimie.
Służba wojskowa.
Podczas II wojny światowej w 1943 roku wstąpił do British Army. Po powrocie do Palestyny wstąpił do żydowskiej organizacji paramilitarnej Hagana i ukończył pierwszy kurs dla oficerów zorganizowany przez Agencję Żydowską. Podczas I wojny izraelsko-arabskiej był dowódcą kompanii piechoty Brygady „Ecjoni”, walcząc w rejonie Jerozolimy. W 1949 roku był członkiem izraelskiej delegacji negocjującej Porozumienia z Rodos.
Po wojnie pełnił funkcję łącznika pomiędzy Siłami Obronnymi Izraela a Ministerstwem Spraw Zagranicznych Izraela. Następnie otrzymał awans na zastępcę szefa Departamentu Wywiadu Sztabu Generalnego. Ukończył studia we Francji, i w 1955 roku został dyrektorem wywiadu wojskowego Aman. W 1959 roku został zwolniony i wystąpił z armii.
Kariera zawodowa.
Po odejściu z wojska pracował jako dyrektor generalny Rady Ministrów. Równocześnie rozpoczął pracę naukową na Uniwersytecie Hebrajskim, wykładając stosunki międzynarodowe i studia blisko-wschodnie. Jego doświadczenie było okazyjnie wykorzystywane w służbie publicznej. Między innymi, w 1964 roku opracowywał analizy strategiczne dla MSZ. W latach 1974-1975 był strategicznym doradcą ministra obrony Szimona Peresa. Z upływem lat zmienił swoje stanowisko względem Arabów. Z bezkompromisowego nieugiętego stanowiska ewoluował do zwolennika negocjacji z OWP. W 1993 roku otrzymał Nagrodę Izraela za całokształt działalności politycznej.
Zmarł w 1994 roku Jerozolimie.

</doc>
<doc id="2551176" url="https://pl.wikipedia.org/wiki?curid=2551176" title="Saukar">
Saukar

Saukar a. Sugar (arab. السوقر, fr. "Sougueur") – miasto i gmina w Algierii, w prowincji Tijarat. W 2012 liczyło 90 091 mieszkańców.

</doc>
<doc id="2551177" url="https://pl.wikipedia.org/wiki?curid=2551177" title="Abrams Kleckins">
Abrams Kleckins



</doc>
<doc id="2551186" url="https://pl.wikipedia.org/wiki?curid=2551186" title="Rogério Dutra Silva">
Rogério Dutra Silva

Rogério Dutra Silva (ur. 3 lutego 1984 w São Paulo) – brazylijski tenisista, reprezentant w Pucharze Davisa, olimpijczyk z Rio de Janeiro (2016).
Kariera tenisowa.
Brazylijczyk wielokrotnie osiągał zwycięstwa i finały w singlu i deblu w turniejach rangi ATP Challenger Tour. W rozgrywkach gry podwójnej rangi ATP World Tour wygrał 1 turniej i przegrał 1 finał. Najwyższe – 63. miejsce w rankingu singlowym osiągnął podczas notowania z 24 lipca 2017 roku. Najwyższe miejsce w grze podwójnej (84. pozycja), zostało osiągnięte 26 lutego 2018 roku.
Od 2011 roku reprezentuje Brazylię w Pucharze Davisa.
Brazylijczyk w 2011 roku brał udział w igrzyskach panamerykańskich w Guadalajarze. W zawodach gry pojedynczej zdobył drugie miejsce. W finale przegrał z Kolumbijczykiem Robertem Farahem wynikiem 6:4, 6:3. W zawodach gry mieszanej, w parze z Aną-Clarą Duarte, zdobył brązowy medal dzięki wygranej z wenezuelską parą Adriana Pérez i Roman Recatre. Mecz zakończył się wynikiem 7:6(4), 5:7, 11–9.
W 2016 roku zagrał na igrzyskach olimpijskich w Rio de Janeiro dochodząc do 2. rundy gry pojedynczej.

</doc>
<doc id="2551191" url="https://pl.wikipedia.org/wiki?curid=2551191" title="San Marino na Zimowych Igrzyskach Olimpijskich Młodzieży 2012">
San Marino na Zimowych Igrzyskach Olimpijskich Młodzieży 2012

San Marino na Zimowych Igrzyskach Olimpijskich Młodzieży 2012, które odbywały się w Innsbrucku reprezentował 1 zawodnik.
Skład reprezentacji San Marino.
Narciarstwo alpejskie.
Chłopcy 

</doc>
<doc id="2551194" url="https://pl.wikipedia.org/wiki?curid=2551194" title="Note2 Errata">
Note2 Errata

Note2 Errata – minialbum warszawskiego rapera o pseudonimie Tede. Album ukazał się 2 października 2009 nakładem wytwórni Wielkie Joł. Producentem nagrań był Sir Michu. 
Od autora:
"To nowe spojrzenie na zaistniałą sytuację i oczywista kontynuacja naszego albumu. Okładkę projektował wiadomo kto i właśnie taki był pomysł, żeby przypominała wiadomo co. 2109 Pokolenie N2 powstań! Polska powstań, Wielkie Joł "– dodaje Tede.
Plik w formacie mp3 Tede Note2 Errata można pobrać z oficjalnej strony wytwórni Wielkie Joł.
W 2019 wraz z reedycją Note2, ukazała się fizyczna wersja Note2 Errata.

</doc>
<doc id="2551195" url="https://pl.wikipedia.org/wiki?curid=2551195" title="Departament San Javier">
Departament San Javier

Departament San Javier – jeden z 17 departamentów argentyńskiej prowincji Misiones. Stolicą departamentu jest miasto San Javier.
Powierzchnia departamentu wynosi 536 km². Na obszarze tym w 2010 roku mieszkało 20 821 ludzi, czyli gęstość zaludnienia wynosiła 38,8 mieszkańców/km².
Od zachodu poprzez rzekę Urugwaj graniczy z Brazylią. Wokół niego znajdują się departamenty: Concepción, Leandro N. Alem oraz Oberá.

</doc>
<doc id="2551196" url="https://pl.wikipedia.org/wiki?curid=2551196" title="Centrum Korona">
Centrum Korona

Centrum handlowe Korona – centrum handlowe we Wrocławiu z kinem Cinema City, hipermarketem Auchan, parkingiem na 2 000 miejsc. Otwarte w październiku 1999.
Całkowita powierzchnia zajmowana przez centrum to 55 tys. m². Znajduje się tam hipermarket Auchan, 66 butików i punktów usługowych, 
6 średnich powierzchni m.in. RTV EURO AGD, Go Sport, Castorama, multipleks Cinema City, food court - 8 restauracji i kawiarni.

</doc>
<doc id="2551197" url="https://pl.wikipedia.org/wiki?curid=2551197" title="Vysoka skola vytvarnych umeni v Bratislave">
Vysoka skola vytvarnych umeni v Bratislave



</doc>
<doc id="2551198" url="https://pl.wikipedia.org/wiki?curid=2551198" title="Afrykański Turniej Kwalifikacyjny w piłce siatkowej kobiet do Letnich Igrzysk Olimpijskich 2012">
Afrykański Turniej Kwalifikacyjny w piłce siatkowej kobiet do Letnich Igrzysk Olimpijskich 2012

Afrykański turniej kwalifikacyjny stanowił drugą szansę (po Pucharze Świata) dla drużyn zrzeszonych w Afrykańskiej Konfederacji Piłki Siatkowej (CAVB) na awans do turnieju olimpijskiego w piłce siatkowej kobiet na Letnich Igrzyskach Olimpijskich 2012. Odbył się w dniach 2-4 lutego 2012 roku w Algierii w mieście Al-Bulajda.

</doc>
<doc id="2551199" url="https://pl.wikipedia.org/wiki?curid=2551199" title="Stacja Narciarska Dwie Doliny Muszyna-Wierchomla">
Stacja Narciarska Dwie Doliny Muszyna-Wierchomla

Stacja Narciarska Dwie Doliny Muszyna-Wierchomla – ośrodek narciarski położony w Beskidzie Sądeckim (Pasmo Jaworzyny) na obu zboczach bocznego grzbietu tego pasma, który biegnie od Runka (1080 m n.p.m.) przez Jaworzynkę (1001 m, jest to najwyższy punkt ośrodka, który usytuowany jest na zboczach tego szczytu) do Pustej Wielkiej (1061 m n.p.m.) między wsiami Wierchomla Mała (po stronie północno-zachodniej, z dojazdem przez Wierchomlę Wielką) i Szczawnik (po stronie południowo-wschodniej), znajdującą się na północ od Muszyny, przez którą prowadzi do niego jedyna droga.
Trasy.
Numeracja tras na różnych mapach ośrodka jest różna.
Ważność homologacji FIS tras w ośrodku minęła w marcu 2013 roku i nie została odnowiona.
Wyciągi.
W skład kompleksu Dwie Doliny wchodzą wyciagi:
Łączna przepustowość wyciągów w ośrodku to ponad 9810 osób na godzinę.
W ofercie znajduje się ok. 10 300 m tras zjazdowych o różnym stopniu trudności, poza najtrudniejszymi, czarnymi trasami, co czyni ja odpowiednią dla wyjazdów rodzinnych. Trasy są sztucznie naśnieżane, ratrakowane i oświetlone.
Stacja nie jest członkiem Stowarzyszenia Polskie stacje narciarskie i turystyczne.
Pozostała infrastruktura.
W połowie stoku w kierunku Wierchomli, w góralskiej chacie, mieszczą się punkty gastronomiczne i toalety.
Przy dolnych stacjach wyciągów krzesełkowych (w Wierchomli Małej i Szczawniku) znajdują się:
Ponadto około 3 tysięcy miejsc noclegowych, głównie w prywatnych kwaterach w Wierchomli Małej, Wierchomli Wielkiej i Szczawniku oraz 6 tysięcy w Muszynie.
Operator.
Operatorem Stacji jest spółka „Dwie Doliny Muszyna Wierchomla Sp. z o.o.” z siedzibą przy ul. Nowogrodzkiej 47a w Warszawie. Głównym udziałowcem i prezesem zarządu spółki jest Krzysztof Brzeski. Roczne przychody stacji wahają się w okolicach 15 mln zł przy zysku netto 1,5 mln zł. W sezonie zimowym w stacji pracuje około 200 osób. Rocznie z usług stacji korzysta ok. 200 tysięcy narciarzy i turystów.
Historia.
Krzysztof Brzeski był jednym z udziałowców spółki „Dom Wydawniczy ABC” (litera B w nazwie – od nazwiska Brzeskiego), która została sprzedana wydawnictwu Wolters Kluwer Polska Sp. z o.o. w 1995 roku (Krzysztof Brzeski jest udziałowcem również kilku innych spółek, jest m.in. udziałowcem – wspólnie z Archidiecezją Warszawską – i prezesem zarządu Roma Office Center Sp. z o.o.). Rozpoczął wykupywanie działek na północno-zachodnich stokach Jaworzynki i Pustej Wielkiej. Stacja Narciarska Wierchomla powstała w 1997 roku w wyniku współpracy między Krzysztofem Brzeskim a wójtem gminy Piwniczna-Zdrój Mariuszem Frydrychem. W tym też roku na pierwszych wykupionych działkach uruchomiono trzy pierwsze wyciągi talerzykowe. Wyciąg krzesełkowy ruszył w roku 2000. Inwestycja w pierwszy wyciąg krzesełkowy i trzy wyciągi talerzykowe wyniosła ok. 10 mln zł.
Stacja Narciarska Wierchomla w 2005 r. uzyskała dotację – w ramach realizacji poddziałania 2.2.1 „Wsparcie dla przedsiębiorstw dokonujących
nowych inwestycji” Sektorowego Programu Operacyjnego „Wzrost konkurencyjności przedsiębiorstw” – w wysokości około 13 mln zł na rozwój ośrodka (całkowita wielkość inwestycji – ok. 40 mln zł). W ramach tej inwestycji przewidziano m.in. budowę kolejnych dwóch wyciągów krzesełkowych (każdy długości ok. 1500 m) oraz dwóch wyciągów orczykowych, powiększenie własnej bazy noclegowo-rekreacyjnej, a także utworzenie 65 nowych miejsc pracy.
Spółka „Dwie Doliny Muszyna Wierchomla” została zarejestrowana w KRS w lipcu 2001 roku, jednak do otwarcia połączonego ośrodka doszło dopiero w grudniu 2007 roku, co również wiązało się ze zmianą jego nazwy na obecną.
W 2008 roku Rada Powiatu Nowosądeckiego przyznała Krzysztofowi Brzeskiemu honorową odznakę „Zasłużony dla Ziemi Sądeckiej” (uchwała Nr 179/ XVII /2008 Rady Powiatu Nowosądeckiego z dnia 30 maja 2008 r.).
11 marca 2011 roku Stacja otrzymała wyróżnienie w plebiscycie „Najlepsza Stacja Narciarska Małopolski 2010/2011 – bezpiecznie i rozważnie” organizowanym przez Gazetę Krakowską.
Plany na przyszłość.
Planowana jest budowa hotelu w Szczawniku.
Trwają prace nad tzw. „Projektem Siedem Dolin”, zakładającym budowę tras i wyciągów narciarskich między Muszyną, Łosiami i Krynicą. Byłby to największy w Europie Środkowej region narciarski. Liczyłby ok. 30 wyciągów i 40 km tras narciarskich oraz stałby się zapewne prawdziwą konkurencją dla ośrodków ze Słowacji i małych kurortów z Austrii i Włoch. Pomysłodawcą projektu jest Ryszard Florek (główny udziałowiec i prezes zarządu Fakro S.A.). Projekt utknął dotychczas na etapie koncepcji, ponieważ budowę mega-ośrodka uniemożliwiają przepisy dotyczące ochrony przyrody na obszarze Natura 2000 i w Popradzkim Parku Krajobrazowym. Ich przestrzegania pilnuje Regionalna Dyrekcja Ochrony Środowiska w Krakowie. Jednak trwają rozmowy na temat pogodzenia racji rzeczników ochrony środowiska oraz inwestorów i narciarzy.
Rozważany jest również projekt budowy lotniska na Kamieńcu pod Starym Sączem. Inwestycją tą zainteresował się Krzysztof Brzeski, ponieważ istnienie lotniska mogłoby usprawnić transport narciarzy z odległych miejscowości. Obecnie najbliższym lotniskiem jest lotnisko w Popradzie, skąd narciarze są dowożeni autobusami stacji.

</doc>
<doc id="2551204" url="https://pl.wikipedia.org/wiki?curid=2551204" title="Gwardia Wrocław (piłka siatkowa kobiet)">
Gwardia Wrocław (piłka siatkowa kobiet)



</doc>
<doc id="2551206" url="https://pl.wikipedia.org/wiki?curid=2551206" title="Doktryna szoku (książka)">
Doktryna szoku (książka)

Doktryna szoku: jak współczesny kapitalizm wykorzystuje klęski żywiołowe i kryzysy społeczne (eng. "The Shock Doctrine: The Rise of Disaster Capitalism") – książka napisana przez kanadyjską dziennikarkę Naomi Klein. Pierwsze wydanie zostało opublikowane 4 września 2007 roku. Pierwsze polskie wydanie ukazało się w lutym 2009 roku nakładem wydawnictwa Muza, a drugie w lutym roku 2011.
Treść.
Klein opisuje w swojej kolejnej książce (po "No logo") jak świat podbijany jest przez strategie „wolnego” rynku w amerykańskim rozumieniu. Obnaża, jak często „kolonializm” amerykańskich przedsiębiorstw wykorzystuje to, że niektóre kraje i narody znajdują się w stanie tytułowego szoku, przytaczając szereg przykładów z okresu powojennego historii najnowszej. Doktryna szoku miała być stosowana m.in. w Iraku w czasie wojny domowej (wywołanej amerykańską interwencją wojskową przeciwko Saddamowi Husajnowi), w Polsce po wyborach do sejmu „kontraktowego” 4 czerwca 1989, w Czechosłowacji po obaleniu komunizmu i w trakcie podziału na dwa państwa, w Chinach po zamieszkach na placu Niebiańskiego Spokoju w 1989 czy w Rosji w czasie kryzysu konstytucyjnego w 1993. Intelektualne korzenie tej metody autorka znajduje w pracach Miltona Friedmana i jego działalności na wydziale nauk ekonomicznych Uniwersytetu Chicagowskiego jeszcze w latach 50. XX wieku.
Przytoczone przykłady zdarzeń historycznych układają się w tezę, że globalny kapitalizm zwyciężył działając właśnie pod przykrywką demokratyzacji życia społecznego różnych narodów. Autorka stara się wykazać związki polityki gospodarczej, amerykańskiej dyplomacji, działań CIA i zbrojnych interwencji we wspólnym działaniu w ramach doktryny szoku.
Naomi Klein wykazuje, w jaki sposób doktryna szoku zmieniała oblicze świata, od wojskowego zamachu stanu Pinocheta w Chile w 1973 roku, poprzez kryzys gospodarczy w Azji Południowo-Wschodniej w roku 1997 aż po ataki na World Trade Center we wrześniu 2001.
Autorka sugeruje, że nie tylko wstrząsy społeczne wywołane zmianami politycznymi są gruntem dla wprowadzania destrukcyjnego modelu wolnego rynku i/lub zwiększania zysków korporacji międzynarodowych. W dyskurs wpisują się również opisane przez Klein wielkie kataklizmy naturalne – Huragan Katrina czy tsunami z grudnia 2004 oraz kataklizmy będące rezultatem działalności człowieka. Rozwinięciem tej myśli jest, między innymi, przybliżenie przez Klein następstw późniejszej katastrofy w Zatoce Meksykańskiej podczas wystąpienia na konferencji TED w styczniu 2011.
Autorka nie definiuje jednoznacznie czym jest tytułowa doktryna. Bazuje jednak cały czas na tej metaforze, a oscylując między dwoma jej pierwotnymi znaczeniami – medycznym i ekonomicznym.
Recenzja.
Od momentu wydania książka Naomi Klein doczekała się ogromnej ilości recenzji, komentarzy i artykułów. Wewnętrznie spójna krytyka (głównie amerykańskich) mechanizmów opanowywania rynków jest trudna do podważenia. Znajduje to odbicie w nieproporcjonalnie większej liczbie artykułów i komentarzy wyrażających się pochlebnie niż tych, które wyrażają się krytycznie.
Odbiór pozytywny.
Podobnie jak „No Logo” nazywane niekiedy „biblią alterglobalistów”, opinia publiczna odebrała „Doktrynę szoku” pozytywnie szczególnie w środowiskach młodych i lewicowych książka została przyjęta wręcz entuzjastycznie. Przychylnie do książki odnieśli się ekonomista Joseph E. Stiglitz (laureat Nagrody Nobla) czy filozof John N. Gray z London School of Economics, który na łamach The Guardian, stwierdził, że niewiele jest książek, które naprawdę pomagają nam zrozumieć teraźniejszość, a „Doktryna szoku” jest jedną z nich.
W 2009 roku za „Doktrynę szoku” autorka otrzymała prestiżową interdyscyplinarną nagrodę Warwick Prize w wysokości 50 tysięcy funtów. Nagroda została ufundowana przez University of Warwick w Wielkiej Brytanii, który co dwa lata wyróżnia anglojęzyczne książki przyczyniające się do intelektualnego i naukowego postępu, wyjaśniając zachodzące zjawiska na świecie w sposób jasny i klarowny.
Odbiór krytyczny.
Słowa krytyki pojawiają się głównie ze strony establishmentu oraz w kręgach liberalnych czy libertariańskich, np. Roberta Gwiazdowskiego.
W opinii autorki naturalnym przeciwnikiem książki są wspominani w niej „chłopcy z Chicago”, czyli ekonomiści wywodzący się z tzw. „szkoły chicagowskiej” oraz jej zwolennicy.

</doc>
<doc id="2551207" url="https://pl.wikipedia.org/wiki?curid=2551207" title="Billati Balo">
Billati Balo

Billati Balo (Bilati Bala), ros. Биллати Бало (Билати Бала) (ur. w kwietniu 1900 r., zm. w listopadzie 1971 r. w USA) – północnokaukaski działacz emigracyjny, członek Północnokaukaskiego Komitetu Narodowego podczas II wojny światowej
Był Osetyjczykiem z pochodzenia. W 1920 r., w wyniku wygrania przez bolszewików wojny domowej w Rosji, zamieszkał w Turcji. W latach 30. przeniósł się do Polski. Współpracował z tureckim i polskim wywiadem. Celem jego działalności emigracyjnej była walka z Sowietami o wolność dla Osetii. Opowiadał się za współpracą z innymi narodami Północnego Kaukazu. Wszedł jako sekretarz do Prezydium Rady Ligi Prometejskiej. Od 1938 r. był redaktorem naczelnym pisma "Призыв", wychodzącego w Warszawie w języku tureckim i rosyjskim. Nawiązał kontakty ze służbami specjalnymi III Rzeszy. Po zajęciu Polski przez wojska niemieckie jesienią 1939 r., wyjechał do Berlina, gdzie od 1942 r. działał w składzie Północnokaukaskiego Komitetu Narodowego. Po zakończeniu wojny wyemigrował do jednego z krajów Ameryki Południowej. Ostatecznie zamieszkał w USA, gdzie współpracował z CIA.

</doc>
<doc id="2551208" url="https://pl.wikipedia.org/wiki?curid=2551208" title="Carronade Island">
Carronade Island

Carronade Island – niewielka wyspa położona przy północnym wybrzeżu Australii Zachodniej w Napier Broome Bay. Nazwa wyspy pochodzi od znalezionych na niej dwóch armat, które początkowo wzięto za karonady.
Karonady.
Najwcześniejsza informacja o tym, że na wyspie znajdują się dwie „karonady” pochodzi przynajmniej z 1909. W lipcu 1916 na wyspę przybył australijski krążownik z zamiarem przewiezienia ich do Sydney. Armaty zostały odnalezione na najwyższym wzniesieniu wyspy, częściowy zasypane piaskiem i celujące pionowo w górę. Załoga okrętu odkopała armaty i dokładnie przeszukała okolicę, nie znajdując jednak żadnych innych archeologicznych artefaktów. Wyspa została wówczas nazwana „Carronade Island” (dosłownie „Wyspa Karonady”).
Armaty zostały przewiezione do Sydney gdzie początkowo były wystawione na statku-bazie , w późniejszym czasie stały one przed głównym budynkiem administracyjnym na Garden Island. Jedna z armat znajduje się tam do tej pory, druga jest wypożyczona do Fremantle Maritime Museum w Perth.
Początkowo uznano, że armaty pochodzą prawdopodobnie z XV lub XVI wieku, były odlane w stylu hiszpańskim i oznakowane pieczęciami korony portugalskiej. Nie wiadomo było w jaki sposób znalazły się one na wyspie. Według przekazów z 1909 opowiedzianych przez poszukiwaczy pereł którzy zatrzymali się na wyspach, mieszkający tam Aborygeni odprawiali okresowo ceremonię przedstawiającą okoliczności zdobycia armat. Ceremonia przedstawiała w symboliczny sposób walkę stoczoną przez tubylców z najeźdźcami którzy przybyli na wyspę w dwóch łodziach. Aborygeni którzy odgrywali rolę napastników byli ubrani w płaty kory (co miały symbolizować ubrania i pancerze białych ludzi), a na dziobach kanoe które symbolizowały łodzie najeźdźców ustawiono drewniane repliki karonad. Ceremonia przedstawiająca walkę kończyła się zwycięstwem Aborygenów.
Armaty były początkowo zidentyfikowane jako hiszpańskie karonady i datowane na XV wiek (lub początek XVI). Uznawane były za jeden z dowodów na to, że Australii została odkryta przez Hiszpanów znacznie wcześniej niż oficjalne odkrycie Australii przez kapitana Jamesa Cooka. Późniejsza analiza armat sugeruje jednak, że zostały one wykonane pod koniec XVII wieku w Makassarze i nie są europejskiego pochodzenia.

</doc>
<doc id="2551209" url="https://pl.wikipedia.org/wiki?curid=2551209" title="Północny Kaukaz (pismo)">
Północny Kaukaz (pismo)

"Północny Kaukaz" (ros. "Северный Кавказ", tur. "Şimali Kafkasya") - emigracyjne pismo północnokaukaskie w II poł. lat 30. XX w.
Pismo rozpoczęto wydawać w maju 1934 r. w Warszawie w związku z rozwojem tzw. ruchu prometejskiego. Wychodziło ono co miesiąc po rosyjsku i turecku. Redaktorem naczelnym został Osetyjczyk Barasbi Bajtugan (Bajtuganti). Stanowiło ono organ prasowy Ludowej Partii Górali Kaukaskich. W piśmie publikowano comiesięczne przeglądy sowieckich gazet i czasopism, szczególnie poświęconych problematyce Północnego Kaukazu, artykuły i felietony dotyczące życia Górali kaukaskich, ich zwyczajom, tradycji itp., czy emigracji północnokaukaskiej. Ich autorami byli m.in. Adil-Bek Kulatti, Temir Bazyrykcho, czy Jajtek Kunduch. Pismo przestało się ukazywać w kwietniu lub czerwcu 1939 r. Ogółem wyszło 60 numerów.
Linki zewnętrzne.
Historia pisma "Północny Kaukaz" (jęz. rosyjski)

</doc>
<doc id="2551210" url="https://pl.wikipedia.org/wiki?curid=2551210" title="Focke-Achgelis Fa 269">
Focke-Achgelis Fa 269

Focke-Achgelis Fa 269 – niezrealizowany projekt niemieckiego zmiennowirnikowca charakteryzującego się właściwościami pionowego startu i lądowania konstrukcji Heinricha Focke.
Historia.
Prace nad maszyną skupiającej w sobie cechy nowatorskich w owym okresie śmigłowców, czyli pionowy start i lądowanie oraz klasycznych samolotów z ich prędkością i zasięgiem rozpoczęły się w firmie Focke-Achgelis w 1941 roku. Nowy samolot miał pełnić rolę myśliwca obrony lokalnej a dzięki pionowemu startowi i lądowaniu nie musiał korzystać z rozbudowanych baz lotniczych i pasów startowych, narażonych na bombardowania aliantów. Wytwórnia Focke-Achgelis była jedyną firmą w Niemczech posiadającą doświadczenie w budowaniu konstrukcji startujących i lądujących pionowo. W 1943 roku zakończono prace projektowe i przystąpiono do budowy prototypu. Pełnoskalowy, drewniany model samolotu posłużył do badań przyjętego układu konstrukcyjnego w tunelu aerodynamicznym. Niestety dla projektu pogarszająca się sytuacja na frontach II wojny światowej i rosnące straty Luftwaffe w ludziach i sprzęcie dały pierwszeństwo przede wszystkim klasycznym i sprawdzonym samolotom myśliwskim. Tym samym w 1944 roku cały projekt został zakończony. Dokumentacja techniczna samolotu jak i nieukończony prototyp zostały zniszczone podczas alianckiego bombardowania.
Konstrukcja.
Fa 269 miał być jednomiejscowym, wolnonośnym średniopłatem o mieszanej konstrukcji. Usterzenie klasyczne wolnonośne. Gwiazdowy silnik BMW 801 umieszczony miał być centralnie w kadłubie za kabiną pilota. Nad silnikiem zainstalowano chłodnice. Za pomocą układu przekładni i wałów silnik napędzać miał dwa trójłopatowe, pchające śmigłowirniki. Umieszczono je w niewielkich gondolach znajdujących się na skrzydłach w około 2/3 rozpiętości licząc od kadłuba. Śmigłowirniki miały mieć możliwość obracania się o 85° generując podczas startu i lądowania ciąg skierowany pionowo w dół, a w przypadku lotu klasycznego obracane były do pozycji poziomej pełniąc rolę klasycznych śmigieł pchających. Skrzydła o prostokątnym obrysie i niewielkim skosie. Tuż przy kadłubie na krawędzi natarcia znajdowały się wloty powietrza do silnika. Kabina pilota umieszczona w dziobie samolotu z bogatym oszkleniem. Podwozie chowane, trójpodporowe z tylnym podparciem. Aby zapewnić odpowiednio dużo miejsca dla pracujących śmigłowirników, odwróconych pionowo do dołu, wszystkie koła umieszczono na długich goleniach. Z przodu samolotu, pod kabiną pilota, znajdować się miały dwa działka kalibru 30 mm MK 108.

</doc>
<doc id="2551216" url="https://pl.wikipedia.org/wiki?curid=2551216" title="Szampan (film)">
Szampan (film)

Szampan (ang. "Champagne") – angielski, film niemy w reżyserii Alfreda Hitchcocka z 1928 roku oparty na powieści Waltera C. Mycrofta. 
Treść.
Córka milionera, Betty, podczas swojej podróży trwoni swój dobytek. Z braku funduszy zaczyna pracować w kabarecie. Odnajduje ją ojciec, którego zachowanie córki rozczarowuje. Postanawia wydać ją za mąż za przypadkowego człowieka.

</doc>
<doc id="2551221" url="https://pl.wikipedia.org/wiki?curid=2551221" title="Kazimierz Lgocki">
Kazimierz Lgocki

Kazimierz (Jan Kazimierz) Lgocki herbu Orla – konsyliarz konfederacji barskiej księstw oświęcimskiego i zatorskiego, chorąży pułku konnego koniuszego koronnego, wojski większy oświęcimski i zatorski w 1772 roku, miecznik oświęcimski i zatorski w latach 1770 roku, wojski mniejszy oświęcimski i zatorski w 1766 roku.
Był elektorem Stanisława Augusta Poniatowskiego.

</doc>
<doc id="2551222" url="https://pl.wikipedia.org/wiki?curid=2551222" title="Jan Kazimierz Lgocki">
Jan Kazimierz Lgocki



</doc>
<doc id="2551223" url="https://pl.wikipedia.org/wiki?curid=2551223" title="Nawrócony">
Nawrócony

Nawrócony – nowela Bolesława Prusa po raz pierwszy publikowana na łamach "Kalendarza humorystycznego „Muchy” dla porządnych ludzi na rok 1881". Pierwsze wydanie książkowe ukazało się w 1946 roku.
Fabuła.
Główny bohater, siedemdziesięcioletni pan Łukasz, jest skrajnym egoistą, chciwcem i skąpcem, nieżyczliwym dla ludzi, często gnębiącym biednych i wiecznie procesującym się ze swoją córką o kamienicę, w której mieszka. Pewnej nocy ma sen, w którym znalazł się w piekle, gdzie sądzony jest za swoje grzechy. Jednak jego winy tak oburzają mieszkańców piekła, że nawet z niego zostaje wyrzucony i skazany na wieczną tułaczkę na ziemi. Po przebudzeniu jest przerażony i postanawia zmienić swoje życie. Gdy jednak odkrywa, że to był tylko zły sen, ponownie staje się takim samym egoistą jakim był przedtem.
Ekranizacja.
Na podstawie noweli powstał w 1947 roku film fabularny w reżyserii Jerzego Zarzyckiego o takim samym tytule. Film nigdy nie wszedł na ekrany kin.

</doc>
<doc id="2551227" url="https://pl.wikipedia.org/wiki?curid=2551227" title="Rolan de la Cruz">
Rolan de la Cruz

Rolan de la Cruz Biojó (ur. 3 października 1984 w Tumaco) – gwinejski piłkarz grający na pozycji pomocnika. Od 2013 roku jest zawodnikiem klubu The Panthers.
Kariera klubowa.
Karierę piłkarską de la Cruz rozpoczął w klubie Deportivo Cali. W 2005 roku zadebiutował w nim w pierwszej lidze kolumbijskiej. W debiutanckim sezonie wywalczył z Deportivo tytuł mistrza Kolumbii. W 2007 roku został wypożyczony, najpierw do Deportivo Pasto, a następnie do Independiente Santa Fe. Z kolei w 2008 roku wypożyczono go do Deportivo Tuluá. W drugiej połowie 2008 roku ponownie grał w Deportivo Cali.
W 2009 roku de la Cruz został zawodnikiem panamskiego zespołu Árabe Unido. W 2009 roku wywalczył mistrzostwo Panamy fazy Apertura, w 2010 roku - fazy Clausura. W 2011 roku wrócił do Kolumbii. Został piłkarzem drugoligowego zespołu Fortaleza FC. W 2013 roku odszedł do zespołu The Panthers z Gwinei Równikowej.
Kariera reprezentacyjna.
W reprezentacji Gwinei Równikowej de la Cruz zadebiutował w 2012 roku. W tym samym roku został powołany do kadry na Puchar Narodów Afryki 2012.

</doc>
<doc id="2551229" url="https://pl.wikipedia.org/wiki?curid=2551229" title="Regent Street">
Regent Street

Regent Street – jedna z głównych ulic handlowych w londyńskiej dzielnicy West End, popularna zarówno wśród turystów, jak i mieszkańców miasta. Została nazwana na cześć Księcia Regenta (późniejszego króla Jerzego IV Hanowerskiego) i kojarzona jest z architektem Johnem Nashem, którego układ ulic przetrwał do obecnych czasów, mimo że wszystkie oryginalne budynki (z wyjątkiem kościoła All Souls Church) zostały zastąpione.
Ulica została ukończona w 1825 roku i była jednym z wczesnych przykładów planowania przestrzennego w Anglii, przełamując XVII i XVIII wieczny wzorzec. Ulica rozpoczyna się od południa przy rezydencji Księcia Regenta ("Carlton House") w St James’s, przecina Piccadilly Circus oraz Oxford Circus i kończy się przy kościele All Souls Church. Stamtąd Langham Place i Portland Place prowadzą do Regent’s Park.
Wszystkie budynki znajdujące się przy Regent Street są chronione jako obiekty zabytkowe, razem tworzą one "Regent Street Conservation Area".
Historia.
Początki (1811–1825).
Regent Street to jedna z pierwszych ulic wybudowana według planowego projektu. Jego początki sięgają roku 1666, kiedy po Wielkim Pożarze Londynu angielski architekt Sir Christopher Wren narysował plan odbudowy miasta, który uwzględnił obszar dzisiejszej Regent’s Street. Inicjatywa została porzucona i dopiero w 1811 roku John Nash sporządził obszerne plany, wyróżniających się architektonicznie ulic i przestrzeni publicznych: Carlton House Terrace przy The Mall, Piccadilly Circus, Regent Street i Regent’s Park.
Projekty zostały sporządzone z upoważnienia Pierwszego Komisarza ds. Lasów, który od 1793 roku był otwarty na projekty Regent’s Park i doszedł do wniosku, iż park musi mieć odpowiednią drogę łączącą go z modną okolicą Charing Cross. Plany Nasha zostały przedstawione parlamentowi do zatwierdzenia.
Z założenia Regent Street była ulicą handlową, a tempo jej rozbudowy było bezprecedensowe w Londynie. Zbudowana została po linii istniejących ulic, jednak mimo to konieczna była rozbiórka budynków, które wcześniej rząd musiał wykupić od właścicieli. Skarb państwa poparł takie rozwiązanie, ponieważ w wyniku długich wojen napoleońskich, w kraju potrzebne były miejsca pracy. Nie mniej jednak, wydatki rządowe nie były zbyt wysokie, jako że budowę sponsorowali głównie prywatni inwestorzy, na równi z samym Johnem Nashem.
Projekt Regent Street został przyjęty ustawą parlamentu w 1813 roku, budowa trwała w latach 1814–1825. Poszczególne budynki zaprojektowali m.in. Charles Robert Cockerell, John Soane i John Nash. Początkowo ulica nosiła nazwę New Street i stanowiła linię podziału pomiędzy niecieszącym się szacunkiem Soho, a modną okolicą Mayfair.
Przebudowa (1895–1927).
Z końcem XIX wieku moda w robieniu zakupów uległa zmianie, oryginalne budynki były małe i stanowiły ograniczenie w handlu. W okresie panowania Edwarda VII główną komercyjną aspiracją stały się domu handlowe. W tamtym okresie powstały Dickins &amp; Jones, Garrard &amp; Co., Swan &amp; Edgar, Hamleys i Liberty &amp; Co. (dwa ostatnie istnieją do dziś).
Budynki przy Regent Street nie były najwyższej jakości, wiele z nich zostało znacznie rozbudowanych, przez co konstrukcyjnie nie były stabilne. Po wygaśnięciu 99-letniego leasingu, w latach 1895–1927 Regent Street została zmodernizowana pod kontrolą ówczesnego Pierwszego Komisarza ds. Lasów (obecnie Crown Estate). Dzisiejszy wygląd Regent Street stanowi wynik przebudowy, nie przetrwał żaden z oryginalnych budynków na południe od Oxford Circus.
Regent Street jest przykładem podejścia do projektowania urbanistycznego na wzór francuskiej szkoły Beaux-Arts: okazałe, odrębne budynki stanowiące harmonię. Surowe reguły zostały wprowadzone w procesie odbudowy ulicy. Wszystkie budynki miały stanowić ciągłą elewację, z gzymsem na wysokości 20 metrów ponad poziomem chodnika (nie licząc lukarn, wieżyczek i dachów mansardowych).
Rozbudowa rozpoczęła się na południe od Oxford Circus, pierwszym modernizowanym budynkiem był Regent House. Stylistycznie ton przebudowy został narzucony przez kwadrant (budynki tworzące łuk) Reginalda Blomfielda. Kwadrant był przedmiotem poważnej debaty.
Jedność Piccadilly Circus została zakłócona przez konstrukcję Shaftesbury Avenue, a pierwsze propozycje rozwiązania nie były zadowalające. Z tego powodu architekt Norman Shaw został poproszony o rozwiązanie projektowe. Przygotował on plany Piccadilly Circus i Kwadrantu, które zostały zatwierdzone, mimo nieustających sporów w tej sprawie. Projekt Shawa został ukończony w 1908 roku i Reginald Blomfield dokonał przebudowy z uwzględnieniem planów Shawa. Roboty budowlane trwały w latach 1923–1928.
Przebudowa Regent Street została opóźniona przez I wojnę światową i uroczystości zwieńczające zakończenie prac odbyły się dopiero w 1927 roku. W obchodach wzięli udział: królowa Maria Teck i król Jerzy V.
Przebudowa Crown Estate.
Cała Regent Street, z wyjątkiem dwóch budynków na północnym krańcu (w pobliżu Langham Place), jest własnością Crown Estate. Na przełomie tysiąclecia rozpoczęła szeroko zakrojony program modernizacji Regent Street i niektórych jej bocznych uliczek.
Na początku XX wieku małe biura z poprzedniego wieku, zastąpiono nowoczesnymi biurowcami o otwartych planach konstrukcyjnych. Małe sklepy zastąpiono też większymi. Modernizacji tych dokonywano wewnątrz zabudowań, bez zmiany fasady.
Najważniejszym elementem przebudowy była rekonstrukcja kwadrantu na południowym krańcu ulicy, w pobliżu Piccadilly Circus. Oprócz sklepów, biur i pięciogwiazdkowych hoteli, powstały również budynki mieszkalne.
W 2006 roku Crown Estate przeniosła swoją siedzibę z Carlton House Terrace do budynku przy New Burlington Place.
Znaczące miejsca i budynki.
All Souls Church znajduje się przy Langham Place, w górnej części Regent Street, tuż obok Broadcasting House. Budowa kościoła została ukończona w 1823 roku, posiada on charakterystyczny okrągły portyk i kamienną iglicę. Jest jedynym zachowanym budynkiem przy Regent Street, zaprojektowanym przez Johna Nasha.
Apple Store został otwarty przy Regent Street 20 listopada 2004 roku i był pierwszym w Europie, pozostałe znajdowały się w Stanach Zjednoczonych i w Japonii. Do momentu otwarcia sklepu Apple przy Covent Garden, był też największym na świecie.
Sztandarowy pięciokondygnacyjny sklep Austin Reed mieścił się przy Regent Street 103–113 przez ponad 85 lat. W środku znajdowało się atrium i przeszklone windy. Na parterze znajdował się sklep oferujący modę żeńską, jak również Art Deco Barber Shop oferujący kosmetyki do włosów, twarzy i ciała. W maju 2011 roku brytyjska firma odzieżowa Superdry zajęła budynek, a dzierżawa wyniosła 12 milionów funtów. Tym samym Austin Reed zajął budynek Aquascutum, znajdujący się po drugiej stronie ulicy.
Pod koniec 2011 roku Austin Reed wprowadził się do budynku przy Regent Street 100, natomiast oficjalne otwarcie Superdry przy Regent Street 103–113 odbyło się 17 grudnia 2011.
W górnej części Regent Street znajduje się siedziba BBC i kilku stacji radiowych, w Broadcasting House. Budynek pochodzący z lat 30. XX wieku, został zbudowany w stylu art déco.
Sklep z zabawkami Hamleys znajduje się 100 metrów na południe od Oxford Circus. Pierwotnie znajdował się w dzielnicy Holborn i nosił nazwę Noah’s Ark. W obecnym miejscu usytuowany jest od 1906 roku. Jest to największy na świecie sklep z zabawkami.
Transport.
Najbliższymi stacjami metra są: Oxford Circus i Piccadilly Circus.

</doc>
<doc id="2551230" url="https://pl.wikipedia.org/wiki?curid=2551230" title="Avia Solutions Group">
Avia Solutions Group

Avia Solutions Group – Irlandzka globalna grupa biznesowa z branży lotniczej, posiadająca prawie 100 biur i stacji produkcyjnych na całym świecie. Avia Solutions Group ma siedzibę w Dublin (Irlandia) i zatrudnia większość swoich pracowników w Wilnie (Litwa). 
Historia.
Pre-historia.
Historia Avia Solutions Group rozpoczęła się w 2005 roku, kiedy litewskie Linie Lotnicze, narodowe linie lotnicze Litwa, zostały sprywatyzowane. Zarządzanie inwestycjami LAL nabyło 100% udziałów linii lotniczej za 7,53 mln euro. Linia lotnicza została przemianowana i wydzielono kilka firm, w tym Baltic Ground Services (Obsługa naziemna), FL Technics (konserwacja, naprawa i operacje lotnicze) oraz Bilietų Pardavimo Centras (biuro podróży). W 2005 roku powstała firma FL Technics. Firma otworzyła swój pierwszy hangar na międzynarodowym lotnisku w Wilnie. W listopadzie 2006 roku powstała Baltic Aviation Academy (obecnie znana jako BAA Training). Firma szkoli specjalistów FTO (Organizacja Szkolenia Lotniczego) i TRTO (Organizacja Szkolenia Ratingowego). W 2007 roku firma JetMS została założona pod nazwą FL Technics Jets. W 2007 r. powstało Aviation Asset Management (obecnie znane jako AviaAM Leasing). W 2008 roku powstała czarterowa linia lotnicza Small Planet Airlines.
Fundacja.
Historia Avia Solutions Group rozpoczęła się w 2005 roku, kiedy litewskie Linie Lotnicze, narodowe linie lotnicze Litwy, zostały sprywatyzowane. LAL investicijų valdymas nabyła 100% udziałów linii lotniczej za 7,53 mln euro. Linia lotnicza została przemianowana na FlyLAL i wydzielono kilka firm, w tym Baltic Ground Services (obsługa naziemna), FL Technics (konserwacja, naprawa i operacje lotnicze) oraz Bilietų Pardavimo Centras (biuro podróży). W 2008 roku FlyLAL złożył pozew przeciwko łotewskiemu przewoźnikowi Air Baltic, oskarżając linie lotnicze o dumping cenowy. W 2009 roku FlyLAL został zmuszony do ogłoszenia bankructwa z około 29 milionami euro zadłużenia po tym, jak rząd odmówił ratowania firmy, a potencjalna transakcja wykupu nie powiodła się. W 2014 roku Trybunał Sprawiedliwości Unii Europejskiej zezwolił na aresztowanie majątku airBaltic i międzynarodowego portu lotniczego w Rydze w celu zabezpieczenia postępowania głównego, dochodzenia naprawienia szkody wynikłej z domniemanych naruszeń unijnego prawa konkurencji w pozwie FlyLAL przeciwko airBaltic o dumping cenowy.
Ekspansja.
Początkowo Avia Solutions Group obejmowała trzy obszary działalności lotniczej, w tym obsługę naziemną (Baltic Ground Services), obsługę techniczną samolotów (FL Technics) oraz usługi turystyczne (Bilietu Pardavimo Centras).
W grudniu 2005 r. Bilietų Pardavimo Centras została członkiem IATA, aw listopadzie 2006 r. zmieniła nazwę na BPC Travel (skrót od Best Price for Consumers Travel), aby lepiej odzwierciedlać jej filozofię biznesową. BPC Travel opuścił Avia Solutions Group w 2010 roku.
W lipcu 2006 r. Baltic Ground Services została sprzedana UAB Finansų spektro investicija. Firma została odkupiona przez Avia Solutions Group od firmy inwestycyjnej Invalda w listopadzie 2008 roku. W tym samym roku Baltic Ground Services została pierwszą firmą w Europie i dziesiątą na świecie, która otrzymała certyfikat IATA Safety Audit for Ground Operations (ISAGO). W styczniu 2015 r. Baltic Ground Services dołączył do Rady Obsługi Naziemnej IATA (IGHC).
W listopadzie 2006 roku na bazie ośrodka szkoleniowego FlyLAL powstała Baltic Aviation Academy (pierwotnie FlyLAL Training). Firma zapewnia uprawnienia na typ FTO (Flight Training Organization) i TRTO (Type Rating Training Organization) dla 10+ typów samolotów i obsługuje pełne symulatory lotu dla Airbusa A320 i innych samolotów.
W 2007 roku grupa utworzyła Aviation Asset Management (obecnie AviaAM Leasing). W czerwcu 2008 roku podpisał swoją pierwszą umowę dzierżawy z podmiotem zewnętrznym z kazachskim SCAT Airlines. AviaAM Leasing opuścił grupę w 2010 roku. W 2013 AviaAM Leasing zadebiutował na giełdzie i jest notowany na GPW.
W 2008 roku Avia Solutions Group oddzieliła swoją działalność związaną z lotami czarterowymi od FlyLAL i założyła linię czarterową. W lipcu 2010 roku przeszła gruntowną zmianę marki i stała się Small Planet Airlines. W marcu 2013 r. Avia Solutions Group sprzedała 99,5% udziałów Small Planet Airlines UAB (Litwa) oraz Small Planet Airlines Sp. ogród zoologiczny. (Polska) do grupy inwestycyjnej kierowanej przez zespół zarządzający przewoźnika.
W 2010 roku FL Technics uzyskała certyfikat obsługi bazowej Boeinga 737 NG. W październiku 2011 Boeing wybrał FL Technics na swojego partnera GoldCare. W 2014 roku FL Technics zainwestowała 4 miliony dolarów w nowy, zaawansowany technologicznie hangar MRO w Kownie. W 2014 r. firma uruchomiła Online Training™, zdalny program szkoleniowy zgodny z EASA Part-147, oparty na ulepszonych wizualnie materiałach dostępnych online.
W 2010 roku Avia Solutions Group utworzyła spółkę informatyczną, która stworzyła własną platformę do handlu usługami inwentaryzacyjnymi i serwisowymi samolotów. W 2014 Locatory.com uruchomiło Amber AI, narzędzie sztucznej inteligencji, które przekształca zapytania dotyczące części wiadomości e-mail w wyszukiwania.
W 2011 roku Avia Solutions Group uruchomiła AviationCV.com, globalnego dostawcę specjalistów ds. pracy w lotnictwie, pozyskujących rozwiązania dla linii lotniczych, dostawców MRO i innych firm branżowych.
W 2011 roku Avia Solutions Group była notowana na Giełdzie Papierów Wartościowych w Warszawie (GPW).
W 2011 roku firma FL Technics Groups zajmująca się obsługą MRO nabyła 100% brytyjskiego dostawcy usług utrzymania linii Storm Aviation.
W 2013 roku Avia Solutions Group nabyła firmę Helisota, międzynarodowego dostawcę usług MRO dla lotnictwa wiropłatowego, który świadczy usługi dla samolotów Mi i Robinson.
W 2013 r. Avia Solutions Group uruchomiła własny prywatny przewoźnik czarterowy KlasJet. Przewoźnik ma siedzibę w Wilnie na Litwie i obsługuje loty w Europie, WNP i innych regionach.
W 2014 r. firma BAA Training uruchomiła firmę MOMook, twórcę oprogramowania do szkoleń lotniczych.
W 2015 r. Avia Solutions Group uruchomiła litewskiego touroperatora Kidy Tour (obecnie Tiketa Tour), a także dostawcę inspekcji infrastruktury opartej na UAV Laserpas. Firma sprzedała swoje udziały kierownictwu Laserpas w sierpniu 2018 r.
W 2016 roku kontrolowany przez Grupę Ramport Aero otworzył Międzynarodowy Port Lotniczy Żukowski (IATA:ZIA) niedaleko Moskwa w Rosji. Grupa zbyła Ramport Aero w październiku 2018 r. Później w tym samym roku Avia Solutions Group uruchomiła centrum rozwoju kompetencji Emblick, przejęła estońskiego touroperatora GoAdventure EE. Spółka zależna Grupy w Indonezji otworzyła również nowe centrum MRO w Dżakarcie.
W 2018 roku, spółka córka Avia Solutions Group, BAA Training ogłosiła utworzenie nowej firmy w Wietnamie – BAA Training Vietnam.
W sierpniu 2018 r. FL Technics Indonesia otrzymało certyfikat Part-145 od Federalnego Urzędu Lotnictwa.
W październiku 2018 r. Avia Solutions Group sprzedała udziały Ramport Aero.
W październiku 2018 r. FL Technics utworzyło spółkę joint venture w Harbin (Chiny) z Aircraft Recycling International Limited w celu świadczenia usług MRO.
W październiku 2018 r. BAA Training zainstalowała 2 nowe pełne symulatory lotu w Wilnie (Litwa) i otworzyła bazę szkoleniową na międzynarodowym lotnisku Lleida-Alguaire (Hiszpania). BAA Training podpisało protokół ustaleń z Henan Civil Aviation Development and Investment Company (HNCA) w celu założenia firmy szkoleniowej w zakresie lotnictwa Joint Venture w Henan w Chinach.
W październiku 2018 r. Baltic Ground Services utworzył nową spółkę transportu kolejowego – Baltic Ground Services Rail na Ukrainie.
20 listopada 2018 r. Avia Solutions Group została wycofana z Giełdy Papierów Wartościowych w Warszawie.
W grudniu 2018 r. Baltic Ground Services (BGS) ogłosił przejęcie firmy zajmującej się obsługą naziemną w Niemczech.
W październiku 2019 r. Avia Solutions Group przejęła brytyjskiego specjalistę od czarterów lotniczych Chapman Freeborn.
24 stycznia 2020 r. Avia Solutions Group podpisała umowę z BB Holding EHF na pełne przejęcie islandzkiego dostawcy usług frachtu lotniczego Bluebird Nordic.
W lutym 2020 FL Technics przejęło włoskiego dostawcę usług utrzymania linii Flash Line Maintenance S.r.l.
14 lutego 2020 r. Avia Solutions Group podpisała umowę nabycia skandynawskiej firmy obsługi naziemnej – Aviator.
W kwietniu 2020 r. Avia Solutions Group dołączyła do Amerykańskiej Izby Handlowej na.
18 czerwca 2020 r. Chapman Freeborn przejął Arcus Air Logistics.
W lipcu 2020 r. spółka zależna Avia Solutions Group Jet Maintenance Solutions utworzyła JetMS Regional.
W listopadzie 2020 roku touroperator Kidy Tour został przemianowany na Tiketa Tour.
W grudniu 2020 r. spółka zależna Avia Solutions Group FL Technics przejęła kanadyjską firmę MRO Wright International.
W lutym 2021 r. rozpoczęła działalność spółka zależna Avia Solutions Group, BAA Training Spain.
W marcu 2021 r. spółka zależna Avia Solutions Group Jet Maintenance Solutions, specjalizująca się w konserwacji, naprawach i przeglądach samolotów prywatnych i biznesowych, przejęła londyńską grupę RAS, w skład której wchodzą Ras Completions Limited i RAS Interiors Limited.
W kwietniu 2021 r. spółka zależna Avia Solutions Group FL Technics uruchomiła pełnowymiarową usługę FL Technics Logistics Solutions.
W maju 2021 r. BAA Training utworzyła organizację MRO Avia Repair Co na międzynarodowym lotnisku Lleida-Alguaire w Hiszpania.
W sierpniu 2021 r. spółka zależna FL Technics Storm Aviation nabyła Chevron Technical Services z siedzibą w Manchesterze.
We wrześniu 2021 r. Avia Solutions Group ogłosiła nawiązanie strategicznego partnerstwa z Certares Management LLC poprzez 300 milionów inwestycji.
W październiku 2021 r. Avia Solutions Group przejęła Biggin Hill Hangar Company Limited, właściciela hangaru 510, centrum operacyjnego Fixed Base Operations (FBO) oraz Maintenance Repair &amp; Overhaul (MRO) na lotnisku London Biggin Hill.
W czerwcu 2022 roku Avia Solutions Group otworzyła dolinę innowacji lotniczych „AeroCity Tech Valley” w Wilnie na Litwie.
W sierpniu 2022 roku, poprzez swoją spółkę zależną BBN Cargo Airlines, Avia Solutions Group utworzyła nowe cargo linie lotnicze BBN Airlines Indonesia z siedzibą w Dżakarcie.
W lutym 2023 r. spółka zależna Grupy KlasJet rozpoczyna działalność ACMI i dodaje do swojej floty 8 samolotów Boeing 737-800. Jest trzecią marką w Grupie oferującą usługę ACMI, obok SmartLynx Airlines i Avion Express.
W marcu 2023 roku Avia Solutions Group przeniosła swoją siedzibę z Cypru do Irlandii.
Nagrody.
W 2011 roku Avia Solutions Group została uznana za jednego z najlepszych debiutantów na GPW. W 2011 roku Avia Solutions Group otrzymała nagrodę publiczną „Złoty Rydwan” za wybitne osiągnięcia w branży transportu międzynarodowego w Rosja.
W 2012 roku Linas Dovydenas, dyrektor generalny Avia Solutions Group, został wyróżniony tytułem dyrektora generalnego roku przez czytelników portalu z wiadomościami biznesowymi i gazety „Verslo žinios”.
W 2012 roku Gediminas Ziemelis, prezes Avia Solutions Group, został wybrany przez Aviation Week &amp; Space Technology wśród 40 najbardziej utalentowanych młodych liderów w branży lotniczej.
W 2014 roku Gediminas Ziemelis, prezes zarządu Avia Solutions Group, Anatolij Legenzov, dyrektor generalny Helisota i Tomas Vaisvila, dyrektor generalny Ramport Aero, zostali umieszczeni na liście Top 40 młodych liderów do 40 lat w ramach Aviation Weeks. Gediminas Ziemelis stał się jedyną osobą, która została uwzględniona dwa razy z rzędu, po raz pierwszy powtórnie pojawił się w 2012 roku.
W czerwcu 2016 roku Avia Solutions Group otrzymała nagrodę National Public Champion i znalazła się wśród 10 najlepszych europejskich firm w kategorii RSM Entrepreneur of the Year podczas European Business Awards. W tym samym roku Ramport Aero otrzymał nagrodę za najlepszy projekt inwestycyjny za pomyślne uruchomienie międzynarodowego lotniska Żukowskiego.
Avia Solutions Group została nazwana Eksporterem Roku 2018 przez Litewską Konfederację Przemysłowców.
Ład korporacyjny.
Komisja.
Zarząd liczy 6 członków. Gediminas Ziemelis, prezes zarządu i 5 członków – Jonas Janukenas, dyrektor generalny Avia Solutions Group, Zilvinas Lapinskas, dyrektor generalny FL Technics, Linas Dovydenas, Dyrektor Handlowy Avia Solutions Group, Tom Klein i Pascal Picano, członek zarządu Avia Grupa rozwiązań.
Akcjonariusze.
Od grudnia 2022 r. akcje Grupy są podzielone w następujących proporcjach. 
Struktura.
Obecne firmy.
Avia Solutions Group posiada biura na Litwie, Cyprze, w Irlandii, Stanach Zjednoczonych, Wielkiej Brytanii, Serbii, Estonii, Rosji, Tajlandii, Indonezji i Chinach. Od lipca 2021 r. Avia Solutions Group kontroluje następujące spółki:
Poprzednie firmy.
Firmy wchodzące w skład Avia Solutions Group:

</doc>
<doc id="2551231" url="https://pl.wikipedia.org/wiki?curid=2551231" title="Winzeln">
Winzeln

Niemcy:
Zobacz też:

</doc>
<doc id="2551234" url="https://pl.wikipedia.org/wiki?curid=2551234" title="Juvenal Edjogo-Owono">
Juvenal Edjogo-Owono

Juvenal, właśc. Juvenal Edjogo-Owono Montalbán (ur. 3 kwietnia 1979 w Sabadell) – piłkarz z Gwinei Równikowej grający na pozycji pomocnika.
Kariera klubowa.
Karierę piłkarską Juvenal rozpoczął w klubie UE Vilassar del Mar. Grał w nim w sezonie 1998/1999. Następnie odszedł do Espanyolu. Nie przebił się jednak do składu pierwszej drużyny i grał w rezerwach tego klubu. W sezonie 2001/2002 był wypożyczony z Espanyolu do Levante UD z Segunda División.
W 2003 roku Juvenal zmienił klub i został piłkarzem CD Castellón. Następnie w sezonie 2004/2005 grał w Deportivo Alavés w Segunda División. W sezonie 2005/2006 był zawodnikiem Recreativo Huelva, a w sezonie 2006/2007 - CD Tenerife. W sezonie 2007/2008 występował w FC Cartagena, a latem 2008 roku podpisał kontrakt z CE Sabadell FC.
Kariera reprezentacyjna.
W reprezentacji Gwinei Równikowej Juvenal zadebiutował w 2003 roku. W 2012 roku został powołany do kadry na Puchar Narodów Afryki 2012.

</doc>
<doc id="2551235" url="https://pl.wikipedia.org/wiki?curid=2551235" title="Szkoła Muzyczna I st. im. Grażyny Bacewicz w Gdańsku-Wrzeszczu">
Szkoła Muzyczna I st. im. Grażyny Bacewicz w Gdańsku-Wrzeszczu

Szkoła Muzyczna I st. im. Grażyny Bacewicz w Gdańsku-Wrzeszczu – publiczna szkoła muzyczna.
Historia.
"Źródło": oficjalna strona szkoły
Szkoła powstała we wrześniu 1945 roku jako Miejska Szkoła Muzyczna. Była pierwszą w Gdańsku publiczną szkołą artystyczną o profilu muzycznym powołaną do życia po II wojnie światowej. Znalazła siedzibę przy ówczesnej Hindenburgallee 33, gdzie w kilku pokoikach na zaciekającym poddaszu grupa nauczycieli-entuzjastów z Gdańskiego Instytutu Muzycznego społecznie rozpoczęła kształcenie muzyczne niewielkiej grupy uzdolnionych osób. W tym czasie zainteresowanie nauką było tak wielkie, że w ciągu niespełna półrocza liczebność szkoły wzrosła do 300 uczniów o bardzo zróżnicowanym przekroju wiekowym. Z przyczyn lokalowych oraz z powodu braku instrumentów większość lekcji odbywała się w mieszkaniach prywatnych uczniów i nauczycieli.
Pierwszym dyrektorem szkoły została Krystyna Jastrzębska, pełniąc tę funkcję z roczną przerwą w latach 1946–1949. Sprawami administracyjnymi zajmował się wtedy Emilian Pardus. W gronie pierwszych pedagogów znaleźli się muzycy tej miary, co śpiewacy – Wanda Hendrich, Adam Ludwig, Barbara Iglikowska, pianiści – Krystyna Jastrzębska i Stanisław Bielicki oraz kompozytor i chórmistrz Tadeusz Tylewski.
W 1946 roku publiczne szkolnictwo przeszło pod patronat Zarządu Miejskiego w Gdańsku. Wtedy to w myśl Rozporządzenia ówczesnego Ministra Kultury i Sztuki (Pismo Ministra Kultury i Sztuki, Departament Muzyki (L.dz. 2969/13427/46) z dnia 14.08.1946 roku skierowane do Wydziału Kultury i Sztuki Urzędu Wojewódzkiego w Gdańsku) Miejska Szkoła Muzyczna uległa podziałowi na szkołę niższą i średnią. W tym samym roku, już jako Miejska Niższa Szkoła Muzyczna, otrzymała stałe lokum w obszernej willi przy alei Rokossowskiego 48 (obecnie Al. Zwycięstwa 48, budynek nie istnieje), początkowo dzieląc ją z dwoma innymi szkołami muzycznymi: Umuzykalniającą Szkołą Muzyczną oraz Miejską Średnią Szkołą Muzyczną, które z powodu dramatycznego braku innych lokali przydzielono do tego budynku. Główną troską kolejnych dyrektorów, Tadeusza Tylewskiego i Zofii Cerańskiej-Rajnsz, było rozładowanie tej sytuacji. Pierwszy koncert w wykonaniu wychowanków klasy fortepianu i śpiewu solowego odbył się po niespełna półrocznej pracy, 10 maja 1946 roku w sali Teatru Miejskiego w Gdańsku-Wrzeszczu.
1 stycznia 1948 roku szkoła została upaństwowiona, co zapewniało jej stałe fundusze na zwiększenie liczby etatów pedagogicznych oraz na niezbędne remonty. Stworzyło to również możliwość większego naborem uczniów oraz szerszą niż dotąd specjalizację instrumentalną. Naukę prowadzono w oparciu o 7-letni system nauki.
Rok 1950 przyniósł reorganizację polskiego szkolnictwa muzycznego, dzieląc szkoły na zawodowe i przysposobienia zawodowego. W ten sposób Niższa Szkoła Muzyczna uzyskała status placówki artystycznej kształcenia podstawowego oraz otrzymała nową nazwę Państwowej Szkoły Muzycznej w Gdańsku.
Trudna sytuacja lokalowa szkoły znalazła rozwiązanie w początkach lat 50. z chwilą przeniesienia Szkoły Umuzykalniającej do Gdańska-Oruni (pod nazwą Państwowej Szkoły Muzycznej nr 2) oraz przydzielenia Średniej Szkole Muzycznej nowego budynku w Gdańsku-Wrzeszczu przy ul. Partyzantów 7. W tym czasie Państwowa Szkoła Muzyczna w Gdańsku zmieniła nazwę na Państwową Szkołę Muzyczną nr 1.
Lata 50. były okresem, w którym przybywało szkole nowych instrumentów muzycznych (głównie pianin). Działo się to za sprawą Komisji Specjalnej do Spraw Instrumentów Poniemieckich działającej w Gdańsku, która rekwirowała znajdowane w ocalałych mieszkaniach instrumenty i przekazywała je na potrzeby placówek kultury i szkolnictwa artystycznego. Dało to możliwość poszerzania planu nauczania o kolejne specjalności: skrzypce, akordeon, klarnet, altówkę i wiolonczelę.
W latach 60., za czasów kolejnego dyrektora, Stefana Zagórskiego, dokonano przebudowy starego budynku szkolnego, wzbogacając go o niewielką salę koncertową oraz w miejsce pieców instalując nowoczesne centralne ogrzewanie. Dokonano też wytłumienia większości sal specjalnymi płytkami dźwiękochłonnymi, co zwiększyło komfort pracy.
W 1969 roku na okres 4 lat funkcję dyrektora szkoły objął Edwin Rymarz, kompozytor, organista i pedagog. To za jego kadencji otwarto klasy oboju i fletu oraz uległa odmłodzeniu kadra pedagogiczna zasilona absolwentami gdańskiej uczelni muzycznej. Myśląc o przyszłości, podjęto również intensywne starania o pozyskanie nowego budynku dla szkoły.
W 1970 roku, w rocznicę 25-lecia istnienia szkoły, nadano jej imię Grażyny Bacewicz - wybitnej skrzypaczki i kompozytorki.
W połowie roku szkolnego 1972/1973, w związku z powołaniem Edwina Rymarza na stanowisko wizytatora Wydziału Kultury w Gdańsku, funkcję dyrektora szkoły objął Ryszard Cabaj. Dzięki jego wysiłkom oraz wydatnemu wsparciu ówczesnego I sekretarza Komitetu Wojewódzkiego PZPR w Gdańsku Tadeusza Fiszbacha w 1977 roku dokonano przydziału szkole obiektu w Gdańsku-Wrzeszczu przy ulicy Juliana Marchlewskiego 16b (obecnie ul. Romana Dmowskiego), na jej nową siedzibę. Budynek, po odpowiedniej przebudowie, został zasiedlony przez szkołę dopiero w 1986 roku, stając się jednocześnie główną siedzibą Zespołu Szkół Muzycznych w Gdańsku-Wrzeszczu, w którego skład, obok Państwowej Szkoły Muzycznej II st. im. Fryderyka Chopina, weszła również Państwowa Szkoła Muzyczna I st. im. G.Bacewicz.
1 września 1995 roku szkoła zmieniła nazwę na „Szkoła Muzyczna I st. im. Grażyny Bacewicz w Gdańsku-Wrzeszczu”, pod którą funkcjonuje do dnia dzisiejszego.
Budynek szkoły wpisany jest do gminnej ewidencji zabytków.
Informacje ogólne.
Organem prowadzącym SM I st. jest minister właściwy do spraw kultury i dziedzictwa narodowego, sprawując nad nią nadzór pedagogiczny poprzez Centrum Edukacji Artystycznej w Warszawie.
Celem SM I st. jest rozbudzanie i rozwijanie zdolności muzycznych uczniów, uczynienie z nich wrażliwych i świadomych odbiorców muzyki oraz przygotowanie kandydatów do dalszego kształcenia w szkole muzycznej II stopnia.
Kwalifikacja kandydatów do nauki w SM I st. odbywa się na podstawie wyników badań ich przydatności do kształcenia w danej specjalności instrumentalnej przeprowadzanych każdego roku przez szkolną komisję kwalifikacyjną powoływaną spośród nauczycieli SM I st. przez dyrektora szkoły. Kandydatów obowiązują limity wiekowe ustalane przez organ prowadzący szkołę.
Szkoła koncentruje się jedynie na nauczaniu przedmiotów muzycznych, co oznacza, że w szkole nie ma pionu przedmiotów ogólnokształcących, jak to ma miejsce w szkolnictwie powszechnym. W SM I st. prowadzone są zajęcia gry na instrumentach muzycznych (zajęcia indywidualne), zajęcia zespołowe (chór, orkiestra, zespoły kameralne) oraz przekazywana jest niezbędna wiedza z zakresu teorii muzyki (zajęcia grupowe). Nauczanie odbywa się głównie w kierunku muzyki poważnej.
W SM I st. obowiązują wymagania edukacyjne odpowiednie dla cyklu kształcenia, przedmiotu i klasy uwzględniające podstawę programową kształcenia w zawodach muzycznych ogłoszoną w rozporządzeniu przez organ prowadzący szkołę. Spełnianie przez ucznia wymagań edukacyjnych stanowi warunek jego nauki w SM I st.
Zajęcia dydaktyczno-wychowawcze w roku szkolnym dzielą się na dwa okresy. Terminy ferii szkolnych oraz świątecznych przerw w nauce są zgodne z kalendarzem obowiązującym w szkołach pionu oświatowego. Zajęcia lekcyjne odbywają się w godzinach popołudniowych. Pełna jednostka lekcyjna trwa 45 minut. Wszystkie zajęcia objęte planem nauczania danego cyklu i klasy są dla uczniów obowiązkowe.
Absolwenci SM I st. otrzymują świadectwa ukończenia szkoły.
W trójstopniowej strukturze polskiego publicznego szkolnictwa artystycznego nauka w szkole muzycznej I st. stanowi pierwszy etap kształcenia muzycznego.
Organizacja nauczania.
Cykle nauczania.
W SM I st. proces dydaktyczny jest realizowany w oparciu o dwa cykle kształcenia:
W grupie przedmiotów teoretycznych znajdują się: kształcenie słuchu, rytmika i audycje muzyczne. Ponadto uczniowie uczestniczą w innych zajęciach indywidualnych i zespołowych, takich jak fortepian dodatkowy, praca z akompaniatorem, chór, orkiestra szkolna i zespoły kameralne.
Przedmioty teoretyczne: kształcenie słuchu oraz audycje muzyczne. 
Ponadto uczniowie uczestniczą w innych zajęciach indywidualnych i zespołowych, takich jak fortepian dodatkowy, praca z akompaniatorem, chór, orkiestra szkolna oraz zespoły kameralne.
Szkolny zestaw programów nauczania.
Podstawę organizacji procesu dydaktycznego w SM I st. stanowi szkolny zestaw programów nauczania, który jest zgodny z podstawami programowymi kształcenia określonymi przez organ prowadzący szkołę. W skład zestawu programów nauczania wchodzą zarówno programy dopuszczone do użytku szkolnego przez organ prowadzący jak również programy autorskie poszczególnych nauczycieli zatwierdzone przez dyrektora szkoły.
Sekcje przedmiotowe.
W SM I st. działają cztery sekcje przedmiotowe grupujące nauczycieli poszczególnych przedmiotów: 
Do zadań sekcji przedmiotowych należy w szczególności: 
Sukcesy uczniów.
"Źródło": oficjalna strona szkoły
Znani absolwenci.
"Źródło": oficjalna strona szkoły 

</doc>
<doc id="2551236" url="https://pl.wikipedia.org/wiki?curid=2551236" title="Acqua Paradiso Monza Brianza">
Acqua Paradiso Monza Brianza



</doc>
<doc id="2551240" url="https://pl.wikipedia.org/wiki?curid=2551240" title="FL Technics">
FL Technics

FL Technics – globalny dostawca usług konserwacji, napraw i remontów samolotów (MRO). Firma posiada podstawowe zakłady serwisowe na Litwie, w Indonezji i Chinach oraz zapewnia wsparcie w zakresie utrzymania linii w Europie, Afryce, Azji i Pacyfiku, i WNP.
FL Technics, firma certyfikowana przez EASA Part-145, Part-M, Part-147, Part-21, FAA-145 (Indonezja), obsługuje szeroką gamę samolotów Boeing, Airbus, ATR, Embraer i innych typów.
FL Technics jest częścią Avia Solutions Group, kierowanej przez Jonasa Janukenasa, CEO  i Gediminasa Ziemelisa, Prezesa Zarządu. Zilvinas Lapinskas jest CEO FL Technics.
Historia.
2005 – Powstanie firmy
Firma powstała na Litwie i otworzyła swój pierwszy hangar na międzynarodowym lotnisku w Wilnie.
2007– Początkowa rozbudowa głównego lotniska
Firma dodała drugi hangar na międzynarodowym lotnisku w Wilnie. Od tego czasu FL Technics zajęło 2 hangary do obsługi technicznej samolotów, magazyn i zaplecze na Międzynarodowym Lotnisku w Wilnie – łącznie 13 742 metrów kwadratowych. Hangary składają się z pięciu stanowisk obsługi technicznej płatowca. 
2009 – Umowy z International Airlines
W maju przewoźnik podpisał umowę ze słowackimi liniami lotniczymi Seagle Air na okresową obsługę techniczną Boeinga 737.
W lipcu Spółka podpisała strategiczną umowę o partnerstwie z Costa Rican Aviation MRO, aby świadczyć usługi FL Technics w ich bazie technicznej do obsługi ciężkich samolotów dalekiego zasięgu Boeing 757-200.
W październiku firma podpisała umowy z Air Italy i Air Slovakia na konserwację Bazy Sił Powietrznych Boeing 737-300.
Pod koniec roku firma zmieniła nazwę na FL Technics.
2010 – Kolejny rok poszerzania portfolio usług
W lutym FL Technics zakupił płatowiec Boeing 737-300 od GE Capital Aviation Services (GECAS).
W czerwcu FL Technics rozszerzyło swoje możliwości serwisowe PART-145 o podstawowe usługi serwisowe Boeing 737-600 / 700/800/900.
W sierpniu firma rozszerzyła swoje możliwości obsługi technicznej o usługi szkolenia teoretycznego ATR 42-200 / 300 i ATR 72-100 / 200. W tym samym miesiącu FL Technics zakupił drugi kadłub Boeinga 737-300. Do częściowego ekstrakcji.
W grudniu FL Technics dodał Airbusa A318 / A319 / A320 / A321 do swojej listy możliwości PART-M.
Do końca roku FL Technics uruchomiło dziewięć stacji liniowych: trzy w Kazachstanie, dwie w Tadżykistanie i pozostałe cztery w Wielkiej Brytanii, Włoszech, Rosji i Wilnie.
2011 – Przejęcie brytyjskiej firmy i kontynuacja rozwoju portfolio usług
W lutym FL Technics obsłużył pierwszy samolot Airbus A320. Rodzina samolotów Airbus A320 została dodana do certyfikatu FL Technics EASA Part-145. Certyfikację przeprowadził Urząd Lotnictwa Cywilnego Litwy.
W czerwcu FLT Technics otrzymało certyfikat Part-M, który uprawnia do zarządzania ciągłą zdatnością do lotu samolotów rodziny Embraer EMB-135/145.
W lipcu FL Technics dodał Wizz Air do swojej listy klientów obsługujących linie. Firma rozpoczęła świadczenie Wizz Air kompleksowego wsparcia technicznego w stałej cenie wraz z dodatkowymi usługami wsparcia. W tym samym miesiącu firma FL Technics nabyła od AirAsia 7 Boeingów 737-300, aby rozebrać je na części i komponenty. Samolot został zdemontowany w Malezji. Przejęcie to umożliwiło firmie FL Technics podniesienie poziomu usług poprzez utrzymanie szerszego asortymentu części zamiennych i zapasów komponentów.
W sierpniu FL Technics otrzymało certyfikat na świadczenie usług inżynieryjnych dla Bombardiera CL600-2B19. W tym samym miesiącu firma FL Technics uruchomiła usługi modyfikacji i rekonfiguracji kabin w dwóch zupełnie nowych samolotach Boeing 737-800 długodystansowych oraz usługi remontu kabin Boeingów 737-300 dla Transaero Airlines.
We wrześniu firma FL Technics przejęła brytyjską firmę Storm Aviation Limited. Przejęta firma umożliwiła FL Technics rozpoczęcie świadczenia usług konserwacji liniowej samolotów wąskokadłubowych w sieci 24 stacji liniowych w Europie i WNP oraz rozszerzyła możliwości samolotów FL Technics w Airbus A330, Airbus A340, Airbus A380, Boeing 747, Boeing 767, Boeing 777 i inne typy statków powietrznych. We wrześniu FL Technics przedłużyło również partnerstwo z Europe Airpost w celu świadczenia usług serwisowych dla 3 Boeingów 737 CL tej linii.
2012 – certyfikaty EASA
W kwietniu firma FL Technics otrzymała zatwierdzenie organizacji projektowej EASA Part 21, które umożliwia FL Technics projektowanie i zatwierdzanie drobnych modyfikacji i napraw statków powietrznych w obszarze wnętrza kabiny oraz związanych z nimi awioniki i modyfikacji obiektów. Ten certyfikat rozszerza możliwości FL Technics w zakresie wykonywania drobnych zadań projektowych i modyfikacji we własnym zakresie. Zmiany projektowe dotyczą przede wszystkim zmian w układzie kabiny, instalacjach wyposażenia wnętrz, instalacjach i naprawach kuchni, rekonfiguracjach związanych z rozrywką podczas lotu oraz ulepszeniami systemu. W tym samym miesiącu firma FL Technics otrzymała audyt ISO 9001-2088 i certyfikację części zamiennych do kontroli jakości.
W tym samym miesiącu firma FL Technics przedłużyła współpracę z tanim przewoźnikiem easyJet z Wielkiej Brytanii, podpisując trzyletnią umowę na obsługę liniową dziewięciu samolotów Airbus A319 na lotniskach w Manchesterze i na międzynarodowych lotniskach w Manchesterze. Newcastle. Na mocy umowy Storm Aviation, spółka zależna FL Technics, miała zapewnić obsługę techniczną sześciu samolotów easyJet Airbus A319 na lotnisku w Manchesterze, a także zabezpieczyć bazę easyJet w Newcastle (w północno-wschodniej Anglii), na którym trzy Airbusy A319 easyJet wykonywały prace konserwacyjne.
W maju firma FL Technics została przedstawicielem handlowym brytyjskiego dystrybutora części Aero Inventory w Europie Wschodniej i Wspólnocie Niepodległych Państw (WNP).
W październiku FL Technics podpisało trzyletnią umowę o wsparciu technicznym z afgańskim narodowym przewoźnikiem lotniczym Ariana Afghan Airlines. FL Technics rozpoczął świadczenie pełnych usług inżynieryjnych dla 4 Boeingów 737 tej linii.
W grudniu FL Technics i Ariana Afghan Airline uruchomiły pierwszą stację linii EASA Part-145 w Afganistanie.
2013 – Nowy pakiet obsługi silnika
W lutym firma FL Technics podpisała umowę partnerską z dostawcą komponentów lotniczych Seal Dynamics. Zgodnie z umową FL Technics został wyłącznym przedstawicielem ds. Sprzedaży i marketingu Seal Dynamics w Rosji, krajach WNP i dwunastu krajach Europy Środkowo-Wschodniej.
W maju FL Technics podpisało umowę partnerską z XTRA Aerospace. Porozumienie pozwoliło spółkom zgromadzić w Wilnie na Litwie tabor Boeingów 737 NG i CL.
We wrześniu firma FL Technics rozszerzyła swoją listę usług zarządzania silnikiem i wprowadziła nowy pakiet obsługi silnika CF34-3.
2014 – Zwiększenie zdolności produkcyjnej na Litwie
FL Technics zbudowało hangar w Kownie. Jest to największy i najnowocześniejszy hangar w Europie Wschodniej i krajach WNP. Wkrótce po wydaniu certyfikatu EASA Part-145 8500 m² FL Technics. zakłady obsługi technicznej w Kownie na Litwie zakończyły zaplanowane prace konserwacyjne na czterech samolotach.
W lutym FL Technics dodał funkcjonalność podwozia do samolotów z rodziny Airbus A320 i Boeing 727. W tym samym miesiącu FL Technics dodał możliwość MRO szerokokadłubowego do swojego certyfikatu stacji naprawczej Part-145, odlatujących z Airbusa A330.
W czerwcu FL Technics Training podpisało umowę na zapewnienie szkolenia technicznego Boeing 737 firmie Aeroman z Ameryki Południowej. Firma pracowała z certyfikatem szkolenia technicznego wydanym przez Urząd Lotnictwa Cywilnego Salwadoru.
W sierpniu firma FL Technics Training rozszerzyła zakres swoich usług, uruchamiając Online Training ™, platformę internetową, która zapewnia kursy online zgodne z EASA. Platforma obejmuje szereg bieżących i aktualnych kursów specjalistycznych, uzupełnionych wydawaniem odpowiednich certyfikatów po pomyślnym ukończeniu kursu.
2015 – Biuro w USA
W marcu FL Technics uruchomiło usługi doradcze MRO w zakresie silników, APU i podwozia.
We wrześniu firma FL Technics otrzymała zezwolenie EASA na część 145 na pokrycie samolotu Sukhoi Superjet (SSJ) 100-95.
W listopadzie FL Technics otworzyło przedstawicielstwo w Miami. Dzięki utworzeniu przedstawicielstwa na Florydzie firma FL Technics mogła współpracować bezpośrednio z lokalnymi dostawcami.
W grudniu FL Technics podpisało 4-letnią umowę wsparcia CAMO z Somon Air. FL Technics zapewniło przewoźnikowi również usługi monitorowania stanu silnika. W ramach długoterminowej umowy FL Technics wspiera flotę Boeingów 737NG i CL tadżyckiego przewoźnika kompleksowymi usługami zarządzania ciągłą zdatnością do lotu.
2016 – Szybka ekspansja w Azji
We wrześniu firma FL Technics rozpoczęła współpracę w ramach programu Power-by-Hour (PBH) z tajlandzkimi liniami cargo K-Mile Asia. FL Technics zaczęło zapewniać ciągłe dostawy części zamiennych dla frachtowców Boeing 737 przewoźnika.
W październiku FL Technics rozszerzył zakres swoich możliwości zarządzania ciągłą zdatnością do lotu, dodając typ samolotu Airbus A330 do zatwierdzenia EASA Part-M.
W grudniu FL Technics otworzyło swój hangar MRO na międzynarodowym lotnisku Soekarno-Hatta (IATA: CGK) w Dżakarcie w Indonezji. Obiekt o powierzchni 20 000 stóp kwadratowych może pomieścić jednocześnie do trzech samolotów wąskokadłubowych i jest certyfikowany do obsługi Boeingów 737 NG i CL, a także Airbusa A319 / A320 / A321.
2017 – Usługi dla samolotów szerokokadłubowych
W lutym FL Technics wprowadziło podstawowe i planowe usługi serwisowe dla szerokokadłubowych samolotów Airbus A330. Rozszerzenie dopuszczenia EASA Part-145 umożliwiło firmie FL Technics rozpoczęcie szerszego zakresu prac konserwacyjnych nad Airbusem A330 napędzanym silnikami Pratt &amp; Whitney PW4000.
W maju FL Technics zostało zatwierdzonym dostawcą dla głównych azjatyckich linii lotniczych, w tym Asiana Airlines, AirAsia X, Nok Air, Bangkok Airways, T’way Airlines i GMF AeroAsia z Indonezji. Lokalny zespół serwisowy części zamiennych w Bangkoku w Tajlandii, a także punkt sprzedaży AOG w Wilnie na Litwie umożliwiły firmie FL Technics świadczenie klientom całodobowego serwisu części zamiennych Azjaci.
W grudniu FL Technics pozyskał dwóch klientów Lufthansa Group: Germanwings i Swiss International Air.
2018 – Nowi klienci międzynarodowi
W styczniu FL Technics podpisało umowę z bułgarskim przewoźnikiem narodowym Bulgaria Air.
W lutym Lufthansa Group Eurowings Europe została jednym z klientów FL Technics.
W marcu FL Technics podpisało umowę z Corendon Dutch Airlines na świadczenie podstawowych usług serwisowych dla całej ich floty. Firma podpisała umowę z WOW Air na świadczenie podstawowych usług serwisowych dla dwóch Airbusów A321 w kwietniu 2018 r.
We wrześniu Lufthansa Group wybrała FL Technics do obsługi 28 samolotów Airbus 320. W tym samym miesiącu luksemburski przewoźnik wybrał FL Technics do swoich Boeingów 737NG.
W październiku FL Technics Indonesia otrzymała certyfikat Approved Maintenance Organisation (AMO) od Administracji Lotnictwa Cywilnego Wietnamu. W tym samym miesiącu China Aircraft Leasing Group (CALC), jej jednostka Aircraft Recycling International (ARI) oraz FL Technics utworzyły spółkę joint venture MRO o nazwie FL ARI.
W listopadzie firma FL Technics otworzyła nowy magazyn w Singapurze.
2019 – Poszerzenie portfolio usług i możliwości szkoleniowych
W lutym FL Technics podpisało umowę na wyłączną reprezentację z francuską firmą Deshons Hydraulique zajmującą się rozwiązaniami hydraulicznymi. W tym samym miesiącu FL Technics podpisuje umowę na wyłączność z JHAS.
W marcu firma FL Technics podpisała umowę o wspólnych operacjach w celu otwarcia certyfikowanej przez EASA stacji obsługi liniowej na międzynarodowym lotnisku w Dubaju (DXB).
W kwietniu prowincja South Jeolla podpisała umowę z FL Technics na budowę obiektu MRO na lotnisku Muan.
W lipcu FL Technics rozpoczęło wdrażanie modułów VR do podstawowego szkolenia mechaników lotniczych. Firma zaprezentowała swój pierwszy moduł VR, który obejmuje otwieranie silnika ciągu wstecznego Boeinga 737NG i zamierza rozszerzyć listę modułów w nadchodzących miesiącach, aby objąć pełny zakres szkoleń z obsługi technicznej. Oczekuje się, że rzeczywistość wirtualna skróci czas szkolenia w zakresie konserwacji o 75%.
We wrześniu firma FL Technics rozszerzyła swoją homologację EASA Part-145 o typ rodziny Airbus A320neo (LEAP-1A i PW 1100G) do obsługi liniowej.
2020 – dalsza ekspansja
W lutym 2020 FL Technics przejęło włoskiego dostawcę usług konserwacji liniowej Flash Line Maintenance Srl, rozszerzając swoją sieć obsługi liniowej do 50 stacji.
2021 – umacnianie pozycji rynkowych
W sierpniu 2021 r. spółka zależna FL Technics Storm Aviation nabyła Chevron Technical Services z siedzibą w Manchesterze.
2022
W lutym firma FL Technics otrzymała dwa rozszerzenia w ramach aktualnej homologacji Part-145 na świadczenie usług obsługi liniowej samolotów Boeing B787 oraz na inspekcje boroskopowe silników serii Pratt &amp; Whitney PW1100G-JM. 
Certyfikaty.
Certyfikaty utrzymania podstawowego i liniowego
Kompleksowe certyfikaty z zakresu inżynierii i projektowania samolotów
Certyfikaty od dostawcy komponentów i materiałów
Certyfikaty szkolenia technicznego
Naciśnij.
W 2013 roku FL Technics zostało uznane za jedną z najbardziej wartościowych firm dla Litwy i jej mieszkańców.
W 2019 roku FL Technics otrzymało nagrodę MRO roku w Azji.
W 2019 roku FL Technics zajęło czwarte miejsce w 10 największych przedsiębiorstwach energetyczno-przemysłowych na Litwie.

</doc>
<doc id="2551241" url="https://pl.wikipedia.org/wiki?curid=2551241" title="Bernard Ardura">
Bernard Ardura

Bernard Ardura OPraem (ur. 1 września 1948 w Bordeaux) – francuski duchowny katolicki, od 2009 przewodniczący Papieskiego Komitetu Nauk Historycznych.
Życiorys.
16 grudnia 1972 otrzymał święcenia kapłańskie w zakonie norbertanów. Przez wiele lat pracował jako wykładowca, zaś w 1987 objął funkcję archiwisty i bibliotekarza w kurii generalnej zakonu. W latach 1992-1997 pełnił funkcję podsekretarza Papieskiej Rady ds. Kultury, zaś w latach 1997-2009 był jej sekretarzem. 3 grudnia 2009 został mianowany przez Benedykta XVI przewodniczącym Papieskiego Komitetu Nauk Historycznych, zastępując odchodzącego na emeryturę Waltera Brandmüllera.

</doc>
<doc id="2551244" url="https://pl.wikipedia.org/wiki?curid=2551244" title="Aaron Finch">
Aaron Finch

Aaron Finch (ur. 17 listopada 1986 w Colac) – australijski krykiecista, praworęczny odbijający, reprezentant kraju.
Gra w lidze australijskiej reprezentując Wiktorię, grał także dla drużyny Chennai Super Kings w Indian Premier League. Dotychczas (luty 2012) reprezentował Australię tylko w Twenty20.

</doc>
<doc id="2551245" url="https://pl.wikipedia.org/wiki?curid=2551245" title="Matthew Wade">
Matthew Wade

Matthew Wade (ur. 26 grudnia 1987 w Hobart) – australijski krykiecista grający na pozycji "wicketkeepera", także praworęczny odbijający, reprezentant kraju.

</doc>
<doc id="2551246" url="https://pl.wikipedia.org/wiki?curid=2551246" title="Mitchell Marsh">
Mitchell Marsh

Mitchell Marsh (ur. 20 października 1991 w Perth) – australijski krykiecista, reprezentant kraju, praworęczny odbijający czasami także rzucający w stylu "off spin".
Marsh jest bratem innego krykiecisty Shauna Marsha i synem byłego reprezentanta Australii Geoffa Marsha.

</doc>
<doc id="2551247" url="https://pl.wikipedia.org/wiki?curid=2551247" title="Clint McKay">
Clint McKay

Clint McKay (ur. 22 lutego 1983 w Melbourne) – australijski krykiecista, reprezentant kraju, praworęczny rzucający w stylu "fast medium".

</doc>
<doc id="2551248" url="https://pl.wikipedia.org/wiki?curid=2551248" title="Xavier Doherty">
Xavier Doherty

Xavier Doherty (ur. 22 listopada 1982 w Scottsdale) – australijski krykiecista, reprezentant kraju, leworęczny rzucający techniką "left-arm orthodox spin".

</doc>
<doc id="2551250" url="https://pl.wikipedia.org/wiki?curid=2551250" title="Thierry Fidjeu">
Thierry Fidjeu

Thierry Fidjeu Tazemeta (ur. 13 października 1982 w Duali) – gwinejski piłkarz grający na pozycji napastnika. Zawodnik klubu USV Hartberg/Umgebung.
Kariera klubowa.
Karierę piłkarską Fidjeu rozpoczął w klubie PMUC Duala. W 1999 roku zadebiutował w nim w kameruńskiej Première Division. W 2002 roku odszedł do Unionu Duala, gdzie grał przez dwa lata.
W 2003 roku Fidjeu wyjechał do Europy, a jego pierwszym klubem na tym kontynencie był maltański Xewkija Rovers. Od 2004 do końca 2007 roku grał w Austrii. W kraju tym był zawodnikiem takich klubów jak: SV Horn, SC Schwanenstadt, SV Pasching i Austria Kärnten.
Na początku 2008 roku Fidjeu został piłkarzem izraelskiego Maccabi Netanja. W drugiej połowie roku był wypożyczony do kolumbijskiego Expreso Rojo. W sezonie 2009/2010 grał w tureckim Diyarbakırsporze, a w sezonie 2010/2011 - w Konyasporze.
Kariera reprezentacyjna.
W reprezentacji Gwinei Równikowej Fidjeu zadebiutował w 2011 roku. W 2012 roku został powołany do kadry na Puchar Narodów Afryki 2012.

</doc>
<doc id="2551251" url="https://pl.wikipedia.org/wiki?curid=2551251" title="Wiktor Józef Mamak">
Wiktor Józef Mamak

Wiktor Józef Mamak (ur. 23 marca 1902 w Sowlinach, zm. 28 kwietnia 1963 w Warszawie) – polski inżynier budownictwa wodnego, nauczyciel akademicki, profesor, doktor nauk technicznych, dziekan Wydziału Inżynierii Politechniki Wrocławskiej i Wydziału Budownictwa Wodnego Politechniki Warszawskiej, autor publikacji akademickich w zakresie dróg wodnych i portów.
Życiorys.
Dzieciństwo i młodość.
Urodził się 23 marca 1902 w Sowlinach (ob. dzielnica Limanowej) jako syn Józefa i Agnieszki z Bednarzów. Pochodził z rodziny o dużych tradycjach ludowych i samorządowych. Kształcił się początkowo w szkole ludowej w Limanowej, następnie w latach 1912–1919 w I Wyższej Szkole Realnej w Krakowie i Tarnowie, gdzie zdał egzamin dojrzałości. Od 1920 studiował na Wydziale Komunikacyjnym (powstałym z Wydziałów: Budownictwa Wodnego oraz Inżynierii Dróg, Kolei i Mostów) Szkoły Politechnicznej, a od 28 czerwca 1921 na Politechnice Lwowskiej. Ze względów materialnych przerywał studia, m.in. w latach 1926–1928 pracował w Powiatowym Zarządzie Drogowym w Limanowej (budowa dwóch mostów żelbetowych i szkoły powszechnej w Sowlinach).
Początki kariery inżynierskiej i naukowej.
W grudniu 1929 został asystentem prof. dr inż. Maksymiliana Matakiewicza w Katedrze Budownictwa Wodnego Politechniki Lwowskiej. W 1930 otrzymał akademicki stopień inżyniera dróg i mostów. W latach 1931–1933 rozpoczął działalność publikacyjną w „Czasopiśmie Technicznym”. W latach 1934–1939 prowadził praktyczną działalność inżynierską – kierował m.in. budową obwałowań dolnej Wisły i Wdy oraz regulacją rzek w rejonie Grudziądza, Świecia i Chełmna (Osy, Gardenki, Trynki i Wdy). W latach 1937–1939 pełnił także funkcję kierownika referatu wodno-melioracyjnego w trzech powiatach województwa pomorskiego.
Okres II wojny światowej.
Po wybuchu II wojny światowej zdecydował się na powrót do Lwowa i podjął pracę w Zarządzie Miejskim oraz na Wydziale Inżynierii Lądowej i Wodnej Politechniki Lwowskiej, którą Sowieci w październiku 1939 przekształcili w Lwowski Instytut Politechniczny. Po śmierci prof. M. Matakiewicza 3 lutego 1940, przejął wykłady z regulacji rzek. Od 1941, podczas niemieckiej okupacji Lwowa, ukrywał się w Stryju i Rzeszowie, pracując w przedsiębiorstwach drogowych. W okresie okupacji brał udział w tajnych referatach naukowych organizowanych we Lwowie przez grono profesorów wyższych uczelni. Od czerwca 1944 ukrywał się w Tarnowie, a następnie w Limanowej.
Okres powojenny.
Politechnika Wrocławska.
W lutym 1945, podjął pracę dydaktyczną w Akademii Górniczej (od 1949 AGH) w Krakowie, w maju 1945 wyjechał z I Grupą Kulturalno-Naukową do Wrocławia, gdzie współorganizował Uniwersytet i Politechnikę Wrocławską (PWr). 2 maja 1947 obronił pracę doktorską nt. „Oczyszczanie wód płynących z ropy i jej odpadków rafineryjnych”, otrzymał tytuł doktora nauk technicznych i został adiunktem na Wydziale Budownictwa w Katedrze Budownictwa Wodnego I. W 1948 został zastępcą profesora i niebawem objął kierownictwo Katedry Budownictwa Wodnego II. Nominację na profesora nadzwyczajnego otrzymał 15 marca 1949. We wrześniu 1949 oddziały Wydziału Budownictwa przekształciły się w dwa samodzielne wydziały. Z Oddziału Inżynierii Lądowej i Wodnej powstał Wydział Inżynierii, z Oddziałami: Lądowym i Wodnym. Był pierwszym dziekanem tego nowego wydziału, do 1951. Po rozdzieleniu Uniwersytetu Wrocławskiego i Politechniki Wrocławskiej organizował Wydział Inżynierii Sanitarnej PWr.
Pracownie projektowe.
Organizował prace badawcze na uczelni, a w latach 40. i 50. XX w. kierował trzema terenowymi pracowniami projektowymi we Wrocławiu, Katowicach i Ozimku. Pracownicy Spółdzielni Inżynierskiej we Wrocławiu m.in. prowadzili oczyszczanie dróg wodnych Górnej Odry z zatopionego podczas wojny taboru rzecznego oraz odbudowę 24 mostów o konstrukcji stalowej i żelbetowej. Niestety, został zmuszony do likwidacji tych pracowni.
Politechnika Warszawska.
W 1952 roku został przeniesiony z Politechniki Wrocławskiej do Warszawy i objął Katedrę Dróg Wodnych i Regulacji Rzek Politechniki Warszawskiej. W latach 1956–1961 był czwartym z kolei i ostatnim dziekanem Wydziału Budownictwa Wodnego. W 1961 roku Wydział został połączony z Wydziałem Inżynierii Sanitarnej, w wyniku czego powstał Wydział Inżynierii Sanitarnej i Wodnej.
Zmarł nagle i przedwcześnie 28 kwietnia 1963 roku w Warszawie i został pochowany na cmentarzu Powązkowskim (kw. 204-6-9).
Dorobek inżynierski i naukowy.
Należał do lwowskiej szkoły regulacji rzek i budowy dróg wodnych, która w okresie przedwojennym lub powojennym odcisnęła swój ślad w Politechnice Warszawskiej, Politechnice Wrocławskiej i Politechnice Gdańskiej. Był kontynuatorem nowatorskiej filozofii w zakresie regulacji rzek polegającej na tym, aby konstrukcje inżynierskie wpisywać w naturalne uwarunkowania koryta rzecznego, uzyskując efekt umacniania ich przez siły przyrody, a nie zwalczania i niszczenia. Dzisiaj powiedzielibyśmy, że z założenia budowle te miały być przyjazne środowisku. Szacował szkody powodziowe, badał m.in. poziomy ruch rumowiska rzecznego na różnych głębokościach osadów dennych. Był promotorem prac doktorskich Romualda Jasiewicza i Janusza Wierzbickiego. Pozostawił po sobie liczne owoce pracy inżynierskiej i badawczej, w tym książki z zakresu budownictwa wodnego: "Regulacja rzek" (PWN, Wrocław, 1953), "Porty rzeczne" (PWN, Warszawa, 1957) i "Regulacja rzek i potoków" (Arkady, Warszawa, 1958). Ta ostatnia pozycja została przetłumaczona na język angielski i wydana w Polsce po angielsku: "River Regulation" (Arkady, Warszawa, 1964). Publikował także w czasopismach naukowo-technicznych, np. w „Gospodarce Wodnej” i ,Archiwum Hydrotechniki”.
Członkostwo.
Był członkiem Komitetu Gospodarki Wodnej Polskiej Akademii Nauk, długoletnim członkiem Rady Naukowej Instytutu Budownictwa Wodnego PAN w Gdańsku oraz dożywotnim członkiem Międzynarodowego Stowarzyszenia Kongresów Żeglugi (PIANC) w Brukseli, a w latach 1935-1939 członkiem Polskiego Związku Inżynierów Budowlanych w Toruniu. Współpracował z Zespołem Budownictwa Wodnego w Komisji Programowej Rady Głównej Szkolnictwa Wyższego.
Upamiętnienie.
W 2004 roku jego wdzięczni uczniowie odsłonili tablicę pamiątkową w Gmachu .

</doc>
<doc id="2551255" url="https://pl.wikipedia.org/wiki?curid=2551255" title="Félicien Marceau">
Félicien Marceau

Félicien Marceau, właśc. Louis Carette (ur. 16 września 1913 w Kortenberg w Belgii, zm. 7 marca 2012) – francuski dramaturg, prozaik i eseista, członek Akademii Francuskiej (fotel 21), z pochodzenia Belg.
Życiorys.
Studiował w Leuven w Kolegium Trójcy Świętej, następnie na Uniwersytecie w Leuven. W Belgii wydał swoje pierwsze dzieła literackie – powieści "Le Péché de complication" i "Cadavre exquis" oraz esej "Naissance de Minerve". Wyjechał do Włoch, a następnie do Francji. W 1955 r. otrzymał Prix Interallié za "Les Élans du cœur". W 1956 r. zaczął pisać sztuki teatralne, duży sukces odniosły "Jajko" oraz "La Bonne Soupe". W 1969 r. otrzymał Nagrodę Goncourtów za powieść "Creezy". Zasiadał w jury konkursu głównego na 23. MFF w Cannes (1970 r.). W 1974 r. otrzymał Prix Prince Pierre de Monaco. Wybrany do Akademii Francuskiej 27 listopada 1975 r., zastępując Marcela Acharda. 
Komandor Legii Honorowej oraz Orderu Sztuki i Literatury, odznaczony również Orderem Narodowym Zasługi w klasie Oficera.
Twórczość.
Inspirował się Balzakiem oraz Dostojewskim. Jego sztuki teatralne satyrycznie przedstawiały współczesne mu obyczaje.

</doc>
<doc id="2551256" url="https://pl.wikipedia.org/wiki?curid=2551256" title="Shiba inu">
Shiba inu



</doc>
<doc id="2551258" url="https://pl.wikipedia.org/wiki?curid=2551258" title="Emil Hordyński">
Emil Hordyński



</doc>
<doc id="2551259" url="https://pl.wikipedia.org/wiki?curid=2551259" title="Jednostka taryfikacyjna">
Jednostka taryfikacyjna

Jednostka taryfikacyjna (JT) - czas trwania połączenia telefonicznego danego rodzaju, dla którego ustalono opłatę jednostkową.
Opłaty za połączenia są iloczynem stawki za jednostkę taryfikacyjną i liczby tych jednostek. Płatny czas połączenia naliczany jest za każdą rozpoczętą jednostkę taryfikacyjną. Dla niektórych kategorii połączeń opłaty ustalane są niezależnie od czasu trwania i są pobierane w wysokości od 0 (połączenia bezpłatne) do 99 JT.
Stawka opłaty jednostkowej w planach taryfowych Telekomunikacji Polskiej wycofanych ze sprzedaży rozliczanych jednostką taryfikacyjną jest ustalona w wysokości 0,29 zł netto (bez VAT). Jednostki taryfikacyjne w tych planach taryfowych mają długość od 2,8 do 360 s.
Jednostka taryfikacyjna potocznie nazywana jest „impulsem telefonicznym”.

</doc>
<doc id="2551260" url="https://pl.wikipedia.org/wiki?curid=2551260" title="Louis Carette">
Louis Carette



</doc>
<doc id="2551264" url="https://pl.wikipedia.org/wiki?curid=2551264" title="Mokra robota (film 2011)">
Mokra robota (film 2011)

Mokra robota (org. "Setup") – amerykański film akcji z 2011 roku. Reżyserem został Mike Gunther. W rolach głównych wystąpili Bruce Willis, Ryan Phillippe i raper 50 Cent.
Fabuła.
Trójka przyjaciół przeprowadza perfekcyjnie przygotowany napad na konwojenta przewożącego diamenty wysokiej wartości. Wszystko idzie tak jak zaplanowali, w ciągu kilku minut panowie wzbogacają się o kilka milionów dolarów. Ale jeden z nich, Vincent, okazuje się zdrajcą. Dochodzi do strzelaniny i przejęcia całego łupu. Od tej chwili Sonny ma jeden cel – zemsta i odzyskanie pieniędzy. Zdesperowany, nie cofnie się nawet przed ryzykiem, jakim jest współpraca z jednym z najokrutniejszych mafijnych bossów.

</doc>
<doc id="2551265" url="https://pl.wikipedia.org/wiki?curid=2551265" title="Maciej Linke">
Maciej Linke

Maciej Linke (ur. 12 maja 1980 w Szczecinie) − polski zawodnik brazylijskiego jiu-jitsu, mieszanych sztuk walki (MMA) oraz judo. Posiadacz czarnego pasa w BJJ oraz w judo (IV dan). Jest młodszym bratem Mariusza Linke – również utytułowanego zawodnika BJJ.
Kariera sportowa.
Linke już od najmłodszych lat interesował się sportem. Razem z bratem Mariuszem zaczął trenować judo. W 1999 roku założył klub Berserker's Team Poland w Szczecinie razem z bratem Mariuszem, Piotrem Bagińskim oraz Robertem Siedziako. W 2004 roku wraz z bratem postanowił odejść z klubu Berserker's Team i założyć swój – Linke Gold Team.
W latach 2004-2010 zdobywał czterokrotnie złote medale na zawodach Polskiej Ligi BJJ. W 2008 roku zdobył brązowy medal na mistrzostwach organizowanym przez federacje CBJJE w São Paulo w kat. do 76 kg. W 2009 roku zajął 2. miejsce na mistrzostwach Europy IBJJF w kat. do 76 kg (dywizja czarnych pasów). Jeszcze tego samego roku zajął 2. miejsce na mistrzostwach North American Grappling Association (NAGA) w kat. do 70 kg oraz 1. miejsce na pierwszych mistrzostwach Europy CBJJE w kat. do 76 kg (dywizja czarnych pasów).
W 2010 podczas mistrzostw Europy organizacji FHJJS zajął 1. miejsce w kat. do 76 kg (dywizja czarnych pasów – mistrzowie). W tym samym turnieju tyle że w kat. otwartej (bez limitu) zajął 3. miejsce. W 2011 ponownie wygrywał mistrzostwa NAGA w dwóch dywizjach natomiast w 2012 zdobył srebro. W 2017 zajął pierwsze miejsce podczas corocznych otwartych mistrzostw Europy IBJJF w Lizbonie.
Kariera MMA.
Od 2004 roku Maciej walczy zawodowo w MMA, a zadebiutował 11 stycznia na gali organizowanej przez klub Berserkers Team – "Berserkers Arena". Swój pierwszy pojedynek zremisował po 30 minutach z Marcinem Assmanem. Kolejne walki w latach 2004-2007 toczył na galach Bushido w Szczecinie notując cztery zwycięstwa przed czasem. W marcu 2009 roku stoczył przegrany pojedynek w Stanach Zjednoczonych z Amerykaninem Jeffem Lentzem na gali Extreme Challenge – Mayhem at the Marina. 10 lutego 2010 roku stoczył kolejną walkę w USA. Na gali Brick City Fighting Championship – Gracie vs. Linke w Newark przegrał przez techniczny nokaut z Amerykaninem japońskiego pochodzenia Daisuke Yamajim. Po prawie 3 latach wrócił do MMA przegrywając przed czasem z Adrianem Zielińskim. Pierwszą zwycięską walkę po długiej przerwie zanotował 31 sierpnia 2013 roku poddając Alexandra Prodera duszeniem w 1. rundzie.
28 lutego 2015 zdobył pas mistrzowski szkockiej organizacji Immortals FP poddając Phila Flynna w 1. rundzie.
Życie prywatne.
Ma dwóch synów i dwie córki. Wolnym czasem gra w gry komputerowe. Jego ulubionymi książkami są "Człowiek w ogni" A.J. Quinnella oraz saga "Wiedźmin" A. Sapkowskiego.
W roku 2017 wraz z Jakubem Ćwiekiem i Michałem Pałubskim zaczął występować na scenie stand-up w projekcie „Michał Pałubski i Brothells”.

</doc>
<doc id="2551266" url="https://pl.wikipedia.org/wiki?curid=2551266" title="Puchar Włoch w rugby union mężczyzn (2009/2010)">
Puchar Włoch w rugby union mężczyzn (2009/2010)

Puchar Włoch w rugby union mężczyzn (2009/2010) – dwudziesta druga edycja Pucharu Włoch mężczyzn w rugby union. Zarządzane przez Federazione Italiana Rugby zawody odbywały się w dniach 7 lutego 2010 – 21 marca 2010, czyli w czasie rozgrywania Pucharu Sześciu Narodów 2010.
Bezkonkurencyjna okazała się drużyna Benetton Treviso, która podczas całego turnieju nie przegrała żadnego spotkania, zdobywając tym samym swój czwarty Puchar Włoch.
System rozgrywek.
Do rozgrywek przystąpiło wszystkie dziesięć zespołów najwyższej klasy rozgrywkowej, pozbawionych reprezentantów kraju. Zostały one podzielone na dwie grupy po pięć drużyn. Rozgrywki prowadzone były w pierwszej fazie systemem kołowym według modelu jednorundowego. Druga faza rozgrywek dla najlepszych dwóch drużyn z każdej grupy obejmowała mecze systemem pucharowym o puchar kraju. Półfinały rozgrywane były na boisku drużyny, która po rundzie grupowej była wyżej sklasyfikowana. Finał zaś odbył się na neutralnym stadionie.
Faza grupowa.
Wyniki.
Federazione Italiana Rugby nałożyła na MPS Viadana karę pieniężną, cztery karne punkty oraz przegraną walkowerem 20-0 za przeprowadzenie ósmej, nieregulaminowej zmiany w meczu drugiej kolejki. Po apelacji klubu anulowano karne punkty, utrzymując jednak karę pieniężną oraz zweryfikowany wynik meczu.

</doc>
<doc id="2551269" url="https://pl.wikipedia.org/wiki?curid=2551269" title="I zjazd gnieźnieński">
I zjazd gnieźnieński



</doc>
<doc id="2551272" url="https://pl.wikipedia.org/wiki?curid=2551272" title="Bakterie anaerobowe">
Bakterie anaerobowe



</doc>
<doc id="2551273" url="https://pl.wikipedia.org/wiki?curid=2551273" title="Low (album Davida Bowiego)">
Low (album Davida Bowiego)

Low – jedenasty album studyjny angielskiego muzyka Davida Bowiego, wydany w 1977 roku. Roboczy tytuł płyty brzmiał "New Music Night and Day".
Stworzony we współpracy z Brianem Eno album posiada silne wpływy krautrocka, a zwłaszcza zespołów Neu! oraz Kraftwerk (pracę nad płytą zaproponowano nawet Michaelowi Rotherowi z pierwszej grupy, ale ten odmówił). "Low" to pierwsza część „Berlińskiej Trylogii” (Low, „Heroes”, Lodger). Strona pierwsza zawiera tradycyjne piosenki rockowe, a druga – składa się niemal wyłącznie z utworów instrumentalnych. Na drugiej stronie znajduje się utwór „Warszawa”, który zainspirował nazwę grupy Warsaw (później Joy Division).
W 2003 r. album został sklasyfikowany na 249. miejscu listy 500 albumów wszech czasów magazynu Rolling Stone.
Single.
Z “Low” pochodził tylko jeden singiel, który dotarł na listy przebojów: Sound and Vision, który osiągnął 3. miejsce na UK Singles Chart. Wydano również singiel Be My Wife.
Lista utworów.
Wszystkie teksty i muzyka stworzone przez Davida Bowiego, wyjątki w nawiasach.
Listy przebojów.
Album

</doc>
<doc id="2551274" url="https://pl.wikipedia.org/wiki?curid=2551274" title="Kościół Podwyższenia Krzyża Świętego w Gorzowie Wielkopolskim">
Kościół Podwyższenia Krzyża Świętego w Gorzowie Wielkopolskim

Kościół pw. Podwyższenia Krzyża Świętego w Gorzowie Wielkopolskim – kościół rzymskokatolicki, należący do parafii pw. Podwyższenia Krzyża Świętego w Gorzowie Wielkopolskim, dekanatu Gorzów Wielkopolski – Katedra, diecezji zielonogórsko-gorzowskiej, metropolii szczecińsko-kamieńskiej, zlokalizowany w Gorzowie Wielkopolskim, w województwie lubuskim, mieszczący się przy ulicy Warszawskiej. 
Historia.
Świątynia została wybudowana z czerwonej klinkierowej cegły w latach 1905-1907 w stylu neoromańskim. Jest to druga świątynia w tym miejscu, pierwsza powstała w latach 1854-1855, okazała się za mała dla wspólnoty katolickiej. Wśród ofiarodawców znajduje się Klaudiusz Alkiewicz – szlachcic polski tatarskiego pochodzenia, którego pomnik nagrobny z tytułem fundatora cmentarza znajduje się po prawej stronie głównej alejki parafialnego cmentarza. 
Architektura.
Kościół posiada układ bazylikowy i wieżę nakrytą ostrosłupowym hełmem oraz zamknięte półkoliście absydą prezbiterium. Został zaprojektowany przez architekta Konrada Nuona z Berlina. Bryła świątyni składa się z ośmiu fantazyjnie połączonych ze sobą różnej wielkości elementów. Są to nawa główna, dwie boczne, dwie półbaszty, transept, zakrystia i prezbiterium. 
Wyposażenie.
Wnętrze kościoła jest ozdobione malowidłami ściennymi wykonanymi w latach 1907-1915. Umieszczone są na nich tereny nad Wartą z motywami wież katedry lub samej świątyni. W 1912 roku świątynia została wyposażona w organy, które zachowały się do dnia dzisiejszego w doskonałym stanie i służą organistom podczas koncertów organizowanych przez Stowarzyszenie Przyjaciół Muzyki Organowej. 
Z dawnego wyposażenia zachował się ołtarz główny ukazujący sceny ofiary Abrahama i Chrystusa na krzyżu, drewniana czworokątna ambona posiadająca wyrzeźbione na ścianach sceny z życia Chrystusa oraz dekorowane konfesjonały i ławki. Wejście główne do świątyni znajduje się pod wieżą, w której są umieszczone dzwony i zegar. Za świątynią znajduje się najstarszy zachowany w mieście cmentarz chrześcijański.

</doc>
<doc id="2551276" url="https://pl.wikipedia.org/wiki?curid=2551276" title="Britteny Cox">
Britteny Cox

Britteny Cox (ur. 29 września 1994 w Wodonga) – australijska narciarka dowolna, specjalistka w jeździe po muldach. Największy sukces osiągnęła w 2017 roku, kiedy podczas mistrzostw świata w Sierra Nevada wywalczyła złoty medal w jeździe po muldach. W tej samej konkurencji była też trzecia na mistrzostwach świata w Kreischbergu, gdzie wyprzedziły ją tylko Kanadyjka Justine Dufour-Lapointe oraz Hannah Kearney z USA. Na tej samej imprezie była też piąta w jeździe po muldach podwójnych. Na rozgrywanych rok wcześniej igrzyskach olimpijskich w Soczi była piąta w jeździe po muldach. W Pucharze Świata zadebiutowała 14 stycznia 2010 roku w Deer Valley, gdzie zajęła 34. miejsce. Pierwsze pucharowe punkty wywalczyła dwa dni później, zajmując 29. miejsce. Na podium zawodów tego cyklu po raz pierwszy stanęła 2 lutego 2012 roku w tej samej miejscowości, kończąc rywalizację w jeździe po muldach na trzeciej pozycji. W zawodach tych wyprzedziły ją tylko Hannah Kearney i jej rodaczka, Heather McPhie. Najlepsze wyniki osiągnęła w sezonie 2016/2017, kiedy zwyciężyła w klasyfikacji generalnej oraz w klasyfikacji jazdy po muldach. Ponadto w sezonie 2017/2018 zajęła trzecie miejsce w klasyfikacji jazdy po muldach.
Osiągnięcia.
Puchar Świata.
Miejsca w klasyfikacji generalnej.
Od sezonu 2020/2021 klasyfikacja jazdy po muldach jest jednocześnie klasyfikacją generalną.

</doc>
<doc id="2551278" url="https://pl.wikipedia.org/wiki?curid=2551278" title="Tragedia na stadionie w Port Saidzie">
Tragedia na stadionie w Port Saidzie



</doc>
<doc id="2551280" url="https://pl.wikipedia.org/wiki?curid=2551280" title="Julius Firmicus Maternus">
Julius Firmicus Maternus



</doc>
<doc id="2551281" url="https://pl.wikipedia.org/wiki?curid=2551281" title="Forum Młodych Ludowców">
Forum Młodych Ludowców

Forum Młodych Ludowców (FML) – młodzieżówka Polskiego Stronnictwa Ludowego. Posiada struktury we wszystkich województwach i w większości powiatów.
FML jest stowarzyszeniem i działa od 2000 i utworzone zostało z inicjatywy młodych działaczy Polskiego Stronnictwa Ludowego z terenu województwa lubelskiego. Wcześniej nieformalne młodzieżowe zaplecze PSL stanowił Związek Młodzieży Wiejskiej, który stał się wówczas organizacją apolityczną. Wzorami polityków historycznych, do których odwołuje się FML, są Karol Lewakowski, Wincenty Witos, Maciej Rataj i Stanisław Mikołajczyk. FML stawia za cel propagowanie demokratycznych zachowań, w szczególności wśród ludzi młodych. Posiada kilka tysięcy członków i sympatyków.

</doc>
<doc id="2551284" url="https://pl.wikipedia.org/wiki?curid=2551284" title="Ławeczka Isaaca Bashevisa Singera w Biłgoraju">
Ławeczka Isaaca Bashevisa Singera w Biłgoraju

Ławeczka Isaaca Bashevisa Singera w Biłgoraju – pomnik odsłonięty 13 września 2009 podczas obchodzonych w tym mieście Dni Singera. Pomnik znajduje się w parku, w pobliżu kościoła pw. św. Jerzego.
Autorem pomnika jest rzeźbiarz krakowski Karol Badyna a inicjatorem Biłgorajskie Stowarzyszenie Kulturalne im. Izaaka Baszewisa Singera. Koszt realizacji został pokryty ze składek mieszkańców Biłgoraja oraz dotacji sponsorów.
Pomnik przedstawia postać pisarza siedzącego na sofie, na której oparciu widnieje napis poświęcony pisarzowi. Isaac Bashevis Singer mieszkał w Biłgoraju w latach od 1917 do 1921. Biłgoraj był rodzinnym miastem jego matki Baszewy, córki rabina biłgorajskiego. Na pamiątkę jego 4-letniego pobytu w Biłgoraju został mu wystawiony pomnik.

</doc>
<doc id="2551288" url="https://pl.wikipedia.org/wiki?curid=2551288" title="Sarni Żleb">
Sarni Żleb

Sarni Żleb – żleb w Dolinie Strążyskiej w polskich Tatrach Zachodnich. Opada spod Czerwonej Przełęczy w zachodnim kierunku (z niewielkim odchyleniem na północ). Jego wylot znajduje się nieco poniżej Polany Strążyskiej, na wysokości około 1020 m n.p.m. Żlebem spływa niewielki strumyk uchodzący do Strążyskiego Potoku. Żleb jest całkowicie zalesiony.
Jest to głęboko wcięty i całkowicie zalesiony żleb. Od południowej strony jego zbocza tworzy Sarni Grzbiet, od północnej zachodnie stoki Sarniej Skały. Sarnim Żlebem prowadzi Ścieżka nad Reglami, odcinek z Czerwonej Przełęczy do Doliny Strążyskiej, ale nie jego dnem, lecz zboczami Sarniego Grzbietu.

</doc>
<doc id="2551289" url="https://pl.wikipedia.org/wiki?curid=2551289" title="Neu! (album)">
Neu! (album)

Neu! (pisane też NEU!) – pierwszy album niemieckiej grupy krautrockowej Neu!, wydany w 1972 roku. Reedycja ukazała się w 2001 roku.
Na albumie występuje (w utworach "Hallogallo" i "Negativland") bardzo charakterystyczny dla grupy mechaniczny beat – tzw. motorik. Dodatkowo prosta okładka płyty jest przykładem pop-artu (kolejne dwa albumy posiadają bardzo podobną okładkę).
W Niemczech sprzedano około 30 000 kopii płyty. Płyta jest uznawana za najlepszą w dorobku grupy.

</doc>
<doc id="2551292" url="https://pl.wikipedia.org/wiki?curid=2551292" title="Dmitrij Suranowicz">
Dmitrij Suranowicz

Dmitrij Suranowicz (ur. 27 czerwca 1995 roku w Mińsku) – rosyjski kierowca wyścigowy.
Kariera.
Dmitrij karierę rozpoczął w roku 2008 od startów w kartingu. W drugiej połowie 2011 roku zadebiutował w serii wyścigów samochodów jednomiejscowych – Formule Abarth. Zarówno w europejskim, jak i włoskim cyklu sięgnął po jeden punkt, dzięki czemu sklasyfikowany został odpowiednio na 25. i 24. w końcowej klasyfikacji.
Na początku sezonu 2012 Rosjanin zaangażował się w serię Toyota Racing. W międzyczasie podpisał także kontrakt na starty w GP3, z brytyjską stajnią Marussia Manor Racing. Mimo startów we wszystkich wyścigach GP3 nie zdobył punktów i uplasował się na 23 pozycji w klasyfikacji końcowej.
W 2013 roku startował w Europejskiej Formule 3 oraz Brazylijskiej Formule 3. Jedynie w edycji brazylijskiej był klasyfikowany. Zdobył tam tytuł wicemistrzowski.
Statystyki.
Jednak w żadnym z sześciu wyścigów, w których wystartował, nie zdobył punktów. Został sklasyfikowany na 29 pozycji.

</doc>
<doc id="2551293" url="https://pl.wikipedia.org/wiki?curid=2551293" title="Vinjar Slåtten">
Vinjar Slåtten

Vinjar Slåtten (ur. 16 lipca 1990 w Oslo) – norweski narciarz dowolny. Specjalizuje się w jeździe po muldach. W 2018 roku wystartował na igrzyskach olimpijskich w Pjongczangu, gdzie był szósty. Był też między innymi siódmy w jeździe po muldach podczas mistrzostw świata w Sierra Nevada. Jego najlepszym sezonem był sezon 2012/2013, kiedy to zajął 104. miejsce w klasyfikacji generalnej, a w klasyfikacji jazdy po muldach uplasował się na 19. miejscu.

</doc>
<doc id="2551294" url="https://pl.wikipedia.org/wiki?curid=2551294" title="Departament San Ignacio">
Departament San Ignacio

Departament San Ignacio – jeden z 17 departamentów argentyńskiej prowincji Misiones. Stolicą departamentu jest miasto San Ignacio.
Powierzchnia departamentu wynosi 1607 km². Na obszarze tym w 2010 roku mieszkało 57 471 ludzi, a gęstość zaludnienia wynosiła 35,8 mieszkańców/km².
Zachodnią granicę wyznacza rzeka Parana, która jest rzeką graniczną z Paragwajem. Wokół niego znajdują się departamenty: Candelaria, Leandro N. Alem, Oberá, Cainguás oraz Libertador General San Martín.

</doc>
<doc id="2551296" url="https://pl.wikipedia.org/wiki?curid=2551296" title="Marussia Manor Racing">
Marussia Manor Racing



</doc>
<doc id="2551297" url="https://pl.wikipedia.org/wiki?curid=2551297" title="Bösingen">
Bösingen

Niemcy:
Szwajcaria:

</doc>
<doc id="2551298" url="https://pl.wikipedia.org/wiki?curid=2551298" title="Boesingen">
Boesingen



</doc>
<doc id="2551301" url="https://pl.wikipedia.org/wiki?curid=2551301" title="Ustawa o recyklingu pojazdów wycofanych z eksploatacji">
Ustawa o recyklingu pojazdów wycofanych z eksploatacji

Ustawa o recyklingu pojazdów wycofanych z eksploatacji z dnia 20 stycznia 2005 r. – polski akt prawny określający zasady postępowania z pojazdami wycofanymi z eksploatacji w sposób zapewniający ochronę życia i zdrowia ludzi oraz ochronę środowiska zgodnie z zasadą zrównoważonego rozwoju.
Ustawa zawiera rozdziały:
Ustawa określa prawa i obowiązki wszystkich stron uczestniczących w procesie recyklingu pojazdów wycofanych z eksploatacji.
Nowelizacje.
Ustawę znowelizowano kilkukrotnie. Ostatnia zmiana weszła w życie w 2020 roku.

</doc>
<doc id="2551302" url="https://pl.wikipedia.org/wiki?curid=2551302" title="Ti4">
Ti4

Ti4 – polskie oznaczenie parowozu towarowego pruskiej serii G 54 (późniejsze oznaczenie DRG BR 548-10 o nr inwentarzowych 54 801 do 54 1066). 
Historia.
Parowozy pruskiej serii G 54 były produkowane przez liczne fabryki w Niemczech przed i w czasie I wojny światowej. Ogółem zbudowano 748 egzemplarzy. Ze względu na przestarzałą konstrukcję oraz niskie osiągi wycofano je z użytku w Niemczech już w latach 20. XX w.
W służbie PKP II Rzeczypospolitej znalazło się 197 parowozów Ti4. Znaczną ich liczbę zdobyły siły radzieckie w czasie kampanii wrześniowej. 

</doc>
<doc id="2551307" url="https://pl.wikipedia.org/wiki?curid=2551307" title="Wojciech Cellary">
Wojciech Cellary

Wojciech Cellary (ur. 1951) – polski informatyk, profesor nauk technicznych o specjalności bazy danych, systemy rozproszone, elektroniczny biznes. Jeden z autorów mikrokomputera Elwro 800 Junior.
Życiorys.
Ukończył studia na Wydziale Elektrycznym Politechniki Poznańskiej i rozpoczął pracę w Instytucie Automatyki. W roku 1977 obronił rozprawę doktorską z informatyki, w 1981 uzyskał stopień doktora habilitowanego, a w 1989 tytuł naukowy profesora zwyczajnego.
Obecnie profesor Uniwersytetu Ekonomicznego w Poznaniu. Członek Polskiej Akademii Nauk (Wydział IV Nauk Technicznych, Komitet Informatyki), członek Rady do Spraw Edukacji Informatycznej i Medialnej przy Ministerstwie Edukacji Narodowej, członek Zespołu Interdyscyplinarnego do spraw Programu Wspierania Infrastruktury Badawczej w ramach Funduszu Nauki i Technologii Polskiej przy Ministerstwie Nauki i Szkolnictwa Wyższego, członek Komitetu Prognoz „Polska 2000 Plus”.
Jest ekspertem Komisji Europejskiej.
Kawaler Złotego Krzyża Zasługi (2002).
Medal 70-lecia Polskiej Informatyki – przyznany przez Kapitułę PTI (2018).

</doc>
<doc id="2551313" url="https://pl.wikipedia.org/wiki?curid=2551313" title="Plainfield (New Hampshire)">
Plainfield (New Hampshire)

Plainfield – miasto w Stanach Zjednoczonych, w stanie New Hampshire, w hrabstwie Sullivan.

</doc>
<doc id="2551314" url="https://pl.wikipedia.org/wiki?curid=2551314" title="Plac Kościuszki w Skwierzynie">
Plac Kościuszki w Skwierzynie

Plac Kościuszki (niem. "Tannberg Platz" lub "Tannenberg Platz") – niewielki plac (w zasadzie szeroka, brukowana ulica z pasem zieleni i drzew) w południowej części Skwierzyny, zlokalizowany pomiędzy ulicami Grunwaldzką ("Löns-Straße"), Kopernika ("Tannbergstraße" lub "Tannenbergstraße") i Żeromskiego ("Am Bahndamm") na tzw. "Zatorzu". Jego wschodnia i zachodnia strona zabudowane są małymi szeregowymi domkami z początku XX wieku, prawdopodobnie około roku 1936.

</doc>
<doc id="2551319" url="https://pl.wikipedia.org/wiki?curid=2551319" title="Plainfield (Nowy Jork)">
Plainfield (Nowy Jork)

Plainfield – miasto w Stanach Zjednoczonych, w stanie Nowy Jork, w hrabstwie Otsego.

</doc>
<doc id="2551320" url="https://pl.wikipedia.org/wiki?curid=2551320" title="Ti2">
Ti2

Ti2 – polskie oznaczenie parowozu towarowego pruskiej serii G 52 (późniejsze oznaczenie DRG BR 542-3 o nr. inwentarzowych 54 201 do 54 386).
Historia.
Parowozy pruskiej serii G 52 były produkowane przez liczne fabryki w Niemczech przed i w czasie I wojny światowej. Ogółem zbudowano 499 egzemplarzy dla kolei Prus i 215 dla kolei Alzacji-Lotaryngii. Ze względu na przestarzałą konstrukcję oraz niskie osiągi wycofano je z użytku w Niemczech do 1931.
W służbie PKP II Rzeczypospolitej znalazły się 74 parowozy Ti2. Około 40 sztuk zdobyły siły radzieckie w czasie kampanii wrześniowej. Zdobyte po czerwcu 1941 egzemplarze Ti2 Ludowego Komisariatu Transportu (NKPS) ZSRR Niemcy przemianowali na numery BR 54 701 do BR 54 723.

</doc>
<doc id="2551321" url="https://pl.wikipedia.org/wiki?curid=2551321" title="Żleb pod Wrótka">
Żleb pod Wrótka

Żleb pod Wrótka – żleb w Dolinie Białego w polskich Tatrach Zachodnich. Znajduje się we wschodniej, górnej i pozbawionej własnej nazwy odnodze tej doliny. Opada spod przełęczy Wrótka (1592 m) w północno-wschodnim kierunku. Niżej łączy się ze schodzącym spod Niżniej Przełęczy Białego Żlebem pod Patyki. Następuje to w miejscu, gdzie znakowany szlak turystyczny opuszcza dno Doliny Białego i idzie w kierunku Przełączki za Igłą.
Żleb ma długość około 1 km i na całej swojej długości jest głęboko wcięty i wąski. Brak na nim natomiast większych progów, jest tylko kilka niewielkich z małymi wodospadami. Orograficznie lewe obramowanie żlebu tworzy grzbiet odchodzący na północ z wschodniej grani nieco poniżej Turni nad Białem, który poprzez Zameczki i Igłę opada do dna Doliny Białego. Prawe zbocza żlebu tworzy Biały Grzbiet. Żleb pod Wrótka ma wiele bocznych odnóg, szczególnie w górnej części Białego Grzbietu. Jest całkowicie zalesiony. Jego dnem spływa jeden ze źródłowych cieków Białego Potoku.
Żleb pod Wrótka i jego odnogi kilkakrotnie przecina Ścieżka nad Reglami. Mieczysław Świerz w 1923 r. tak pisał o tym odcinku szlaku: prowadzi on „"...poprzez niezmiernie malownicze i efektowne żlebki, żebra i kulisy skalne"”. Żleb wyżłobiony jest w skałach węglanowych. Miejsce, gdzie przecina on Ścieżkę nad Reglami, jest jedynym miejscem tego szlaku, w którym zimą może zejść lawina.
Dawniej zbocza Żlebu pod Wrótka były wypasane, wchodziły w skład Hali Białe. Zachowała się na mapach jeszcze pasterska nazwa Popod Perci (stoki Białego Grzbietu opadające do Żlebu pod Wrótka). W zboczach żlebu, powyżej szlaku turystycznego, rośnie około 50 limb, które w Tatrach Zachodnich są rzadkością.

</doc>
<doc id="2551322" url="https://pl.wikipedia.org/wiki?curid=2551322" title="Józef Wysocki (naukowiec)">
Józef Wysocki (naukowiec)

Józef Wysocki (ur. 1932 w Przemyślu, zm. 21 stycznia 2011 we Wrocławiu) – polski elektronik, fizyk i publicysta, pracownik naukowy Uniwersytetu Wrocławskiego, znawca Kresów Wschodnich, działacz kresowy i harcerski, doktor habilitowany.
Życiorys.
Jego ojciec brał udział w obronie Lwowa przed Ukraińcami w szeregach Orląt Lwowskich, następnie w wojnie polsko–bolszewickiej. W czasie II wojny światowej działał w Związku Walki Zbrojnej (ZWZ) i Armia Krajowej. Aresztowany przez Niemców zginął w obozie w Buchenwaldzie.
Absolwent Wydziału Elektroniki Politechniki Gdańskiej (1953). Doktoryzował się z nauk fizycznych na Uniwersytecie Wrocławskim, habilitował z elektroniki na Politechnice Wrocławskiej. W latach 1964–1997 doktorant, asystent, adiunkt w Instytucie Fizyki Doświadczalnej Uniwersytetu Wrocławskiego, w latach 1997–2003 profesor Politechniki Częstochowskiej. 
Od 1944 w polskim harcerstwie, od 1958 instruktor harcerski. Długoletni instruktor Dolnośląskiej Chorągwi Harcerzy im. Orląt Lwowskich. Współzałożyciel Związku Harcerstwa Rzeczypospolitej (ZHR). Autor kilkudziesięciu publikacji naukowych oraz kilku patentów.
Członek NSZZ „Solidarność”. W latach 2000–2006 członek Organizacja Narodu Polskiego – Liga Polska. Inicjator powołania Społecznego Komitetu Panoramy Racławickiej, organizator zebrania założycielskiego tego Komitetu (październik 1980), sekretarz Komitetu. W 2005 bez sukcesu ubiegał się o mandat do Senatu RP. 
Działał na niwie działalności kresowej, m.in. podejmował kroki w celu udokumentowania losów Polaków w okresie II wojny światowej na Kresach Wschodnich Rzeczypospolitej. Członek rozwiązanego Polskiego Stronnictwa Kresowego (1995–1999). Obrońca polskiego posiadania ziemskiego na zachodzie Polski; organizator ogólnopolskiego sympozjów "Wyprzedaż polskiej ziemi obcokrajowcom i sposoby zapobieżenia temu procesowi" (1999). Organizator protestu przeciw "Centrum Wypędzonych we Wrocławiu". Przeciwnik wejścia Polski do Unii Europejskiej. 
Prowadził dyskusje i wygłaszał felietony w Radiu Maryja i Katolickim Radiu Rodzinnym.
Napisał m.in. krytyczną recenzję „"Tek edukacyjnych”" historyka Grzegorza Motyki.
Odznaczony m.in. Złotym Krzyżem Zasługi oraz Medalem Panoramy Racławickiej.

</doc>
<doc id="2551323" url="https://pl.wikipedia.org/wiki?curid=2551323" title="Skit św. św. Antoniego i Teodozjusza Pieczerskich w Odrynkach">
Skit św. św. Antoniego i Teodozjusza Pieczerskich w Odrynkach



</doc>
<doc id="2551324" url="https://pl.wikipedia.org/wiki?curid=2551324" title="Plainfield (Vermont)">
Plainfield (Vermont)

Plainfield – miasto w Stanach Zjednoczonych, w stanie Vermont, w hrabstwie Washington.

</doc>
<doc id="2551325" url="https://pl.wikipedia.org/wiki?curid=2551325" title="Cztery modernizacje">
Cztery modernizacje

Cztery modernizacje – program sformułowany w styczniu 1963 roku podczas konferencji naukowej w Szanghaju przez ówczesnego premiera Chin Zhou Enlaia, zapowiadające przeprowadzenie w niedługim czasie kompleksowego programu przebudowy i unowocześnienia Państwa Środka w czterech sektorach: rolnictwa, przemysłu, obronności oraz nauki i techniki.
Pojęcie "czterech modernizacji" przeniknęło do języka publicznego po wystąpieniu Zhou Enlaia 13 stycznia 1975 roku, na pierwszej sesji OZPL IV kadencji. Zaprezentowany wówczas program "czterech modernizacji" stanowił odważną zapowiedź reform gospodarczo-społecznych i deklarację zerwania z kursem wciąż trwającej jeszcze rewolucji kulturalnej. Zawierał w sobie krytykę doktryn maoistowskich, na pierwszym miejscu zamiast ideologii stawiając gospodarkę oraz postulując pragmatyzm w polityce socjoekonomicznej w miejsce idealizmu i doktrynerstwa.
Po śmierci Mao Zedonga w 1976 roku hasło "czterech modernizacji" stało się jednym z punktów programu reformistów skupionych wokół Deng Xiaopinga. W sierpniu 1977 roku Komitet Centralny Komunistycznej Partii Chin zapowiedział ich realizację do końca XX wieku. "Cztery modernizacje" stanowiły jedno z głównych haseł wolnorynkowych reform gospodarczych w Chinach w latach 80.
Nawiązania.
W grudniu 1978 roku dysydent Wei Jingsheng wywiesił w Pekinie dazibao o "piątej modernizacji", w którym utrzymywał, że realizacja reform gospodarczych wymaga również demokratyzacji życia politycznego.

</doc>
<doc id="2551326" url="https://pl.wikipedia.org/wiki?curid=2551326" title="Kościół św. Antoniego Padewskiego i św. Stanisława Kostki w Gorzowie Wielkopolskim">
Kościół św. Antoniego Padewskiego i św. Stanisława Kostki w Gorzowie Wielkopolskim

Kościół pw. św. Antoniego Padewskiego i św. Stanisława Kostki w Gorzowie Wielkopolskim - kościół rzymskokatolicki, należący do parafii pw. św. Antoniego Padewskiego i św. Stanisława Kostki w Gorzowie Wielkopolskim, dekanatu Gorzów Wielkopolski – Katedra, diecezji zielonogórsko-gorzowskiej, metropolii szczecińsko-kamieńskiej, zlokalizowany w Gorzowie Wielkopolskim, w województwie lubuskim, mieszczący się przy Placu Staromiejskim. Nazywany jest Białym Kościółkiem.
Historia.
Okres ewangelicki.
Świątynia została wybudowana w latach 1696-1704 przez radę miejską razem z elektorem brandenburskim i późniejszym królem pruskim Fryderykiem I Pruskim jako Kościół Zgody (niem. "Konkordienkirche") - wspólny kościół dla luteran i kalwinów. Kościół ten związany jest z wybitnym filozofem i teologiem ewangelickim Fryderykiem Danielem Ernstem Schleiermacherem. W latach 1794-1796 był wikarym, a czas wolny poświęcił na przetłumaczenie m.in. pism angielskiego kaznodziei Blaira. Wykonany w 1848 roku pomnik z popiersiem Schleiermachera stał do 1945 na północ od kościoła przebudowanego i rozbudowanego o wieżę w stylu neoromańskim w 1864. Do czasu wybudowania własnego kościoła nabożeństwa odprawiali także katolicy. W nocy 23-24 lipca 1911 roku kościół został uszkodzony przez pożar spowodowany uderzeniem pioruna w wieżę. 
W posiadaniu zakonu kapucynów.
Od 1945 kościół jest w posiadaniu zakonu kapucynów. Dzięki gwardianom, o. Bogusławowi Rosochackiemu i o. Józefowi Korzeniowskiemu kościół został gruntownie przebudowany i powiększony w latach 1974-1978 według projektu Tadeusza Ignatowicza oraz Józefa i Jerzego Hermanowiczów. Zmodernizowana świątynia została poświęcona przez prowincjała, o. Pacyfika Dydycza, podczas Pasterki w 1978 roku. Świątynia nie jest konsekrowana. Właśnie w tym kościele w dniu 29 stycznia 1995 roku po raz pierwszy modlili się wspólnie dawni i obecni mieszkańcy Gorzowa, przekazując sobie wzajemnie znak pokoju i inaugurując coroczną tradycję Dnia Pamięci i Pojednania.

</doc>
<doc id="2551327" url="https://pl.wikipedia.org/wiki?curid=2551327" title="Plummer (Idaho)">
Plummer (Idaho)

Plummer – miasto w Stanach Zjednoczonych, w stanie Idaho, w hrabstwie Benewah.

</doc>
<doc id="2551331" url="https://pl.wikipedia.org/wiki?curid=2551331" title="Stalag Luft II">
Stalag Luft II

Stalag Luft II ("Kriegsgefangenenlager 2 der Luftwaffe", "Kriegsgefangenenlager 2 d. Lw, Litzmannstadt") – niemiecki obóz jeniecki dla lotników rosyjskich istniejący od 1 lutego 1941 do 1 września 1944 roku w Litzmannstadt (niemiecka nazwa Łodzi).
Zarys dziejów.
Stalag był położony na terenie XXI Okręgu Wojskowego OKW (Oberkommando der Wehrmacht; Naczelnego Dowództwa [Niemieckich] Sił Zbrojnych, które sprawowało nadzór nad wszelkimi sprawami jenieckimi na obszarze Rzeszy oraz na terenach Generalnego Gubernatorstwa, Komisariatów Rzeszy na Wschodzie a także w Norwegii, Belgii i okupowanej części Francji), administrowany przez Luftwaffe, która posiadała swoją nieliczną sieć obozów dla jeńców-lotników. 
Funkcjonował od 1 lutego 1941 do 1 września 1944 roku w dzielnicy Litzmannstadt – Erzhausen (rejon Łodzi o nazwie Ruda Pabianicka, na południowo-zachodnim obszarze miasta), w kwartale obecnych ulic: Odrzańskiej (niem. Wallensteinerstraße; od płd.-zach.), Retmańskiej (niem. Paracelsusweg; od płn.-zach.), Łopianowej (niem. Schwertbrüderstraße; od płn.-wsch.) i Zuchów (niem. Goldene Pforte; od płd.-wsch.).
Przed umieszczeniem w tym miejscu jeńców radzieckich, prawdopodobnie przebywali w nim krótko jeńcy francuscy. Dzienna liczba jeńców radzieckich wahała się w granicach od ok. 400 do nieco ponad 1000 osób.
W marcu 1942 roku jego komendantem był hauptmann Maldbenden a komendantem służby wartowniczej ("Führer v. Dienst") Kirstein Kos.
Warunki panujące w obozie, w porównaniu z losem innych jeńców rosyjskich na przykład w obozach koncentracyjnych KL Auschwitz czy KL Mauthausen-Gusen, były umiarkowanie ciężkie. Poziom śmiertelności wymaga jeszcze szczegółowych badań, ale na pewno nie był masowy.
Ciała zmarłych jeńców grzebano początkowo w pobliżu obozu (najprawdopodobniej w lasku położonym za jego północnym ogrodzeniem), potem na cmentarzu prawosławnym „na Dołach”, przy ul. Telefonicznej. Mogiły te nigdy nie były zaznaczone i do dziś nie wiadomo w której części cmentarza się znajdują. Nie ma również wiadomości na ten temat parafia św. Aleksandra Newskiego w Łodzi, która jest jego administratorem. Starania byłego (do końca 2016 roku) Wojewódzkiego Komitetu Opieki nad Miejscami Walki i Męczeństwa w Łodzi mające na celu ustawienie na terenie cmentarza kamienia z ogólną tablicą pamiątkową podjęte na początku XXI z różnych przyczyn spełzły na niczym.
Część jeńców pracowała w łódzkich fabrykach włókienniczych lub przemysłu skórzanego (m.in. w fabryce „Gentelman” przy zbiegu obecnych ulic B. Limanowskiego i al. Włókniarzy; popularnie zwanej „gumówką”). Pracowali również przy budowie stacji przeładunkowej na Olechowie. W miejscach pracy, poza stacją na Olechowie gdzie było to niemożliwe, pomocy udzielali im Polacy, dając żywność i papierosy. Prawdopodobnie część z nich pracowała też przy budowie podziemnego szpitala (525 m², o kubaturze 1600 m³) dla pobliskiego lotniska „Lublinek” na rogu ul. Pabianickiej i ul. Ewangelickiej (zach. narożnik) i na pobliskim lotnisku wojskowym „Lublinek”.
Formalnie Stalag Luft II został zlikwidowany 1 września 1944 roku, gdy większość jeńców wywieziono do Stalagu Luft III w Żaganiu. W Łodzi pozostawiono tylko grupę chorych i niezdolnych do pracy, którzy w większości doczekali wyzwolenia 19 stycznia 1945 roku.
8 października 1944 roku w barakach stalagu została umieszczona na krótko grupa powstańców z Warszawy, których następnie wywieziono do Stalagu IV B–Zeithain w Zeithain.
Po zakończeniu okupacji niemieckiej w Łodzi (19 stycznia 1945 roku), około marca-kwietnia 1945 roku w barakach pozostałych po stalagu, umieszczono obóz dla niemieckich jeńców wojennych, który funkcjonował do około 1948 roku.
Teren obozu jest widoczny na niemieckich zdjęciach lotniczych wykonanych nad Łodzią w maju 1942 roku.
Ucieczki.
Prawdopodobnie pierwsza próba ucieczki miała miejsce na przełomie lat 1941/1942. Jej pierwszy etap trwał od grudnia 1941 do stycznia 1942 roku. W tym czasie grupa jeńców wykonała podkop spod niezamieszkałego bloku nr 14, stojącego przy północnym ogrodzeniu obozu, do niewielkiego lasu poza terenem stalagu znajdującego się w odległości ok. 25 m. Ucieczka miała nastąpić na wiosnę 1942 roku. Z powodu płytkości podkopu, w czasie wiosennej odwilży, robiący obchód strażnik zapadł się w niego. Niemcy znaleźli w nim rzeczy jednego z jeńców i tym tropem dotarli do organizatorów, w tym do Jurija Curkana (Юрий Цуркан; więziony w stalagu od 29 października 1941). Wszyscy zostali najpierw osadzeni w karcerze i poddani brutalnemu przesłuchaniu, a następnie wywiezieni do Stalagu Luft VI w Heidekrug w Prusach Wschodnich, w pobliżu dawnej granicy polsko-litewskiej. W 1967 roku Curkan opublikował swoje wspomnienia, m.in. z pobytu w Stalagu Luft II.
9 października 1942 roku miała miejsce udana ucieczka dwóch oficerów lotnictwa: Aleksandra Kuzniecowa i Arkadego Worozcowa. Uciekli nie z obozu, ale podczas pracy w jednej z łódzkich fabryk. Zbiegiem okoliczności natrafili na łódzkich komunistów z PPR, którzy zajęli się nimi. Z czasem, na miarę możliwości, pozostając cały czas w ukryciu, włączyli się do pracy konspiracyjnej, przede wszystkim przy redagowaniu „peperowskich” gazetek w oparciu o rosyjski nasłuch radiowy. Po kilku miesiącach, zagrożony aresztowaniem Kuzniecow został włączony do składu pierwszego łódzkiego oddziału partyzanckiego GL, znanego dziś pod nazwą „Promienistych”. Z nim wziął udział w potyczce pod Głownem 8 maja 1943, która zakończyła się rozbiciem oddziału. Ocalał dzięki pomocy mieszkańców wsi Stary Waliszew. Później, przy pomocy warszawskich komunistów, trafił do Warszawy i stąd do oddziałów partyzanckich na Lubelszczyźnie, gdzie doczekał wejścia Armii Czerwonej. Worozcow został aresztowany w Łodzi w końcu kwietnia 1943 roku. Po wielomiesięcznym śledztwie wysłano go do obozu koncentracyjnego Auschwitz, gdzie otrzymał numer 188 052. W lipcu 1944 został wywieziony w 400-osobowym transporcie do KL Mauthausen–Gusen k. Linzu w Austrii i tam dotrwał wyzwolenia obozu 5 maja 1945 roku.
Powojenne śledztwa w sprawie obozu.
Kwestia funkcjonowania obozów jenieckich na terenie Łodzi, w tym Stalagu Luft II, leżała i leży w kręgu zainteresowań Okręgowej Komisji Badania Zbrodni Hitlerowskich-Instytut Pamięci Narodowej w Łodzi. Tutaj też znajdują się materiały zebrane w trakcie prowadzonego śledztwa. Mają one jednak charakter raczej historyczny niż procesowy.
Pierwsze działania w sprawie Stalagu Luft II przeprowadzono w kwietniu 1948 roku. Przesłuchano wówczas osiem osób, ponadto dokonano oględzin terenu byłego obozu, sporządzono plany sytuacyjne oraz wykonano kilka zdjęć, po czym czynności przerwano. Wznowiono je po reaktywacji Okręgowej Komisji w Łodzi, nadając prowadzonemu śledztwu sygnaturę OKŁ, ds. 60/67, „Śledztwo dotyczące zbrodni popełnionych przez hitlerowców w latach 1941–1945 w obozie dla jeńców radzieckich w Łodzi”. Trwało ono do grudnia 1977 roku i zakończyło się zawieszeniem ze względu m.in. na: brak dalszych możliwości zbierania dowodów wnoszących nowe fakty, nieustalenie sprawców zbrodni wojennych i możliwość prowadzenia dalszych prac poza procesowo.
Upamiętnienie.
Teren byłego stalagu nie jest upamiętniony, choć zachowało się kilka jego budynków (m.in. budynek komendantury stalagu, "Lager-Kommandantur", przy ul. Odrzańskiej 37). Podjęte w tej sprawie działania w styczniu 1989 r. przez Komitet Osiedlowy Nr 20 „Odrzańska” (ul. St. Dubois 10), przy akceptacji Wojewódzkiego Obywatelskiego Komitet Ochrony Pamięci Walki i Męczeństwa, nie zostały zrealizowane. Na początku 2014 roku została podjęta kolejna próba upamiętnienia tego miejsca, tym razem przez Obywatelski Komitet Upamiętnienia Obozu wyłoniony z Towarzystwa Przyjaciół Rudy Pabianickiej i z Klubu Towarzystwa Sympatyków Rudy Pabianickiej, mająca na celu ustawienie na rogu ul. Odrzańskiej i Zuchów kamienia ze stosowną tablicą pamiątkowo–informacyjną. Koordynatorem wstępnych działań organizacyjnych był Dział Historii Okupacji w Łodzi i Okręgu Łódzkim Muzeum Tradycji Niepodległościowych w Łodzi, który od lat gromadzi wszelkie informacje historyczne o tym obozie.
W zbiorach łódzkiego Muzeum Tradycji Niepodległościowych znajduje się rekonstrukcja planu obozu wykonana w 1961 roku przez mieszkańca tej okolicy oraz drewniany ozdobny talerz sygnowany „Stalag Luft 2 – Litzmannstadt – 1942”. Ponadto w zbiorach Działu II wojny światowej tego muzeum znajdują się nierejestrowane materiały dotyczące Saszy Kuzniecowa (przede wszystkim skany jego okupacyjnych dokumentów i zdjęć).
W rosyjskiej internetowej bazie „Memoriał” Ministerstwa Obrony Federacji Rosyjskiej, zawierającej nazwiska żołnierzy rosyjskich m.in. poległych podczas II wojny światowej, odnaleziono informacje dotyczące około 150 więźniów tego Stalagu wraz ze skanami ich kart osobowych.

</doc>
<doc id="2551335" url="https://pl.wikipedia.org/wiki?curid=2551335" title="Club Social y Deportivo Textil Mandiyú">
Club Social y Deportivo Textil Mandiyú



</doc>
<doc id="2551336" url="https://pl.wikipedia.org/wiki?curid=2551336" title="Jan Filip">
Jan Filip

Jan Filip (ur. 14 czerwca 1973 w Pradze) – czeski piłkarz ręczny grający jako prawoskrzydłowy, reprezentant kraju. Obecnie występuje w Szwajcarii, w drużynie TSV St. Otmar St. Gallen.

</doc>
<doc id="2551338" url="https://pl.wikipedia.org/wiki?curid=2551338" title="Chołzun">
Chołzun

Chołzun (kaz., ros.: Холзун), także Korżyntau (kaz.: Қоржынтау) – pasmo górskie w zachodniej części Ałtaju, na granicy Kazachstanu i Rosji. Rozciąga się na długości ok. 100 km i stanowi dział wodny między zlewniami prawych dopływów Buktyrmy i Koksy (dopływ Katuni). Najwyższy szczyt wznosi się 2599 m n.p.m. Pasmo zbudowane jest ze skał metamorficznych z intruzjami granitowymi. Do wysokości 2000–2100 m n.p.m. występuje tajga sosnowo-modrzewiowa. W wyższych partiach dominują łąki subalepjskie i tundra górska.

</doc>
<doc id="2551339" url="https://pl.wikipedia.org/wiki?curid=2551339" title="Megaupload">
Megaupload

Megaupload Limited – spółka kapitałowa, najbardziej znana z powodu podstron należących do witryny megaupload.com. Siedziba znajdowała się w Hongkongu.
19 stycznia 2012 roku domena ta została zamknięta przez Departament Sprawiedliwości Stanów Zjednoczonych z powodu nagminnego łamania praw autorskich, a twórców witryny aresztowano. Majątek firmy szacowany na 330 milionów dolarów hongkońskich został zamrożony przez Wydział Celny Hongkongu.
Dokładnie rok po zamknięciu Kim Dotcom uruchomił nową stronę pod nazwą Mega.
Historia.
Strona została utworzona w 2005 roku.
Aresztowania i zamknięcie domeny.
19 stycznia 2012 roku Departament Sprawiedliwości Stanów Zjednoczonych zdelegalizował i zamknął stronę Megaupload.com, a także wszczął postępowania karne przeciwko twórcom strony w sprawie wielokrotnego, rażącego łamania praw autorskich. Dzień później Wydział Celny Hongkongu zamroził aktywa firmy warte ponad 300 milionów dolarów w Hongkongu.
W tym samym czasie przy współpracy amerykańskich i nowozelandzkich organów ścigania, zatrzymano cztery osoby przewodzące firmie Megaupload, w tym twórcę domeny, Kima Dotcoma. Zatrzymanie odbyło się w luksusowej willi wartej 30 milionów dolarów amerykańskich w Coatesville niedaleko Auckland w Nowej Zelandii. Natychmiast po zatrzymaniu FBI wysłało wniosek o ekstradycję zatrzymanych. Proces ekstradycyjny był już wielokrotnie przesuwany. Kolejną datę procesu przeniesiono na marzec 2013 roku.
Reakcja po zamknięciu domeny.
Akcja wymierzona przeciw Megaupload miała miejsce zaledwie godzinę po masowym proteście internautów przeciwko SOPA. Zaraz po zamknięciu nastąpiła kolejna fala oburzenia wśród internautów a grupa haktywistów z Anonymous zaatakowała stronę Departamentu Sprawiedliwości Stanów Zjednoczonych, FBI oraz strony kilku wytwórni muzycznych, co częściowo zostało odebrane jako poparcie wobec łamania praw autorskich i piractwa komputerowego.
Z kolei prezydent Francji Nicolas Sarkozy był zadowolony z zamknięcia Megaupload oraz zatrzymania jej twórców. Stwierdził, że operacja wymierzona była przeciwko „nielegalnym zyskom pochodzącym z nielegalnej dystrybucji praw autorskich”.
Usługi i domeny.
Firma internetowa zawierała:
Pozostałe domeny/programy: Megaclick, Megafund, Megakey i Megapay, zajmowały się częścią finansową. Na krótko przed zamknięciem w przygotowaniu były dwie kolejne domeny: Megabackup i Megamovie.
W rok po zamknięciu powyższych Kim Dotcom uruchomił nową stronę Mega, która wystartowała 19 stycznia 2013 roku pod adresem mega.co.nz.
Programy.
Mega Manager.
Megaupload miała również swój menedżer pobierania plików zwany Mega Manager. Umożliwiał on załadowywanie oraz ściąganie plików. Zawierała linki zawierające opcje przechowywania, zarządzania oraz dostępu do plików, które również znajdowały się na witrynie Megaupload. Program ten był bardzo podobny do "Conceiva DownloadStudio" w 5 wersji. Program ten umożliwiał użytkownikom kontynuowanie ładowania bądź ściągania plików, gdy proces ten został przerwany.
Megakey.
Aplikacja ta umożliwiała usunięcie limitów w usługach Megaupload podczas tak zwanych „szczęśliwych godzin”. Użytkownicy, którzy używali tego programu, musieli zgodzić się na podanie niektórych swoich danych osobowych (między innymi położenia geograficznego).
Filebox.
Aplikacja Flash, która pozwala użytkownikom załadować inne aplikacje bez przymusu odwiedzania lub ściągania programu Mega Manager.

</doc>
<doc id="2551340" url="https://pl.wikipedia.org/wiki?curid=2551340" title="GenICam">
GenICam

GenICam "Generic Interface for Cameras", standard definiujący w sposób ogólny cechy interfejsu programowania aplikacji (API) dla wszystkich rodzajów kamer przemysłowych stosowanych w systemach wizyjnych. Uniezależnia to sposób przygotowania oprogramowania współpracującego z kamerą od zastosowanego standardu interfejsu komunikacyjnego (np. GigE Vision lub Camera Link) i innych cech urządzenia.
Standard GenICam jest zarządzany przez Europejskie Stowarzyszenie Systemów Wizyjnych EMVA "European Machine Vision Association". Prace nad standardem rozpoczęto w 2003, co zaowocowało zatwierdzeniem w roku 2006 pierwszego modułu GenICam, o nazwie GenApi. Ostatni moduł GenTL zatwierdzono w roku 2008.
Przy tworzeniu standardu uczestniczyło wiele firm z branży systemów wizyjnych w tym:
GenICam zawiera trzy moduły umożliwiające rozwiązanie w sposób ogólny podstawowych zadań w obszarze przemysłowych systemów wizyjnych. Modułami tymi są:
GenICam wspiera grupę pięciu podstawowych funkcji urządzeń wizyjnych:

</doc>
<doc id="2551342" url="https://pl.wikipedia.org/wiki?curid=2551342" title="Pascal Kälin">
Pascal Kälin

Pascal Kälin (ur. 11 stycznia 1993) – szwajcarski skoczek narciarski, reprezentant klubu SC Einsiedeln. Medalista zimowego olimpijskiego festiwalu młodzieży Europy (2009) oraz uczestnik mistrzostw świata juniorów (2013). Medalista mistrzostw kraju.
Przebieg kariery.
W cyklu FIS Cup zadebiutował 11 października 2008 roku w Einsiedeln, gdzie zajął 40. miejsce. Wystartował na Zimowym Olimpijskim Festiwalu Młodzieży Europy 2009, gdzie zajął 6. pozycję indywidualnie oraz zdobył brązowy medal w konkursie drużynowym. Pierwsze punkty FIS Cupu zdobył w sierpniu 2009 w Predazzo, a w grudniu tego samego roku w Engelbergu zadebiutował w Pucharze Kontynentalnym, zajmując lokaty w siódmej dziesiątce.
Pierwsze punkty Pucharu Kontynentalnego zdobył we wrześniu 2012, w ramach zawodów letniej edycji tego cyklu. W zimowej części sezonu 2012/2013 dwukrotnie zajmował miejsca w pierwszej dziesiątce PK. 8 lutego 2013 w Willingen zajął 23. pozycję w kwalifikacjach do Pucharu Świata, zapewniając sobie awans do konkursu głównego. Zawody te ostatecznie nie odbyły się. 17 marca tego samego roku ostatecznie zadebiutował w cyklu, zajmując 49. miejsce w konkursie w Oslo.
Latem 2013 zajął między innymi 9. miejsce w jednym z konkursów Letniego Grand Prix w Niżnym Tagile. 21 grudnia 2013 w Engelbergu zajął 30. miejsce w konkursie Pucharu Świata, zdobywając jedyny w karierze punkt tego cyklu. Regularnie startował w zawodach Letniego Grand Prix 2015. Najwyżej klasyfikowany był na 14. miejscu, w zawodach w Ałmaty. Po sezonie 2015/2016 punkty zdobywał jedynie w cyklu FIS Cup. Po raz ostatni w zawodach międzynarodowych wystąpił w grudniu 2018 w Engelbergu, dwukrotnie zajmując 44. miejsce w konkursach Pucharu Kontynentalnego.
Jest wielokrotnym medalistą mistrzostw Szwajcarii w rywalizacji drużynowej – zdobył złoty medal w 2013, 2014, 2015, 2016, 2017 i 2018 oraz srebrny w 2009, 2011 i 2012.

</doc>
<doc id="2551343" url="https://pl.wikipedia.org/wiki?curid=2551343" title="Pascal Kaelin">
Pascal Kaelin



</doc>
<doc id="2551344" url="https://pl.wikipedia.org/wiki?curid=2551344" title="Alex Brundle">
Alex Brundle

Alex Brundle (ur. 4 sierpnia 1990 w King’s Lynn) – brytyjski kierowca wyścigowy.
Syn byłego kierowcy Formuły 1, Martina Brundle'a.
Kariera.
Formuła Palmer Audi.
Alex karierę rozpoczął w wieku 8 lat, od startów w kartingu. W 2006 roku zadebiutował w serii wyścigów samochodów jednomiejscowych – T Cars. Brytyjczyk dwukrotnie stanął na podium, ostatecznie plasując się na 8. miejscu w końcowej klasyfikacji. Poza tym zaliczył sześć wyścigów w Formule Palmer, w klasie „Autumn Trophy”. Zdobyte punkty sklasyfikowały go na 21. pozycji.
W sezonie 2007 był etatowym zawodnikiem serii Palmera. W klasyfikacji ogólnej znalazł się na 11. lokacie, natomiast w punktacji jesiennej był ósmy. Rok 2008 był ostatnim w tej serii. Brundle trzykrotnie meldował się w czołowej trójce, natomiast podczas zmagań na torze Brands Hatch zwyciężył w jednej z sesji kwalifikacyjnych. W klasyfikacji generalnej zajął 6. miejsce.
Formuła 3.
W roku 2010 Alex zadebiutował w Brytyjskiej Formule 3. Reprezentując ekipę T-Sport, Anglik siedmiokrotnie sięgnął po punkty, najlepszą lokatę odnotowując w trzecim starcie, na torze Silverstone, gdzie dojechał na ósmym miejscu. Zdobyte punkty usadowiły go na 17. miejscu.
Formuła 2.
W 2009 roku Brundle zaangażował się w reaktywowaną serię Formuły 2. Brytyjczyk dwukrotnie znalazł się na punktowanych pozycjach, uzyskując ósmą i piątą lokatę odpowiednio w sobotniej rywalizacji w Walencji oraz na belgijskim torze Spa-Francorchamps. Ostatecznie Alex zmagania zakończył na 19. miejscu.
W sezonie 2011 Brytyjczyk powrócił do serii. Wyniki Brundle'a wyraźnie się poprawiły i w większości wyścigach dojeżdżał w czołowej dziesiątce. Alex trzykrotnie stawał na podium, a podczas pierwszej sesji kwalifikacyjnej, na francuskim torze Magny-Cours wykręcił najlepszy czas. Z dorobkiem ponad stu punktów rywalizację ukończył na 7. pozycji.
Seria GP3.
Na sezon 2012 Alex podpisał kontrakt z brytyjską stajnią Carlin, na udział w Serii GP3. Podczas drugiego wyścigu na Węgrzech stanął na najniższym stopniu podium, co było jego największym osiągnięciem. Sezon zakończył na 16 pozycji w klasyfikacji kierowców.
FIA World Endurance.
W 2013 roku rozpoczął starty w FIA World Endurance Championship w klasie LMP2 w zespole OAK Racing.

</doc>
<doc id="2551345" url="https://pl.wikipedia.org/wiki?curid=2551345" title="Appelflap">
Appelflap

Appelflap – ciastko holenderskie wypiekane z ciasta francuskiego i nadziewane jabłkami. Ma charakterystyczny trójkątny kształt i jest posypane po wierzchu gruboziarnistym cukrem.
W skład nadzienia, obok pokrojonych na drobne kawałki jabłek i cukru, wchodzą także rodzynki, proszek cynamonowy i ewentualnie sok z cytryny oraz esencja rumowa. Do nadzienia używa się najczęściej jabłek z odmian: 'Złota Reneta', 'Elstar' lub 'Jonagold'.
Ciastko jest powszechnie dostępne w sprzedaży – można je kupić w supermarketach, sklepach piekarniczych i cukierniach. Jest chętnie spożywane podczas przerwy na kawę.
Innym, mniej popularnym, wariantem ciastka jest "kersenflap", czyli identyczne ciastko, ale z nadzieniem wiśniowym i dla odróżnienia posypane po wierzchu cukrem pudrem.

</doc>
<doc id="2551348" url="https://pl.wikipedia.org/wiki?curid=2551348" title="Peter Gentzel">
Peter Gentzel

Peter Gentzel (ur. 12 października 1968 w Göteborgu) – szwedzki piłkarz ręczny grający jako bramkarz, reprezentant kraju. Karierę sportową zakończył w 2010.
Trzykrotnie zdobywał Mistrzostwo Europy w 1998, 2000 i 2002.
Na zakończenie Mistrzostw Europy w 1998 i 2002 został wybrany do "Siódemki gwiazd" jako najlepszy bramkarz turnieju.
W 1999 zdobył złoty medal Mistrzostw Świata. Turniej odbywał się w Egipcie.
W 2000 został wicemistrzem Olimpijskim z Sydney.

</doc>
<doc id="2551350" url="https://pl.wikipedia.org/wiki?curid=2551350" title="Kościół Niepokalanego Poczęcia Najświętszej Maryi Panny w Gorzowie Wielkopolskim">
Kościół Niepokalanego Poczęcia Najświętszej Maryi Panny w Gorzowie Wielkopolskim

Kościół pw. Niepokalanego Poczęcia Najświętszej Maryi Panny w Gorzowie Wielkopolskim – kościół rzymskokatolicki, należący do parafii pw. Niepokalanego Poczęcia Najświętszej Maryi Panny w Gorzowie Wielkopolskim, dekanatu Gorzów Wielkopolski – Katedra, diecezji zielonogórsko-gorzowskiej, metropolii szczecińsko-kamieńskiej, zlokalizowany w Gorzowie Wielkopolskim, w województwie lubuskim, mieszczący się przy ulicy Mieszka I.
Historia.
Świątynia została zbudowana w 1895 roku w ciągu zabudowy mieszkalnej ulicy Mieszka I, jako kaplica dla katolików. Elewacja frontowa kaplicy uzyskała formy dostosowane do charakteru zabudowy mieszkalnej ulicy. Została zbudowana w stylu neogotyckim.
Architektura.
Świątynia zbudowana jest z cegły klinkierowej barwy żółtej. Obramowania portalu i okien posiadają otynkowanie. Strop wykonany z drewna, jest otynkowany i posiada formę łamaną, jest dostosowany do kształtu więźby dachowej, posiada wzmocnienie w postaci metalowych ściągów. Boczne części stropu są podparte metalowymi, ażurowymi konsolami. Więźba dachowa wykonana z drewna. Dach jest płaski i pokryty papą. Podłoga wykonana z desek. Schody na emporę wykonane z drewna. Stolarka drzwi wykonana z desek i płycin. W oknach są umieszczone drewniane ramiaki i podziały witrażowe. Świątynia została zbudowana na planie prostokąta z kruchtą na planie kwadratu przy fasadzie południowej. 
Bryła kościoła jest niewielka, niska, wtopiona w zabudowę mieszkalną. Elewacja posiada trzy osie. Na osi głównej ujętej pilastrami umieszczony jest ostrołukowy portal, a nad nim rozeta. Nad rozetą jest umieszczony mur kurtynowy, który zasłania dach. W osiach bocznych, ujętych w narożach pilastrami, są umieszczone ostrołukowe pojedyncze okna. Nad nimi pod gzymsem kończącym jest umieszczony arkadowy fryz. W murze kurtynowym są umieszczone blendy z ostrymi łukami. Cała elewacja jest zwieńczona gzymsem kończącym. Nad częścią centralną jest umieszczony trójkątny tympanon ujęty przez sterczyny stanowiące przedłużenie pilastrów. Podobne sterczyny umieszczone są po obu stronach elewacji. Szczyt tympanonu jest zwieńczony sterczyną i krzyżem. Fasada południowa jest podzielona płaskimi pilastrami na sześć pól, w których mieszczą się szerokie okna o strych łukach, w polu narożnym przy elewacji - blenda. Fasada jest zakończona arkadowym fryzem. Na osi trzeciego okna od zachodu dobudowana została po 1945 niewielka kruchta. Fasada wschodnia zasłonięta jest budynkiem probostwa, elewacja północna - kamienicą mieszkalną.
Wnętrze i wyposażenie.
Wnętrze świątyni posiada jedną przestrzeń z płytką blendą o ostrych łukach na ścianie zachodniej.
Wyposażenie powojenne, oprócz neogotyckiej empory organowej, której część główna ozdobiona jest blendami o ostrych łukach, pomalowana na barwę niebieską i białą. Dekoracyjnymi elementami z czasów budowy świątyni są także wsporniki sufitu z ażurowym motywem czterech liści.

</doc>
<doc id="2551353" url="https://pl.wikipedia.org/wiki?curid=2551353" title="Massimo Crippa">
Massimo Crippa

Massimo Crippa (ur. 17 maja 1965 w Seregno) – piłkarz włoski grający na pozycji pomocnika. W swojej karierze rozegrał 17 meczów w reprezentacji Włoch i strzelił w nich 1 gola.
Kariera klubowa.
Karierę piłkarską Crippa rozpoczął w klubie AC Meda 1913. Grał w nim w sezonie 1982/1983. Następnie w 1983 roku odszedł do FBC Saronno, a w 1985 roku ponownie zmienił klub i został zawodnikiem USD 1913 Seregno Calcio. Występował w nim w sezonie 1985/1986. Z kolei w sezonie 1986/1987 był piłkarzem Pavii.
Latem 1987 roku Crippa przeszedł do pierwszoligowego Torino Calcio. W Serie A zadebiutował 13 września 1987 roku w przegranym 1:2 wyjazdowym meczu z US Avellino. W Torino spędził jeden sezon i był podstawowym zawodnikiem tego klubu.
W 1988 roku Crippa podpisał kontrakt z SSC Napoli. W sezonie 1988/1989 zdobył z Napoli Puchar UEFA. Wystąpił w pierwszym z dwóch finałowych meczów tego pucharu z VfB Stuttgart (2:1, 3:3). W sezonie 1989/1990 wywalczył z Napoli tytuł mistrza Włoch, a latem 1990 zdobył Superpuchar Włoch. W Napoli grał do końca sezonu 1992/1993.
W 1993 roku Crippa przeszedł do Parmy. Najpierw latem 1993 zdobył z nią Superpuchar Europy, a następnie w sezonie 1993/1994 sięgnął po swój drugi w karierze Puchar UEFA. Zagrał w drugim z finałowych meczów z Juventusem (1:0, 1:1).
W 1998 roku Crippa odszedł z Parmy i wrócił do Torino. W 1999 roku awansował z nim z Serie B do Serie A. W 2000 roku przeszedł do US Canzese, a w 2003 roku zakończył swoją karierę jako zawodnik Seregno Calcio.
Kariera reprezentacyjna.
W reprezentacji Włoch Crippa zadebiutował w 22 grudnia 1988 roku w wygranym 2:0 towarzyskim meczu ze Szkocją. W swojej karierze grał w eliminacjach do Euro 92 i Euro 96. Od 1988 do 1996 roku rozegrał w kadrze narodowej 17 meczów, w których zdobył 1 bramkę.
W swojej karierze Crippa grał również w reprezentacji Włoch U-21 oraz kadrze olimpijskiej. Z tą pierwszą zagrał w 1988 roku na mistrzostwach Europy U-21. Z kolei z kadrą olimpijską wystąpił na Igrzyskach Olimpijskich w Seulu oraz na Igrzyskach Olimpijskich w Atlancie.

</doc>
<doc id="2551361" url="https://pl.wikipedia.org/wiki?curid=2551361" title="Cezary Łukaszewicz">
Cezary Łukaszewicz

Cezary Łukaszewicz (ur. 25 sierpnia 1981 we Wrocławiu) – polski aktor teatralny i filmowy.
Życiorys.
Na scenie teatralnej zadebiutował w wieku 14 lat spektaklem "Przygody Tomka Sawyera", wyreżyserowanym przez Marka Obertyna i wystawionym w Teatrze na Woli w Warszawie. W 2004 roku ukończył warszawską Akademię Teatralną. Przez siedem lat aktor Teatru Nowego im. Tadeusza Łomnickiego w Poznaniu. Od 2013 roku jest w zespole Teatru Polskiego we Wrocławiu. Współpracował z wieloma uznanymi reżyserami, m.in. Waldemarem Śmigasiewiczem, Krzysztofem Garbaczewskim, Agatą Dudą-Gracz czy Radosławem Rychcikiem. Wziął udział w pełnym wystawieniu "Dziadów" Adama Mickiewicza, czternastogodzinnym spektaklu wyreżyserowanym przez Michała Zadarę. Za rolę w "Dziadów część III" otrzymał nagrodę serwisu „Teatr dla was” za najlepszą drugoplanową rolę męską na XXXVI Warszawskich Spotkaniach Teatralnych.
Stworzył wiele ról filmowych i telewizyjnych. Zagrał m.in. w filmach "Komornik" Feliksa Falka, "Cudowne lato" Ryszarda Brylskiego czy "Wałęsa.Człowiek z nadziei." Andrzeja Wajdy. Popularność przyniosły mu kryminalne filmy telewizyjne. Serial "Paradoks" w reżyserii Grega Zglińskiego i Borysa Lankosza, gdzie partnerował Bogusławowi Lindzie oraz produkcje Canal+ "Belfer" Łukasza Palkowskiego i "Kruk. Szepty słychać po zmroku." Macieja Pieprzycy.
W nominowanym do Oscara filmie fabularnym przemalowanym techniką malarską Vincenta van Gogha pt. "Twój Vincent" Doroty Kobieli i Hugh Welchmana wcielił się w postać brata malarza, Theo van Gogha. w latach 2018–2020 grał w serialu kryminalnym "Ślad", w którym wcielał się w postać podkomisarza Artura Kotowicza. W tym samym roku wcielił się w rolę Wojciecha Błaszaka w serialu kryminalnym "Szadź".
Przypisy.
http://radiopoznan.fm/audycja/goSC-babiego-lata/cezary-lukaszewicz-nadzieja-polskiego-kina.html
https://www.wirtualnemedia.pl/artykul/cezary-lukaszewicz-po-zakonczeniu-zdjec-do-kruka-trudno-mi-bylo-wyjsc-z-roli-wywiad
https://swiatseriali.interia.pl/newsy/seriale/czas-honoru-373/news-z-zacieciem-sportowym,nId,715981

</doc>
<doc id="2551362" url="https://pl.wikipedia.org/wiki?curid=2551362" title="Carlos Fierro">
Carlos Fierro

Carlos Eduardo „Güero” Fierro Guerrero (ur. 24 lipca 1994 w Los Mochis) – meksykański piłkarz występujący na pozycji skrzydłowego.
W barwach swojego zespołu debiutował 20 sierpnia 2011 roku w spotkaniu przeciwko Monterrey. W 2011 roku wraz z reprezentacją Meksyku U-17 zwyciężył w juniorskich Mistrzostwach Świata.

</doc>
<doc id="2551364" url="https://pl.wikipedia.org/wiki?curid=2551364" title="Gliese 667C">
Gliese 667C



</doc>
<doc id="2551371" url="https://pl.wikipedia.org/wiki?curid=2551371" title="Luc Castaignos">
Luc Castaignos

Luc Castaignos (ur. 27 września 1992 w Schiedam) – holenderski piłkarz występujący na pozycji napastnika w greckim OFI 1925. Były młodzieżowy reprezentant Holandii.
Wczesna młodość.
Korzenie rodzinne Luca sięgają Landów, terenu położonego około 100 kilometrów od Bordeaux, na południowym zachodzie Francji. Tam poznali się jego rodzice i na dwa lata przed jego narodzinami wyemigrowali do Holandii. Castaignos urodził się w Schiedam, regionie Holandia Południowa. Dorastał w patologicznym sąsiedztwie, w którym odsetek imigrantów był bardzo wysoki. Determinacja i wpływ jego rodziców pozwoliły mu wyjść ze złego środowiska i rozpoczęcie piłkarskiej kariery.
Kariera klubowa.
Pierwszym młodzieżowym klubem Castaignosa był lokalny klub w Schiedam, Excelsior '20. Chłopiec mieszkał w pobliżu obiektu treningowego tego katolickiego klubu i głównie dzięki temu rozpoczął tam swoje pierwsze treningi. Już wtedy jego trener, Paul Benschop dostrzegł w 13-latku ogromny potencjał. Niedługo potem młody zawodnik uczestniczył w zajęciach podczas Dnia Otwartego w klubie Spartaan '20, mającym podpisaną umowę partnerską z Feyenoordem. Zawodnik zdecydował się dołączyć do klubu Spartaan '20 i kontynuować w nim szlifowanie umiejętności. W wieku 14 lat, w 2007 roku Castaignos przeniósł się do młodzieżowej drużyny Feyenoordu. 30 października 2008 podpisał swój pierwszy profesjonalny kontrakt z Feyenoordem obowiązujący go do lata 2011 z opcją przedłużenia o kolejne 2 lata.
Po doskonałym występie na Mistrzostwach Europy U-17 w 2009 roku, które odbyły się w Niemczech, wiele klubów zainteresowało się młodym napastnikiem, m.in. Arsenal, Liverpool, Manchester United, Real Madryt, Inter Mediolan, Bayern Monachium czy TSG 1899 Hoffenheim. Ostatecznie 22 lipca 2009 ówczesny trener Mario Been i dyrektor techniczny Leo Beenhakker zaprzeczyli pogłoskom, jakoby Castaignos miał opuścić klub. Od 13 sierpnia 2009 roku rozpoczął na stałe treningi z pierwszym zespołem Feyenoordu. Oficjalny debiut w barwach klubu nastąpił 24 września 2009 w wyjazdowym meczu Pucharu Holandii przeciwko Harkemase Boys, w którym to zastąpił w 72. minucie schodzącego z boiska Leroya Fera.
31 stycznia 2011 oficjalna strona Feyenoordu poinformowała, że Inter Mediolan zakupił Castaignosa, jednakże dołączy on do Interu po zakończeniu sezonu 2010/11. Kontrakt został podpisany przez zawodnika 1 marca 2011 Prasowe spekulacje informowały o kwocie zapłaconej przez włoski klub opiewającej na 2.5 mln €. Pierwszą bramkę w barwach Interu strzelił w towarzyskim spotkaniu przeciwko Celtikowi, rozgrywanym w ramach The Dublin Super Cup. 27 listopada 2011 roku strzelił decydującego gola w wyjazdowym meczu przeciwko Sienie w ramach Serie A. Był to jego pierwszy gol w oficjalnym meczu jako zawodnik Interu.
Latem 2012 roku Castaignos przeszedł do FC Twente. Następnie grał w Eintrachcie Frankfurt, a w 2016 został zawodnikiem portugalskiego klubu Sporting CP. W 2017 został wypożyczony do SBV Vitesse.
Kariera reprezentacyjna.
18 września 2008 piętnastoletni Luc otrzymał powołanie do reprezentacji Holandii do lat 17 na spotkanie z reprezentacją Hiszpanii do lat 17. Spotkanie zakończyło się bezbramkowym remisem, a Castaignos spędził cały mecz na ławce rezerwowych. Międzynarodowa kariera ruszyła po sukcesie na Mistrzostwach Europy U-17 w 2009 roku. Zespół Holendrów, zdominowany przez siedmiu zawodników Feyenoordu zakończył udział w mistrzostwach na 2. miejscu, przegrywając finał z gospodarzami turnieju, reprezentacją Niemiec do lat 17. Luc był jednym z kluczowych zawodników swojego kraju, zajął ex aequo z Lennartem Thy 1. miejsce w klasyfikacji strzelców mistrzostw oraz został wybrany do jedenastki turnieju. Z dorobkiem 13. goli na koncie jest najlepszym strzelcem w historii reprezentacji Holandii U-17.

</doc>
<doc id="2551376" url="https://pl.wikipedia.org/wiki?curid=2551376" title="Johan Petersson">
Johan Petersson

Johann Petersson (ur. 29 marca 1973 w Karlshamn) – szwedzki piłkarz ręczny grający jako prawoskrzydłowy, reprezentant kraju.
Czterokrotnie zdobywał Mistrzostwo Europy w 1994, 1998, 2000 i 2002.
Na zakończenie Mistrzostw Europy w 1998 i 2000 został wybrany do "Siódemki gwiazd" jako najlepszy prawoskrzydłowy turnieju.
W 1999 zdobył złoty medal Mistrzostw Świata. Turniej odbywał się w Egipcie, a na jego zakończenie po raz kolejny znalazł się w drużynie gwiazd jako najlepszy prawoskrzydłowy.
Dwukrotnie zdobywał wicemistrzostwo olimpijskie w 1996 r. w Atlancie oraz w 2000 w Sydney.

</doc>
<doc id="2551377" url="https://pl.wikipedia.org/wiki?curid=2551377" title="Politischer Leiter">
Politischer Leiter

Politischer Leiter (z niem. "naczelnik polityczny", "kierownik polityczny") – tytuł w Narodowosocjalistycznej Niemieckiej Partii Robotników (NSDAP), istniejący do roku 1930 i przyznawany oficerowi partii nazistowskiej. "Politischer Leiterami" byli głównie byli żołnierze, walczący podczas I wojny światowej oraz inni niemieccy nacjonaliści, negujący postanowienia Traktatu Wersalskiego, którzy aby otrzymać tytuł "Politischer Leitera", składali dozgonną przysięgę Hitlerowi ("Politische Leiter Anwärter"). Do głównych zadań "Politischer Leiterów" należało m.in.: propagowanie nazizmu wśród Niemców, kształcenie światopoglądu narodowosocjalistycznego wśród młodzieży niemieckiej oraz organizacja struktury partii nazistowskiej i jej bojówki paramilitarnej ("Sturmabteilung, SA"). "Politischer Leiterzy" stali na czele innych mniejszych struktur administracyjnych NSDAP, takich jak: Block (kwartał), Zelle (komórka), Ortsgruppe (grupa lokalna), Kreis (powiat), Gau (okręg) i Reichsleitung. Po roku 1930 tytuł "Politischer Leitera" przestał formalnie istnieć (używany był tylko podczas oficjalnej przysięgi), lecz został podzielony na szereg innych stopni politycznych, w zależności od struktury terenowej, którą dowodzili odpowiedni stopniem członkowie partii NSDAP. Do takich należeli: Blockleiter, Mitglieder, Zellenleiter czy Gauleiter.

</doc>
<doc id="2551382" url="https://pl.wikipedia.org/wiki?curid=2551382" title="Terje Hilde">
Terje Hilde

Terje Kristian Hilde (ur. 14 stycznia 1986 w Asker) – norweski skoczek narciarski, srebrny medalista olimpijskiego festiwalu młodzieży Europy (2003), medalista mistrzostw Norwegii.
Przebieg kariery.
W 2003 roku w Planicy zdobył srebrny medal zimowego olimpijskiego festiwalu młodzieży Europy w konkursie drużynowym. W tym samym roku zajął czwarte miejsce w konkursie drużynowym podczas mistrzostw świata juniorów w Sollefteå. Wynik ten powtórzył rok później na mistrzostwach w Strynie, podczas których wystąpił również w zmaganiach indywidualnych i zajął w nich dziesiąte miejsce.
W sierpniu 2003 roku w Trondheim zadebiutował w zawodach Pucharu Kontynentalnego i od razu zdobył punkty do klasyfikacji generalnej, zajmując 28. miejsce. W zawodach tej rangi startował do 2008 roku, wielokrotnie punktując. Jego najlepszym osiągnięciem w zawodach tej rangi były jedenaste miejsca, które zajął trzykrotnie – dwukrotnie w grudniu 2007 roku w Engelbergu oraz w styczniu 2008 roku w Sapporo.
W latach 2005–2007 kilkukrotnie zaprezentował się w konkursach z cyklu FIS Cup. Czterokrotnie stanął na podium tych zawodów, w tym trzykrotnie na jego najwyższym stopniu – w 2005 roku w Vikersund oraz dwukrotnie w 2007 roku w Notodden.
W marcu 2004 roku zdobył srebrny medal mistrzostw Norwegii w drużynie w Bardu. W 2005 roku został mistrzem Norwegii w drużynowym konkursie skoków w Lillehammer oraz letnim wicemistrzem Norwegii w konkursie indywidualnym w Rælingen, przegrywając tylko z Jonem Aaraasem. Ponadto w 2003, 2004 i 2005 roku zdobył złote medale w mistrzostwach Norwegii juniorów w konkursach drużynowych.
Jego rekord życiowy w długości skoku wynosi 166 m, odległość tę zawodnik uzyskał na skoczni w Vikersund.
Jego młodszym bratem jest Tom Hilde. Ma również brata Trulsa.

</doc>
<doc id="2551383" url="https://pl.wikipedia.org/wiki?curid=2551383" title="Iwan Kazbek">
Iwan Kazbek

Iwan Gieorgijewicz Kazbek (gruz. ივანე ყაზბეგი; ros. Иван Георгиевич Казбек; ur. 11 czerwca 1860, zm. 2 grudnia 1943 w Warszawie) – Gruzin, generał major Armii Imperium Rosyjskiego, oficer kontraktowy Wojska Polskiego w stopniu generała brygady. 
Życiorys.
Pochodzenie i rodzina.
Urodził się 11 czerwca 1860. Był synem Jerzego, szlachcica z tyfliskiej guberni. Odebrał gruntowne wykształcenie wojskowe. Ukończył 1 Petersburskie Gimnazjum Wojskowe. 
Służba w armii rosyjskiej.
Na służbę wojskową wstąpił 11 listopada 1878. Był absolwentem 2 Konstantynowskiej Artyleryjskiej Szkoły Wojskowej, po ukończeniu której został promowany do stopnia podporucznika 8 sierpnia 1880. Następnie studiował w Oficerskiej Artyleryjskiej Szkole w Carskim Siole, która przygotowywała dowódców baterii. Po ukończeniu tej ostatniej trafił do XX Brygady Artylerii. Przez 8 lat 4 miesiące i 7 dni był dowódcą baterii. Awansowany do kolejnych stopni wojskowych: porucznika - 8 sierpnia 1885, sztabskapitana - 13 grudnia 1892, kapitana - 14 maja 1896, podpułkownika - 21 czerwca 1904. W randze pułkownika od 1913 do maja 1916 dowodził I dywizjonem Kaukaskiej Grenadierskiej Brygady Artylerii Wielkiego Księcia Michaiła Nikołajewicza. Od 12 maja 1916 dowodził już tą brygadą. W 1902 został odznaczony Orderem św. Anny II klasy. 13 września 1916 został awansowany na generała majora ze starszeństwem z 5 czerwca 1915.
Służba w armii Zakaukaskiej Republiki Demokratycznej i armii gruzińskiej.
W 1917, po rewolucji październikowej, wstąpił na służbę do nowo powstałej armii Zakaukaskiej Demokratycznej Republiki Federacyjnej, a następnie z chwilą proklamowania Demokratycznej Republiki Gruzji w maju 1918 roku do powstałej - w wyniku rozpadu Zakaukaskiej Republiki Demokratycznej – armii gruzińskiej w stopniu pułkownika. Po wkroczeniu w lutym 1921 sowieckiej 11 Armii, podczas krótkotrwałej obrony republiki, walczył przeciwko oddziałom miejscowych bolszewików i Armii Czerwonej. Po upadku Gruzji wyemigrował do Turcji, do Konstantynopola. Stamtąd jesienią 1922 przybył do Polski. 
Służba w Wojsku Polskim.
Do Polski gen. Kazbek przybył w listopadzie 1922. Od 8 stycznia do 23 kwietnia 1923 jako hospitant uczestniczył - wraz z gen. Aleksandrem Zakariadze - w IV Kursie Dowódców Pułku w Doświadczalnym Centrum Wyszkolenia Armii w Rembertowie. Kolegami ze szkolnej ławy, byli wówczas m.in. późniejsi generałowie: Włodzimierz Rachmistruk, Franciszek Alter, Eugeniusz Godziejewski, Władysław Langner, Włodzimierz Maxymowicz-Raczyński i Stanisław Skwarczyński.
Od 1 kwietnia do 1 października 1923, także jako hospitant, odbył kurs artyleryjski dla dowódców pułków piechoty i artylerii w Szkole Strzeleckiej Artylerii w Toruniu. Opinia po kursie w SSArt. "Nadzwyczaj taktowny, inteligentny, praktycznie i teoretycznie doświadczony z wielkim zainteresowaniem się, posiada bardzo wielkie wiadomości teoretyczne i fachowe wykształcenie". Po odbyciu niezbędnej praktyki został przeniesiony do Obozu Szkolnego Artylerii w Toruniu, na stanowisko wykładowcy. Tam przebywał - najprawdopodobniej - do 1926. W 1928 gen. Kazbek był wykazany na stanie Doświadczalnego Centrum Wyszkolenia w Rembertowie. W garnizonie tym następnie pełnił służbę w Centrum Wyszkolenia Piechoty, także w charakterze wykładowcy. Z wojska został zwolniony 31 sierpnia 1931. 
Dalsze losy i rodzina.
Gen. Kazbek zmarł 2 grudnia 1943 w Warszawie. Został pochowany na Powązkach Wojskowych (kw. 19B, rząd G). 
Był żonaty z Katarzyną z domu Czyczna. Syn Irakli, urodzony 23 lipca 1902 w Tyflisie był także oficerem kontraktowym WP.

</doc>
<doc id="2551384" url="https://pl.wikipedia.org/wiki?curid=2551384" title="Wielki Kanał Fergański">
Wielki Kanał Fergański

Wielki Kanał Fergański (uzb. "Katta Fargʻona kanali"; tadż. Канали калони Фарғона, "Kanali kaloni Fargona"; ros. Большой Ферганский канал, "Bolszoj Fierganskij kanał"; początkowo "im. Stalina") – kanał irygacyjny w Uzbekistanie i Tadżykistanie o długości 345 km (283 km na terytorium Uzbekistanu, 62 km na terytorium Tadżykistanu), głębokości do 4 m i szerokości 25–30 m, nawadniający południową część Kotliny Fergańskiej. Łączy rzekę Naryn z Syr-darią. Został wybudowany w latach 1939–40 przez około 160 tys. kołchoźników. Przyczynił się do częściowego zaniku Jeziora Aralskiego.
Budowa kanału była tematem propagandowych fotografii, m.in. Maksa Pensona i dokumentu Siergieja Eisensteina.

</doc>
<doc id="2551392" url="https://pl.wikipedia.org/wiki?curid=2551392" title="Mittenwalde">
Mittenwalde



</doc>
<doc id="2551396" url="https://pl.wikipedia.org/wiki?curid=2551396" title="Herman Portocarero">
Herman Portocarero

Herman Portocarero (ur. 6 stycznia 1952 w Antwerpii) – belgijski pisarz i dyplomata.
Kariera dyplomatyczna.
Po studiach prawniczych na Ufsia, Hermana Portocarrero pracował jako aplikant w sądzie w Antwerpii. W 1978 wyjechał do Paryża i zaczął pracę w UNESCO, a rok później dołączył do wielojęzycznego korpusu dyplomatycznego Belgii w Addis Abebie w Etiopii.
Po drugiej misji dyplomatycznej na Jamajce, był w latach 1985–1989 pierwszym sekretarzem belgijskiej delegacji przy ONZ w Nowym Jorku, stanowisko, o które mógł ponownie ubiegać się w latach 1992–1995. Herman Portocarero jest pomysłodawcą traktatu przeciwko stosowaniu min przeciwpiechotnych.
W 1988 roku i kolejnych dwóch latach przerwał swoją karierę dyplomatyczną dla roku przerwy w Andaluzji oraz doradztwa dla Lekarzy bez Granic w Sudanie i Nikaragui.
Po zakończeniu przerwy, od 1990 do 1992 roku działał w Biurze ONZ przy Ministerstwie Spraw Zagranicznych Belgii.
W 1995 r. po drugiej kadencji w ONZ, został mianowany ambasadorem na Kubie, a pod koniec kadencji powrócił w 2000 roku do biura ONZ przy Ministerstwie Spraw Zagranicznych, gdzie pozostał do 2003 roku.
Potem pełnił do października 2004 funkcję konsula generalnego w Atlancie, USA, a następnie był ambasadorem w Kingston na Jamajce. Jego jurysdykcja obejmowała CARICOM.
Obecnie jest konsulem generalnym w Nowym Jorku.
Kariera pisarska.
W 1978 roku debiutował we Francji powieścią "La Combine de Karachi". Jego niderlandzkojęzyczny debiut, "Het Anagram van de Wereld" opublikowało sześć lat później przez wydawnictwo Manteau. Zaledwie rok później wydał "Door de Naamloze Vlakte". Powieścią "De Voornamen van de Maan"
zamknął trylogię, która się charakteryzuje wpływami postmodernistycznymi i strukturalnymi.
W 1987 roku wydał dzieło swojego życia, "De Eeuw die Beiroet heet", złożoną powieść, która subiektywnie opisuje historię świata.
Po wcześniejszym opublikowaniu w Nieuw Wereldtijdschrift, wydał w formie książki w 1988 roku nowelę "Later Dan de Nacht".
"Grenzen Genezen" jest relacją z okresu, kiedy pracował jako doradca w orgranizacji Lekarze bez Granic, opartą na eseju "Geo-Graffiti". Dochody z tej publikacji przekazał na rzecz Lekarzy bez Granic.
Z powodu twórczych różnic w znaczeniach ukazała się powieść wielojęzyczna powieść "Domino", która została wydana nie przez uitgeverij Manteau, ale Van Halewyck. To wydawnictwo opublikowało również "Tijgers Teken": powieść, w której stworzył narrację, a jego syn Joaquin ilustracje. Wkrótce po powrocie z Kuby wydał powieść "Cubaanse Nachten: Onmiddellijke Herinneringen" dotyczącą wspomnień związanych z pracą ambasadora.
Za powieść detektywistyczną "New Yorkse Nachten" otrzymał w 2006 Hercule Poirotprijs.
Herman Portocarero oprócz rysowania i pisania scenariuszy filmowych poświęca się również muzyce.

</doc>
<doc id="2551399" url="https://pl.wikipedia.org/wiki?curid=2551399" title="Lawson P. Ramage">
Lawson P. Ramage



</doc>
<doc id="2551401" url="https://pl.wikipedia.org/wiki?curid=2551401" title="GJ 667C">
GJ 667C



</doc>
<doc id="2551402" url="https://pl.wikipedia.org/wiki?curid=2551402" title="GJ 667">
GJ 667



</doc>
<doc id="2551410" url="https://pl.wikipedia.org/wiki?curid=2551410" title="Hala Giewont">
Hala Giewont

Hala Giewont – dawna hala pasterska w polskich Tatrach. Obejmowała tereny Doliny Strążyskiej, Doliny Białego i dolną część Dolina Bystrej (Kalatówki, Kalackie Koryto i zbocza Krokwi). Pierwszymi jej właścicielami byli sołtysi z miejscowości Szaflary. Przywileje te otrzymali oni od króla Zygmunta III Wazy w 1605 r. jako "salasse dictis sub monte Gewont", czyli "szałasy pod górą Gewont". Inne dokumenty z 1669 i 1676 podają nazwę "hale Giewont Strążyskami zwane". Później hale te miały nazwę "Hala Strążyska-Białe-Kalatówki". Z czasem, gdy na Podhalu znacznie przybyło ludzi i owiec, hala ta rozpadła się na trzy oddzielne, wypasane przez różnych baców. Były to: Hala Strążyska, Hala Białe i Hala Kalatówki.
Z wyjątkiem polany Kalatówki Hala Giewont miała niewielką wartość użytkową. Jej polany były niewielkie, a tereny wypasowe (halizny i serwitutowe lasy) położone na stromych i pełnych głazów zboczach, w cieniu potężnego masywu Giewontu. W Dolinie Białego zaprzestano wypasu już w latach 50. po II wojnie światowej. W związku z poszukiwaniem rud uranowych dolina ta została po prostu przez ówczesne władze zamknięta i była strzeżona. W latach 1961–1965 wszystkie hale tatrzańskie w wyniku wykupu lub wywłaszczenia stały się własnością Skarbu Państwa i włączone zostały w obszar Tatrzańskiego Parku Narodowego. Po 1990 r. przywrócono wypas na niektórych polanach (tzw. wypas kulturowy). W obrębie dawnej Hali Giewont są to: Kalatówki i Kuźnicka Polana.

</doc>
<doc id="2551415" url="https://pl.wikipedia.org/wiki?curid=2551415" title="Góra Parkowa (Sanok)">
Góra Parkowa (Sanok)

Góra Parkowa w Sanoku, znana też pod nazwami: Stróżnia, Straszyna Góra, Struszyna, Stróże, Aptekarka, Góra Mickiewicza, Góra Parkowa, Władycza Góra (364 m n.p.m.) – góra znajdująca się w centrum miasta Sanoka.
Historia.
W źródłach historycznych góra wspomniana po raz pierwszy w 1446, gdy królowa Zofia potwierdzając orzeczenie komisarzy przez siebie wyznaczonych dla rozstrzygnięcia sporu między radą i pospólstwem miasta Sanoka a Tomaszem Skonczewiczem, mieszczaninem, o ogród na górze Stroznia, położony blisko miasta, przyznaje ten ogród miastu. Ówczesna nazwa góry Stróżnia pochodziła od straży (stróży) wystawianych na szczycie, które w zamierzeniu miały dokonywać obserwacji okolic i w razie potrzeby alarmować Zamek Królewski o zbliżaniu się potencjalnych wrogów.
Plan katastralny miasta z 1852 podał nazwę tej góry jako Struszyna Góra. Z kolei nazwa Aptekarka wiąże się z terenami położonymi u podnóża góry od strony południowej i wschodniej, należącymi do Jana Zarewicza, który był farmaceutą i posiadał Aptekę Obwodową (później prowadzili ją Feliks Giela i Marian Kawski).
W związku z obchodami 300-lecia unii lubelskiej Rada Miejska w Sanoku uchwaliła 6 sierpnia 1869, że w trakcie uroczystości 11 sierpnia 1869 zostaną położone i poświęcone fundamenty pod pomnik na górze Stróżni na gruncie Ignacego Gądylowskiego lub Ksawerego Chmielowskiego lub Katarzyny Stopczyńskiej. W związku z setną rocznicą urodzin Adama Mickiewicza w 1898 roku na górze usypano kopiec (także imienia poety), a na zboczach utworzono park miejski im. Adama Mickiewicza w Sanoku. Jego projekt wykonał architekt miejski, Władysław Beksiński. Tworzenie parku miejskiego zainicjowało pierwotnie towarzystwo "Znicz" (zajmujące się krzewieniem oświaty, kultury, czytelnictwa) za sprawą jej organizatora Jana Zarewicza (z zawodu aptekarza – stąd nazwa góry Aptekarka). Zarewicz odstąpił miastu za symboliczną kwotę południowe i wschodnie zbocza góry Stróżni. Podobnie uczynił hrabia dr Aleksander Mniszek-Tchorznicki (jako sędzia i przewodniczący delegacji przyczynił się do pozostania Morskiego Oka w granicach Polski w wyniku sporu terytorialnego), który na przełomie 1909/1910 ofiarował miastu północne zbocze góry o powierzchni 7 morgów ziemi celem powiększenia areału parku. Zgodnie z decyzją Towarzystwa Upiększania Miasta Sanoka anektowana część ogrodu miejskiego została mianowana imieniem Fryderyka Chopina w setną rocznicę urodzin kompozytora (1910).
U kresu II wojny światowej po nadejściu frontu wschodniego jesienią 1944 na południowym stoku góry ulokowane punkty obserwacyjne dowódca jednostek Armii Czerwonej.
Na górze znajduje się wieża nadawcza TSR Góra Parkowa o wysokości 38 m, która do 19 marca 2013 nadawała naziemnie analogowo programy TVP1 i TVP2. Tego samego dnia rozpoczęto cyfrową emisję naziemną. Obecnie jest emitowany III multipleks naziemnej telewizji cyfrowej.

</doc>
<doc id="2551416" url="https://pl.wikipedia.org/wiki?curid=2551416" title="Gliese 667C b">
Gliese 667C b



</doc>
<doc id="2551421" url="https://pl.wikipedia.org/wiki?curid=2551421" title="Sankt Georgen im Schwarzwald">
Sankt Georgen im Schwarzwald



</doc>
<doc id="2551423" url="https://pl.wikipedia.org/wiki?curid=2551423" title="Piraci!">
Piraci!

Piraci! (, rozpowszechniany w Ameryce Północnej i Australii pod tytułem ) – amerykańsko-brytyjski film animowany z 2012 roku stworzony na podstawie książki Gideona Defoe'a "The Pirates! In an Adventure with Scientists".
Wersja polska.
W pozostałych rolach:

</doc>
<doc id="2551425" url="https://pl.wikipedia.org/wiki?curid=2551425" title="Arthur Christmas">
Arthur Christmas



</doc>
<doc id="2551429" url="https://pl.wikipedia.org/wiki?curid=2551429" title="Zakłady Graficzne w Bydgoszczy">
Zakłady Graficzne w Bydgoszczy

Zakłady Graficzne im. Komisji Edukacji Narodowej – najstarsza i największa drukarnia w Bydgoszczy, istniejąca w latach 1806-2008. W dwudziestoleciu międzywojennym jeden z większych zakładów poligraficznych w Polsce, wydawca ekskluzywnych wydawnictw polskich, a po 1945 r. - największy w kraju kombinat poligraficzny w zakresie druku podręczników i czasopism pedagogicznych.
Charakterystyka.
Przedmiotem działalności zakładu była produkcja poligraficzna – podręczniki szkolne, książki dla uczniów i nauczycieli, lektury szkolne, słowniki i encyklopedie, czasopisma pedagogiczne, pomoce naukowe, materiały dla placówek oświatowo-wychowawczych.
Historia.
Okres pruski.
Drukarnia została uruchomiona 6 października 1806 w oficynie domu Piotra Ładyńskiego przy ul. Poznańskiej 35 w Bydgoszczy przez Andreasa Friedricha Gruenauera (1764-1829). W 1814 właściciel wzbogacony na produkcji różnego typu druków urzędowych, zakupił od sióstr klarysek część ogrodu klasztornego, w którym wybudował nowy budynek, w którym w maju 1815 r. uruchomił nowoczesny zakład poligraficzny. Budynek drukarni przy ul. Jagiellońskiej sąsiadujący z kościołem klarysek miał charakter późnoklasycystyczny, dziewięcioosiową elewację frontową i dach naczółkowy. Celom produkcyjnym służył nieprzerwanie do 2005 roku.
W okresie przynależności miasta do Księstwa Warszawskiego drukarnia Grunauera wykonywała wszystkie druki urzędowe dla władz, m.in. pierwszą bydgoską gazetę – Dziennik Doniesień Rządowych i Prywatnych Departamentu Bydgoskiego. Wydrukowano tu również m.in. Konstytucję Księstwa Warszawskiego, ogłoszoną 23 września 1807. W latach 1815-1920 w drukarni powstawały druki urzędowe dla władz regencyjnych, m.in. "Tygodnik Urzędowy Królewskiej Pruskiej Rejencji w Bydgoszczy", ukazujący się w języku polskim i niemieckim w latach 1815-1848, druki szkolne i formularze urzędowe. Od 1850 r. tradycją zakładów był także druk kolejowych rozkładów jazdy.
W XIX wieku zakład podlegał dalszej rozbudowie i modernizacji technicznej. W latach 1845-1874 funkcjonował dział litograficzny, w 1875 uruchomiono maszynę parową, w latach 1899-1900 od strony północnej wzniesiono trzypiętrowy budynek fabryczny, przeznaczony głównie dla działu introligatorskiego, zainstalowano oświetlenie gazowe, a część maszyn podłączono do sieci elektrycznej. Zatrudnienie w 1831 wynosiło 75 pracowników, w 1896 – 136, a tuż przed I wojną światową osiągnęła około 230 osób. Mimo kilkakrotnej zmiany właścicieli, zakład aż do 1920 r. nazywano Drukarnią Gruenauera (niem. "Grunauerische Buchdruckerei").
Dwudziestolecie międzywojenne.
W dwudziestoleciu międzywojennym drukarnia zmieniła nazwę na Zakłady Graficzne Instytutu Wydawniczego „Biblioteka Polska” i była największym i najnowocześniejszym zakładem poligraficznym w Bydgoszczy, województwie pomorskim oraz jednym z większych w Polsce. W 1920 z rąk niemieckich zakład wykupił Władysław Kościelski (1886-1933) - poeta, tłumacz i mecenas narodowej kultury, który jednocześnie powołał w Warszawie spółkę akcyjną Instytut Wydawniczy „Biblioteka Polska” z udziałem znanych pisarzy i poetów, m.in. Wacława Berenta, Jana Kasprowicza, Tadeusza Piniego, Leopolda Staffa, Aleksandra Guttry’ego. Celem spółki było wydawanie wszelkiego rodzaju podręczników szkolnych, dzieł naukowych i beletrystycznych, polskich i zagranicznych czasopism naukowych, a nadto reprodukcji dzieł sztuki, tablic ściennych, map i innych wydawnictw. Po śmierci Władysława Kościelskiego (1933) Instytutem kierował Henryk Strasburger (1887-1951) - były podsekretarz stanu w MSZ, w latach 1924-1932 Komisarz Generalny Rzeczypospolitej Polskiej w Wolnym Mieście Gdańsku.
Zakład zajmował się drukiem wydawnictw Instytutu „Biblioteka Polska” i szczycił się w tym okresie dużym dorobkiem edytorskim. Do 1939 r. w oficynie Instytutu wydano ponad 800 tytułów cennych dzieł oraz szereg zeszytów czasopism, m.in. "„Nowy Przegląd Literatury i Sztuki”" (1920-1921), "„Przegląd Warszawski”" (1921-1925), "„Polonista”". Książki ukazywały się w seriach: „"Wielka Biblioteka"” (arcydzieła literatury polskiej i obcej do użytku szkolnego, 131 pozycji), „"Biblioteka Miniaturowa"”, „"Biblioteka Historyczna"”, „"Biblioteka Historyczno-Literacka"”, „"Czasy i Ludzie"”, „"Biblioteka Naukowa"”.
Publikowano także zbiorowe wydania dzieł wielu pisarzy, m.in. Wacława Sieroszewskiego, Stanisława Wyspiańskiego, Josepha Conrada, Adolfa Dygasińskiego. W pięciu edycjach ukazała się książka Melchiora Wańkowicza „"Na tropach Smętka"”. Wśród zrealizowanych zamówień dla innych wydawców znajdowała się znana seria „"Cuda Polski"” (m.in. „"Wilno"” J. Remera, „"Morze i Pomorze"” J. Smoleńskiego, „"Polesie"” F. A. Ossendowskiego). Zakłady Graficzne wydały także wiele encyklopedii oraz albumów, m.in. „"Legenda"” Władysława Reymonta, „"Pomniki bojowników o niepodległość"” (1794-1863), „"Księgi jazdy polskiej"”, nagrodzone w 1925 „"Dzieła malarskie"” Stanisława Wyspiańskiego i wiele innych. Chlubą pracowników zakładu była wydawana przez kilka lat na zlecenie Towarzystwa Reklamy Międzynarodowej w Berlinie „"Księga adresowa Polski"”, zawierająca około 2600 stron. 
Książki i albumy, niektóre o charakterze bibliofilskim, wyróżniały się wysokim poziomem graficznym i edytorskim. Od 1935 nad szatą graficzną publikacji czuwał artysta grafik i typograf Stanisław Brzęczkowski (1897-1955).
W latach 1921-1924 i 1935-1939 nastąpiła dalsza rozbudowa drukarni oraz jej parku maszynowego. Obok działów maszyn typograficznych i introligatorskiego powstały działy: offsetowy, chemigraficzny, rotograwiurowy oraz własny warsztat naprawy maszyn i urządzeń poligraficznych. Stało się to możliwe m.in. dzięki przejęciu przez drukarnię w roku 1928 sąsiadującego z zakładem budynku aresztu miejskiego przy ul. Parkowej. W 1936 drukarnia zatrudniała ok. 280 osób, co stanowiło ponad 60% pracowników branży poligraficznej w ówczesnym województwie pomorskim i była wyposażona w ponad 200 maszyn i urządzeń do produkcji książek. W roku 1939 zatrudnienie wzrosło do ponad 600 osób. W 1929 na Powszechnej Wystawie Krajowej w Poznaniu odznaczono ją złotym medalem. 
II wojna światowa.
W czasie okupacji Niemcy zniszczyli 44 znajdujące się w druku książki, wywieźli ponad 20 najcenniejszych maszyn i wiele sprzętu pomocniczego, zlikwidowali dział rotograficzny oraz ograniczyli działalność drukarni do wydawnictw prasowych i druków akcydensowych. Po wojnie na ścianie budynku drukarni od strony ul. Gdańskiej, umieszczono mosiężną tablicę pamiątkową z nazwiskami drukarzy, księgarzy, bibliotekarzy i dziennikarzy zamordowanych przez hitlerowców w czasie II wojny światowej.
Okres powojenny.
Po wyzwoleniu Bydgoszczy już w styczniu 1945 urządzono tutaj drukarnię wojskową, gdzie obok wydawania licznych ulotek, znalazły siedzibę redakcje pierwszych bydgoskich gazet. Składano tu ręcznie pierwsze numery „"Wiadomości Bydgoskich"”, następnie „"Ziemi Pomorskiej"” i „"Ilustrowanego Kuriera Polskiego"”. Równocześnie rozpoczęto wydawanie pierwszych podręczników szkolnych, pomocy dydaktycznych, map, tablic ściennych oraz świadectw szkolnych. Jako pierwszy kolorowy podręcznik ukazał się w 1949 w nowym opracowaniu „Elementarz” Mariana Falskiego, w czterech kolorach techniką offsetową. Na początku 1948 zatrudnienie w przedsiębiorstwie wynosiło 543 osób.
W kwietniu 1945 drukarnię przemianowano na Państwowe Zakłady Wydawnictw Szkolnych, przekształcone w 1974 roku w Zakłady Wydawnictw Szkolnych i Pedagogicznych. W 1985 stały się samodzielnym przedsiębiorstwem wyodrębnionym z WSiP-u i przyjęły nazwę Zakłady Graficzne im. Komisji Edukacji Narodowej. Kolejna rozbudowa zakładów nastąpiła w latach 1947-1951 oraz 1957-1962. Drukarnia stanowiła wówczas największy w kraju kombinat poligraficzny w zakresie druku podręczników i czasopism pedagogicznych. Rocznie produkowano tu ok. 20 mln egzemplarzy książek i pomocy naukowych, dziennie ok. 20 wagonów podręczników dla wszystkich typów szkół – ok. 300 tytułów, tj. ponad połowę wszystkich podręczników szkolnych w kraju. Jeszcze w latach 80. XX w. zakłady dostarczały ponad 40% krajowej produkcji podręczników (18 mln egzemplarzy rocznie). 
Mimo dalszej modernizacji zakładu na przełomie lat 80. i 90. XX w., przemiany społeczno-gospodarcze początku lat 90. spowodowały ograniczenie produkcji. Druk podręczników przejęły inne zakłady poligraficzne w kraju, a przedsiębiorstwo musiało radzić sobie z ostrą konkurencją na rynku. W latach 1993-1995 zatrudnienie zmniejszyło się o 20% do 600 osób. 1 kwietnia 1995 zakład przekształcono w jednoosobową spółkę Skarbu Państwa oraz rozpoczęto realizację programu naprawczego. Zakłady weszły do Programu Powszechnej Prywatyzacji, a funduszem wiodącym był 7 NFI im. Kazimierza Wielkiego. W 2001 firma otrzymała certyfikat jakości ISO 9002, należąc nadal do największych drukarni dziełowych w kraju (130 pracowników). W kolejnych latach wzrost konkurencji w branży poligraficznej spowodował pogorszenie sytuacji finansowej. 
W maju 2005 firma sprzedała budynek przy ul. Jagiellońskiej, spółce Opus 2 Investment, która w latach 2006-2007 wybudowała w tym miejscu Galerię Handlową „Drukarnia”. Zakłady Graficzne im. KEN kontynuowały swoją działalność w nowej siedzibie przy ul. Bydgoskiej 51 w Brzozie. Wskutek konkurencji na rynku i opieszałości w wykonaniu prywatyzacji, następował dalszy regres finansowy. W 2007 spółka ogłosiła upadłość likwidacyjną. W sierpniu 2010 Sąd Rejonowy w Bydgoszczy stwierdził zakończenie postępowania upadłościowego, a 16 czerwca 2011 wykreślono z rejestru KRS wszystkie wpisy dla tego podmiotu gospodarczego.

</doc>
<doc id="2551430" url="https://pl.wikipedia.org/wiki?curid=2551430" title="Super Bass">
Super Bass

Super Bass – piąty singiel raperki Nicki Minaj z jej albumu Pink Friday (w wersji deluxe). Został wydany 13 maja 2011, choć w radiach pojawił się już 5 kwietnia 2011 w Ameryce.
Singiel bardzo dobrze spisał się na listach przebojów, docierając m.in. do 3. pozycji na Billboard Hot 100, 8. na UK Singles Chart i 6. na ARIA Singles Chart.

</doc>
<doc id="2551449" url="https://pl.wikipedia.org/wiki?curid=2551449" title="Efekt izolacji">
Efekt izolacji

Efekt izolacji nazywany również efektem von Restorff oraz fenomenem Kohlera-Restorff − tendencja do lepszego zapamiętywania obiektów, które w jakiś sposób wyróżniają się z otoczenia.
Wyjaśnienie efektu.
Pierwsze badania, które potwierdziły intuicyjną hipotezę badaczy o lepszym zapamiętywaniu zdarzeń wyróżniających się z otaczającego ich środowiska, datuje się na koniec XIX wieku, natomiast próby wyjaśnienia tego zjawiska podjęto dopiero w latach 50. XX wieku. W 1948 r. zasugerowano, że efekt izolacji wynika z uwagi, jaką obdarza się wyróżnione rzeczy. Koncepcja ta była krytykowana, a oponenci tłumaczyli, że uwaga zostaje zaktywizowana tylko w pierwszej chwili, więc nie wpływa na pamięć. Obecne wyjaśnienie tego efektu sugeruje, że główną rolę pełnią tu procesy poznawcze odpowiedzialne za analizę przetwarzania podobieństw i różnic pomiędzy obiektami.
Nazwa efektu.
Alternatywną nazwę efekt zawdzięcza niemieckiej psycholog i lekarz Hedwig von Restorff (1906−1962), która odkryła, że przy uczeniu się listy bezsensownych słów łatwiej zapamiętuje się te, które w jakiś sposób wyróżniają się spośród innych (na przykład są napisane większymi literami lub mają inny kolor). Pomimo że już w artykule z 1933 roku proponowała wyjaśnienie tego zjawiska, to przez fakt, że jej praca nigdy nie ukazała się w języku angielskim, został zupełnie przeoczony przez współczesnych jej badaczy. "Odkryty" przez anglojęzycznych naukowców po prawie 30 latach został uhonorowany eponimem w nazwie efektu i obecnie jej praca jest szeroko cytowana.

</doc>
<doc id="2551450" url="https://pl.wikipedia.org/wiki?curid=2551450" title="Yoshimitsu (postać)">
Yoshimitsu (postać)

 – fikcyjna postać z gier konsolowych firmy Namco: Tekken oraz Soul Calibur. Yoshimitsu zwany też jako "Yo-man" lub "Space Ninja" to przywódca klanu Manji, organizacji okradającej bogatych, którzy czerpią zyski z nielegalnych i krzywdzących interesów oraz dają ukradzione dobra biednym. Yoshimitsu jest znany w środowisku graczy jako postać nietypowa, charakteryzująca się dziwacznymi ruchami, której opanowanie jest niezwykle trudne. Styl gry Yoshimitsu bazuje na efektownych pułapkach, które służą zmyleniu przeciwnika, oraz na "oki-zeme" – czyli ogólnie pojętemu zadawaniu obrażeń przeciwnikowi leżącemu lub próbującemu wstać. 
Yoshimitsu posiada również największy arsenał ciosów niemożliwych do zablokowania, ciosy najszybsze w grze oraz ciosy, które zadają jemu samemu wielkie obrażenia. Jego charakterystyczne "pozycje" to: "Indian Sit" (w Soul Calibur: Meditation), w którym Yoshi siada na ziemi. "Meditation" (pozycja wyłączna dla serii gier Tekken), gdzie Yoshimitsu odwraca się do przeciwnika plecami. "Dragonfly", w której bohater lata ponad ziemią, "Flea" (Pogo Sword), w której stoi na mieczu oraz "Super Dragonfly" (pozycja wyłączna dla Soul Calibura), w której podobnie jak w pozycji "Dragonfly" - lata wysoko ponad ziemią.

</doc>
<doc id="2551452" url="https://pl.wikipedia.org/wiki?curid=2551452" title="Shorty The Pimp">
Shorty The Pimp



</doc>
<doc id="2551453" url="https://pl.wikipedia.org/wiki?curid=2551453" title="Olimpi Rustawi">
Olimpi Rustawi



</doc>
<doc id="2551455" url="https://pl.wikipedia.org/wiki?curid=2551455" title="Get In Where You Fit In">
Get In Where You Fit In



</doc>
<doc id="2551456" url="https://pl.wikipedia.org/wiki?curid=2551456" title="Kościół Chrystusa Króla w Gorzowie Wielkopolskim">
Kościół Chrystusa Króla w Gorzowie Wielkopolskim

Kościół pw. Chrystusa Króla w Gorzowie Wielkopolskim – kościół rzymskokatolicki należący dp parafia Chrystusa Króla w Gorzowie Wielkopolskim, dekanacie Gorzów Wielkopolski – Chrystusa Króla, diecezji zielonogórsko-gorzowskiej, metropolii szczecińsko-kamieńskiej, zlokalizowany w Gorzowie Wielkopolskim, mieszczący się przy rogu ulic: Woskowej i Grobla w dzielnicy Zawarcie.
Historia.
Jest to dawna ewangelicka świątynia Marcina Lutra (obecnie nosi wezwanie Chrystusa Króla). Budowę tego kościoła planowano już przed 1914 roku z inicjatywy pierwszego duszpasterza szybko rozwijającej się dzielnicy przemysłowej Paula Textora. Jednak plany te opóźniła I wojna światowa. Stało się to dopiero w 1930 roku, kiedy to powstała świątynia nosząca cechy modernistyczne z ekspresjonistycznym szykiem zaprojektowana przez architekta Curta Steinberga (1880-1960) z Berlina. 
Architektura.
Jest to klinkierowa rotunda z dachem stożkowym i ażurową wieżą zwieńczoną wielometrowym krzyżem. Wysokie, czworokątne okna oświetlają wnętrze pokryte kopułowym sklepieniem. Prezbiterium jest tylko w małym stopniu podwyższone, naprzeciw niego są umieszczone ławki i prospekt organowy pochodzący z czasów budowy kościoła. Jedyny okrągły kościół Gorzowa ma swój urok i skłania do religijnej medytacji. W oknach prezbiterium są umieszczone współczesne witraże wykonane na pielgrzymkę papieża Jana Pawła II do ojczyzny w czerwcu 1997 roku.

</doc>
<doc id="2551457" url="https://pl.wikipedia.org/wiki?curid=2551457" title="Egzopasożyt">
Egzopasożyt



</doc>
<doc id="2551458" url="https://pl.wikipedia.org/wiki?curid=2551458" title="Gettin It (Album Number Ten)">
Gettin It (Album Number Ten)



</doc>
<doc id="2551459" url="https://pl.wikipedia.org/wiki?curid=2551459" title="Slanted and Enchanted">
Slanted and Enchanted

Slanted and Enchanted – debiutancki album amerykańskiej grupy indie rockowej Pavement.
W 2003 album został sklasyfikowany na 134. miejscu listy 500 albumów wszech czasów magazynu Rolling Stone. Magazyn Pitchfork Media nazwał album 5. najlepszym lat 90.
Lista utworów.
Wszystkie utwory napisane przez Stephena Malkmusa, z wyjątkiem "Two States" (autorstwa Scotta Kannberga).

</doc>
<doc id="2551465" url="https://pl.wikipedia.org/wiki?curid=2551465" title="Megaupload.com">
Megaupload.com



</doc>
<doc id="2551466" url="https://pl.wikipedia.org/wiki?curid=2551466" title="Dyskografia Too Shorta">
Dyskografia Too Shorta

Artykuł przedstawia dyskografię amerykańskiego rapera Too Shorta. Wydał on 16 solowych albumów, najnowszy "No Trespassing" zostanie wydany 28 lutego 2012 roku. Dotąd ukazały się 3 niezależne albumy i 4 kompilacje. W celu promocji płyt, Short wydał łącznie 24 single. Wystąpił na ponad 100 albumach różnych wykonawców.

</doc>
<doc id="2551471" url="https://pl.wikipedia.org/wiki?curid=2551471" title="Miika Ylipulli">
Miika Ylipulli

Miika Ylipulli (ur. 1 marca 1995) – fiński skoczek narciarski, reprezentant Kuusamon Era-Veikot. Młodszy brat innego skoczka narciarskiego, Anssiego Ylipulliego.
Na międzynarodowej arenie zadebiutował 21 lutego 2010 w Kranju podczas zawodów FIS Cup, oddając skok na odległość 88,0 m na skoczni normalnej.
W Libercu zdobył srebrny medal Zimowego Olimpijskiego Festiwalu Młodzieży Europy 2011 w konkursie drużynowym, w którym wystartował wraz z Miiką Taskinenem, Juho Ojalą i Jarkko Määttą.
Przed sezonem letnim w 2014 ogłosił zakończenie kariery sportowej z powodu słabych wyników.

</doc>
<doc id="2551472" url="https://pl.wikipedia.org/wiki?curid=2551472" title="Józef Bik">
Józef Bik

Józef Bik (od marca 1950 "Józef Bukar"; później używał również nazwiska "Józef Gawerski") (ur. 14 marca 1909 lub 24 kwietnia 1922 w Łańcucie, zm. w grudniu 2008 w Szwecji) – polski wojskowy pochodzenia żydowskiego. Oficer śledczy UB, kierownik Wydziałów Śledczych WUBP w Gdańsku i Katowicach, odpowiedzialny za represje wobec żołnierzy AK.
Życiorys.
Pochodził z rodziny żydowskiej z Łańcuta. Istnieją sprzeczne dane dotyczące daty urodzenia J. Bika: przed 1950 we wszystkich ankietach osobowych podawał on datę 14 marca 1909, a później datę 24 kwietnia 1922.
8 maja 1945 został starszym oficerem śledczym Sekcji VIII Wydziału I WUBP w Gdańsku, od 16 lipca 1945 zastępca kierownika, a od 12 listopada 1945 p.o. kierownika tej sekcji. Od 1 stycznia 1946 kierownik Wydziału IV „A” WUBP w Gdańsku. Jako śledczy wyróżniał się okrucieństwem. W WUBP w Gdańsku wraz z Janem Wołkowem prowadził latem 1946 śledztwo przeciw łączniczce i sanitariuszce 5 Brygady Wileńskiej AK Danucie Siedzikównie „Ince”, bijąc ją i poniżając. Przyczynił się do wydania na nią wyroku śmierci przez sąd 21 sierpnia 1946.
Śmierć „Inki” zapewniła Bikowi awans. Dokładnie sześć dni po egzekucji Danuty Siedzikówy (w dniu jej 18. urodzin) 3 września 1946 Józef Bik został oficerem śledczym Sekcji II Wydziału Śledczego w centrali Ministerstwie Bezpieczeństwa Publicznego w Warszawie. Do Warszawy jechał jako ceniony specjalista od „bandytyzmu”, odznaczony w ciągu jednego tylko roku (1946) Srebrnym Krzyżem Zasługi, Złotym Krzyżem Zasługi i Krzyżem Kawalerskim Orderu Odrodzenia Polski. Dwa lata później dostanie Złoty Krzyż Zasługi po raz drugi.
1 marca 1947 awansowany na porucznika i zastępcę naczelnika (a od 1 stycznia 1951 naczelnika) Wydziału Śledczego WUBP w Katowicach. Przesłuchiwał m.in. członków antysowieckich organizacji niepodległościowych Polskie Siły Demokratyczne i Polska Tajna Armia Wyzwoleńczo-Demokratyczna. Awansowany na kapitana zmienił nazwisko na Bukar. Zwolniony ze służby 15 marca 1953.
Nie wiadomo co robił po zwolnieniu ze służby i nie wiadomo dokładnie kiedy ponownie zmienił nazwisko na Józef Gawerski. W 1968 wyjechał do Szwecji. W 2003 napisał do IPN wniosek o potwierdzenie mu lat pracy w UB (1945–1953) oraz złożył pozew do Sądu Okręgowego w Katowicach o „rewaloryzację” renty.
W dniu 22 grudnia 2006 roku prokurator Oddziałowej Komisji Ścigania Zbrodni przeciwko Narodowi Polskiemu w Katowicach skierował do Sądu Rejonowego w Katowicach akt oskarżenia przeciwko Józefowi Bikowi, oskarżonemu o to, że w okresie 1948–1949 roku w Katowicach, będąc Zastępcą Naczelnika Wydziału Śledczego Wojewódzkiego Urzędu Bezpieczeństwa Publicznego w Katowicach, działając wspólnie i w porozumieniu z innymi funkcjonariuszami tego Urzędu przekroczył przysługującą mu władzę i znęcał się fizycznie i psychicznie nad pozbawionym wolności członkami niepodległościowej organizacji Polskie Siły Demokratyczne i Polska Tajna Armia Wyzwoleńczo–Demokratyczna oraz zmuszał ich do złożenia wyjaśnień określonej treści, tj. o przestępstwo z art. 239 § 1 kk z 1932 r. i art. 246 kk z 1932 r. i art. 251 kk z 1932 r. i art. 236 § 1 kk i art. 286 § 1 kk przy zast. art. 36 kk z 1932 r. w zw. z art. 2 ust. 1. i art. 3 Ustawy z dnia 18.12.1998 roku o IPN – KŚZpNP. W dniu 17 lipca 2009 r. Sąd Rejonowy Katowice – Wschód w Katowicach umorzył postępowanie karne w stosunku do oskarżonego w oparciu o art. 17 § 1 pkt 5 – ze względu na śmierć oskarżonego.

</doc>
<doc id="2551475" url="https://pl.wikipedia.org/wiki?curid=2551475" title="Jacek Jarzyna">
Jacek Jarzyna

Jacek Jarzyna (ur. 2 lutego 1969) – polski aktor i reżyser teatralny oraz dubbingowy. W 1992 roku ukończył studia na PWST w Warszawie. Aktor jest związany z wieloma teatrami w Warszawie.

</doc>
<doc id="2551477" url="https://pl.wikipedia.org/wiki?curid=2551477" title="Kōnin">
Kōnin

 – 49. cesarz Japonii, panował w latach 770-781. Wstąpił na tron po śmierci władczyni Shōtoku (wcześniej panującej jako Kōken), ciesząc się poparciem rodu Fujiwara, który właśnie za jego panowania znacznie wzmocnił swoją pozycję. Spoczywa w kurhanie "Tahara no Higashi no Misasagi" (田原東陵), znajdującym się na obszarze miasta Nara, dawnej stolicy Japonii.

</doc>
<doc id="2551479" url="https://pl.wikipedia.org/wiki?curid=2551479" title="Jezioro Goszczewo">
Jezioro Goszczewo

 
Jezioro Goszczewo – jezioro w woj. kujawsko-pomorskim, w powiecie aleksandrowskim, w gminie Aleksandrów Kujawski, leżące na terenie Równiny Inowrocławskiej.

</doc>
<doc id="2551481" url="https://pl.wikipedia.org/wiki?curid=2551481" title="The Dublin Super Cup">
The Dublin Super Cup

The Dublin Super Cup - turniej piłkarski rozgrywany na Aviva Stadium w Dublinie, Irlandia. Jest rozgrywany w ciągu dwóch dni, ma charakter przedsezonowego sprawdzianu umiejętności i formy zawodników. W swojej formule jest on podobny do Emirates Cup, pucharu rozgrywanego na stadionie Arsenalu Londyn, czyli Emirates Stadium. Do tej pory odbyła się jedna edycja turnieju, w roku 2011.

</doc>
<doc id="2551482" url="https://pl.wikipedia.org/wiki?curid=2551482" title="Anastazja Doczenko">
Anastazja Doczenko



</doc>
<doc id="2551485" url="https://pl.wikipedia.org/wiki?curid=2551485" title="Stellvertreter Gauleiter">
Stellvertreter Gauleiter



</doc>
<doc id="2551486" url="https://pl.wikipedia.org/wiki?curid=2551486" title="Bazylika Narodzenia Maryi Panny (Rajecká Lesná)">
Bazylika Narodzenia Maryi Panny (Rajecká Lesná)

Bazylika Narodzenia Maryi Panny (słow. "Bazilika Narodenia Panny Márie") - bazylika mniejsza, znajdująca się w słowackiej miejscowości Rajecká Lesná, miejsce pielgrzymkowe.
Kamień węgielny położono w maju 1864 roku. Dwa lata później kościół uroczyście otwarto podczas święta Zesłania Ducha Świętego - przy tej okazji przeniesiono do środka gotycką rzeźbę Miłościwej Maryi Panny ("Milostivá socha Panny Márie s Ježiškom" lub "Frivaldská Panna Mária") z dotychczasowej romańsko-gotyckiej świątyni pod wezwaniem Królowej Aniołów z XIV wieku. Wkrótce potem stary kościół rozebrano, zostawiając jedynie absydę.
Bazylika jest wybudowana w stylu neogotyckim, na planie krzyża. Główne ramię ma 28 metrów, boczne 20 metrów. W głównym ołtarzu znajduje się wysoka na 145 centymetrów rzeźba Miłościwej Maryi Panny - powstała z ręki nieznanego rzeźbiarza około roku 1498. Po bokach stoją figury dwóch aniołów. W kościele są jeszcze dwa neogotyckie ołtarze w bocznych nawach - w prawej św. Józefa, w lewej św. Anny.
W marcu 2002 roku kościół został podniesiony do godności bazyliki mniejszej.
W pobliżu świątyni, na niewielkim wzgórzu, jest też kalwaria z cudownym źródełkiem. Tuż obok samej bazyliki umieszczono, w specjalnie wybudowanym budynku, największą słowacką szopkę z elementami narodowymi - tzw. Słowackie Betlejem ("Slovenský betlehem").

</doc>
<doc id="2551487" url="https://pl.wikipedia.org/wiki?curid=2551487" title="Bell MTS Place">
Bell MTS Place

Bell MTS Place – hala sportowa znajdująca się w Winnipeg w prowincji Manitoba w Kanadzie. Budowę rozpoczęto w 2003 roku, obiekt może pomieścić 15 004 kibiców hokeja, a podczas koncertów pojemność hali zwiększa się do 16 345 osób. Obecnie w obiekcie tym swoje mecze rozgrywa drużyna występująca w NHL – Winnipeg Jets. Hala znajduje się na terenie nieistniejącego domu towarowego Eaton's na powierzchni 41 000 m². Obecnie jest zarządzana przez "True North Sports &amp; Entertainment". Budynek został wzniesiony kosztem 133,5 milinów dolarów kanadyjskich. Została otwarta 16 listopada 2004 roku zastępując zburzoną Winnipeg Arena. Pierwotnie hala miała zostać nazwana "True North Centre" jednak prawo do nazewnictwa zdobyła firma telekomunikacyjna – Manitoba Telecom Services.
Od chwili otwarcia do 2011 roku była domowym lodowiskiem drużyny hokejowej występującej w American Hockey League – Manitoba Moose, jednak z chwilą przeniesienia drużyny Atlanta Thrashers do Winnipeg drużyna "Łosiów" zmieniła swoją lokalizację na St. John’s. Manitoba Moose powrócili do Winnipeg w 2015, znów grając w Bell MTS Place. 
Oprócz spotkań hokejowych, odbywają się tutaj koncerty. Sam budynek jest znany ze swoich doskonałych właściwości akustycznych.
Historia.
Po ogłoszeniu upadłości przez domu towarowego "Eaton's" w 2001 roku myślano o nowym zastosowaniu wolnego budynku. Proponowano m.in. stworzenie mieszkań lokatorskich, ale ostatecznie zdecydowano, iż najbardziej korzystnym rozwiązaniem w centrum miasta będzie zbudowanie hali widowiskowo-sportowej. Pomysł ten poparł burmistrz Glen Murray oraz "True North". Po krótkich, ale emocjonalnych sprzeciwach grup "Big Store" oraz "group hug", których ogólna liczba członków sięgała 180 osób, postanowiono ostatecznie, iż budynek po "Eaton's" zostanie zniszczony i w jego miejsce powstanie nowy kompleks rozrywkowy.
Budowa oficjalnie została rozpoczęta 16 kwietnia 2003 roku. Projekt obiektu został opracowany na podstawie obiektu handlowego "Eaton's" z 1905 roku, który wcześniej znajdował się przy "Portage Avenue". W celu uznania historycznej wartości obiektu postanowiono włączyć do projektu elewacji hali elementy czerwonej cegły. Wewnątrz budynku znajdują się obecnie pamiątki po poprzednim właścicielu, dwie tablice pamiątkowe dotyczące obydwu wojen światowych oraz posąg Timothy'iego Eatona.
Przeszłość.
W październiku 2006 MTS Centre doszło do renowacji hali. Poprawiono zaplecze sanitarne, aby zmniejszyć długie kolejki do ubikacji przy czym zainstalowano 352 węższe miejsca siedzące na widowni. Koszt rekonstrukcji wyceniono na 120 000 dolarów. Stworzono również strefę dla alergików tzw. "peanut-restricted".
Koncert Bon Jovi podczas Lost Highway Tour, który odbył się 9 grudnia 2007 był największym wydarzeniem od czasu otwarcia areny. Na trybunach zasiadło ponad 16 000 fanów zespołu z New Jersey. Rekord ten pobito podczas koncertu zespołu Metallica, który odbył się 12 października 2009. Spowodowano to było dopuszczeniem miejsc stojących do użytku.
MTS Centre było gospodarzem meczu towarzyskiego drużyn NHL 17 września 2006 pomiędzy Edmonton Oilers i Phoenix Coyotes. Sprzedano wszystkie dostępne wejściówki w ilości 15 015, jednak przed meczem usunięto 11 miejsc. Ostatecznie zwyciężyła drużyna Oilers 5–0. Później hala gościła również mecze towarzyskie byłej organizacji mającej siedzibę do 1996 roku w Winnipeg – Phoenix Coyotes z Calgary Flames 24 września 2008, mecz zakończył się wynikiem 3–2, na trybunach zasiadło 12 621 kibiców (co stanowiło 84% pojemności hali). Dokładnie rok później odbył się kolejny mecz towarzyski pomiędzy Edmonton Oilers i Tampa Bay Lightning. Zwyciężyła drużyna ze Stanów Zjednoczonych po dogrywce 4–3. 22 września 2010 ustanowiono drugi najlepszy wynik pod względem frekwencji na meczu towarzyskim w MTS Centre. Arena gościła obecnych zwycięzców Pucharu Stanleya – Chicago Blackhawks oraz Tampa Bay Lightning. Na trybunach zasiadło 14 092 widzów (94% pojemności hali). "Błyskawice" zwyciężyły 4–2.
29 października 2005 roku Mike Scott został milionowym użytkownikiem hali, dzięki czemu otrzymał parę biletów na wszystkie wydarzenia w 2006 roku.
W 2008 roku MTS Centre sprzedało 385 427 biletów. Wynik ten obejmuje wydarzenia niedotyczące rozgrywek hokejowych. Był to dziewiętnasty najczęściej odwiedzany wśród obiektów tego rodzaju na świecie, jedenasty wśród obiektów w Ameryce Północnej i trzeci w Kanadzie po Centre Bell w Montrealu (6. miejsce na świecie) oraz Air Canada Centre w Ottawie (5. miejsce na świecie). W 2009 roku był to 39. obiekt pod tym względem na świecie i 26. w Ameryce Północnej.
Amerykański zespół muzyczny Pearl Jam zagrał tutaj 17 września 2011 koncert będący częścią trasy koncertowej z okazji dwudziestolecia założenia zespołu.
Powrót NHL.
Od 1972 do 1996 drużyna Winnipeg Jets rozgrywała swoje mecze w roli gospodarza w obecnie zniszczonej Winnipeg Arena. W obliczu kłopotów finansowych organizacji przeniesiono zespół do stanu Arizona, zmieniając jednocześnie nazwę na Phoenix Coyotes. Zespół ten gra w NHL od sezonu 1996/1997.
W międzyczasie powstała idea powrotu zespołu NHL do Winnipeg. Sytuacja ta nabrała rozpędu po wybudowaniu hali MTS Centre, która została zbudowana za całkowicie prywatne pieniądze. Wróciły też pytania o przydatność hali jako miejsca spotkań ligi NHL. W tej chwili jest to najmniejsza hala w lidze (15 004 osób), będąc znacznie mniejszą halą od następnej najmniejszej Nassau Coliseum (16 234 widzów), w której gra New York Islanders.
Właściciele areny David Thomson i Mark Chipman, prezes "True North", będący potencjalnymi właścicielami zespołu NHL stwierdzili, że bieżąca wielkość hali jest wystarczająca dla drużyny NHL ze względu na możliwe zyski ze sprzedanej ilości biletów, gdyby frekwencja była większa niż na niektórych halach ligi NHL. Rzeczywiście – osiem drużyn, czyli ponad 26% ligi, posiada niższą frekwencję w porównaniu do pojemności hali (dane na podstawie sezonu 2010/2011)
W marcu 2010 roku powstało wiele spekulacji na temat porozumienia pomiędzy NHL i "Winnipeg group" dotyczących ewentualnej relokacji zespołu Phoenix Coyotes z powrotem do Winnipeg w sezonie 2011/2012, jeżeli drużyna z Arizony miałaby dalsze problemy z utrzymaniem zespołu. Ostatecznie Coyotes pozostali w Stanach Zjednoczonych.
19 maja 2011 kanadyjska gazeta "The Globe and Mail" poinformowała o możliwym przeniesieniu drużyny Atlanta Thrashers do Winnipeg. Sprawozdania te zostały później zdementowane przez True North mówiąc, iż "nie jest to prawdą i nie powstała taka transakcja". Dwanaście dni później sprawa, jednak została zakończona 31 maja 2011 roku. Podczas odbywającej się w MTS Centre konferencji prasowej potwierdzono sprzedaż zespołu Thrashers i przeniesienie zespołu do Winnipeg. W dniu 21 czerwca Rada Gubernatorów NHL zatwierdziła tą transakcję. W ramach przejścia zespołu do NHL w hali przeprowadzono niewielką renowację, aby doprowadzić ją do standardów ligi.
Manitoba Hockey Hall of Fame and Museum.
Manitoba Hockey Hall of Fame and Museum założone zostało w 1985 roku, kiedy to uhonorowano pierwszych członków. Pierwsza grupa wprowadzonych do Hali Sław była duża i obejmowała zawodników pochodzących z prowincji Manitoba, trenerów, konstruktorów i zespoły grające na imprezach międzynarodowych, krajowych, prowincjonalnych i lokalnych z poprzednich lat. Ceremonie wprowadzające do Hali Sław odbywały się do 1993 roku co pół roku lub co rok. Od 1995 odbywają się co dwa lata.
Manitoba Hockey Hall of Fame and Museum znajduje się w głównej części MTS Centre w centrum Winnipeg. Dzieli się na: część dotyczącą zawodników, znajdująca się w północno-wschodniej części budynku; dotyczącą konstruktorów znajdująca się w północno-zachodnim narożniku; dotyczącą mistrzów znajdująca się naprzeciwko ściany konstruktorów. Ponadto muzeum obejmuje część dotyczącą złotych medalistów igrzysk olimpijskich i pamiątki z tym związane. Do momentu przeniesienia muzeum do MTS Centre pod koniec 2004 roku obiekt ten znajdował się w Winnipeg Arena.

</doc>
<doc id="2551489" url="https://pl.wikipedia.org/wiki?curid=2551489" title="Miika Taskinen">
Miika Taskinen

Miika Taskinen (ur. 30 marca 1994) – fiński skoczek narciarski, reprezentant Ounasvaaran Hiihtoseura.
Na międzynarodowej arenie zadebiutował 15 lutego 2011 w Libercu podczas zawodów zimowego olimpijskiego festiwalu młodzieży Europy, oddając skok na odległość 80,0 m na skoczni normalnej. W konkursie drużynowym zdobył srebrny medal (skakał wraz z Miiką Ylipullim, Juho Ojalą i Jarkko Määttą).

</doc>
<doc id="2551490" url="https://pl.wikipedia.org/wiki?curid=2551490" title="Candy (Drippin’ Like Water)">
Candy (Drippin’ Like Water)

Candy (Drippin' Like Water) - singel amerykańskiego rapera Snoop Dogga, który promował album pt. "Tha Blue Carpet Treatment" z 2006 roku. Gościnnie wystąpili E-40, Tha Dogg Pound, Goldie Loc i MC Eiht. Utwór został wyprodukowany przez Rick Rocka. Sample były z utworu "9th Wonder (Blackitolism)", zespołu muzycznego Digable Planets. Do singla powstał klip.

</doc>
<doc id="2551491" url="https://pl.wikipedia.org/wiki?curid=2551491" title="Indawgyi">
Indawgyi

Indawgyi – największe jezioro Mjanmy i Azji Południowo-Wschodniej. Jezioro mierzy 13 kilometrów (8,1 mil) ze wschodu na zachód, i 24 km (15 mil) z północy na południe. Wokół jeziora leży ponad 20 miejscowości. Dominującymi grupami etnicznymi mieszkającymi w okolicach jeziora to Szanowie i Kaczinowie, którzy przede wszystkim uprawiają rolnictwo. Jezioro jest główną częścią Indawgyi Lake Wildlife Sanctuary.

</doc>
<doc id="2551492" url="https://pl.wikipedia.org/wiki?curid=2551492" title="Yamagata">
Yamagata



</doc>
<doc id="2551500" url="https://pl.wikipedia.org/wiki?curid=2551500" title="Blow The Whistle">
Blow The Whistle



</doc>
<doc id="2551503" url="https://pl.wikipedia.org/wiki?curid=2551503" title="Get Off the Stage">
Get Off the Stage



</doc>
<doc id="2551504" url="https://pl.wikipedia.org/wiki?curid=2551504" title="Juho Ojala">
Juho Ojala

Juho Ojala (ur. 17 marca 1995 w Kuusamo) – fiński skoczek narciarski, reprezentant Kuusamon Erä-Veikot. Medalista zimowego olimpijskiego festiwalu młodzieży Europy (2011), trzykrotny uczestnik mistrzostw świata juniorów (2012, 2013 i 2015). Medalista mistrzostw kraju.
Przebieg kariery.
Na międzynarodowej arenie zadebiutował 15 lutego 2011 w Libercu podczas zawodów indywidualnych zimowego olimpijskiego festiwalu młodzieży Europy, w których zajął 26. lokatę. Dwa dni później w konkursie drużynowym, w którym wystartował wraz z Miiką Ylipullim, Miiką Taskinenem i Jarkko Määttą, sięgnął po srebrny medal tej imprezy.
W sierpniu 2011 w Szczyrku zadebiutował w FIS Cupie, plasując się dwukrotnie w czwartej dziesiątce. Pierwsze punkty tego cyklu zdobył w grudniu 2011 w Notodden, gdzie był 11. i 23. W lutym 2012 wziął udział w konkursie drużynowym mistrzostw świata juniorów, zajmując 7. pozycję.
W sierpniu 2012, w ramach letniej edycji cyklu, zadebiutował w Pucharze Kontynentalnym, plasując się w Kuopio na 43. miejscu. W styczniu 2013 po raz drugi w karierze wystąpił w mistrzostwach świata juniorów – w konkursie indywidualnym był 16., a w zmaganiach drużynowych 8.
W marcu 2014 zdobył pierwsze punkty Pucharu Kontynentalnego, zajmując w drugim konkursie w Falun 28. pozycję. W lutym 2015 po raz trzeci i ostatni wziął udział w mistrzostwach świata juniorów notując takie same rezultaty jak dwa lata wcześniej – w konkursie indywidualnym ponownie był 16., a w zmaganiach drużynowych 8.
Latem 2015 zadebiutował w zawodach najwyższej rangi biorąc udział w Letnim Grand Prix. W konkursie głównym po raz pierwszy wystąpił 5 września 2015 w Czajkowskim, gdzie był 30. Punkty do klasyfikacji generalnej LGP zdobył również dzień później w tym samym miejscu, plasując się na 29. lokacie.
Do rywalizacji w Pucharze Świata po raz pierwszy przystąpił w styczniu 2016 w Sapporo, dwukrotnie odpadając w kwalifikacjach. W konkursie głównym zadebiutował 21 lutego 2016 w Lahti, gdzie zajął 44. miejsce. Dzień później w Kuopio wystąpił w konkursie drużynowym, plasując się z fińską reprezentacją na 8. pozycji. W kolejnych sezonach jeszcze trzykrotnie startował w kwalifikacjach do konkursów Pucharu Świata rozgrywanych w Finlandii, jednak ani razu nie awansował do konkursu głównego.
W oficjalnych zawodach międzynarodowych rozgrywanych pod egidą FIS po raz ostatni wystąpił w grudniu 2019, po czym zakończył karierę.
W 2018 zdobył brązowe medale mistrzostw kraju w konkursach indywidualnych na skoczni normalnej i dużej. W swojej karierze stawał również na podium konkursów drużynowych, największy sukces odnosząc w 2012, gdy z klubem z Kuusamo został letnim mistrzem Finlandii na skoczni normalnej.

</doc>
<doc id="2551510" url="https://pl.wikipedia.org/wiki?curid=2551510" title="John Jackson (1769–1845)">
John Jackson (1769–1845)

John Jackson (ur. 25 września 1769 w Londynie, zm. 7 października 1845 tamże) – angielski bokser z okresu walk na gołe pięści.
Do 1788 uprawiał boks amatorsko. Po zwycięstwie nad Williamem Futrellem i porażce w pojedynku z George'em Inglestonem, w czasie którego złamał nogę, w 1789 ogłosił zakończenie kariery. Po kilku latach powrócił aby 15 kwietnia 1795 w Hornchurch stoczyć pojedynek o tytuł mistrza Anglii wagi ciężkiej z Danielem Mendozą. Po trwającej dziesięć i pół minuty walce zwyciężył w dziewiątej rundzie i został mistrzem. Już w następnym roku zrezygnował z tytułu kończąc występy w ringu.
Po zakończeniu kariery otworzył w Londynie szkołę boksu popularną wśród wyższych sfer. Jednym z uczęszczających do niej był Lord Byron.
W roku 1992 został przyjęty do Międzynarodowej Bokserskiej Galerii Sław.

</doc>
<doc id="2551512" url="https://pl.wikipedia.org/wiki?curid=2551512" title="Rasy psów">
Rasy psów



</doc>
<doc id="2551517" url="https://pl.wikipedia.org/wiki?curid=2551517" title="The Dominion Northern Ontario Provincial Men’s Championship 2012">
The Dominion Northern Ontario Provincial Men’s Championship 2012

The Dominion Northern Ontario Mens Provincial Championships 2012, turniej wyłaniający mistrzów Northern Ontario mężczyzn w curlingu. Zawody odbyły się w dniach 5-11 lutego 2012 w Sault Ste. Marie, na lodowisku Soo Curlers Association. Zwycięzca wystąpi na Tim Hortons Brier 2012.
W zawodach brało udział 12 drużyn grających Round Robin. Pokonując w finale Mike’a Jakubo tytuł mistrzowski obronił Brad Jacobs.
Play-off.
Finał.
11 lutego 2012; 19:30
Półfinał.
11 lutego 2012; 14:00
1-2.
10 lutego 2012; 19:30
3-4.
10 lutego 2012; 14:00
Round Robin.
Sesja 1..
5 lutego 2012; 14:30
Sesja 2..
5 lutego 2012; 19:30
Sesja 3..
6 lutego 2012; 14:00
Sesja 4..
6 lutego 2012; 19:30
Sesja 5..
7 lutego 2012; 14:00
Sesja 6..
7 lutego 2012; 19:30
Sesja 7..
8 lutego 2012; 14:00
Sesja 8..
8 lutego 2012; 19:30
Sesja 9..
9 lutego 2012; 14:00
Sesja 10..
9 lutego 2012; 19:30
Sesja 11..
10 lutego 2012; 9:30

</doc>
<doc id="2551519" url="https://pl.wikipedia.org/wiki?curid=2551519" title="Cheduba">
Cheduba

Cheduba (birm.: မာန် အောင် ကျွန်း, znana również jako Manaung) – wyspa w Zatoce Bengalskiej blisko Ramree, wyspy należącej do Mjanmy. Ma powierzchnię około 523 km² i ludność około 60 000 mieszkańców, który składa się głównie z Birmańczyków i Arakanów.

</doc>
<doc id="2551520" url="https://pl.wikipedia.org/wiki?curid=2551520" title="Norberto Oberburger">
Norberto Oberburger

Norberto Oberburger (ur. 1 grudnia 1960) – włoski sztangista, złoty medalista olimpijski i mistrz świata z Los Angeles.
Brał udział w czterech igrzyskach (IO 80, IO 84, IO 88, IO 92). Zwyciężył w 1984 w wadze ciężkiej II, jednak dokonał tego pod nieobecność sportowców z części krajów Bloku Wschodniego, m.in. radzieckich sztangistów. Oprócz złota igrzysk na mistrzostwach świata w 1985 r. sięgnął po brązowy medal mistrzostw świata. Był srebrnym medalistą mistrzostw Europy w 1984 i brązowym w 1986.

</doc>
<doc id="2551523" url="https://pl.wikipedia.org/wiki?curid=2551523" title="Paul Sirba">
Paul Sirba

 
Paul David Sirba (ur. 2 września 1960 w Minneapolis, Minnesota, zm. 1 grudnia 2019 w Duluth, Minnesota) – amerykański duchowny katolicki, w latach 2009–2019 biskup Duluth w metropolii St. Paul i Minneapolis.
Życiorys.
Ukończył seminarium duchowne rodzinnej archidiecezji St. Paul i Minneapolis i w dniu 31 maja 1986 otrzymał święcenia kapłańskie. Pracował m.in. jako ojciec duchowny seminarium św. Jana Vianneya i w seminarium św. Pawła (które sam ukończył). Był wikariuszem generalnym archidiecezji od czerwca 2009.
15 października 2009 mianowany ordynariuszem diecezji Duluth w północno-wschodniej Minnesocie. Sakry udzielił mu 14 grudnia 2009 metropolita John Nienstedt.
Zmarł w Duluth na atak serca 1 grudnia 2019.

</doc>
<doc id="2551524" url="https://pl.wikipedia.org/wiki?curid=2551524" title="Adam Fergusson">
Adam Fergusson

Adam Dugdale Fergusson (ur. 10 lipca 1932 w Szkocji) – brytyjski dziennikarz, pisarz i polityk Partii Konserwatywnej.
Wykształcenie odebrał w Eton College oraz w Trinity College na Uniwersytecie Cambridge.
Przez jedną kadencję był deputowanym do Parlamentu Europejskiego. Od 1981 do 2001 roku pełnił funkcje wiceprzewodniczącego Międzynarodowej Unii Paneuropejskiej. Pracował jako dziennikarz w brytyjskich pismach „The Herald”, „The Statist” i „The Times”.
Jest autorem kilku książek, z których największą popularnością cieszy się „When money dies” wydana w 1975 roku. To historyczno-ekonomiczna książka opisująca społeczne i polityczne następstwa hiperinflacji w Republice Weimarskiej. Książka stała się ponownie sławna podczas kryzysu finansowego (2007-2009), a jej ceny na portalu eBay sięgały 1000 dolarów. W 2010 roku ukazało się wznowienie „When money dies”.
Jest także autorem architektoniczno-historycznego eseju „The Sack of Bath” poświęconego miastu Bath w hrabstwie Somerset oraz powieści „Scone”, „Roman Go Home” i „The Lost Embassy”. Większość z nich napisał w latach 60. i 70.
Pochodzi ze szlacheckiej rodziny szkockich baronetów. Jego dziadek, sir Charles Fergusson, był gubernatorem generalnym Nowej Zelandii.

</doc>
<doc id="2551526" url="https://pl.wikipedia.org/wiki?curid=2551526" title="Aurore Jean">
Aurore Jean

Aurore Jean z d. Cuinet (ur. 25 czerwca 1985 r. w Besancon) – francuska biegaczka narciarska, srebrna medalistka mistrzostw świata młodzieżowców.
Kariera.
Aurore zadebiutowała w zawodach Alpen Cup w Davos 11 grudnia 2004 roku, gdzie w biegu na 5 km techniką klasyczną zajęła 53. miejsce. Następnie pojawiła się na mistrzostwach świata juniorów w Rovaniemi, jednak nie osiągnęła tam dobrych wyników: była 50. w biegu łączonym, 29. w sprincie i 15. w biegu na 5 km techniką klasyczną. Prawie rok później uczestniczyła w mistrzostwach świata młodzieżowców w Kranju, zajmując 25. miejsce w biegu łączonym, 18. miejsce w sprincie i 21. miejsce w biegu na 10 km klasykiem. W Pucharze Świata zadebiutowała 16 grudnia 2006 roku w La Clusaz, gdzie zajęła 56. miejsce w biegu na 15 km techniką dowolną.
W 2007 roku wystąpiła na mistrzostwach świata młodzieżowców w Tarvisio, najlepszy wynik osiągając w sprincie klasykiem, który ukończyła na jedenastej pozycji. Nie cały rok później, na mistrzostwach świata młodzieżowców w Malles Venosta zdobyła srebrny medal w biegu na 10 km techniką klasyczną, ulegając tylko Rosjance Oldze Tiagaj. Wtedy też, 23 stycznia 2008 roku w Canmore Jean wywalczyła pierwsze pucharowe punkty, zajmując 30. miejsce w sprincie klasykiem. W 2009 roku wzięła udział w mistrzostwach świata w Libercu, tam była 25. w sprincie i 12. w biegu drużynowym wraz z Caroline Weibel.
Uczestniczyła także w igrzyskach olimpijskich w Vancouver w 2010 roku, gdzie w sprincie była 24., w biegu na 10 km stylem dowolnym 46., w biegu łaczonym na 15 km 32., a na 30 km klasykiem zajęła 14. miejsce. Wraz z koleżankami z reprezentacji: Karine Laurent Philippot, Cecile Storti i Celią Bourgeois zajęła na tych samych igrzyskach szóste miejsce w sztafecie. W 2011 roku brała udział w mistrzostwach świata w Oslo, gdzie jej najlepszym indywidualnym wynikiem było 31. miejsce w sprincie stylem dowolnym, a w sztafecie Francuzki w składzie: Aurore Jean, Laure Barthélémy, Celia Bourgeois i Emilie Vina zajęły trzynaste miejsce.
Po sezonie 2017/2018 zakończyła karierę.
Życie prywatne.
Aurore 16 maja 2010 roku wyszła za mąż na francuskiego biatlonistę Frédérica Jeana. Mieszka z mężem w Les Rousses, tam także odbył się ich ślub. Jej ulubionym zajęciem jest gotowanie i chodzenie do kina. Jej brat Julien jest pilotem helikoptera. Bardzo lubi biegać sprinty.

</doc>
<doc id="2551527" url="https://pl.wikipedia.org/wiki?curid=2551527" title="Michael Herrmann">
Michael Herrmann

Michael Herrmann (ur. 2 lutego 1994) – niemiecki skoczek narciarski, reprezentant SC Oberstdorf.
Na międzynarodowej arenie zadebiutował 13 grudnia 2009 w Einsiedeln podczas zawodów Alpen Cup, oddając skoki na odległość odpowiednio 110,0 m i 103,0 m na skoczni dużej.
W Libercu zdobył brązowy medal Zimowego Olimpijskiego Festiwalu Młodzieży Europy 2011 w konkursie drużynowym, w którym wystartował wraz z Ludwigiem Pohle, Michaelem Zachrau i Florianem Menzem.

</doc>
<doc id="2551530" url="https://pl.wikipedia.org/wiki?curid=2551530" title="Węgry na Zimowych Igrzyskach Olimpijskich Młodzieży 2012">
Węgry na Zimowych Igrzyskach Olimpijskich Młodzieży 2012

Węgry na Zimowych Igrzyskach Olimpijskich Młodzieży 2012, które odbywały się w Innsbrucku reprezentowało 9 zawodników.
Skład reprezentacji Węgier.
Biathlon.
Chłopcy 
Biegi narciarskie.
Chłopcy 
Hokej na lodzie.
Chłopcy
Dziewczęta
Narciarstwo alpejskie.
Chłopcy 
Dziewczęta
Short track.
Chłopcy
Dziewczęta
Sztafeta mieszana
Skoki narciarskie.
Chłopcy 

</doc>
<doc id="2551533" url="https://pl.wikipedia.org/wiki?curid=2551533" title="Ignacy Kapica Milewski">
Ignacy Kapica Milewski

Ignacy Kapica Milewski (Ignacy Wawrzyniec Hiacynt Kapica Milewski) h. Tuczyński (ur. 15 sierpnia 1763 w Żędzianach, parafia Tykocin, zm. około 4 stycznia 1817 w Brzeźnicy koło Brańska) – wiceregent archiwum grodzkiego w Brańsku, autor herbarza, kopista akt.
Życiorys.
Syn Dominika i Marianny Makowskiej. Uczęszczał do szkoły parafialnej ojców misjonarzy w Tykocinie, a potem do kolegium pijarskiego w Łomży. Dwaj jego bracia wybrali karierę wojskową, trzeci został duchownym, a Ignacy trafił, zapewne na początku lat 80. XVIII w., do kancelarii grodzkiej i ziemskiej w Brańsku. Od początku jego działalności jego zainteresowania krążyły wokół genealogii. Już w 1783 r. sporządził tablicę genealogiczną swego rodu, którą wpisano do akt ziemskich w Tykocinie.
Archiwum brańskie zaliczano do największych na Podlasiu i znajdowało się w obrębie zabudowanym placu dworu królewskiego (przy obecnej ul. Senatorskiej). W połowie lat 80. XVIII w. starosta szczyrzycki i pan na Boćkach Piotr Potocki nakazał Kapicy kopiowanie akt z Podlasia i wschodniego Mazowsza do swojego prywatnego archiwum. Realizując zlecenie Kapica wykonywał kopie i wypisy z archiwów ziemskich w Brańsku, a także w Drohiczynie, Goniądzu, Łomży, Mielniku, Nurze, Surażu, Tykocinie, Wiźnie, Zambrowie i innych miejscowościach.
W sprawozdaniach z działalności z satysfakcją donosił, że dokumenty: "...nadpsute i nadbutwiałe, już już znikające, przez wypisanie extraktami są teraz ocalone i ożywione". Pierwszy etap pracy obejmował wykonanie kopii na około ośmiu tysiącach kart, za co wynagrodzenie wyniosło dwa tysiące dukatów. Prace kontynuowano, a umówiona zapłata miała wynosić tym razem trzy tysiące dukatów. Zamawiający jednak zmarł, jednak Ignacy nadal wykonywał kopie. W rezultacie powstał zbiór dokumentów, który zalicza się współcześnie do najbogatszych i najcenniejszych źródeł do historii Podlasia i Mazowsza północno-wschodniego.
W 1799 Kapica Milewski urządził bogatą bibliotekę przy klasztorze i seminarium ojców misjonarzy w Tykocinie.
Kapica miał nadzieję na wydanie swojego herbarza przez warszawskie Towarzystwo Przyjaciół Nauk; zrzekł się nawet należnego mu honorarium. Herbarz został jednak wydany dopiero w 1870, a więc po śmierci autora, pod tytułem "Herbarz Ignacego Kapicy Milewskiego (dopełnienie Niesieckiego") (Kraków 1870). Dzieło to ukazało się nakładem Biblioteki XX. Czartoryskich w Sieniawie z wstępem Zygmunta Glogera, który podjął się opracowania i zaopatrzył w tytuł: . 
Ignacy Kapica zmarł w wieku 54 lat. 6 stycznia 1817 został pochowany na cmentarzu miejskim (obecnie prawosławnym) w Brańsku.

</doc>
<doc id="2551534" url="https://pl.wikipedia.org/wiki?curid=2551534" title="Gundobald zw. Ballomer">
Gundobald zw. Ballomer

Gundobald (Gundoald) zwany Ballomer zm. 585 – prawdopodobnie nieślubny syn Chlotara I, króla Franków.
Nie został formalnie uznany przez ojca oraz braci. Po śmierci ojca w 561 roku pozostali bracia podzielili się królestwem Franków, a on został wygnany. Udał się prawdopodobnie do Konstantynopola. Otrzymał on tam wsparcie od cesarza Maurycjusza. Gundobald otrzymawszy wsparcie wojskowe i finansowe wylądował w Marsylii. Jego celem było utworzenie własnego państwa na południu dzisiejszej Francji. Po wylądowaniu zdobył sobie dosyć szerokie wsparcie możnych, którzy liczyli na osłabienie władzy królewskiej. W tajemnicy prowadził również rozmowy ze swymi bratankami Chlotarem II i Childebertem II. W czasie walk Gundobald zdobył Poitiers i Tuluzę i najechał tereny burgundzkie. W marcu 584 roku Gundobald ogłosił się królem. Jego działania spowodowały reakcję Guntrama I, który ogłosił, że Gundobald jest tylko synem młynarza o imieniu Ballomer. W krótkim czasie wojska Guntrama rozbiły siły Gundobalda i zmusiły go do odwrotu w kierunku Pirenejów. Zginął w potyczce lub został stracony w rejonie Comminges. Prawdopodobnie pozostawił w Konstantynopolu żonę i dwóch synów.

</doc>
<doc id="2551536" url="https://pl.wikipedia.org/wiki?curid=2551536" title="Biggie &amp; Tupac">
Biggie &amp; Tupac

Biggie &amp; Tupac – film dokumentalny produkcji brytyjskiej z 2002 roku. Materiał był kręcony w miejscach, w których wychowywali się obaj artyści (Tupac i Biggie) oraz wykorzystano rzadko publikowane nagrania archiwalne.
Fabuła.
Dokument opisuje kulisy incydentów, w których zginęły dwie gwiazdy amerykańskiego hip-hopu. Tupac Shakur znany także jako 2Pac, Makaveli został postrzelony 7 września 1996 roku w Las Vegas (zmarł 6 dni później). Christopher Wallace (czyli The Notorious B.I.G. lub Biggie Smalls) zginął 9 marca 1997 roku w Los Angeles, również był ofiarą postrzału z broni palnej. Spór obu raperów był częścią większego konfliktu artystów z Zachodniego Wybrzeża z artystami ze Wschodniego Wybrzeża. Film tłumaczy, w jaki sposób morderstwa te były ze sobą związane oraz jak wielki wpływ na całą sprawę miała zorganizowana grupa przestępcza działająca w policji Los Angeles. Zawarte są w nim m.in. wywiad z Marionem "Suge" Knightem, magnatem hip-hopowym i współtwórcą wytwórni Death Row Records, przedstawicielem Zachodniego Wybrzeża w konflikcie.

</doc>
<doc id="2551537" url="https://pl.wikipedia.org/wiki?curid=2551537" title="Pietro Lombardi">
Pietro Lombardi

Pietro Lombardi (ur. 6 czerwca 1922, zm. 5 października 2011) – włoski zapaśnik. Złoty medalista olimpijski z Londynu.
Walczył w obu stylach, jednak sukcesy międzynarodowe odnosił w stylu klasycznym. Zawody w 1948 roku były jego pierwszymi igrzyskami olimpijskimi, triumfował w stylu klasycznym w wadze muszej (do 52 kg). Brał udział również w IO 52. Dwukrotnie był brązowym medalistą mistrzostw świata (1950 i 1955). Mistrzem Włoch zostawał w obu stylach: klasycznym (1946, 1947, 1948, 1949, 1950 i 1952) oraz wolnym (1947, 1949 i 1951).

</doc>
<doc id="2551539" url="https://pl.wikipedia.org/wiki?curid=2551539" title="Order Georgi Dimitrowa">
Order Georgi Dimitrowa

Order Georgi Dimitrowa (bułg. Орден Георги Димитров) – jednoklasowe najwyższe odznaczenie państwowe Bułgarii, ustanowione w 1950.
Historia.
Order Georgi Dimitrowa został ustanowiony 17 czerwca 1950 dekretem Prezydium Zgromadzenia Narodowego. Autorem pierwotnego projektu był rzeźbiarz K. Lazarow i częściowej zmiany projektu przedłożonego grawer Onik Odabashyan.
Do roku 1952 był produkowany w prywatnej pracowni, a następnie w mennicy państwowej.
Pierwszym kawalerem orderu został 17 czerwca 1950 premier Bułgarskiej Republiki Ludowej Wyłko Czerwenkow.
Order został zniesiony 21 marca 1991 dekretem nr 1094 7-go Wielkiego Zgromadzenia Narodowego (Konstytuanty).
Zasady nadawania.
Order przyznawany był obywatelom Bułgarii oraz cudzoziemcom za wybitne osiągnięcia, wkład w obronę wolności i niepodległości Bułgarii oraz szczególne zasługi w budowaniu socjalizmu. Order nadawano automatycznie wszystkim osobom, które zostały uhonorowane tytułem Bohatera Bułgarskiej Republiki Ludowej i Bohatera Pracy Socjalistycznej.
Opis odznaczenia.
Odznakę stanowi medalion wykonany ze złota o wadze 31,6 gramów pokryty czerwoną emalią, na którym przedstawiono w złocie popiersie Georgi Dimitrowa z lewego profilu. Medalion posiada białą obwódkę. W dolnej części orderu znajduje się emaliowana na czerwono wstążka z napisem ГЕОРГИ ДИМИТРОВ. Po obu stronach medalionu przedstawiono snopki z kłosów pszenicy. W górnej części w miejscu ich zbiegania się umieszczono małą emaliowaną pięcioramienną gwiazdę, na dole zaś sierp i młot. Wymiary orderu – 45 na 42 mm.
Order zawieszony jest za pomocą pierścienia przewleczonego przez uszko przymocowane do gwiazdki na pięciokątnej blaszce obciągniętej ciemnoczerwoną wstążką z czerwonych paskami na brzegach. Przyznanie do końca 1950 roku ordery nie posiadały wstążki i były mocowane na agrafkę lub śrubkę.
Rewers Orderu jest całkowicie gładki z dwoma niewielkimi otworkami.
Baretka orderu w kolorze ciemnoczerwonym z dwoma czerwonymi paskami na brzegach.

</doc>
<doc id="2551542" url="https://pl.wikipedia.org/wiki?curid=2551542" title="Kościół Pierwszych Męczenników Polski w Gorzowie Wlkp.">
Kościół Pierwszych Męczenników Polski w Gorzowie Wlkp.



</doc>
<doc id="2551544" url="https://pl.wikipedia.org/wiki?curid=2551544" title="Joel Obi">
Joel Obi

Joel Chukwuma Obi (ur. 22 maja 1991 w Lagos) – środkowy lub boczny pomocnik reprezentacji Nigerii i włoskiego klubu występującego w Serie B – Reggina.
Kariera klubowa.
Lata juniorskie.
Karierę piłkarską rozpoczął w nigeryjskim NEPA Lagos. Wkrótce jednak przeniósł się do Włoch, gdzie wraz z rodzicami zamieszkał w Parmie. Do Interu trafił jako 14-latek w 2005 r. dzięki grze w rozgrywkach Torneo Scirea adresowanych dla lokalnych szkółek piłkarskich. Jako młodzieżowiec występował w drużynie U-17, z którą zdobył tytuł Mistrza Włoch w sezonie 2006/07 (zdobył wówczas pięknego gola decydującego o tytule) oraz U-19 "Nerazzurrich".
Inter.
Oficjalnie w barwach mediolańskiego Interu Joel Obi zadebiutował w dniu 29 września 2010 w meczu 2. kolejki fazy grupowej Ligi Mistrzów sezonu 2010/11, w którym Inter mierzył się z Werderem Brema (4:0). Joel zmienił w 80. minucie schodzącego z boiska Dejana Stankovicia.
Debiut piłkarza w Serie A nastąpił 17 października 2010 roku w meczu przeciwko Cagliari Calcio, w którym to zmienił w 66. minucie Coutinha. Inter wygrał ten mecz 1:0 dzięki bramce Samuela Eto'o.
W styczniu 2011 roku połowa karty została sprzedana klubowi z Parmy razem z Nwankwo Obiora. Wspólną decyzją obu ekip Obi pozostał w drużynie Interu do zakończenia sezonu 2011/12. W styczniu 2012 Nerazzurri wykupili prawa do niego za 3,5 mln euro. 29 kwietnia 2012 r. strzelił pierwszą bramkę dla Mediolańczyków w meczu z Ceseną. 4 października 2012 zdobył w meczu Ligi Europy z Neftczi Baku bramkę, która równocześnie była 500. golem Interu w rozgrywkach międzynarodowych. Sezon 2012/2013 był dla niego bardzo nieudany, gdyż większość czasu był kontuzjowany. Kontrakt wiążący go z Interem obowiązuje do czerwca 2017 r. i z tego tytułu pobiera 0,6 mln euro rocznie.
Parma.
2 września 2013 został przez Inter na rok wypożyczony do Parma F.C..
Kariera reprezentacyjna.
Pierwsze spotkanie w barwach narodowych Nigerii Joel Obi zaliczył 9 lutego 2011 w meczu towarzyskim z Sierra Leone w Lagos. Debiut ten umożliwiła mu kontuzja powołanego wcześniej Ikechukwu Ibenegbu. Do tej pory zagrał w niej 12-krotnie.
Styl gry.
Ten lewonożny pomocnik może występować zarówno na boku jak i na środku linii pomocy. Potrafi zarazem atakować i bronić. Odznacza się dynamiką, która pomaga mu w rajdach w których schodzi z bocznych sektorów boiska do środka.
Statystyki.
Klubowe.
Stan na 2 września 2013.

</doc>
<doc id="2551546" url="https://pl.wikipedia.org/wiki?curid=2551546" title="Sean Chen">
Sean Chen

Sean Chen (; ur. 13 października 1949), tajwański polityk i ekonomista, wicepremier Republiki Chińskiej w latach 2010–2012. Premier Republiki Chińskiej od 6 lutego 2012 do 18 lutego 2013.
Życiorys.
Sean Chen urodził się w 1949. W 1971 ukończył prawo (studia licencjackie) na Narodowym Uniwersytecie Tajwańskim, na którym dwa lata później ukończył też studia LLM. W latach 1978–1979 był stypendystą na Uniwersytecie Johanna Wolfganga Goethego we Frankfurcie nad Menem.
W latach 1975–1984 pracował w bankach TaipeiBank oraz Farmers Bank of China. Od 1984 do 1989 wchodził w skład kierownictwa drugiego z nich. W 1989 rozpoczął trwającą do 2002 pracę w Ministerstwie Finansów. Początkowo pełnił funkcję zastępcy dyrektora generalnego w Biurze Spraw Walutowych (1989-1994), następnie dyrektora generalnego w Departamencie Ubezpieczeń (1994-1995) oraz dyrektora generalnego w Biurze Spraw Walutowych (1995-1998). W latach 1998–2002 zajmował stanowisko wiceministra finansów.
Od 2002 do 2004 był prezesem tajwańskiej giełdy papierów wartościowych, a w latach 2004–2007 prezesem banku Taiwan Cooperative Bank. W latach 2007–2008 stał na czele korporacji KGI Securities Company Limited, w 2008 na czele holdingu SinoPac Holdings. Od 2008 do 2010 pełnił funkcję ministra w Komisji Nadzoru Finansowego. 17 maja 2010 objął stanowisko wicepremiera w rządzie Wu Den-yih.
31 stycznia 2012, po wygranych wyborach, prezydent Ma Ying-jeou desygnował go na stanowisko nowego szefa rządu. Tego samego dnia Chen przedstawił skład gabinetu, który został zaprzysiężony 6 lutego 2012. Na stanowisku premiera zastąpił Wu Den-yih, który 20 maja 2012 objął urząd wiceprezydenta.
W styczniu 2013 roku złożył urząd premiera ze względu na problemy zdrowotne. 18 lutego 2013 zastąpił go na tym stanowisku Jiang Yi-huah.

</doc>
<doc id="2551548" url="https://pl.wikipedia.org/wiki?curid=2551548" title="On-screen display">
On-screen display

On-screen display, OSD – technologia ustawiania parametrów urządzenia przez wyświetlenie na jego wyświetlaczu menu, w którym można dokonać wyboru funkcji urządzenia i ustawić jego parametry.
Uruchomienie funkcji OSD najczęściej można dokonać klawiszem "menu" pilota zdalnego sterowania.

</doc>
<doc id="2551550" url="https://pl.wikipedia.org/wiki?curid=2551550" title="Harry Flynn">
Harry Flynn

 
Harry Joseph Flynn (ur. 2 maja 1933 w Schenectady, Nowy Jork, zm. 22 września 2019 w St. Paul, Minnesota) – amerykański duchowny katolicki, emerytowany arcybiskup Saint Paul i Minneapolis.
Święcenia kapłańskie otrzymał 28 maja 1960 i został kapłanem rodzinnej diecezji Albany. 19 kwietnia 1986 otrzymał nominację na koadiutora biskupa Lafayette w Luizjanie. Sakry udzielił mu ordynariusz Albany Howard Hubbard. Sukcesję przejął 15 maja 1989. Po kilku latach mianowany koadiutorem arcybiskupa St. Paul i Minneapolis. Sukcesję przejął 8 września 1995.
Podczas swej posługi w St. Paul i Minneapolis znany był ze swej pasterskiej dobroci i zainteresowania potrzebami indywidualnych osób. Wyróżnił się też stanowczym i zdecydowanym podejściem do sprawy nadużyć seksualnych duchownych. Był w latach 2002–2003 przewodniczącym komisji ds. nadużyć. Zaangażował się też mocno w formację duchową kleru, zakonników i ludzi świeckich z archidiecezji. Często służył jako rekolekcjonista, chętnie pomagał też księżom w spowiadaniu wiernych. Na rok przed przejściem na emeryturę otrzymał do pomocy koadiutora (z prawem następstwa), który objął po nim sukcesję w dniu 2 maja 2008.

</doc>
<doc id="2551553" url="https://pl.wikipedia.org/wiki?curid=2551553" title="José Hibert Ruiz">
José Hibert Ruiz

José Hibert Alberto Ruiz Vázquez (ur. 25 maja 1987 w Leónie) – meksykański piłkarz występujący na pozycji środkowego pomocnika, obecnie zawodnik Chiapas.
Kariera klubowa.
Ruiz pochodzi z miasta León i jest wychowankiem tamtejszego zespołu Club León. Do seniorskiej drużyny, występującej wówczas w drugiej lidze meksykańskiej, został włączony jako dziewiętnastolatek, początkowo pełniąc rolę rezerwowego. Po upływie kilkunastu miesięcy wywalczył sobie jednak pewne miejsce w wyjściowej jedenastce i w wiosennym sezonie Clausura 2007 dotarł ze swoją drużyną do finału rozgrywek Primera División A. Rok później, podczas sezonu Clausura 2008, wygrał natomiast z Leónem drugą ligę, jednak wobec porażki w decydującym o awansie dwumeczu z Indios sukces ten nie zaowocował promocją do najwyższej klasy rozgrywkowej. W wiosennym sezonie Bicentenario 2010 po raz drugi doszedł natomiast do finału drugiej ligi meksykańskiej, a ogółem w barwach Leónu występował przez blisko pięć lat, bezskutecznie walcząc o awans do pierwszej ligi. W styczniu 2011 przeszedł do innej drugoligowej ekipy – Atlante UTN z siedzibą w Nezahualcóyotl, będącego filią pierwszoligowego Atlante FC. Tam spędził pół roku bez większych sukcesów.
Latem 2011 Ruiz na zasadzie wypożyczenia przeniósł się do pierwszoligowego Querétaro FC, w którego barwach za kadencji szkoleniowca José Cardozo zadebiutował w meksykańskiej Primera División, 24 lipca 2011 w przegranym 1:2 spotkaniu z Américą. Od razu został kluczowym graczem środka pola i premierowego gola w pierwszej lidze strzelił 1 października tego samego roku w wygranej 1:0 konfrontacji z Guadalajarą. Barwy zespołu Querétaro, będącego wówczas rewelacją rozgrywek, reprezentował przez sześć miesięcy, a dzięki udanym występom w styczniu 2012 trafił do najwyższej klasy rozgrywkowej na stałe, podpisując umowę z drużyną Jaguares de Chiapas z miasta Tuxtla Gutiérrez. Tam również grał przez pół roku, jednak wyłącznie jako rezerwowy, po czym przeszedł do ekipy Monarcas Morelia. Tam w jesiennym sezonie Apertura 2013 zdobył puchar Meksyku – Copa MX, zaś w 2014 roku wygrał superpuchar kraju – Supercopa MX, pełniąc jednak głównie rolę rezerwowego. W 2015 roku zajął natomiast z Morelią drugie miejsce w krajowym superpucharze.
W styczniu 2016 Ruiz udał się na półroczne wypożyczenie do ekipy Pumas UNAM ze stołecznego miasta Meksyk, z którą nie odniósł poważniejszych osiągnięć, po czym – również na zasadzie wypożyczenia – powrócił do Chiapas FC (kontynuatora tradycji Jaguares).

</doc>
<doc id="2551555" url="https://pl.wikipedia.org/wiki?curid=2551555" title="Wanderers Montevideo">
Wanderers Montevideo



</doc>
<doc id="2551557" url="https://pl.wikipedia.org/wiki?curid=2551557" title="Egzarchat apostolski Istambułu">
Egzarchat apostolski Istambułu

Egzarchat apostolski Istambułu – jednostka administracyjna kościoła greckokatolickiego w Turcji, powstała w 1911. Od 1957 pozostaje "sede vacante". W 2009 liczyła 25 wiernych i ani jednego kapłana.

</doc>
<doc id="2551558" url="https://pl.wikipedia.org/wiki?curid=2551558" title="US Open 2012 (mityng lekkoatletyczny)">
US Open 2012 (mityng lekkoatletyczny)

1. US Open – halowy mityng lekkoatletyczny, który odbył się 28 stycznia 2012 w Madison Square Garden w Nowym Jorku. Zawody były pierwszymi w kalendarzu IAAF Indoor Permit Meetings w sezonie 2012.

</doc>
<doc id="2551562" url="https://pl.wikipedia.org/wiki?curid=2551562" title="Pałka EMS">
Pałka EMS

Pałka EMS – stworzona w USA przez firmę RRB Systems. Oryginalna - amerykańska nazwa tej pałki to Rapid Rotation Baton (RRB). W Polsce i Niemczech używa się nazwy EMS. Pałka jest wykorzystywana przez policję w USA i Niemczech. W Polsce tę pałkę na wyposażeniu posiada Straż Ochrony Kolei. Służy jako środek przymusu bezpośredniego (ŚPB), głównie do wykonywania chwytów obezwładniających oraz do dźwigni transportowych przy doprowadzaniu osób zatrzymanych np. do komendy policji. Pałka zakończona jest mosiężną wkręcaną końcówką, która służy do wybijania szyb.

</doc>
<doc id="2551565" url="https://pl.wikipedia.org/wiki?curid=2551565" title="Departament San Pedro">
Departament San Pedro

Departament San Pedro – jeden z 17 departamentów argentyńskiej prowincji Misiones. Stolicą departamentu jest miasto San Pedro.
Powierzchnia departamentu wynosi 3426 km². Na obszarze tym w 2010 roku mieszkało 31 050 ludzi, a gęstość zaludnienia wynosiła 9,1 mieszkańców/km².
Od zachodu graniczy z Brazylią. Wokół niego znajdują się departamenty: General Manuel Belgrano, Eldorado, Montecarlo oraz Guaraní.

</doc>
<doc id="2551566" url="https://pl.wikipedia.org/wiki?curid=2551566" title="Archieparchia Konstantynopola">
Archieparchia Konstantynopola

Archieparchia Konstantynopola – archieparchia kościoła ormiańskokatolickiego, obejmująca teren całej Turcji. Powstała w 1928. Arcybiskupem jest od 2015 Boghos Lewon Zekian. Arcybiskupem koadiutorem w latach 2006 – 2014 był Kévork Khazoumian.

</doc>
<doc id="2551568" url="https://pl.wikipedia.org/wiki?curid=2551568" title="Legenda (film 2005)">
Legenda (film 2005)

Legenda – polski horror z 2005 roku w reżyserii Mariusza Pujszy.
Obsada.
oraz

</doc>
<doc id="2551569" url="https://pl.wikipedia.org/wiki?curid=2551569" title="Dania na Letnich Igrzyskach Olimpijskich 1900">
Dania na Letnich Igrzyskach Olimpijskich 1900

Danię na II Letnich Igrzyskach Olimpijskich w roku 1900 w Paryżu reprezentowało 13 zawodników startujących w pięciu dyscyplinach.

</doc>
<doc id="2551572" url="https://pl.wikipedia.org/wiki?curid=2551572" title="TKi1">
TKi1

TKi1 – polskie oznaczenie parowozu tendrzaka pruskiej serii T91 (późniejsze oznaczenie Baureihe 900-2).
Historia.
Pruskie parowozy serii T9.1 budowano w latach 1892–1901. Ogółem powstało 426 parowozów pruskich. Po I wojnie światowej 43 egzemplarze znalazły się w służbie PKP oraz 3 parowozy na kolejach Wolnego Miasta Gdańsk. Służyły do prowadzenia lekkich pociągów towarowych, osobowych oraz manewrów. 
W czasie kampanii wrześniowej około 23 egzemplarze TKi1 zostały zdobyte przez Rosjan. Po wojnie w Polsce eksploatowano 4 parowozy serii. 

</doc>
<doc id="2551573" url="https://pl.wikipedia.org/wiki?curid=2551573" title="Numeracja skryta">
Numeracja skryta

Numeracja skryta – sposób numeracji telefonicznej w układach wielocentralowych polegający na tym, że wskaźnik międzycentralowy jest integralną częścią numeru abonenta i jest przekazywany do centrali zawsze niezależnie od położenia abonenta inicjującego połączenie. Numeracja skryta jest stosowana powszechnie na poziomie lokalnej lub strefowej sieci telefonicznej oraz na poziomie numeracji krajowej w przypadku stosowania zamkniętego planu numeracji.
Zaletą numeracji skrytej jest to, że dzwoniący nie musi znać struktury sieci i wskaźników międzycentralowych (są one zawarte w numerze). Wadą numeracji skrytej jest to, że konieczne jest wybieranie większej liczby cyfr numeru telefonicznego w połączeniach lokalnych w obrębie jednej centrali lub jednej strefy numeracyjnej.
Przeciwieństwem numeracji skrytej jest numeracja jawna.

</doc>
<doc id="2551576" url="https://pl.wikipedia.org/wiki?curid=2551576" title="Olividae">
Olividae



</doc>
<doc id="2551577" url="https://pl.wikipedia.org/wiki?curid=2551577" title="Antoni Szymborski">
Antoni Szymborski

Antoni Szymborski (ur. w 1831 w Czartkach Wielkich, zm. w marcu 1881 w Warszawie) – polski pamiętnikarz, powstaniec wielkopolski (1848) i styczniowy. Dziadek poetki Wisławy Szymborskiej (1923–2012).
Życiorys.
Pochodził z rodziny ziemiańskiej, urodził się w Czartkach Wielkich koło Kalisza jako pogrobowy syn powstańca listopadowego, Antoniego. W 1848, w czasie Wiosny Ludów porzucił szkołę i wyjechał do Wielkiego Księstwa Poznańskiego, gdzie wziął udział w powstaniu. Po jego upadku więziony w poznańskiej Cytadeli, twierdzy w Kostrzynie i twierdzy magdeburskiej. Rok później rozpoczął podróż po Europie, w trakcie której odwiedził m.in.: Węgry, gdzie walczył pod dowództwem Józefa Bema w powstaniu węgierskim, Włochy, Szwajcarię i Turcję. Później udał się do USA. W 1863 wrócił do Królestwa Polskiego, by wziąć udział jako dowódca partii w powstaniu styczniowym. Po jego klęsce więziony przez dwa i pół roku w Cytadeli Warszawskiej. Dnia 13 czerwca 1868 ożenił się, a w dwa lata później urodził się jego syn Wincenty; żona niebawem go opuściła, zabierając syna. Pod koniec lat 70. XIX wieku przyjął posadę rządcy w majątku Duchnice, zmarł w marcu 1881.
Pod koniec życia zaczął pisać przeznaczony dla syna pamiętnik; rękopis odnalazła w początku lat 60. XX w. na strychu siostra Wisławy Szymborskiej. Fragmenty zostały opublikowane w „Życiu Literackim” (w związku z setną rocznicą powstania styczniowego), ponadto wykorzystała go Jadwiga Chudzikowska przy pisaniu biografii Bema (wydanej w 1990); całość została wydana w 2000 r., z przedmową Stefana Bratkowskiego (którego prastryj służył w oddziale Szymborskiego).

</doc>
<doc id="2551581" url="https://pl.wikipedia.org/wiki?curid=2551581" title="Mistrzostwa Świata w Sztafecie Maratońskiej 1996">
Mistrzostwa Świata w Sztafecie Maratońskiej 1996

3. Mistrzostwa Świata w Sztafecie Maratońskiej – zawody lekkoatletyczne, które odbyły się 13 i 14 kwietnia 1996 roku w Kopenhadze.
Do mistrzostw przystąpiło 282 zawodników skupionych w 34 reprezentacjach narodowych. Zawody śledziło pierwszego dnia 1500 i drugiego 3000 widzów.

</doc>
<doc id="2551582" url="https://pl.wikipedia.org/wiki?curid=2551582" title="Armando Zamorano">
Armando Zamorano

Armando Cipriano Zamorano Flores (ur. 3 października 1993 w Autlán) – meksykański piłkarz występujący na pozycji środkowego pomocnika, obecnie zawodnik Querétaro.
Kariera klubowa.
Zamorano rozpoczynał swoją karierę piłkarską w czwartoligowym zespole Cañeros del Grullo, w którego barwach krótko występował w rozgrywkach Tercera División. W 2009 roku przeniósł się do pierwszoligowego klubu Jaguares de Chiapas z siedzibą w Tuxtla Gutiérrez, gdzie początkowo z powodzeniem występował w lidze meksykańskiej do lat siedemnastu i dwudziestu, po czym jako siedemnastolatek został włączony przez szkoleniowca José Guadalupe Cruza do seniorskiej drużyny. W meksykańskiej Primera División zadebiutował 23 kwietnia 2011 w przegranym 0:2 spotkaniu z Atlasem i już po kilku miesiącach mimo młodego wieku został jednym z ważniejszych graczy ekipy. Premierowego gola w najwyższej klasie rozgrywkowej strzelił 6 maja 2012 w przegranej 1:2 konfrontacji z Santosem Laguna, a ogółem barwy Jaguares reprezentował przez ponad dwa lata bez większych sukcesów.
Latem 2013 Zamorano został piłkarzem klubu Monarcas Morelia, gdzie również szybko zaczął notować regularne występy. W jesiennym sezonie Apertura 2013 zdobył ze swoim zespołem puchar Meksyku – Copa MX, natomiast w 2014 roku wywalczył z Morelią krajowy superpuchar – Supercopa MX. Rok później zanotował drugie miejsce w tych rozgrywkach, jako podstawowy pomocnik ekipy. Po upływie trzech średnio udanych lat udał się na wypożyczenie do zespołu Querétaro FC.
Kariera reprezentacyjna.
W lutym 2013 Zamorano został powołany przez szkoleniowca Sergio Almaguera do reprezentacji Meksyku U-20 na Mistrzostwa Ameryki Północnej U-20. Tam pełnił rolę podstawowego zawodnika swojej drużyny i rozegrał cztery z pięciu możliwych meczów (wszystkie w pierwszym składzie), zdobywając bramkę w ćwierćfinałowej konfrontacji z Jamajką (4:0). Jego kadra – pełniąca wówczas rolę gospodarzy – triumfowała ostatecznie w tych rozgrywkach, pokonując w finale po dogrywce USA (3:1). Trzy miesiące później znalazł się w składzie na prestiżowy towarzyski Turniej w Tulonie, podczas którego wystąpił w trzech spotkaniach (wszystkich w wyjściowej jedenastce) i wpisał się na listę strzelców w pojedynku z Belgią (1:1), natomiast jego drużyna zajęła trzecie miejsce w liczącej pięć zespołów grupie, nie kwalifikując się do dalszych gier. W czerwcu został powołany na Mistrzostwa Świata U-20 w Turcji; podczas światowego czempionatu był jednak głównie rezerwowym graczem drużyny narodowej i rozegrał trzy z czterech możliwych spotkań (z czego tylko jedno od pierwszej minuty). Meksykanie odpadli natomiast z młodzieżowego mundialu w 1/8 finału, przegrywając w nim z Hiszpanią (1:2).
W maju 2014 Zamorano, tym razem w barwach reprezentacji Meksyku U-23 prowadzonej przez Raúla Gutiérreza, wziął udział w swoim kolejnym Turnieju w Tulonie, gdzie tak samo jak poprzednio trzykrotnie pojawiał się na boisku (za każdym razem w pierwszym składzie), a jego kadra spisała się identycznie jak rok wcześniej, nie wychodząc z grupy po zajęciu w niej trzeciego miejsca. Kilka miesięcy później został powołany na Igrzyska Ameryki Środkowej i Karaibów w Veracruz. Tam był jednym z ważniejszych zawodników swojej reprezentacji, występując w czterech z pięciu możliwych meczów (z czego w dwóch w wyjściowej jedenastce) i strzelił gola w konfrontacji fazy grupowej z Jamajką (5:0). Meksykanie – będący wówczas gospodarzami igrzysk – zdobyli złoty medal na męskim turnieju piłkarskim po pokonaniu w finale Wenezueli (4:1). W maju 2015 po raz trzeci znalazł się w składzie na Turniej w Tulonie, gdzie tym razem zanotował cztery występy (dwa od pierwszej minuty), plasując się z kadrą na trzecim miejscu w grupie i nie kwalifikując się do fazy pucharowej.
Statystyki kariery.
Legenda:

</doc>
<doc id="2551584" url="https://pl.wikipedia.org/wiki?curid=2551584" title="Chillin' (singel)">
Chillin' (singel)



</doc>
<doc id="2551586" url="https://pl.wikipedia.org/wiki?curid=2551586" title="Ordre national du Québec">
Ordre national du Québec

Order Narodowy Quebecu (fr. "Ordre national du Québec", ang. "National Order of Quebec", skrót "OQ") – odznaczenie cywilne nadawane przez gubernatora porucznika za zasługi na rzecz kanadyjskiej prowincji Quebec. Zostało ustanowione w 1984 roku, kiedy gubernator porucznik Jean-Pierre Côté otrzymał sankcję królewską do "Loi sur l'Ordre National du Québec" (pol. "ustawa o Narodowym Orderze Quebecu").
Opis orderu.
"Ordre national du Québec" jest przyznawany przez Kapitułę Orderu Narodowego Quebecu mieszkańcom prowincji Québec, którzy nie są członkami Zgromadzenia Narodowego Quebecu, a obcokrajowcom przez Premiera prowincji Québec. 
Ordre national du Québec posiada następujące klasy: 

</doc>
<doc id="2551587" url="https://pl.wikipedia.org/wiki?curid=2551587" title="OQ">
OQ



</doc>
<doc id="2551589" url="https://pl.wikipedia.org/wiki?curid=2551589" title="Darksiders II">
Darksiders II

Darksiders II – gra akcji z elementami RPG wydana 14 sierpnia 2012 roku przez THQ. Jest sequelem "Darksiders". W tej części gracz wciela się w Śmierć. Wyszła również kontynuacja gry - "Darksiders III". Jej premiera, zgodnie z zapowiedziami, miała miejsce w 2018 roku.
Fabuła.
Akcja gry toczy się równolegle do wydarzeń ukazanych w pierwszej części produkcji. Śmierć, jeden z Czterech Jeźdźców Apokalipsy dowiaduje się, że Rada Spopielonych oskarżyła jego brata, Wojnę, o złamanie odwiecznych zasad, i bezprawne, przedwczesne wywołanie Apokalipsy. Śmierć jednak wie, że jego brat jest najbardziej honorowym i praworządnym z całej Czwórki, i nigdy nie dopuścił by się takiego czynu. Wierzy, że Wojna stał się ofiarą spisku, i postanawia go uratować- znaleźć dowód na jego niewinność i wskrzesić Ludzkość, która została unicestwiona w Wojnie Ostatecznej. Wkrótce okazuje się, że Śmierć musi zmierzyć się nie tylko z tymi, którzy chcą mu przeszkodzić w osiągnięciu celu, ale także z demonami własnej przeszłości.

</doc>
<doc id="2551590" url="https://pl.wikipedia.org/wiki?curid=2551590" title="Jerzy Artymiak">
Jerzy Artymiak

Jerzy Józef Artymiak (ur. 1 kwietnia 1962 w Żegocinie) – polski prawnik i wojskowy, pułkownik Wojska Polskiego, w latach 2012–2016 naczelny prokurator wojskowy i zastępca prokuratora generalnego.
Życiorys.
Jerzy Artymiak ukończył studia na Wydziale Prawa i Administracji Uniwersytetu Jagiellońskiego. W 1987 zaczął pełnić służbę w wojskowych jednostkach organizacyjnych prokuratury. W 1988 zdał egzamin prokuratorski i został zatrudniony w Wojskowej Prokuraturze Garnizonowej w Rzeszowie, gdzie zajmował kolejno stanowiska asesora, wiceprokuratora i prokuratora. W kwietniu 1999 przeszedł do Wojskowej Prokuratury Okręgowej w Warszawie. W latach 2003–2005 pełnił funkcję naczelnika wydziału nadzoru nad postępowaniem przygotowawczym, następnie kierował wydziałem postępowania sądowego tej prokuratury.
W grudniu 2007 Jerzy Artymiak awansował do Naczelnej Prokuratury Wojskowej i został jej rzecznikiem prasowym. W maju 2009 stanął na czele oddziału ds. przestępczości zorganizowanej. 3 lutego 2012 objął obowiązki naczelnego prokuratora wojskowego i zastępcy prokuratora generalnego. Zastąpił na stanowisku gen. Krzysztofa Parulskiego. Zakończył urzędowanie 29 lutego 2016.
Jerzy Artymiak jest żonaty, ma troje dzieci.

</doc>
<doc id="2551591" url="https://pl.wikipedia.org/wiki?curid=2551591" title="Nikos Chrisojelos">
Nikos Chrisojelos

Nikos Chrisojelos, gr. Νίκος Χρυσόγελος (ur. 13 maja 1959 w Atenach) – grecki działacz ekologiczny i polityk, poseł do Parlamentu Europejskiego VII kadencji.
Życiorys.
Ukończył w 1984 studia z zakresu chemii na Uniwersytecie Ateńskim. Od początku lat 80. związany z organizacjami pozarządowymi działającymi na rzecz ekologii, zrównoważonego rozwoju czy energii odnawialnej. Pracował jako menedżer, konsultant i koordynator różnych projektów ekologicznych. Został działaczem i jednym z liderów partii Ekolodzy-Zieloni, był jej kandydatem w wyborach krajowych i regionalnych.
2 lutego 2012 zastąpił Michalisa Tremopulosa w Parlamencie Europejskim VII kadencji. Przystąpił do frakcji zielonych i regionalistów.

</doc>
<doc id="2551592" url="https://pl.wikipedia.org/wiki?curid=2551592" title="Friendly fire">
Friendly fire



</doc>
<doc id="2551594" url="https://pl.wikipedia.org/wiki?curid=2551594" title="Westalka (opera)">
Westalka (opera)

Westalka (fr. "La Vestale") – opera z muzyką Gaspare Spontiniego i librettem Victora-Josepha-Etienne'a de Jouy, wystawiona po raz pierwszy 15 grudnia 1807 w Paryżu.
Treść.
Akcja opery toczy się w Rzymie, w III w. p.n.e.
Licyniusz, wróciwszy do Rzymu ze zwycięskiej wyprawy przeciw Gallom, dowiaduje się, że jego ukochana Julia została zmuszona przez ojca do zostania westalką. W czasie triumfu Julia wieńczy zwycięzcę, a on w sekrecie obiecuje jej, że ją porwie ze świątyni.
Licyniusz przybywa nocą do świątyni Westy. W czasie spotkania z ukochanym Julia zapomina o swoich obowiązkach i dopuszcza do zgaśnięcia świętego ognia. Licyniusz umyka na wiadomość, że jego zamiary zostały odkryte, a lud zbliża się do świątyni, by ukarać świętokradców. Julia zostaje wtrącona do więzienia, ale odmawia ujawnienia tożsamości ukochanego.
Licyniusz chce wybłagać u Arcykapłana łaskę dla Julii, a wobec niepowodzenia postanawia uwolnić ją siłą. Julia nie zdradza imienia ukochanego nawet zstępując do grobu. W czasie ceremonii pogrzebania świętokradczyni żywcem rozpętuje się burza, a pierwszy piorun zapala welon Julii złożony na ołtarzu Westy. Na ten znak bogów Julia zostaje uwolniona, zwolniona ze ślubów kapłanki i oddana Licyniuszowi za żonę.
Historia utworu.
Libretto "Westalki" zostało odrzucone przez Méhula, Boieldieu i Cherubiniego, de Jouy zaproponował je więc Spontiniemu, który zaakceptował projekt i w roku 1805 ukończył komponowanie muzyki. "Westalka" była jego pierwszym utworem przeznaczonym dla Opery Paryskiej, przez czas jakiś więc rewidował jeszcze i ulepszał partyturę. Prapremiera opery przyniosła wielki sukces. W głównych partiach wystąpili: Alexandrine-Caroline Branchu (Julia) i Étienne Lainé (Licyniusz). "Westalka" utrzymała się w repertuarze Opery Paryskiej wiele lat (setne przedstawienie miała w 1816, dwusetne w 1830), szybko dostała się też na inne sceny (1810 – Bruksela i Wiedeń, 1811 – Berlin i Neapol, 1821 – Warszawa, 1824 – mediolańska La Scala, 1844 – Drezno). Wersja neapolitańska, wystawiona w przekładzie włoskim zyskała dużą popularność; w drugiej połowie XIX w. i w XX w. była najczęściej wystawianą. Słynnymi wykonawczyniami partii Julii były m.in. Marie-Cornélie Falcon, Isabella Colbran, Rosa Ponselle, Maria Caniglia, Maria Callas, Régine Crespin, Leyla Gencer, Renata Scotto, Montserrat Caballé i Rajna Kabaiwanska. Wersja oryginalna (francuska) powróciła na scenę w 1993 r. w La Scali.

</doc>
<doc id="2551595" url="https://pl.wikipedia.org/wiki?curid=2551595" title="Dyskografia Wale’a">
Dyskografia Wale’a

Poniżej przedstawiona jest dyskografia rapera Wale’a, na którą składają się 2 albumy studyjne; Attention Deficit z 2009 oraz Ambition z 2011, 6 mixtape’ów oraz 5 singli. Na piosenkach Wale’a ukazali się tacy artyści jak Rick Ross, Lady Gaga, Jeremih, Kid Cudi czy Jay-Z. Natomiast sam raper pomógł w nagraniach takim piosenkarzom jak Shawty Lo, Gucci Mane czy J. Cole.

</doc>
<doc id="2551601" url="https://pl.wikipedia.org/wiki?curid=2551601" title="Kolonia akademicka">
Kolonia akademicka

Kolonia akademicka – określenie szkoły średniej w okresie I Rzeczypospolitej. Kolonie akademickie to szkoły założone, według Dubieckiego, przez uczelnie wyższe, przede wszystkim – Akademię Krakowską, także Akademię Zamojską. Według Michalik termin ten może też odnosić się do szkół elementarnych, zakładanych także z inicjatywy rad miejskich, władz kościelnych lub innych fundatorów, i szkół miejskich, które utożsamia ona z terminem „szkoły farne”. Jako że nauczali w tych szkołach przede wszystkim absolwenci Akademii Krakowskiej, fakt ten wpłynął w znaczącym stopniu nad ich zależność od tej akademii.
Kolonie akademickie można odróżnić od szkół różnowierczych (dysydenckich), i zakonnych, wśród których najbardziej znaczącymi były kolegia jezuickie.
Kolonie akademickie kształciły dzieci mieszczaństwa i plebsu. Szlachta często nimi pogardzała, popularne było kształcenie dzieci w domu i wysyłanie ich za granicę.
W XVI w. było ok. czterdziestu kolonii. Do najznaczniejszych należały: Szkoła Lubrańskiego (Akademia Lubrańskiego) w Poznaniu i Szkoła Nowodworska (Władysławsko-Nowodworska) w Krakowie, obydwie pod zarządem Akademii Krakowskiej. Do sławniejszych w całej Rzeczypospolitej kolonii krakowskich, należała też w latach 1756-1779 Akademia Chełmińska.
W drugiej połowie XVII wieku zamknięto też wiele szkół różnowierczych, m.in. sławne szkoły w Rakowie (w tym zamknięta została Akademia Rakowska). Wiele kolonii w połowie XVII wieku dostało się pod zarząd jezuitów, którzy przekształcili je na swoje kolegia.

</doc>
<doc id="2551603" url="https://pl.wikipedia.org/wiki?curid=2551603" title="Szkoła Lubrańskiego">
Szkoła Lubrańskiego



</doc>
<doc id="2551604" url="https://pl.wikipedia.org/wiki?curid=2551604" title="Randall Amplifiers">
Randall Amplifiers

Randall Amplifiers – amerykańska firma produkująca wzmacniacze gitarowe, założona w latach 70. XX wieku. Wzmacniacze Randalla są najczęściej używane przez gitarzystów grających różne odmiany heavy metalu. Grali na nich m.in. Dimebag Darrell (Pantera), Chuck Schuldiner (Death), Scott Ian (Anthrax), Kirk Hammett (Metallica), Kurt Cobain (Nirvana), Jerry Cantrell (Alice in Chains), Paul Stanley (Kiss).
Obecnie firma produkuje także modele sygnowane przez Kirka Hammetta, Scotta Iana, Nuno Bettencourta oraz George'a Lyncha.

</doc>
<doc id="2551608" url="https://pl.wikipedia.org/wiki?curid=2551608" title="Ałtyntu">
Ałtyntu

Ałtyntu (ros.: Алтынту) – pasmo górskie w azjatyckiej części Rosji, w Ałtaju, na zachód od Jeziora Teleckiego. Rozciąga się na długości ok. 70 km i wznosi się średnio na wysokość 1600–1800 m n.p.m. Najwyższy szczyt wznosi się 2361 m n.p.m. Pasmo zbudowane jest ze skał wulkanicznych i granitów. Dominuje rzeźba średniogórska, na południowym zachodzie występuje rzeźba alpejska. Do wysokości 1800 m n.p.m. góry porośnięte są tajgą ciemną, w wyższych partiach występują rzadko rosnące niskie drzewa i tundra górska.

</doc>
<doc id="2551611" url="https://pl.wikipedia.org/wiki?curid=2551611" title="Szkoła Nowodworska">
Szkoła Nowodworska



</doc>
<doc id="2551612" url="https://pl.wikipedia.org/wiki?curid=2551612" title="Szkoła Władysławsko-Nowodworska">
Szkoła Władysławsko-Nowodworska



</doc>
<doc id="2551613" url="https://pl.wikipedia.org/wiki?curid=2551613" title="Jarosław Kotarski">
Jarosław Kotarski

Jarosław Kotarski (ur. 25 kwietnia 1961, zm. 3 lutego 2012 w Poznaniu) – polski tłumacz i redaktor literatury fantastycznej oraz militarnej.
Życiorys.
Ukończył studia na Wydziale Prawa i Administracji Uniwersytetu im. Adama Mickiewicza w Poznaniu, pracę magisterską napisał z kryminalistyki. Długoletni członek Klubu Miłośników Fantastyki „Orbita”. Był współzałożycielem oficyny wydawniczej CIA-Books, później zaś współpracował między innymi z wydawnictwami Amber, Rebis oraz Vesper. Tłumaczył książki takich autorów jak David Weber, Terry Pratchett, Andre Norton, Harry Harrison, Roger Zelazny, Kevin J. Anderson. Jego pełny dorobek obejmuje 122 pozycje wydawnicze.
Część utworów tłumaczył wspólnie z Radosławem Kotem. Został pochowany na Cmentarzu na Junikowie.

</doc>
<doc id="2551614" url="https://pl.wikipedia.org/wiki?curid=2551614" title="Jelena Szałygina">
Jelena Szałygina

Jelena Szałygina, kaz. Елена Шалыгина (ur. 15 grudnia 1988 w Szymkencie) – kazachska zapaśniczka w stylu wolnym, brązowa medalistka olimpijska, dwukrotna wicemistrzyni świata, mistrzyni Azji.
Brązowa medalistka igrzysk olimpijskich w Pekinie w 2008, piętnasta w Londynie w 2012 (kategoria 63 kg).
Dwukrotna srebrna medalistka mistrzostw świata (2007, 2010) i brązowa medalistka mistrzostw w 2009 roku. Mistrzyni Azji 2009 i 2012, wicemistrzyni w 2006 i 2007 roku oraz brązowa medalistka kontynentalnych mistrzostw w 2008 roku. Złota medalistka igrzysk azjatyckich w 2010, ósma w 2006. Triumfatorka igrzysk solidarności islamskiej w 2021. Piąta w Pucharze Świata w 2011 roku.

</doc>
<doc id="2551615" url="https://pl.wikipedia.org/wiki?curid=2551615" title="The One Tour">
The One Tour

The One Tour – druga światowa trasa koncertowa Eltona Johna, która promowała 23. studyjny album piosenkarza "The One" i odbyła się na przełomie 1992 i 1993 r.
W 1992 r. odbyło się 37 koncertów w Europie, 41 w USA oraz po 2 w Meksyku i Argentynie.
W 1993 r. odbyło się 18 koncertów w Oceanii, 6 w Azji, 19 w Ameryce Północnej i 23 w Europie.

</doc>
<doc id="2551618" url="https://pl.wikipedia.org/wiki?curid=2551618" title="Joel Chukwuma Obi">
Joel Chukwuma Obi



</doc>
<doc id="2551620" url="https://pl.wikipedia.org/wiki?curid=2551620" title="Marcho">
Marcho



</doc>
<doc id="2551624" url="https://pl.wikipedia.org/wiki?curid=2551624" title="Lista hobbitów Śródziemia">
Lista hobbitów Śródziemia

Jest to artykuł o charakterze zbiorczym dotyczący stworzonej przez J.R.R. Tolkiena mitologii Śródziemia. Przedstawiono w nim hobbitów, rasę pokrewną ludziom.
Omówiono tutaj postacie epizodyczne z "Władcy Pierścieni" lub też pojawiające się tylko w rodowodach rodzin, zawartych w "Dodatku C", dołączonym do "Powrotu króla".
Hobbici, którzy mają większe znaczenie dla mitologii, zostali omówieni w osobnych artykułach, podobnie jak ci piastujący pewne urzędy w ich społeczności.
Lista ułożona jest alfabetycznie według imion postaci, przy czym podzielono ją na działy obejmujące poszczególne rody i rodziny.
Bagginsowie.
Liczna i bogata rodzina mieszkająca w Shire. Nazwa ta widocznie pochodzi z miejsca zamieszkania głowy rodziny, Bag End.
Rodzina Bagginsów żyła w Shire głównie w Hobbitonie lub niedaleko tego miasta. Zostali oni uznani jako przyzwoita rodzina aż do czasu, gdy Bilbo Baggins wyruszył z Kompanią Thorina do Ereboru.
Bagginsowie szukając swojej historii odkryli swój początek w zarejestrowaniu się Balba Bagginsa, który urodził się blisko Hobbitonu w 1167 roku według rachuby Shire (2767 Trzeciej Ery).
Belladonna.
Wzmianki o niej pojawiają się we "Władcy Pierścieni" i "Hobbicie".
Pochodziła z rodziny Tuków. Urodziła się w 2852 roku Trzeciej Ery. Była dziewiątym dzieckiem Gerontiusa Tuka. Około 2880 roku poślubiła Bungo Bagginsa; Bilbo był ich jedynym dzieckiem. Zmarła w 2934 roku.
Bungo.
Wzmianki o nim pojawiają się we "Władcy Pierścieni" i "Hobbicie".
Urodził się w 2846 roku Trzeciej Ery. Około 2880 roku ożenił się z Belladonną Tuk, z tego związku narodził się Bilbo Baggins. Wybudował rezydencję w Bag End. Zmarł w 2926 roku.
Drogo.
Wspominany przez bohaterów "Władcy Pierścieni", zwykle w zwrocie mówiącym o jego synu ("Frodo, syn Droga"). Informacje na jego temat znajdują się w "Dodatkach" do trzeciego tomu powieści.
Postać ta nie występuje w ekranizacji powieści (reżyseria Peter Jackson).
Urodził się w 2908 roku Trzeciej Ery. Był pierwszym synem (drugim dzieckiem) Fosco Bagginsa i Ruby Bolger. Miał dwoje rodzeństwa: brata Duda i siostrę Dorę. Najprawdopodobniej mieszkał w Hobbitonie. Był bratem stryjecznym Bilba Bagginsa. Drogo poślubił Primulę i miał z nią syna, Froda. Cieszył się dobrą reputacją. Często wraz z żoną bywał u teścia Gorbadoka Brandybucka w Brandy Hallu, który słynął ze świetnej kuchni. W 2980 roku po jednym z posiłków u teścia, wraz z Primulą, wybrał się popływać po Brandywinie. Ich łódka wywróciła się i oboje utonęli.
Na temat tego wydarzenia krążyło później wiele plotek. Wedle nich łódka albo poszła na dno z racji ciężaru Droga, albo wręcz został on wepchnięty do wody przez żonę i pociągnął ją za sobą.
Laura.
Była babką Bilba i żoną Munga. Miała pięcioro dzieci: Bunga, Belbę, Longą, Lindę i Binga. Po śmierci męża została głową rodziny. Gdy umarła, została zastąpiona przez najstarszego syna, Bunga.
Sackville-Bagginsowie.
Lobelia.
Urodziła się w rodzie Bracegirdle w 2918 Trzeciej Ery, w Hardbottle, w Północnej Ćwiartce Shire. Jej mąż Otho był najbliższym krewnym i jedynym spadkobiercą Bilbo Bagginsa. Długo musiała jednak czekać na przejęcie Bag End. W czasie pierwszej wyprawy Bilba zamieszkała tam, jednak po jego powrocie musiała opuścić posiadłość. Po ostatecznym odejściu Bilba z Shire Lobelia wraz z rodziną została wydziedziczona, jednak mimo to próbowała przejąć kilka przedmiotów ukrytych w jej parasolce. W 3012 roku zmarł Otho. W 3018 roku kupiła Bag End od wyprowadzającego się Froda. Zamieszkała tam z synem, Lothem.
W czasie władzy Sarumana w Shire sprzeciwiła się jego sługom, którzy chcieli wykorzystać Bag End do własnych celów. Została zaaresztowana i wtrącona do więzienia. Kiedy Frodo Baggins uwolnił ją w 3019 roku, była bardzo osłabiona. Przygnębiona z powodu wieści o zabójstwie jej syna przez Grimę, oddała Bag End Frodowi i wróciła do Hardbottle. Kiedy umarła wiosną 3020 roku (mając ponad sto lat) darowała w spadku pieniądze hobbitom, którzy stracili domy w czasie trwania Wojny o Pierścień.
Lotho.
Urodził się w 2964 roku Trzeciej Ery. Był synem Lobelii i Otha. Miał jasne, rude włosy. W 3012 roku, kiedy zmarł jego ojciec, przejął od niego plantację ziela fajkowego w Południowej Ćwiartce. Niezadowolony z dochodów ze sprzedaży ziela, zaczął eksportować je poza Shire, najwięcej zaś do Sarumana, który usłyszał o zielu od Gandalfa. Wówczas Saruman zaczął wysyłać do Shire swoich agentów, aby zdobyli towary i informacje o tych ziemiach. W ten sposób udało mu się skorumpować Lotha i wielu innych hobbitów. Zdobywając w ten sposób majątek, Lotho wykupił większość plantacji, młynów, farm, zajazdów i innych majątków w Shire.
W 3018 roku Lotho przeniósł się do sprzedanego Bag End, zburzył Stary Młyn i zbudował na jego miejscu ceglany budynek ze specjalnymi urządzeniami, aby podnieść wydajność produkcji. Pod koniec tego roku wysłał transporty towarów poza granice Shire, powodując w ten sposób ich niedobór wśród hobbitów. W tym czasie do Shire przybywali ludzie, którzy zaczęli zabierać hobbickie towary w skrzyniach, a niektórzy zamieszkali tam, aby zbudować własne, nieestetyczne według hobbitów domostwa, wycinając przy tym wiele drzew. Na początku płacili za szkody i towary, z czasem zaczęli grabić. Lotho ogłosił się władcą Shire. Kiedy Frodo Baggins i jego towarzysze opanowali sytuację, okazało się, że Lotha zastąpił we władzy Saruman, a hobbit został zabity i być może zjedzony przez Grimę.
Otho.
Urodzony w 2910 roku Trzeciej Ery zmarł w 3012 roku Trzeciej Ery w wieku 102 lat.
Jego rodzicami byli Longo Baggins i Camellia Sackville. Był najbliższym krewnym Bilba i jego jedynym spadkobiercą do czasu adoptowania Froda. Ożenił się z Lobelią Sackville. Wraz z nią obsesyjnie pragnął posiąść Bag End, lecz po Bilbie dostał jedynie komplet srebrnych łyżeczek na jego sto jedenaste urodziny. Nie odwiedził więcej tego miejsca i zmarł kilka lat przed wykupieniem przez swą żonę domostwa Bilba.
Bolgerowie.
Adaldrida.
Żyła w Trzeciej Erze. Pochodziła z rodziny Bolgerów. Poślubiła Marmadoka Brandybucka. Urodziła mu dwóch synów (Gorbadoka i Orgulasa) oraz dwie córki, nieznane z imienia. Jej potomkiem był Meriadok Brandybuck. Od czasu ślubu z Marmadokiem zapewne nosiła nazwisko Brandybuck.
Estella.
Urodziła się w 2985 roku Trzeciej Ery, zmarła w Czwartej Erze – hobbitka z Shire’u. Była córką Odovakara Bolgera i Rozamundy Tuk. Miała brata imieniem Fredegar. Była gościem na pożegnalnym przyjęciu Bilba Bagginsa (3001 rok). Po zakończeniu Wojny o Pierścień poślubiła Meriadoka Brandybucka (nieznana jest dokładna data ceremonii, być może miała miejsce już w Czwartej Erze). Urodziła mu syna, nieznanego z imienia. Nie wiadomo czy mieli więcej dzieci. Jej dalsze losy pozostają nieznane. Od czasu ślubu z Meriadokiem nosiła zapewne nazwisko Brandybuck.
Fredegar.
Urodził się w 2980 roku Trzeciej Ery jako syn Rozamundy i Odovakara. Był bratem Estelli.
Fredegar był bliskim przyjacielem Froda Bagginsa. Razem z Merrym, Pippinem i Samem dowiedzieli się o Pierścieniu Froda i jego wędrówce do Rivendell. Uknuli spisek i w tajemnicy przed nim robili wszystko by pomóc mu w przygotowaniach. Fredegar był jedną z nielicznych osób, które wzięły udział w urodzinach Froda 22 września 3018 roku TE. Dzień później wraz z Merrym wyjechał do Ustroni, gdzie miał przygotować dom na przyjazd Froda.
Gdy Frodo, Sam i Pippin przybyli do Ustroni, „spiskowcy” ujawnili się. Wszyscy postanowili wyruszyć do Rivendell oprócz Fredegara, który był typowym hobbitem i nie chciał opuszczać Shire. Pozostał w Ustronii, by udawać Froda i jak najdłużej podtrzymywać legendę, że pan Baggins cały czas tam mieszka.
W nocy 30 września, poszukujące Pierścienia Nazgûle przybyły do Ustronii. Nieomal zabiły Grubasa, który zdołał jednak uciec i powiadomić o zagrożeniu sąsiadów. Upiory uciekły, lecz dowiedziały się o „ucieczce” Pierścienia.
Kiedy Shire zajął Saruman, Fredegar prowadził ruch oporu walczących z ludźmi Sarumana. Został schwytany i uwięziony w Michel Delving (gdzie strasznie wychudł), lecz po Bitwie nad Wodą został uwolniony.
Brandybuckowie.
Jedna ze starszych rodzin w Shire, która założyła Buckland. Pochodzili od rodu Oldbucków, ci z kolei od Bukki z Moczarów. Rodzina założona została przez Gorhendada Oldbucka, który roszcząc sobie prawo do Marchii Wschodniej zmienił nazwisko na Brandybuck. Najbardziej znanym członkiem tej rodziny był Meriadok Brandybuck, członek Drużyny Pierścienia. Nazwisko pochodzi od rzeki Brandywiny i staroangielskiego słowa "bucc" (samiec jelenia) lub "bucca" (kozioł).
Gamgee.
Bella.
Bella Goodchild (ur. ? rok Trzeciej Ery – zm. ? rok Trzeciej lub Czwartej Ery) – hobbitka z Shire’u. Pochodziła z rodziny Goodchildów. Poślubiła Hamfasta Gamgee. Urodziła mu sześcioro dzieci: trzech synów (Hamsona, Halfreda i słynnego Samwise’a) oraz trzy córki (Stokrotkę, May, Merigold). Jej dalsze losy pozostają nieznane. Od czasu ślubu z Hamfastem nosiła zapewne nazwisko Gamgee.
Bilbo.
Bilbo Gamgee (ur. 15 rok Czwartej Ery – zm. ? rok Czwartej Ery) – hobbit, piąty syn (dziesiąte dziecko) Samwise’a Gamgee i Róży Cotton. Jego dalsze losy pozostają nieznane. Imię nosił na pamiątkę Bilba Bagginsa.
Elanor.
Pojawia się w "Powrocie króla", trzeciej części " Władcy pierścieni". Informacje na jej temat znajdują się też w "Dodatkach" do tego tomu.
Urodziła się 25 marca 3021 roku Trzeciej Ery. – zm. ? rok Czwartej Ery. Była pierwszym dzieckiem Sama Gamgee i Róży Cotton.
Nazywano ją "Elanor Piękną", ponieważ ponoć była bardziej podobna do elfki niż hobbitki, zwłaszcza ze względu na złoty kolor włosów. Urodziła się i wychowywała w Bag End. Od 15 roku Czwartej Ery należała do świty królowej Arweny. W 30 roku wyszła za mąż za Fastreda z Greenholmu, z którym miała syna Elfstana i córkę Fíriel. Cztery lata później, na prośbę Sama than Peregrin II, mianował Fastreda Opiekunem Zachodniej Marchii. Wtedy to Elanor zamieszkała z rodziną w Domu Pod Wieżami na Wieżowych Wzgórzach. Jak się zdaje, żyła tam do śmierci. W 1482 roku odwiedził ich jej ojciec, Sam Gamgee, nim odjechał do Szarych Przystani. Powierzył Elanor wtedy Czerwoną Księgę, opisującą dzieje Wojny o Pierścień. Odtąd dzieło to przechowywane było w rodzie Fairbairnów, którzy wywodzili się od Fastreda i Elanor.
Imię Elanor pochodzi z sindarinu i znaczy w tej mowie "Gwiazda słońca". Tak też nazywano piękne kwiaty rosnące w Lothlórien. Pomysł by takie imię nadać córce, podsunął Samowi Frodo Baggins.
W ekranizacji "Władcy pierścieni" (reżyseria Peter Jackson) Elanor zagrała Alexandra Astin. Pojawia się w filmie "", w scenie powrotu Sama Gamgee z Szarych Przystani do domu, kiedy to wybiega mu naprzeciw.
Hamfast.
Jego głównym zajęciem była opieka nad ogrodem rodziny Bagginsów w ich posiadłości Bag End. Jego żoną była hobbitka Bell Goodchild, z którą miał szóstkę dzieci, w tym Samwise’a. Hamfast ze swoją rodziną mieszkał przy ulicy Bagshot Row pod numerem 3 i znany był z wiedzy o roślinach uprawnych. Przez Samwise’a był nazywany Dziaduniem.
Złotogłówka.
Złotogłówka Gamgee (ur. 10 rok Czwartej Ery – zm. ? rok Czwartej Ery) – hobbitka z Shire’u. Była trzecią córką (szóstym dzieckiem) Sama Gamgee i Róży Cotton. W 42 roku Czwartej Ery poślubiła Faramira, syna thana Peregrina I. Jej dalsze losy pozostają nieznane. Była znana z urody, a zwłaszcza ze złotych włosów, do czego odnosi się jej imię. Od czasu ślubu nosiła zapewne nazwisko Tuk.
Tukowie.
Informacje o Tukach pojawiają się w I i III części "Władcy Pierścieni" oraz w "Hobbicie".
Była to wpływowa rodzina hobbicka, mieszkająca na ziemi Tuków w Zachodniej Ćwiartce. Dzięki swej fallohidzkiej krwi Tukowie byli stosunkowo (jak na hobbitów) żądni przygód i mieli zdolności przywódcze. Urząd thana był w rodzinie Tuków dziedziczony od czasów Isumbrasa I (2340 Trzeciej Ery), a od czasu do czasu Tukowie wyprawiali się na wędrówkę, a nawet zostawali żeglarzami.
Od czasów Isengrima II (ok. 2683) Tukowie blisko spokrewnieni z thanem mieszkali w Wielkich Smajalach.
Północni Tukowie.
Północni Tukowie – odłam rodziny Tuków, pochodzących od Bandobras Tuka. Ich rodzinną miejscowością było Long Cleeve w Północnej Ćwiartce, gdzie Bandobras osiedlił się po Bitwie na Zielonych Polach. Pochodziła stamtąd Perełka, żona Peregrina Tuka.
Adamanta.
Adamanta Chubb (ur. ? rok Trzeciej Ery – zm. ? rok Trzeciej Ery) – hobbitka z Shire’u. Pochodziła z rodziny Chubbów. Poślubiła thana Gerontiusa Tuka. Urodziła mu aż dwanaścioro dzieci: dziewięciu synów (Isengrima III, Hildigarda, Isumbrasa IV, Hildigrima, Isembolda, Hildifonsa, Isembarda, Hildibranda, Isengara) oraz trzy córki, Belladonnę, Donnamirę i Mirabellę.
Adamanta była babką Bilba Bagginsa oraz praprababką Froda Bagginsa. Od czasu ślubu z Gerontiusem nosiła zapewne nazwisko Tuk.
Bandobras.
Bandobras Tuk (ur. 2704, zm. w 2806 roku Trzeciej Ery) – drugi syn Isumbrasa III. Wspominają o nim bohaterowie "Hobbit, czyli tam i z powrotem" i "Władcy pierścieni". Informacje na jego temat znajdują się też w "Dodatkach" do "Władcy pierścieni". Postać ta nie pojawia się w ekranizacji powieści reżyserii Petera Jacksona.
Słynął on z wysokiego, jak na hobbita, wzrostu, bowiem mierzył cztery i pół stopy. Mógł nawet dosiadać konia. W 2747 roku poprowadził hobbitów do zwycięstwa w bitwie na Zielonych Polach, kiedy to pokonano bandę orków. Zabił też wodza wrogów Golfimbula. Miał liczne potomstwo i od niego to wywodzi się ród Tuków z Long Cleeve. Nosił przezwisko "Bullroarer".
Powszechnie uważano go za najwyższego hobbita w historii, do czasów Wojny o Pierścień i żyjących wtedy Peregrina Tuka i Meriadoka Brandybucka, którzy byli wyżsi od Bandobrasa.
Diament.
Diament z Long Cleeve (ur. 2995 rok Trzeciej Ery – zm. ? rok Czwartej Ery) – hobbitka z północnej gałęzi rodziny Tuków z Long Cleeve. Jej przodkiem był Bandobras Tuk. W 6 roku Czwartej Ery poślubiła Peregrina Tuka. Urodziła mu syna, Faramira I. Jej dalsze losy pozostają nieznane. Od czasu ślubu z Peregrinem zapewne nosiła nazwisko Tuk.
Eglantina.
Eglantina Banks (ur. ? rok Trzeciej Ery – zm. ? rok Trzeciej lub Czwartej Ery) – hobbitka z rodziny Banksów. Poślubiła thana Paladina II i urodziła mu czworo dzieci: trzy córki (Perłę, Pimpernel i Pervinkę) oraz syna, słynnego Peregrina. Jej dalsze losy pozostają nieznane. Od czasu ślubu z Paladinem zapewne nosiła nazwisko Tuk.
Esmeralda.
Esmeralda Tuk (ur. 2936 rok Trzeciej Ery – zm. ? rok Trzeciej lub Czwartej Ery) – hobbitka, córka Adalgrima Tuka i siostra thana Paladina II. Poślubiła Saradoka Brandybucka i urodziła mu syna, sławnego Meriadoka. Uczestniczyła w pożegnalnym przyjęciu Bilba Bagginsa (3001 rok). Jej dalsze losy pozostają nieznane.
Od czasu ślubu z Saradokiem zapewne nosiła nazwisko Brandybuck.
Pimpernel.
Pimpernel Tuk (ur. 2979 rok Trzeciej Ery – zm. ? rok Czwartej Ery) – hobbitka, druga córka (drugie dziecko) thana Paladina II i Eglantiny Banks. Miała troje rodzeństwa: siostry Perłę i Pervinkę oraz brata Peregrina. Była gościem na pożegnalnym przyjęciu Bilba Bagginsa (3001 rok Trzeciej Ery). Jej dalsze losy pozostają nieznane.
Inni hobbici.
Déagol.
Wspominają o nim bohaterowie "Władcy pierścieni". Pewne informacje na jego temat znajdują się w "Dodatkach" do trzeciego tomu powieści.
Żył w Trzeciej Erze. Był członkiem szczepu Stoorów. Mieszkał w jednym z ich osiedli nad Anduiną, w okolicach Pól Gladden. Przyjaźnił się ze swoim krewnym Sméagolem. Obu ich interesowały "korzenie i początki wszelkich rzeczy". Déagol miał bystry wzrok, ale był słabszy od przyjaciela. Pewnego dnia razem wybrali się na Pola Gladden. Sméagol zaczął szperać po brzegu, natomiast Déagol został w łódce, wędkując. W pewnym momencie wielka ryba wciągnęła go pod wodę. W rzece znalazł błyszczący przedmiot. Na brzegu okazało się, iż jest to złoty pierścień. Był to Jedyny Pierścień, należący pierwotnie do Saurona, zagubiony w tym miejscu przez Isildura w 2 roku Trzeciej Ery. Déagol został zamordowany przez Sméagola, który pożądał tego pierścienia, a Déagol odmówił ofiarowania mu go.
Wedle fikcyjnej etymologii Tolkiena staroangielskie imię Déagol to odpowiednik rzekomo oryginalnego "Nahald". Oba imiona mają znaczenie "odpowiedni, aby ukrywać się, tajemniczy, skryty".
W filmie Petera Jacksona "" Déagola zagrał Thomas Robins. Losy filmowej postaci (pojawiającej się na samym początku filmu, w scenie retrospektywnej) są zgodne z literackim pierwowzorem – znajduje on Pierścień w wodzie i ginie zamordowany przez Sméagola.
Maggot.
Farmer mieszkający w Bamfurlong w Ćwiartce Wschodniej. Znany wśród hobbitów z tego, że lubił napuszczać na obcych swoje trzy psy (ich imiona to Łaps, Kieł i Wilk). Miał żonę, dwóch synów i trzy córki. W latach młodości zapuszczał się do Starego Lasu i przyjaźnił z Tomem Bombadilem. Zawsze żył w przyjaźni z Brandybuckami i zaprzyjaźnił się z Frodem, Pipinem i Merrym Brandybuckiem.
Marcho i Blanco.
Wzmianka o nich pojawia się w "Drużynie Pierścienia".
Żyli w Trzeciej Erze. Pochodzili ze szczepu Fallohidów z Bree. W 1601 roku założyli Shire, gdzie później się osiedlili.
Nob i Bob.
Wzmianka o nich pojawia się w Drużynie Pierścienia.
To dwaj hobbici żyjący w Trzeciej Erze w Bree. Byli pracownikami gospody „Pod Rozbrykanym Kucykiem” Nob był kelnerem a Bob pracował w stajni.
Róża Cotton.
Imię i nazwisko jest tłumaczone w innych wersjach językowych, np. niem. "Rosie Hüttinger", hiszp. "Rosita Coto", duński – "Rosa Hyttebo".
Urodziła się w 2984 roku Trzeciej Ery. Była córką Tolmana Cottona i Lili Brown. Miała czterech braci: Tolmana, Wilcombe’a, Bowmana i Carla. Od dzieciństwa znała Sama Gamgee, którego poślubiła 1 maja 3020 roku Trzeciej Ery. Urodziła mu 13 dzieci – Elanor Piękną, Froda Ogrodnika, Różę, Merrego, Pippina, Złotogłówkę, Hamfasta, Stokrotkę, Pierwiosnkę, Bilba, Ruby, Robina i Tolmana. Przez pewien czas (w 21 roku Czwartej Ery) przebywała wraz z mężem w Gondorze. Gdy Róża zmarła w połowie lata 61 roku Czwartej Ery, Sam opuścił Śródziemie, odpływając na Zachód.
Zdrobniale nazywano ją zwykle "Różyczką". Od czasu ślubu z Samem nosiła zapewne nazwisko Gamgee.
W ekranizacji powieści (reżyseria Peter Jackson) w postać Róży wcieliła się Sarah McLeod. Pojawia się w filmach ' i ', a jej losy nieco różnią się od literackiego pierwowzoru.
Filmowa Róża po raz pierwszy pojawia się na przyjęciu urodzinowym Bilba Bagginsa, gdzie tańczy z Samem. Później spotykają się oni w karczmie "Pod Zielonym Smokiem". Po powrocie z wyprawy Sam żeni się z Różą. W ostatniej scenie filmu widzimy jak Sam wraca do domu z Szarych Przystani, u drzwi spotyka żonę z dwójką ich dzieci.
Tobold Hornblower.
Był farmerem z Longbottom w Południowej Ćwiartce Shire’u.
W 1070 roku według kalendarza Shire’u (2670 Trzeciej Ery), za panowania thana Isengrima Drugiego jako pierwszy hodował "galenas", zwaną też fajkowym zielem. W "Zielniku Shire’u" Meriadok Brandybuck spekuluje, iż Tobold Hornblower o zielu dowiedział się w Bree.
Jego imieniem nazwano najszlachetniejszą odmianę fajkowego ziela, "Stary Toby", uhonorowując tym samym pierwszego hodowcę.
Folko Boffin.
Jeden z przyjaciół Froda. Pomagał mu w przeprowadzce z Bag End.
Ted Sandyman.
Syn młynarza, wróg Sama.
Pewnego wieczoru, dokładnie w kwietniu 3018 TE, w karczmie Pod Zielonym Smokiem rozmawiał z Samem Gamgee o istnieniu elfów i innych magicznych istot. Ted odnosił się do nich pogardliwie.
Później, kiedy Drużyna Pierścienia znajdowała się w Lothlórien, Sam spojrzał w Zwierciadło Galadrieli. Widząc jak w Shire drzewa są wycinane, a Dziadziunio Gamgee zostaje wyrzucony z domu, za głównego winowajcę tych czynów osądzał właśnie Teda Sandymana.
Kiedy Frodo i Sam, wraz z Pippinem i Meriadokiem, wrócili do Shire, zobaczyli ceglany młyn. Gdy wybierali się do Wodza, Ted wybiegł do nich i obśmiał Sama z powodu jego lamentów nad ścięciem Urodzinowego Drzewa. Ted uciekł, kiedy zobaczył uzbrojenie podróżników i idących za nimi buntowników.
Odo Proudfoot.
Stary hobbit o wyjątkowo dużych i owłosionych stopach, które często eksponował.
Wziął udział w przyjęciu urodzinowym Bilba Bagginsa. W tłumaczeniu Jerzego Łozińskiego nazywa się „Hardostopczyk”.
Noakes.
Noakes mieszkał we wsi Nad Wodą. Wraz z przyjacielem Dziaduniem Gamgee należeli do częstych bywalców gospody Pod Bluszczem. Najprawdopodobniej był gościem na Przyjęciu urodzinowym Bilbo Bagginsa.

</doc>
<doc id="2551627" url="https://pl.wikipedia.org/wiki?curid=2551627" title="Clive Barker (trener)">
Clive Barker (trener)

Clive William Barker (ur. 23 czerwca 1944 w Durbanie) – południowoafrykański piłkarz i trener.
Kariera piłkarska.
Karierę piłkarską Barker rozpoczął w wieku 17 lat w klubie Durban City. Potem występował w lokalnym rywalu Durban United. Karierę piłkarską przerwała poważna kontuzja kolana.
Kariera trenerska.
Po zakończeniu kariery piłkarskiej Barker został trenerem. Prowadził m.in. Durban City, Bush Bucks, AmaZulu, Manning Rangers i Santos FC, dwukrotnie zdobywając mistrzostwo RPA.
W 1994 Barker został selekcjonerem reprezentacji RPA. W 1996 doprowadził ją do największego sukcesu w historii, zdobycia Pucharu Narodów Afryki. W 1997 wywalczył z RPA pierwszy, historyczny awans do Mistrzostw Świata 1998. Barker stracił posadę selekcjonera RPA po nieudanym starcie w Pucharze Konfederacji w grudniu 1997.

</doc>
<doc id="2551632" url="https://pl.wikipedia.org/wiki?curid=2551632" title="Pierre Duchesne">
Pierre Duchesne

Pierre Duchesne (ur. 27 lutego 1940 w La Malbaie) – kanadyjski polityk, notariusz, deputowany do Zgromadzenia Narodowego Quebecu, gubernator porucznik prowincji Québec od 7 lipca 2007.
Zarys biografii.
Urodził się 27 lutego 1940 w La Malbaie jako dziesiąte dziecko swoich rodziców. W 1955 rozpoczął naukę w seminarium w Chicoutimi, szkole średniej o profilu klasycznym. Następnie ukończył prawo na Uniwersytecie Laval w Québecu. Kilka lat po ukończeniu studiów, począwszy od 1966 pracował w Sept-Îles jako notariusz, a następnie został wysokim urzędnikiem w Zgromadzenia Narodowego Quebecu. W latach 1974-1984 pełnił tam funkcje począwszy od zastępcy sekretarza, poprzez dyrektora do spraw legislacyjnych, skończywszy na stanowisku sekretarza generalnego. W latach 1984-2001 był sekretarzem generalnym Zgromadzenia Narodowego Quebecu, aby później zostać specjalnym doradcą w tej samej instytucji aż do końca 2003.

</doc>
<doc id="2551634" url="https://pl.wikipedia.org/wiki?curid=2551634" title="Eraoranhan">
Eraoranhan

Eraoranhan – w religii mieszkańców kanaryjskiej wyspy El Hierro, najwyższy bóg, którego domeną była opieka nad mężczyznami, podczas gdy kobietami opiekowała się bogini Moreyba.
Według wierzeń mieszkańców wyspy Eraoranhan i Moreyba rezydowali na skałach Bentayga. Miejscowe podania głosiły, że Eraoranhan w wyznaczonym dniu miał powrócić na wyspę na „wielkim, białym domu”. Wierzenie to pomogło Jeanowi de Béthencourtowi zająć wyspę bez oporu mieszkańców, którzy wzięli go za boga. Po przyjęciu chrześcijaństwa Jezus był czczony przez Guanczów pod imieniem Eraoranhan.

</doc>
<doc id="2551635" url="https://pl.wikipedia.org/wiki?curid=2551635" title="Moreyba">
Moreyba

Moreyba – w religii mieszkańców kanaryjskiej wyspy El Hierro, najwyższa bogini, której domeną była opieka nad kobietami, podczas gdy mężczyznami opiekował się Eraoranhan. Eraoranhan i Moreyba według ich wierzeń rezydowali na skałach Bentayga. Po przyjęciu chrześcijaństwa Maria była czczona przez Guanczów pod imieniem Moreyba.

</doc>
<doc id="2551638" url="https://pl.wikipedia.org/wiki?curid=2551638" title="C++0x">
C++0x



</doc>
<doc id="2551640" url="https://pl.wikipedia.org/wiki?curid=2551640" title="Herb gminy Ornontowice">
Herb gminy Ornontowice

Herb gminy Ornontowice – oficjalny symbol gminy. Herb przedstawia w polu herbowym dzielonym w słup, w prawej części na błękitnym tle pół złotego orła górnośląskiego zwróconego w prawo oraz w lewej części, także na błękitnym tle, srebrną postać Michała Archanioła ze złotym nimbem, trzymającego w prawej ręce miecz ze złotą rękojeścią i głowicą, oparty srebrnym ostrzem o ziemię, zaś w lewej ręce - wagę koloru złotego.
Herb w obecnej formie został przyjęty uchwałą Nr VIII/76/11 Rady gminy Ornontowice z dnia 25 maja 2011 roku, przy okazji obchodów XX – lecia gminy.
Poprzedni herb gminy został uchwalony w 1993 – prawą heraldyczną stronę herbu zajmował orzeł srebrny na tle barwy czerwonej, określony jako "plebiscytowy", nawiązujący do okresu plebiscytu śląskiego i powstań śląskich. Po lewej stronie umieszczono patrona miejscowego kościoła, Michała Archanioła.
Komisja Heraldyczna przy MSWiA dopatrzyła się w poprzednim herbie błędów w barwach oraz symbolice. Po konsultacjach herb został zmieniony i zaakceptowany przez Komisję Heraldyczną – miejsce białego orła polskiego zajął herb górnośląski. W lewym polu zachowano figurę Michała Archanioła, ale nieznacznie zmieniono rysunek – w starej wersji patron trzymał włócznię oraz był przepasany złotym pasem z mieczem; obecnie trzyma on miecz w ręku, w drugim natomiast wagę. Herb uzyskał jednolite, błękitne tło.
Stary herb nieco dłużej został zachowany na sztandarze gminy, bo do momentu uchwalenia nowego sztandaru, co nastąpiło 27 marca 2013.

</doc>
<doc id="2551642" url="https://pl.wikipedia.org/wiki?curid=2551642" title="Herb Ornontowic">
Herb Ornontowic



</doc>
<doc id="2551643" url="https://pl.wikipedia.org/wiki?curid=2551643" title="Harfootowie">
Harfootowie



</doc>
<doc id="2551644" url="https://pl.wikipedia.org/wiki?curid=2551644" title="Face to Face 1994">
Face to Face 1994

Face to Face 1994 – pierwsza wspólna krótka trasa koncertowa Eltona Johna i Billy'ego Joela z serii "Face to Face", która odbyła się w 1994 r. Obejmowała 21 koncertów w USA.
Program koncertów.
Elton John i Billy Joel
Elton John
Billy Joel
Elton John i Billy Joel
Bisy:

</doc>
<doc id="2551646" url="https://pl.wikipedia.org/wiki?curid=2551646" title="American Economic Review">
American Economic Review

The American Economic Review (AER) – czasopismo naukowe o tematyce ogólnoekonomicznej, jedno z najstarszych (ukazuje się od ponad 100 lat) i najwyżej cenionych czasopism poświęconych ekonomii. 
Wydawcą jest istniejące od 1885 roku American Economic Association (skupiające ekonomistów z całego świata) którego materiały i sprawozdania "(Papers and Proceedings)" są publikowane co roku w majowym wydaniu czasopisma.

</doc>
<doc id="2551647" url="https://pl.wikipedia.org/wiki?curid=2551647" title="Sobór Zaśnięcia Matki Bożej w Omsku">
Sobór Zaśnięcia Matki Bożej w Omsku

Sobór Zaśnięcia Matki Bożej – prawosławny sobór w Omsku, katedra eparchii omskiej, wzniesiony w 1898, wysadzony w powietrze w 1934 i odbudowany w latach 2005–2007.
Kamień węgielny pod budowę soboru został położony w 1891, w czasie wizyty następcy tronu, Mikołaja Aleksandrowicza Romanowa, w Omsku. Prace budowlane nad obiektem zakończono w 1898. Początkowo świątynia miała nosić wezwanie Wniebowstąpienia Pańskiego, jednak w 1895, gdy powstała eparchia omska i tarska, zdecydowano o jego zmianie. Od momentu konsekracji cerkiew była katedrą tejże eparchii.
W 1923 sobór został zamknięty, dziesięć lat później zdjęto z niego kopuły, zaś dzwony skonfiskowany na potrzeby trwającej industrializacji. W 1934 całe wyposażenie obiektu zostało przeniesione do muzeum religii i ateizmu. Ostatecznie rok później cerkiew została wysadzona w powietrze, a jej ruiny zrównane z ziemią. Na miejscu obiektu zaplanowano urządzenie Ogrodu Pionierów.
W 1999 na miejscu zniszczonego soboru został wzniesiony krzyż pamiątkowy. Cztery lata później podjęta została decyzja o odbudowie cerkwi.

</doc>
<doc id="2551649" url="https://pl.wikipedia.org/wiki?curid=2551649" title="Mistrzostwa Europy w Łyżwiarstwie Szybkim w Wieloboju 1994">
Mistrzostwa Europy w Łyżwiarstwie Szybkim w Wieloboju 1994

91. mistrzostwa Europy w łyżwiarstwie szybkim w wieloboju odbyły się w dniach 7–9 stycznia 1994 roku w Hamar, w Norwegii. Kobiety startowały po raz 19. Łyżwiarki startowały na dystansach: 500 m, 1500 m, 3000 m, 5000 m. Niemka Gunda Niemann po raz piąty wywalczyła tytuł najlepszej panczenistki kontynentu. Zawodnicy startowali na czterech dystansach: 500 m, 1500 m, 5000 m i 10000 m. Pierwsze złoto wywalczył Holender Rintje Ritsma. Do biegu na 5000 m/10000 m awansowała tylko najlepsza 12 po trzech dystansach.
Uczestnicy.
W zawodach wzięły udział 23 łyżwiarki (wszystkie sklasyfikowane) i 28 łyżwiarzy (27 sklasyfikowanych) z 16 krajów.

</doc>
<doc id="2551650" url="https://pl.wikipedia.org/wiki?curid=2551650" title="Plattner">
Plattner

Plattner, Platner:

</doc>
<doc id="2551651" url="https://pl.wikipedia.org/wiki?curid=2551651" title="Platner">
Platner



</doc>
<doc id="2551652" url="https://pl.wikipedia.org/wiki?curid=2551652" title="Uniwersytet im. Antona Brucknera">
Uniwersytet im. Antona Brucknera

Uniwersytet im. Antona Brucknera () – prywatny uniwersytet muzyki, tańca i gry aktorskiej w Linzu. Jedna z pięciu tego typu szkół wyższych w Austrii. Obecnie studiuje tam ok. 850 studentów z całego świata. Wykłada 200 nauczycieli.
Początkowo znany jako Anton Bruckner Konservatorium (1932-2004), w roku 2004 uzyskał status prywatnego uniwersytetu. 
Uniwersytet nosi imię austriackiego kompozytora Antona Brucknera. 

</doc>
<doc id="2551655" url="https://pl.wikipedia.org/wiki?curid=2551655" title="Pranzo Oltranzista">
Pranzo Oltranzista

Pranzo Oltranzista - album studyjny amerykańskiego wokalisty i kompozytora Mike'a Pattona. Wydawnictwo ukazało się 22 kwietnia 1997 roku nakładem wytwórni muzycznej Tzadik Records. Nagrania zostały zarejestrowane w Shelley Palmer Studio w Nowym Jorku. Mastering odbył się w studiach Foothill Digital i Nimbus.
Lista utworów.
Opracowano na podstawie materiału źródłowego.

</doc>
<doc id="2551659" url="https://pl.wikipedia.org/wiki?curid=2551659" title="Daniel Mendoza">
Daniel Mendoza

Daniel Mendoza (ur. 5 lipca 1764 w Whitechapel, zm. 3 września 1836 w Londynie) – angielski bokser z okresu walk na gołe pięści.
Karierę bokserską rozpoczął w 1780 w wieku lat szesnastu. Nie najlepsze warunki fizyczne (ważył tylko 72,5 kg) nadrabiał szybkością, zwinnością oraz techniką. Był mistrzem Anglii kolejno w wadze lekkiej, półśredniej i średniej. W 1794 po śmierci Benjamina Braina ogłosił się mistrzem wszechwag. Potwierdził to zwyciężając 12 listopada Billa Warra. 15 kwietnia 1795 w Hornchurch stracił tytuł przegrywając w dziewiątej rundzie już po dziesięciu minutach z Johnem Jacksonem. Po utracie tytułu otworzył szkołę boksu i sportów walki zyskując uznanie jako instruktor. Walczył sporadycznie, po raz ostatni w 1820.
W roku 1990 został włączony w poczet Międzynarodowej Bokserskiej Galerii Sław.

</doc>
<doc id="2551661" url="https://pl.wikipedia.org/wiki?curid=2551661" title="Lista hobbitów">
Lista hobbitów



</doc>
<doc id="2551662" url="https://pl.wikipedia.org/wiki?curid=2551662" title="Diane Ackerman">
Diane Ackerman

Diane Ackerman (ur. 7 października 1948 w Waukegan) – amerykańska pisarka i poetka zajmująca się też historią naturalną.
Styl pisarski Diane Ackerman łączy w sobie elementy poetyckie, historyczne i popularnonaukowe. Jest autorką dzieł z zakresu literatury pięknej i literatury faktu, ale napisała też kilka książek dla dzieci. Wykładała na kilku uczelniach, między innymi na Columbia University i Cornell University, jej eseje pojawiają się regularnie w czasopismach literackich.
Życiorys.
Do ósmego roku życia mieszkała w Waukegan, w Illinois. Następnie z rodzicami przeprowadziła się do Allentown, w Pensylwanii. Na uniwersytecie w Pensylwanii otrzymała tytuł bakałarza, a następnie uzyskała magisterium i doktorat na Cornell University (opiekunem jej pracy doktorskiej był Carl Sagan). Przez wiele lat wykładała na uczelniach wyższych, między innymi na University of Pittsburgh, Cornell University i Washington University w St. Louis. W 1970 roku wyszła za mąż za pisarza Paula Westa. Obecnie mieszka w Nowym Jorku. Wyróżniana była wielokrotnie nagrodami literackimi.

</doc>
<doc id="2551663" url="https://pl.wikipedia.org/wiki?curid=2551663" title="Departament Montecarlo">
Departament Montecarlo

Departament Montecarlo – jeden z 17 departamentów argentyńskiej prowincji Misiones. Stolicą departamentu jest miasto Montecarlo.
Powierzchnia departamentu wynosi 1960 km². Na obszarze tym w 2010 roku mieszkało 36 998 ludzi, a gęstość zaludnienia wynosiła 18,9 mieszkańców/km².
Zachodnią granicę wyznacza rzeka Parana, która jest rzeką graniczną z Paragwajem. Wokół niego znajdują się departamenty: Libertador General San Martín, Cainguás, Guaraní, San Pedro
oraz Eldorado.

</doc>
<doc id="2551664" url="https://pl.wikipedia.org/wiki?curid=2551664" title="Pöstlingberg">
Pöstlingberg

Pöstlingberg () - góra o wysokości 539 m n.p.m. znajdująca się na lewym brzegu Dunaju w miejscowości Linz, w Austrii. Również dzielnica o tej samej nazwie w Linzu. Ulubiony cel wycieczek turystycznych - Linzer Grottenbahn, kolej wąskotorowa na górę Pöstlingberg.

</doc>
<doc id="2551665" url="https://pl.wikipedia.org/wiki?curid=2551665" title="The Shock Doctrine">
The Shock Doctrine



</doc>
<doc id="2551668" url="https://pl.wikipedia.org/wiki?curid=2551668" title="Super Bowl XLVI">
Super Bowl XLVI

Super Bowl XLVI – czterdziesty szósty finał o mistrzostwo zawodowej ligi futbolu amerykańskiego NFL, rozegrany 5 lutego 2012 roku na stadionie Lucas Oil Stadium w Indianapolis w Indianie.
Spotkały się w nim zespoły mistrza konferencji AFC, New England Patriots oraz mistrza konferencji NFC, New York Giants.
Zgodnie z przyjętą konwencją Patriots, jako przedstawiciele AFC, byli gospodarzem parzystego Superbowl. Był to szósty mecz o mistrzostwo, w którym spotkały się drużyny już wcześniej grające ze sobą w finale. Giants i Patriots spotkali się poprzednio w Super Bowl XLII. Obaj aktualni trenerzy (Tom Coughlin i Bill Belichick) oraz rozgrywający (Eli Manning i Tom Brady) występowali w tym finale.
Hymn Stanów Zjednoczonych przed meczem zaśpiewała Kelly Clarkson, zaś w przerwie meczu na stadionie wystąpiła Madonna.
Mecz zakończył się zwycięstwem New York Giants 21-17. Najlepszym graczem meczu wybrany został Eli Manning.
W przerwie finału (tzw. half-time) wystąpiła Madonna. Oprócz niej widzowie mogli zobaczyć Nicki Minaj, M.I.A., LMFAO oraz Cee Lo Green.

</doc>
<doc id="2551669" url="https://pl.wikipedia.org/wiki?curid=2551669" title="Wiążące reguły korporacyjne">
Wiążące reguły korporacyjne

Wiążące reguły korporacyjne (WRK), również oznaczane jako BCR (skrót określenia angielskiego) – zasady spełniające wymogi prawa Unii Europejskiej (UE) wprowadzone przez międzynarodowy podmiot gospodarczy do stosowania wewnątrz swojej organizacji dla chronienia danych osobowych.
Koncepcja takich reguł była związana z dyrektywą o danych osobowych nr 95/46, zgodnie z którą przekazywanie danych osobowych poza Europejski Obszar Gospodarczy (EOG) było dozwolone pod warunkiem spełnienia określonych warunków. Dla przeważającej liczby przypadków było też konieczne wystąpienie o zgodę na transfer do właściwych ze względu na miejsce działania danej korporacji państwowych organów ochrony danych osobowych, w Polsce – do generalnego inspektora ochrony danych osobowych (GIODO). Dla uproszczenia legalnego przekazywania danych osobowych niektóre z krajów UE zaimplementowały zasadę wzajemnego uznania ("mutual recognition" ) wiążących reguł korporacyjnych. Zgodnie z nią akceptacja WRK przez jeden wybrany państwowy organ ochrony danych osobowych, przy pozytywnej opinii dwóch innych takich organów, pozwalała na uznanie, iż przekazywanie danych w ramach danej korporacji, w tym do podmiotów zależnych z siedzibą w krajach poza EOG, odbywało się w sposób bezpieczny, zgodny z wymogami prawa unijnego.
Według stanu na rok 2012 na całym świecie istniało 15 zatwierdzonych WRK, i większość z nich ma akceptację francuskiego lub brytyjskiego inspektora ochrony danych osobowych. W tym samym czasie spośród państwa EOG zasada wzajemnego uznania nie była przyjęta przez Austrię, Belgię, Bułgarię, Cypr, Czechy, Francję, Hiszpanię, Holandię, Niemcy, Norwegię, Polskę i Wielką Brytanię. Pomimo niestosowania przez Polskę ww. zasady istnienie w danym podmiocie międzynarodowym WRK było przesłanką ułatwiającą uzyskanie pozytywnego wyniku postępowania przed GIODO.

</doc>
<doc id="2551670" url="https://pl.wikipedia.org/wiki?curid=2551670" title="Face to Face 1995">
Face to Face 1995

Face to Face 1995 – druga krótka amerykańska trasa koncertowa Eltona Johna i Billy'ego Joela z serii "Face to Face", która odbyła się w 1995 r. Tym razem obejmowała 11 koncertów: 10 w USA i 1 w Kanadzie.
Program koncertów.
Elton John i Billy Joel
Elton John wraz ze swoim zespołem
Billy Joel wraz ze swoim zespołem
Elton John i Billy Joel
Bisy

</doc>
<doc id="2551672" url="https://pl.wikipedia.org/wiki?curid=2551672" title="Konfederacja średzka (1703)">
Konfederacja średzka (1703)

Konfederacja wielkopolska była jedną z konfederacji wymierzonych przeciw Augustowi II. , za staraniem Stanisława Leszczyńskiego i pod laską Piotra Bronisza.
Konfederacja wielkopolska na zjeździe warszawskim (styczeń-luty 1704) przemieniła się pod kierownictwem prymasa Michała Stefana Radziejowskiego w konfederację generalną warszawską.

</doc>
<doc id="2551673" url="https://pl.wikipedia.org/wiki?curid=2551673" title="Ludwig Pohle">
Ludwig Pohle

Ludwig Pohle (ur. 26 lipca 1994) – niemiecki skoczek narciarski, reprezentant SC Partenkirchen.
Na międzynarodowej arenie zadebiutował 3 października 2010 w Oberstdorfie podczas zawodów Alpen Cup, oddając skoki na odległość odpowiednio 85,5 m i 83,0 m na skoczni normalnej.
W Libercu zdobył brązowy medal Zimowego Olimpijskiego Festiwalu Młodzieży Europy 2011 w konkursie drużynowym, w którym wystartował wraz z Michaelem Herrmannem, Michaelem Zachrau i Florianem Menzem.

</doc>
<doc id="2551675" url="https://pl.wikipedia.org/wiki?curid=2551675" title="Kamala Markandaya">
Kamala Markandaya

Kamala Markandaya (ur. 1924 jako Kamala Purnaiya, zm. 16 maja 2004 w Londynie) – indyjska pisarka i dziennikarka. Pochodziła z bramińskiej rodziny w Mysore (Karnataka). Ukończyła historię na jednym z trzech najstarszych uniwersytetów Indii – na Uniwersytecie w Madrasie. Następnie pracowała od 1940 do 1947 roku jako dziennikarka, publikując w prasie krótkie opowiadania. Podczas II Wojny Światowej pracowała w armii indyjskiej. W 1948, rok po uzyskaniu niepodległości przez Indie, wraz ze swoim mężem dziennikarzem Bertrandem Taylorem emigrowała do Anglii. Posiada córkę (Kim Oliver). Pisarka do śmierci mieszkała w Londynie.
Książki K. Markandaya przedstawiają konflikt między Wschodem a Zachodem, tradycją, a nowoczesnymi przemianami, a podejmując tematykę indyjską skupiają się na różnicach między tradycyjną kulturą wsi i miasta. Sławę przyniosła jej w 1954 roku powieść "Nektar w sicie". Przetłumaczono ją na 17 języków. Stała się w USA bestsellerem, uznanym w 1955 przez American Library Association za najwybitniejszą książkę roku. Uchodzi za ważny utwór w indyjskiej literatury kobiecej pisanej w języku angielskim. Jej dwie najpopularniejsze książki "Nectar in a Sieve" i "A Handful of Rice" były omawiane w amerykańskich szkołach i na uniwersytetach. "The Nowhere Man" (1972) uchodzi za książkę analizującą problemy indyjskiej diaspory – doświadczenie rasizmu, opór w przyjmowaniu kultury kraju, w którym się mieszka, rozdźwięk między pokoleniami. Autorka w ciągu trzydziestu lat napisała dziesięć powieści. Ostatnią swoją powieść wydała w 1982 roku, 22 lata przed śmiercią.
Tłem jednej ze swoich powieści uczyniła też m.in. temat skierowanego przeciw Brytyjczykom ruchu "Quit India!" (Opuście Indie!).
W 1990 roku za "Nectar in a Sieve" została wyróżniona niemiecką nagrodą LiBeraturpreis (nagroda ekumenicznego centrum we Frankfurcie nad Menem, przydzielana autorkom z Azji, Afryki i Ameryki Południowej).

</doc>
<doc id="2551676" url="https://pl.wikipedia.org/wiki?curid=2551676" title="Efrem (Barbiniagra)">
Efrem (Barbiniagra)

Efrem, imię świeckie Jefriem Aleksandrowicz Barbiniagra lub Efrem Barbineagră (ur. 1 maja 1941 w Handraburach) – biskup Rosyjskiego Kościoła Prawosławnego.
Pochodzi z rodziny chłopskiej z obwodu odeskiego. W 1956 ukończył szkołę średnią i podjął pracę w kołchozie. Równocześnie był dzwonnikiem w cerkwi Wprowadzenia Matki Bożej do Świątyni w rodzinnej wsi. W 1972 ukończył seminarium duchowne w Leningradzie. 1 stycznia 1972 metropolita leningradzki i nowogrodzki Nikodem wyświęcił go na diakona, zaś 27 lutego tego samego roku – na kapłana. Ks. Barbiniagra pozostał przy tym celibatariuszem. Służył w cerkwi Przemienienia Pańskiego w Bronnicy (obwód nowogrodzki) od kwietnia do sierpnia 1972, następnie od sierpnia 1972 do lutego 1976 w cerkwi św. Filipa w Nowogrodzie. W 1976, po ukończeniu studiów w Leningradzkiej Akademii Duchownej, na własną prośbę został przeniesiony do pracy duszpasterskiej w eparchii odeskiej, w której służył przez rok. W 1977 wrócił do pracy duszpasterskiej w eparchii nowogrodzkiej, w cerkwi św. Filipa w Nowogrodzie, a od 1981 – cerkwi św. Paraskiewy w Borowiczach. 12 lutego 1980 złożył wieczyste śluby mnisze przed metropolitą leningradzkim i nowogrodzkim Antonim, zachowując dotychczasowe imię. Rok później otrzymał godność archimandryty.
W 1997 arcybiskup nowogrodzki i staro-russki Lew wyznaczył go na p.o. namiestnika Świętojezierskiego Wałdajskiego Monasteru Iwerskiej Ikony Matki Bożej, którą to funkcję pełnił przez pięć lat. W 2007 ponownie mianowany namiestnikiem tejże wspólnoty. Sprawował swoje obowiązki do 2011, gdy Święty Synod Rosyjskiego Kościoła Prawosławnego nominował go na biskupa borowickiego i piestowskiego, pierwszego ordynariusza nowo powołanej eparchii borowickiej. Jego chirotonia biskupia odbyła się 5 lutego 2012 w cerkwi Przemienienia Pańskiego w moskiewskiej dzielnicy Pieski (część Arbatu) z udziałem konsekratorów: patriarchy moskiewskiego i całej Rusi Cyryla, metropolitów sarańskiego i mordowskiego Warsonofiusza oraz nowogrodzkiego i staro-russkiego Lwa, biskupów sołniecznogorskiego Sergiusza i woskriesieńskiego Sawy.

</doc>
<doc id="2551678" url="https://pl.wikipedia.org/wiki?curid=2551678" title="Alfred Lengauer">
Alfred Lengauer

Alfred Lengauer (ur. 1961 w Wörgl) – austriacki skoczek narciarski, mistrz Europy juniorów z 1978; po zakończeniu kariery malarz.
Dwukrotnie uczestniczył w Turnieju Czterech Skoczni. Podczas 27. edycji zajął 47. miejsce w Oberstdorfie i 58. Bischofshofen, a w klasyfikacji generalnej był 76. W 29. edycji uplasował się na 93. miejscu w Oberstdorfie i 79. w Bischofshofen, a w klasyfikacji generalnej był 106.
12 marca 1978 zdobył tytuł mistrza Europy juniorów na normalnej skoczni w austriackim Murau.

</doc>
<doc id="2551680" url="https://pl.wikipedia.org/wiki?curid=2551680" title="Jabulani Mnguni">
Jabulani Mnguni

Jabulani Mnguni (ur. 9 grudnia 1972) – południowoafrykański piłkarz grający podczas kariery na pozycji pomocnika.
Kariera klubowa.
Karierę Mnguni rozpoczął w Vaal Professionals w 1996. W latach 1999–2001 występował w Orlando Pirates. Z Piratami zdobył mistrzostwo RPA w 2001. Karierę zakończył Wietnamie w klubie Sông Lam Nghệ An.
Kariera reprezentacyjna.
Mnguni występował w reprezentacji RPA w 1997. W tym roku uczestniczył w Pucharze Konfederacji. Na turnieju w Arabii Saudyjskiej wystąpił w meczu z Urugwajem.

</doc>
<doc id="2551683" url="https://pl.wikipedia.org/wiki?curid=2551683" title="Fryderyk I Anhalcki">
Fryderyk I Anhalcki

Fryderyk I Anhalcki (niem. "Leopold Friedrich I. Franz Nikolaus Herzog von Anhalt", ur. 29 kwietnia 1831 w Dessau, zm. 24 stycznia 1904 w Ballenstedt) – książę Anhaltu z dynastii askańskiej, wojskowy, od 1867 generalleutnant.
Życiorys.
Urodził się jako syn księcia Anhalt-Dessau (od 1863 całego Anhaltu) Leopolda IV i jego żony księżnej Fryderyki Wilhelminy. Studiował w Genewie, Bonn i Monachium. Od 1851 roku służył w 1 Pułku Piechoty Gwardii, (niem. "1. Garde-Regiment zu Fuß"). Po wygaśnięciu w 1863 linii Anhalt-Bernburg; książęta z Dessau zjednoczyli księstwo Anhaltu, książę Leopold, ojciec Fryderyka, przyjął tytuł "Herzog von Anhalt". 
Brał udział w kampaniach wojennych przeciwko Danii (1864), Austrii (1866) i Francji (1870–71). Brał udział w oblężeniu Toul, w walkach pod Beaumont i Sedanem. Otrzymał Krzyż Żelazny II Klasy. Na tron wstąpił po śmierci ojca 22 maja 1871. Cesarz Wilhelm I powołał go w 1876 roku na dowódcę Pułku Piechoty Nr. 93. Był odznaczony Orderem Orła Czarnego, Orderem Orła Czerwonego oraz Orderem Leopolda.
Fryderyk I umarł 24 stycznia 1904 roku. Jego następcą został drugi syn Fryderyk II.
Małżeństwo i rodzina.
22 kwietnia 1854 w Altenburgu poślubił księżniczkę Saksonii-Altenburg Antoninę. Para miała sześcioro dzieci:

</doc>
<doc id="2551687" url="https://pl.wikipedia.org/wiki?curid=2551687" title="Marco Davide Faraoni">
Marco Davide Faraoni

Marco Davide Faraoni (ur. 25 października 1991 w Bracciano) – włoski piłkarz występujący na pozycji obrońcy. Zawodnik klubu Crotone.
Kariera klubowa.
Kariera juniorska.
Marco Faraoni urodził się w Bracciano, Prowincji Rzym, Lacjum.
Piłkarską karierę rozpoczął w młodzieżowych sekcjach klubu S.S. Lazio, grając na pozycji środkowego obrońcy. W rzymskim zespole spędził dwanaście lat.
W dniu 1 lipca 2010 dołączył do Primavery Interu Mediolan na zasadzie transferu definitywnego, podpisując kontrakt obowiązujący do 2014 roku.
Jako zawodnik Primavery zdobył w 2011 Torneo di Viareggio, jedno z najważniejszych młodzieżowych turniejów piłkarskich na świecie, pokonując w finale Primaverę Fiorentiny.
Inter Mediolan.
Kiedy Leonardo sprawował funkcję trenera Interu, Marco był regularnie powoływany do pierwszej drużyny Interu, lecz nie zaliczył w niej ani jednego spotkania. Wraz z początkiem sezonu 2011/12 został włączony do pierwszego zespołu Nerazzurrich. Nowy trener, Gian Piero Gasperini, stawiał na młodego zawodnika w przedsezonowych przygotowaniach, a poważny debiut piłkarz zaliczył w meczu o Superpuchar Włoch, rozgrywanym 6 sierpnia 2011 w Pekinie pomiędzy Milanem, a Interem. Faraoni wszedł za Alvareza w 63. minucie spotkania przy remisie 1:1, spotkanie zakończyło się zwycięstwem Milanu 2:1.
W europejskich pucharach Marco zadebiutował 22 listopada 2011 w meczu przeciwko Trabzonsporowi, rozgrywanym w ramach 5. kolejki fazy grupowej Ligi Mistrzów sezonu 2011/12.
Kariera reprezentacyjna.
Faraoni jest byłym reprezentantem młodzieżowych reprezentacji Włoch. Najwięcej występów zaliczył w reprezentacji U-17 (11 meczów). Stanowił rezerwową opcję za Santonem i Giulio Donatim dla trenera kadry U-21, Ciro Ferrary, podczas eliminacji do Mistrzostw Europy U-21, które odbędą się w 2013 roku.

</doc>
<doc id="2551689" url="https://pl.wikipedia.org/wiki?curid=2551689" title="Katarzyna Zielonko-Jung">
Katarzyna Zielonko-Jung

Katarzyna Zielonko-Jung (ur. 1971) - polska architektka, członek Stowarzyszenia Architektów Polskich, Izby Architektów RP i Polskiego Towarzystwa Energetyki Słonecznej. 
Życiorys.
Autorka i współautorka projektów architektoniczno-budowlanych i projektów wnętrz, m.in. domy jednorodzinne (Gdańsk, Warszawa), oddziały banków Citibank (Warszawa, Kraków), PKO BP (Warszawa), Raiffeisen Bank (Warszawa), standardowe restauracje McDonald’s, wnętrza centrów handlowych (Warszawa, Toruń), obiekty szpitalne (Warszawa, Zabrze). Absolwentka Wydziału Architektury Politechniki Gdańskiej 1995, studia doktoranckie na Wydziale Architektury Politechniki Warszawskiej 1997-2002 (doktorat 2003). Od 2004 roku również wykładowca na Wydziale Architektury Politechniki Warszawskiej.

</doc>
<doc id="2551690" url="https://pl.wikipedia.org/wiki?curid=2551690" title="Michael Zachrau">
Michael Zachrau

Michael Zachrau (ur. 5 sierpnia 1994 w Frammersbach) – niemiecki skeletonista i skoczek narciarski.
Przebieg kariery.
Skoki narciarskie (do 2011).
Zachrau początkowo uprawiał skoki narciarskie, które zaczął trenować w 2001. W dyscyplinie tej osiągał sukcesy w rywalizacji dziecięcej i juniorskiej w Niemczech. Jego trenerem był Thomas Kümpel.
Na arenie międzynarodowej występował głównie w rywalizacji w cyklu Alpen Cup. W sezonie 2010/2011 zdobył 12 punktów i uplasował się na 63. pozycji w klasyfikacji generalnej tego cyklu. W 2010 roku zdobył także złoty medal w konkursie drużynowym w ramach zawodów OPA Nordic Games. Ponadto rok później w Libercu zdobył brązowy medal Zimowego Olimpijskiego Festiwalu Młodzieży Europy 2011 w konkursie drużynowym, w którym wystartował w reprezentacji Niemiec, skaczącej w składzie Michael Zachrau, Ludwig Pohle, Michael Herrmann i Florian Menz.
Skeleton (od 2011).
2011/2012.
W czerwcu 2011 roku zakończył karierę skoczka narciarskiego i zaczął uprawiać skeleton. W 2012 roku w dyscyplinie tej zdobył brązowy medal mistrzostw Niemiec.
2012/2013.
Na arenie międzynarodowej w rywalizacji skeletonistów zadebiutował w listopadzie 2012 roku. W swoim drugim takim starcie, 25 listopada 2012, zajął 3. pozycję w zawodach Pucharu Europy w Königssee. W sezonie 2012/2013 na podium zawodów Pucharu Europy stanął jeszcze raz – 18 stycznia 2013 był pierwszy w Altenbergu. W klasyfikacji generalnej cyklu uplasował się wówczas na 5. pozycji z dorobkiem 339 punktów.
2013/2014.
W kolejnym sezonie Zachrau ponownie dwukrotnie stawał na podium zawodów Pucharu Europy – 7 grudnia 2013 był trzeci w Igls, tę samą pozycję zajął także 17 grudnia 2013 w Winterbergu. W klasyfikacji generalnej uplasował się na 4. miejscu z dorobkiem 363 punktów.
2014/2015.
W listopadzie 2014 zadebiutował w zawodach Pucharu Interkontynentalnego. W sezonie 2014/2015 wystartował w pierwszych czterech konkursach tego cyklu, opuszczając cztery ostatnie. W sumie zdobył 364 punkty, plasując się na 9. pozycji w klasyfikacji generalnej.
W styczniu 2015 powrócił do rywalizacji w Pucharze Europy, gdzie wziął udział w trzech ostatnich zawodach sezonu 2014/2015. W tych startach raz, 15 stycznia 2015 w Sankt Moritz, gdzie był trzeci, uplasował się na podium. W klasyfikacji generalnej zajął 19. miejsce z dorobkiem 138 punktów.
15 lutego 2015 zadebiutował w Pucharze Świata. W zawodach w Soczi zajął 15. miejsce. Dzięki zdobytym wówczas 104 punktom uplasował się na 38. pozycji w klasyfikacji generalnej cyklu.
2015/2016.
Przed sezonem w niemieckich kwalifikacjach do Pucharu Świata na ten sezon zajął trzecie miejsce w klasyfikacji łącznej tych eliminacji i wywalczył miejsce w trzyosobowej drużynie narodowej na ten cykl (oprócz Zachrau znaleźli się w niej też Axel Jungk i Christopher Grotheer). Zajął szóste miejsce w rozegranych w Sankt Moritz Mistrzostwa Europy oraz jedenastą lokatę w Mistrzostwach Świata w Igls. Zmagania w Pucharze Świata zakończył na siódmej pozycji.

</doc>
<doc id="2551692" url="https://pl.wikipedia.org/wiki?curid=2551692" title="Hercule Poirotprijs">
Hercule Poirotprijs

Hercule Poirotprijs — corocznie przyznawana belgijska nagroda literacka za najlepszą niderlandzkojęzyczną powieść kryminalną. Nazwa wywodzi się z nazwiska detektywa belgijskiego pochodzenia, postaci cyklu powieści Agathy Christie, Herkulesa Poirota. Z nagrodą jest związana suma pieniędzy: w 2004 roku było to 1500 €, w 2007 5000 €. Po raz pierwszy przyznano je w Blankenberge. Od 2010 roku przyznawane są na nowym festiwalu — "Poirot in Bruges - Knack Thrillerfestival", który odbywa się w Stadsschouwburg w Brugii. Od 2016 roku przyznawana jest również nagroda Herkulesa Poirota za debiut. W 2018 nagrodę tej kategorii otrzymała polska pisarka Maja Wolny za powieść "Księgobójca (De Boekenmoordenaar)".
Hercule Poirot Oeuvreprijs.
Hercule Poirot Oeuvreprijs jest nagrodą Herkulesa Poirota za całokształt twórczości. 31 października 2007 otrzymał ją Jef Geeraerts jako nagrodę za kilka powieści kryminalnych. 18 czerwca 2010 otrzymał ją Pieter Aspe.
Nominowani.
2011
2010
2009
2008
2007
2006
2005
2004
2003
2002
2001
2000
1999
1998

</doc>
<doc id="2551694" url="https://pl.wikipedia.org/wiki?curid=2551694" title="Clinton Larsen">
Clinton Larsen

Clinton Larsen (ur. 17 lutego 1971 w Durbanie) – południowoafrykański piłkarz grający podczas kariery na pozycji pomocnika. Trener piłkarski.
Kariera klubowa.
Karierę Larsen rozpoczął w Crusaders United w 1991. W latach 1992-1999 był zawodnikiem Manning Rangers. W latach 1999-2000 występował w Orlando Pirates. W 2000 powrócił do Manning, gdzie zakończył karierę w 2003.
Kariera reprezentacyjna.
Larsen występował w reprezentacji RPA w 1997. W tym roku uczestniczył w Pucharze Konfederacji. Na turnieju w Arabii Saudyjskiej był rezerwowym i nie wystąpił w żadnym meczu.
Kariera trenerska.
Po zakończeniu kariery piłkarskiej Larsen został trenerem.

</doc>
<doc id="2551696" url="https://pl.wikipedia.org/wiki?curid=2551696" title="Jacek Santorski">
Jacek Santorski

Jacek Santorski (ur. 30 maja 1951 w Warszawie) – polski psycholog, psychoterapeuta, wydawca i przedsiębiorca.
Życiorys.
Absolwent XXV Liceum Ogólnokształcącego im. Józefa Wybickiego w Warszawie, ukończył studia magisterskie i następnie doktoranckie na Uniwersytecie Warszawskim. Zajmował się psychoterapią, uzyskując licencję terapeuty i trenera oraz superwizora treningu i psychoterapii Polskiego Towarzystwa Psychologicznego. Założył Laboratorium Psychoedukacji i Wydawnictwo Jacek Santorski &amp; Co (w 2009 przemianowane na Wydawnictwo Czarna Owca), które to firmy zostały później przekazane jego wspólnikom.
W drugiej połowie lat 90. zajął się prowadzeniem działalności jako konsultant przedsiębiorców w zakresie psychologii biznesu. Został współwłaścicielem firmy doradczej (Grupa Firm Doradczych VALUES) i Laboratorium Psychologii Zdrowia prowadzącego szkolenia dla lekarzy. Objął funkcję dyrektora programowego Akademii Psychologii Przywództwa, autorskiego programu dla menedżerów stworzonego z Witoldem Orłowskim.
Od 2012 do 2014 był członkiem Rady Gospodarczej przy prezesie Rady Ministrów.
Jest żonaty z Małgorzatą, ma trzech synów.

</doc>
<doc id="2551700" url="https://pl.wikipedia.org/wiki?curid=2551700" title="Halowe Mistrzostwa Turcji w Lekkoatletyce 2012">
Halowe Mistrzostwa Turcji w Lekkoatletyce 2012

Halowe Mistrzostwa Turcji w Lekkoatletyce 2012 – zawody lekkoatletyczne, które odbyły się 26, 27 i 28 stycznia w Stambule.
Zawody odbyły się w Ataköy Atletizm Salonu, która na początku marca będzie miejscem zmagań lekkoatletów podczas halowych mistrzostw świata. Halowe mistrzostwa Turcji były pierwszymi zawodami w hali powstałej specjalnie na światowy czempionat. 

</doc>
<doc id="2551704" url="https://pl.wikipedia.org/wiki?curid=2551704" title="Florian Menz">
Florian Menz

Florian Menz (ur. 12 września 1994) – niemiecki skoczek narciarski, reprezentant SC Steinbach-Hallenberg.
Na międzynarodowej arenie zadebiutował 17 grudnia 2010 w Seefeld podczas zawodów Alpen Cup, oddając skoki na odległość odpowiednio 89,5 m i 96,5 m na skoczni normalnej.
W Libercu zdobył brązowy medal Zimowego Olimpijskiego Festiwalu Młodzieży Europy 2011 w konkursie drużynowym, w którym wystartował wraz z Ludwigiem Pohle, Michaelem Zachrau i Michaelem Herrmannem.

</doc>
<doc id="2551708" url="https://pl.wikipedia.org/wiki?curid=2551708" title="Nectar in a Sieve">
Nectar in a Sieve

Nectar in a Sieve ("Nektar w sicie") – to angielskojęzyczna powieść indyjskiej pisarki Kamali Markandaya, wydana w 1954 roku. Powieść przetłumaczono na siedemnaście języków. Stała się w USA bestsellerem, uznanym w 1955 przez American Library Association za najwybitniejszą książkę roku. Uchodzi za ważny utwór w indyjskiej literatury kobiecej pisanej w języku angielskim. Omawiany w amerykańskich szkołach i na uniwersytetach. W 1990 roku za "Nectar in a Sieve" autorka została wyróżniona niemiecką nagrodą LiBeraturpreis (nagroda ekumenicznego centrum we Frankfurcie nad Menem, przydzielana autorkom z Azji, Afryki i Ameryki Południowej).
Akcja powieści rozgrywa się w Indiach skolonizowanych przez Brytyjczyków. To pisana w formie monologu opowieść kobiety z wioski w dzisiejszym stanie Karnataka. W powieści przedstawiono całe jej życie, historię jej małżeństwa, macierzyństwa, zmaganie się z głodem, bólem po stracie synów. Mimo że w książce przedstawiono wiele cierpienia, urzeka ona nadzieją, zaufaniem do Boga, siłą więzi w rodzinie, a szczególnie głęboką miłością, jaką darzą siebie małżonkowie.
Fabuła.
Rukmani zostaje wydana za mąż za nieznanego sobie mężczyznę. W wiosce Nathana zaskakuje ją bieda ich życia, ale wkrótce okazuje się, że w zbudowanej przez niego, krytej liśćmi palmowymi chacie zazna ona z nim szczęścia. Ich życie będzie się toczyć między pracą na ryżowisku i uprawą ogrodu. Przepełnione radością z narodzin córki Iry, smutkiem z powodu wielu lat bezdzietności, potem znów radością z pojawienia się synów: Arjuna, Thambi, Murugana, Raji i Selvama. Lata mijają. Wydana za mąż Ira zostaje zwrócona rodzinie jako bezpłodna. W pobliżu wioski powstaje garbarnia,a wokół niej miasto. Starsi synowie Rukmani zacząwszy w niej pracować, za zorganizowanie strajku zostają pewnego dnia zwolnieni. Zmuszeni do poszukiwania pracy, wyjeżdżają aż na Cejlon na plantację herbaty. Raja wkrótce zostaje zabity podczas próby kradzieży skór. Murugan odchodzi do miasta na posadę służącego. Na miejsce trzech latami niewidzianych synów, Rukmani rodzi ku zazdrości porzuconej Iry synka Kunti. Ira znajduje w opiece nad nim sens życia. Gdy susza spowodowana latem bez monsunowych deszczy przyniosła wiosce głód. Ira daremnie próbuje ocalić Kunti od śmierci sprzedając swoje ciało. Chłopiec umiera, a Ira z nieznanego ojca rodzi synka Sucramani. Chłopiec w oczach ludzi staje się sensacją. Bez ojca i napiętnowany dziwną przypadłością. Sucramani jest białoskórym, czerwonookim albinosem. Wkrótce doświadczy związanej z odmiennością samotności i odrzucenia. Miłość znajdując tylko w rodzinie.
Z czasem starzejącemu się Nathanowi coraz trudniej wyżywić rodzinę z uprawy ryżu, tym bardziej że jego ostatni syn Selvam porzucił pracę w polu na rzecz pomocy białemu doktorowi Kenny'emu w budowie szpitala i opiece nad chorymi. Pewnego dnia dla Nathana i tak kończy się czas ukochanej pracy na polach ryżowych – po trzydziestu latach wymówiono mu dzierżawę. Ziemia zostanie sprzedana rozrastającej się garbarni. Nathan z rodziną muszą odejść. Ira z synkiem zostają pod opieką Selvama. Rukmani z mężem udają się do odległego dwa dni drogą wozem zaprzężonym w woły miasta,w którym żonaty już ich syn Murugan pracuje służąc w cudzym domu. Liczą oni na starość na opiekę ze strony syna.

</doc>
<doc id="2551709" url="https://pl.wikipedia.org/wiki?curid=2551709" title="Alexandru C. Cuza">
Alexandru C. Cuza

Alexandru C. Cuza (często jako A. C. Cuza; ur. 8 listopada 1857 r. w Jassach — zm. 4 listopada 1947 r. w Bukareszcie) – rumuński ekonomista i prawnik, profesor ekonomii politycznej na uniwersytecie w Jassach, polityk o zapatrywaniach nacjonalistycznych i antysemickich.
Studiował prawo na uniwersytecie w Paryżu, Uniwersytecie Humboldta w Berlinie i na Wolnym Uniwersytecie w Brukseli. Uzyskał doktoraty z nauk politycznych i ekonomii (1881) oraz z prawa (1882). Od 1901 r. był profesorem uniwersytetu w Jassach, a od 1936 r. członkiem tytularnym Akademii Rumuńskiej.
Był jednym z czołowych teoretyków antysemityzmu w Rumunii. Światowy rozgłos zyskał w 1895 r., gdy zorganizował w Bukareszcie Uniwersalny Sojusz Antysemicki ("Alliance Anti-semitique Universelle"). W 1910 r. wraz z Nicolae Iorgą założył Partię Narodowo-Demokratyczną ("Partidul Naționalist-Democrat") z organem prasowym "Naród Rumuński" ("Neamul Românesc"). W 1922 r., po zerwaniu z Iorgą, utworzył Unię Narodowo-Chrześcijańską (Uniunea Național Creștină). 4 marca 1923 r. wraz z C. Codreanu założył Ligę Obrony Narodowo-Chrześcijańskiej ("Liga Apărării Național Creștine"), z której połączenia w 1935 r. z Partią Narodowo-Agrarną ("Partidul Național Agrar") O. Gogi powstała szowinistyczna i antysemicka Partia Narodowo-Chrześcijańska ("Partidul Național Creștin").

</doc>
<doc id="2551710" url="https://pl.wikipedia.org/wiki?curid=2551710" title="Ray Smith">
Ray Smith

Ray Smith (ur. 1 maja 1936 w Trealaw, zm. 15 grudnia 1991 w Llandough) – walijski aktor telewizyjny i teatralny.
Jego ojciec był górnikiem, zginął w wypadku przy pracy, gdy Ray Smith miał trzy lata. Po odbyciu służby wojskowej Ray Smith został zatrudniony w teatrze The Prince of Wales Theatre w Cardiff, później podjął pracę w Grand Theatre w Swansea. W 1959 zadebiutował jako aktor telewizyjny w produkcji "Shadows of Heroes". Od tego czasu regularnie otrzymywał role w brytyjskich serialach telewizyjnych. Zagrał m.in. oficera policji Gordona Spikingsa, jedną z głównych postaci kryminalno-komediowego serialu "Dempsey i Makepeace na tropie". Angażował się także w działalność polityczną, należał do walijskiej partii Plaid Cymru. Zmarł w wieku 55 lat na zawał mięśnia sercowego.

</doc>
<doc id="2551712" url="https://pl.wikipedia.org/wiki?curid=2551712" title="Zabierzów (Racławówka)">
Zabierzów (Racławówka)

Zabierzów – część wsi Racławówka w Polsce położona w województwie podkarpackim, w powiecie rzeszowskim, w gminie Boguchwała. 
W Zabierzowie ma swoją siedzibą parafia pw. Wszystkich Świętych.

</doc>
<doc id="2551713" url="https://pl.wikipedia.org/wiki?curid=2551713" title="Nete (rzeka)">
Nete (rzeka)

Nete (fr. "Nèthe") — rzeka płynąca w Belgii w dorzeczu Skaldy. Ma swoje źródło w Lier, gdzie wpadają Grote Nete i Kleine Nete. Przepływa przez Duffel i wpadając w Rumst do Rupel, łączy się z Dijle.
Grote Nete.
Grote Nete jest dopływem rzeki Nete w dorzeczu Skaldy. Ma długość 44 km i nie jest żeglowna.
Wypływa ze źródła w pobliżu Hechtel-Eksel. W Lier łączy się z Kleine Nete i tworzy Nete, zwaną również Dolną Nete (niderl. "Beneden Nete") lub Wielką Nete (niderl. "Grote Nete").
Jej główne dopływy to Wimp i Grote Laak.
Kleine Nete.
Kleine Nete jest dopływem Nete w dorzeczu Skaldy. Źródło rzeki tworzy kilka strumieni zasilanych opadami deszczu, położonych między Arendonk, Retie i Mol-Postel w De Kempen. W Lier łączy się z Grote Nete i tworzy Nete, zwaną również jako Beneden Nete.
Jej główne dopływy to Molenbeek, Aa i Wamp.
Kleine Nete przepływa przez następujące gminy: Retie, Kasterlee, Geel, Olen, Herentals, Herenthout, Vorselaar, Grobbendonk, Zandhoven i Nijlen.

</doc>
<doc id="2551714" url="https://pl.wikipedia.org/wiki?curid=2551714" title="Mathilde Weber">
Mathilde Weber

Mathilde Weber, z domu Walz (ur. 16 sierpnia 1829 w Tybindze; zm. 22 czerwca 1901 tamże) – niemiecka bojowniczka o prawa kobiet i pracownica socjalna.
Życiorys.
Mathilde Walz urodziła się w Tybindze, a dzieciństwo spędziła wraz z trojgiem młodszego rodzeństwa w majątku pod Ellwangen (Jagst). Otrzymała tam od rodziców, w porównaniu z innymi dziewczętami w ówczesnym czasie, niezwykle staranne wykształcenie. Jej ojciec specjalnie w tym celu złożył egzamin nauczyciela szkoły podstawowej. Później Mathilde uczęszczała do „wyższej szkoły żeńskiej” w Ellwangen.
W roku 1851 poślubiła ekonoma rolnego Heinricha von Webera. W roku 1854 powołany on został na profesora leśnictwa i rolnictwa na Uniwersytecie w Tybindze, a w roku 1858 zawarł umowę dzierżawy na majątek Bläsiberg pod Tybingą.
Mathilde Weber zetknęła się po raz pierwszy w roku 1869 z mieszczańskim ruchem kobiecym. Jako pierwsza Niemka z Południa przybyła na roczne zebranie utworzonej w Lipsku w 1865 r. organizacji Powszechne Niemieckie Zrzeszenie Kobiece. Została wybrana do jej zarządu, którego członkiem pozostała do roku 1900.
W roku 1870 małżeństwo Weberów przeprowadziło się do nowo zbudowanego domu przy Neckarhalde 52 w Tybindze, gdzie Mathilde Weber mieszkała do śmierci. Po przeprowadzce stała się współzałożycielką „stowarzyszenia sanitarnego“. i główną stwórczynią szkoły zawodowej dla kobiet w Tybindze, poprzedniczki dzisiejszej Mathilde-Weber-Schule. Podobnie jak Ottilie Wildermuth i wiele innych kobiet podpisała orędzie założycielskie tej szkoły.
Po początkowej powściągliwości w roku 1879 Mathilde Weber podjęła się w ramach Powszechnego Niemieckiego Zrzeszenia Kobiecego wygłaszania częstych prelekcji na zjazdach kobiet. W roku 1880 w gazecie "Tübinger Chronik" wezwała do stworzenia "Stowarzyszenia pomocy i zatrudniania ubogich" (niem. Hilfs- und Armenbeschäftigungsverein). Zysk z prelekcji i bazarów przeznaczyła w roku 1886 na urzeczywistnienie przedsięwzięcia zabezpieczenia starości samotnym ubogim kobietom. Na działce oddanej do dyspozycji przez miasto (na rogu dzisiejszych ulic Belthlestraße i Weberstraße) powstał podwójny dom z małymi, tanimi mieszkaniami. Nazywano go "Jägerstift" od nazwiska zmarłej w tym samym roku córki profesora, która swoją spuścizną utworzyła kapitał startowy tego przedsięwzięcia. Ze względu na wielkie zainteresowanie już w cztery lata po jego otwarciu (1890) Mathilde Weber uruchomiła drugi taki dom dla kobiet, tzw. "Weberstift" przy ulicy nazwanej później jej imieniem - Weberstraße, w roku 1896 trzeci -"Mathildenstift" przy Hechinger Straße.
Oprócz tego od roku 1887 Mathilde Weber prowadziła działalność publicystyczną. Obok "Reisebriefe" (Listów z podróży) i "Plaudereien" (Pogaduszek) ukazała się jej najważniejsza rozprawa "Ärztinnen für Frauenkrankheiten, eine ethische und sanitäre Notwendigkeit" (Lekarki chorób kobiecych – konieczność etyczna i sanitarna), której celem było utorowanie kobietom dostępu do studiów medycyny. Pismo to złożone zostało w formie petycji w Reichstagu i we wszystkich Landtagach, spotkało się jednak z ogólną dezaprobatą. Jej przyczyn Mathilde Weber upatrywała w mężczyznach „którzy nie potrafią uwolnić się z więzów przyzwyczajenia i tradycji“.
W roku 1888 Powszechne Niemieckie Zrzeszenie Kobiece wystosowało petycję do wszystkich rządów niemieckich, w której żądało otwarcia dostępu do zawodu lekarskiego i niezbędnego w tym celu otwarcia uniwersytetów dla kobiet. Do petycji dołączono rozprawę Mathilde Weber. Wszystkie rządy krajowe załatwiły ją odmownie.
Włączone w dyskusję Królewskie Kolegium Medyczne (Königliches Medizinal-Kollegium) zaleciło, by zamiast lekarek kształcić wykwalifikowane położne. Wprawdzie nie odmawiano kobietom zdolności do studiów medycznych – nawet jeśli „niewielu umysłowo wyżej stojącym“ kobietom zarzucano niechlujstwo i brak kobiecości – ale odmawiano im zdolności do wykonywania zawodu lekarza.
To drobne ustępstwo wkrótce jednak zostało anulowane, bo – jak to wyraził Walcher, rzecznik Kolegium Medycznego i siostrzeniec Mathilde Weber – należy uważać za „obowiązek wszystkich elementów zachowawczych dzisiejszego społeczeństwa“, by „partii wywrotowej, jaką w konsekwencji jest partia emancypacji kobiet, przeciwstawić się całą siłą, nawet jeśli by się to miało nie powieść, by powstrzymać ruch, który dla dzisiejszego społeczeństwa jest równie niebezpieczny i zagraża mu w tym samym stopniu, co dążący do podobnych celów socjaliści i nihilizm.“
W roku 1890 zmarł mąż Mathilde, Heinrich von Weber, który stale wspierał ją w jej działaniach i towarzyszył jej na walnych zebraniach Powszechnego Niemieckiego Zrzeszenia Kobiecego.
Kiedy w roku 1891 kwestią studiów kobiet miał zająć się Reichstag, posłowie zareagowali „pełnym rozbawieniem“. Pojedyncze kobiety studiowały już od lat na uniwersytetach niemieckich, ale tylko dzięki specjalnym zezwoleniom jako słuchaczki gościnne (tj. bez immatrykulacji). Takie zezwolenie od króla Wirtembergii dzięki wstawiennictwu brata dziadka, będącego wysokim urzędnikiem państwowym, miała Maria von Linden, która w roku 1892 jako pierwsza kobieta rozpoczęła studia przyrodnicze na Uniwersytecie w Tybindze. Ona postrzegała Mathilde Weber, z którą się regularnie spotykała, jako kobietę „w całości oddaną ruchowi kobiecemu“, która gromadziła „w swym domu nie tylko wszystkie przybywające do Tybingi kobiety pracujące, uczone, czy aktywne politycznie”, „lecz także nieprzerwanie starała się im wyrazić swoje uznanie i je wesprzeć.“
W roku 1899 miasto Tybinga nadało Mathilde Weber tytuł „Wohltäterin der Stadt” (Dobrodziejka miasta). Później jej imieniem nazwano jedną z ulic (Weberstraße) i szkołę zawodową (Mathilde-Weber-Schule [Szkoła im. Mathilde Weber]).
Mathilde Weber zmarła 22 czerwca 1901 r. i została pochowana na Cmentarzu Miejskim w Tybindze. Jej grób został zlikwidowany w 1978 r.

</doc>
<doc id="2551715" url="https://pl.wikipedia.org/wiki?curid=2551715" title="Mark Williams (piłkarz)">
Mark Williams (piłkarz)

Mark Williams (ur. 11 sierpnia 1966 w Kapsztadzie) – południowoafrykański piłkarz grający na pozycji napastnika.
Kariera klubowa.
Karierę Mark Williams rozpoczął w Jomo Cosmos w 1988. W 1993 roku wyjechał do Europy, do belgijskiego klubu RWD Molenbeek. Dobra gra w RWDM zaowocowała transferem do Anglii do drugoligowego Wolverhampton Wanderers. W 1996 Williams wyjechał do Brazylii, gdzie został zawodnikiem Corinthians Paulista.
W lidze brazylijskiej Williams zadebiutował 13 listopada 1996 w zremisowanym 0-0 meczu z EC Bahia. Po rozegraniu 3 meczów w lidze, wobec braku kwalifikacji Corinthiansu do fazy pucharowej ligi, nie przedłużono kontraktu z Williamsem, który wobec tego powrócił do RPA, gdzie został zawodnikiem Kaizer Chiefs. W latach 1997–2002 Williams występował w Chinach.
Z Qiánwéi Huándǎo w 2000 oraz Qingdao Hademen w 2002 zdobył Puchar Chin. Karierę Mark Williams zakończył w Brunei w klubie Brunei DPMM FC w 2003.
Kariera reprezentacyjna.
Williams występował w reprezentacji RPA w latach 1992–1997. W 1996 wygrał z "Bafana, Bafana" Puchar Narodów Afryki. W turnieju rozgrywanym w RPA wystąpił we wszystkich sześciu meczach z: Kamerunem (bramka), Angolą (bramka), Egiptem, Algierią, Ghaną oraz w finale z Tunezją, w którym zdobył obie bramki. Williams został wybrany najlepszym piłkarzem turnieju.
W następnym roku uczestniczył w Pucharze Konfederacji. Na turnieju w Arabii Saudyjskiej wystąpił we wszystkich trzech meczach z Czechami, ZEA i Urugwajem, który był jego ostatnim meczem w reprezentacji. Ogółem w barwach "Bafana, Bafana" wystąpił w 23 meczach, w których strzelił 8 bramek.

</doc>
<doc id="2551716" url="https://pl.wikipedia.org/wiki?curid=2551716" title="Mark Williams (ur. 1966)">
Mark Williams (ur. 1966)



</doc>
<doc id="2551721" url="https://pl.wikipedia.org/wiki?curid=2551721" title="Nete (ujednoznacznienie)">
Nete (ujednoznacznienie)



</doc>
<doc id="2551722" url="https://pl.wikipedia.org/wiki?curid=2551722" title="Doktryna szoku">
Doktryna szoku



</doc>
<doc id="2551723" url="https://pl.wikipedia.org/wiki?curid=2551723" title="Fiamme Oro Rugby">
Fiamme Oro Rugby

Fiamme Oro Rugby – włoski klub rugby union z siedzibą w Rzymie, występujący w Serie A1, pięciokrotny mistrz Włoch, czterokrotny zdobywca pucharu Włoch, sekcja policyjnego klubu Gruppo Sportivo Fiamme Oro.
Historia.
GS Fiamme Oro, grupa sportowa Polizia di Stato, powstała 12 sierpnia 1954 roku, w listopadzie 1955 roku natomiast została założona sekcja rugby. Drużyna stworzona przez grupę stacjonujących w Padwie policjantów z "II reparto mobile" już w roku następnym pod nazwą "Fiamme Oro Padova" przystąpiła do walki o mistrzostwo Włoch ukończywszy ją na fazie grupowej. Jednak już w kolejnych latach zespół zdominował rozgrywki, cztery razy z rzędu zdobywając scudetto: w sezonach 1957/58-1958/59 pokonując w dwumeczowych finałach odpowiednio zespoły A.S. Rugby Milano i L’Aquila, w kolejnych dwóch natomiast (1959/60-1960/61) po reorganizacji "Serie A" zwyciężając w drugiej fazie grupowej. W tym ostatnim klub posiadał w najwyższej klasie rozgrywkowej również drugi zespół z siedzibą we Florencji, który także awansował do finałowej fazy rozgrywek. W tym czasie kapitanem drużyny był późniejszy prezes Federazione Italiana Rugby – Giancarlo Dondi. Wysoka forma została utrzymana jeszcze przez dwa sezony, w których zawodnicy zdobyli srebrne medale.
Po kilku słabszych latach powrót na drugie miejsce podium nastąpił w sezonie 1966/67, a rok później klub zdobył swoje piąte scudetto. Dodatkowo zdobył również Puchar Włoch, powtarzając ten sukces trzykrotnie w kolejnych czterech latach. Zajmując przedostatnie miejsce w lidze w sezonie 1978/79 zespół "Fiamme Oro" wypadł po dwudziestu dwóch latach z najwyższej klasy rozgrywkowej, po czym "de facto" przestał istnieć, choć nie został formalnie rozwiązany.
Odrodzenie nastąpiło w 1985 roku, kiedy to 24 listopada klub został odtworzony w Mediolanie przy "III Reparto mobile" i rozpoczął rozgrywki w "Serie C", po czym w 1987 roku siedziba została przeniesiona do Rzymu. Zespół postawił sobie na celu powrót do rozgrywek włoskiej elity, co udało się w sezonie 1996/97, wcześniej awansując do "Serie A2" w 1993 roku. Na tym poziomie klub spędził dwa sezony (1997/98-1998/99), po czym rozpoczął schodzenie w dół ligowych hierarchii, lata 1999-2005 spędzając w "Serie A2", a w latach 2005-2009 występując w "Serie B". W tym właśnie roku powrócił do "Serie A2", natomiast już w kolejnym sezonie uzyskał awans do "Serie A1" zwyciężając w rozegranych z powodu wycofania się kilku klubów meczach play-off.

</doc>
<doc id="2551725" url="https://pl.wikipedia.org/wiki?curid=2551725" title="Kontroler sieci bezprzewodowej">
Kontroler sieci bezprzewodowej

Kontroler sieci bezprzewodowej – urządzenie sieciowe występujące na styku infrastruktury kablowej sieci komputerowej i sieci bezprzewodowej. Stanowi podstawowy element scentralizowanej architektury bezprzewodowej, przeciwstawnej do architektury rozproszonej z autonomicznymi punktami dostępowymi.
Kontroler wykonuje wszystkie konieczne dla danej instalacji operacje przełączania, bezpieczeństwa i trasowania (rutingu). Oznacza to przejęcie zarządzania nad wszystkimi punktami dostępowymi, łącznie ze zmianą częstotliwości danego punktu lub przełączenia klienta na inny punkt.
Rozwiązanie scentralizowane, z kontrolerem, jest uważane za zasadne w przypadku konieczności zarządzania dużą liczbą punktów dostępowych, wzwyż od dziesiątek lub setek.
Zalety kontrolera sieci bezprzewodowej.
● Zabezpieczenie i kontrola dostępu do sieci WLAN — kontrolowanie uprawnień dostępu użytkowników bezprzewodowych przy użyciu ustalonych kryteriów (metoda uwierzytelniania, typ urządzenia, żądana aplikacja itp.) 
● Wykrywanie i zatrzymywanie nieautoryzowanych punktów dostępu i wszelkiej nieautoryzowanej łączności bezprzewodowej w sieci. 
● Umożliwienie scentralizowanego monitorowania całej infrastruktury bezprzewodowej.
● Uproszczona i automatyczna konserwacja sieci. Kontroler dostępu może łatwo wykrywać zakłócenia między pobliskimi punktami dostępowymi i automatycznie rekonfigurować ich moc i ustawienia kanału.

</doc>
<doc id="2551730" url="https://pl.wikipedia.org/wiki?curid=2551730" title="Święty Jan Gwalbert">
Święty Jan Gwalbert



</doc>
<doc id="2551734" url="https://pl.wikipedia.org/wiki?curid=2551734" title="Christoph Hänel">
Christoph Hänel

Christoph Hänel (ur. 21 lipca 1989) – niemiecki skoczek narciarski, reprezentant SG Nickelhütte Aue.
Na międzynarodowej arenie zadebiutował 1 października 2005 w Oberstdorfie podczas zawodów Alpen Cup, oddając skoki na odległość odpowiednio 75,0 m i 74,0 m na skoczni normalnej.
W lipcu 2009 wraz z zespołem w składzie Richard Freitag, Felix Brodauf i Erik Simon zdobył brązowy medal drużynowych mistrzostw Niemiec.

</doc>
<doc id="2551735" url="https://pl.wikipedia.org/wiki?curid=2551735" title="Christoph Haenel">
Christoph Haenel



</doc>
<doc id="2551739" url="https://pl.wikipedia.org/wiki?curid=2551739" title="Piero Poli">
Piero Poli

Piero Poli (ur. 9 października 1960) – włoski wioślarz. Złoty medalista z Seulu
Brał udział w dwóch igrzyskach (IO 84, IO 88). W 1988 triumfował czwórce podwójnej, cztery lata wcześniej Włosi zajęli czwarte miejsce. Wspólnie z nim płynęli Gianluca Farina, Davide Tizzano i Agostino Abbagnale. W 1983 sięgnął po brąz mistrzostw świata w tej konkurencji.

</doc>
<doc id="2551740" url="https://pl.wikipedia.org/wiki?curid=2551740" title="Frank Dewane">
Frank Dewane

Frank Joseph Dewane (ur. 9 marca 1950 w Green Bay) – amerykański duchowny katolicki, biskup Venice od 2007.
Życiorys.
Święcenia kapłańskie otrzymał 16 lipca 1988. Inkardynowany do diecezji Green Bay, został wikariuszem parafii św. św. Piotra i Pawła w tymże mieście oraz obrońcą węzła trybunału kościelnego. W 1991 rozpoczął współpracę z misją dyplomatyczną Watykanu przy ONZ. W latach 1995–2001 był pracownikiem Papieskiej Rady Cor Unum. W 2001 został mianowany podsekretarzem Papieskiej Rady Iustitia et Pax.
25 kwietnia 2006 papież Benedykt XVI mianował go biskupem koadiutorem diecezji Venice. Sakry biskupiej udzielił mu 25 lipca 2006 ówczesny ordynariusz Venice - John Nevins. Pełnię rządów w diecezji objął 19 stycznia 2007 po przejściu na emeryturę poprzednika.

</doc>
<doc id="2551741" url="https://pl.wikipedia.org/wiki?curid=2551741" title="Bleach (anime)">
Bleach (anime)



</doc>
<doc id="2551743" url="https://pl.wikipedia.org/wiki?curid=2551743" title="George London">
George London

George London, właśc. George Burnstein (ur. 30 maja 1920 w Montrealu, zm. 25 marca 1985 w Nowym Jorku) – kanadyjski śpiewak klasyczny pochodzenia rosyjskiego, bas-baryton.
Życiorys.
Zaczynał w Hollywood pod przybranym nazwiskiem Burnson jako Doktor Grenvil z "Traviaty" Giuseppe Verdiego. W 1947 wyruszył w trasę koncertową z tenorem Mario Lanzą i sopranem Frances Yeend. Razem występowali jako Belcanto Trio. 3 września 1949 zadebiutował rolą króla Etiopczyków Amonasra z "Aidy" Giuseppe Verdiego w Staatsoper w Wiedniu, zdobywając uznanie miejscowej publiczności.
Sławę przyniosły mu takie role jak tytułowa w "Borysie Godunowie" Modesta Musorgskiego, cztery diabelskie wcielenia w "Opowieściach Hoffmanna" Jacques’a Offenbacha, Escamilla w "Carmen" Georges’a Bizeta. Stworzył też znakomite kreacje w operach Mozarta – Hrabiego Almavivy w "Weselu Figara", tytułową w "Don Giovannim" oraz Mówcę w "Czarodziejskim flecie".

</doc>
<doc id="2551745" url="https://pl.wikipedia.org/wiki?curid=2551745" title="Meliton (imię)">
Meliton (imię)

Meliton – imię pochodzenia greckiego, utworzone od wyrazu pospolitego méli, -itos 'miód' za pomocą przyrostka -n, oznaczające 'człowieka jak miód'. Patronem imienia jest Meliton z Sardes, święty z II wieku.
Meliton imieniny obchodzi 3 stycznia i 1 kwietnia.
Znane osoby noszące to imię:

</doc>
<doc id="2551753" url="https://pl.wikipedia.org/wiki?curid=2551753" title="Rennie Quow">
Rennie Quow



</doc>
<doc id="2551754" url="https://pl.wikipedia.org/wiki?curid=2551754" title="Mildred Scheel">
Mildred Scheel

Mildred Scheel z domu Wirtz (ur. 31 grudnia 1932 w Kolonii, zm. 13 maja 1985 tamże) − niemiecka lekarka, pierwsza dama.
Życiorys.
W 1969 poślubiła przewodniczącego FDP Waltera Scheela, który w latach 1974-1979 sprawował urząd prezydenta Niemiec. Do małżeństwa wniosła swoją córkę Cornelię (ur. 1963). A z tego małżeństwa mieli córkę Andrea-Gwendolinę i pochodzącego z Boliwii syna Martina, którego adoptowali w 1971. Mildred Scheel była lekarką i aktywnie wspierała organizacje niosące pomoc osobom chorym na raka. Była założycielką (1974) i wieloletnią przewodniczącą Niemieckiej Pomocy Osobom Chorym na Raka ("Deutsche Krebshilfe"). Zmarła w wyniku choroby nowotworowej i została pochowana na cmentarzu w Bonn.

</doc>
<doc id="2551756" url="https://pl.wikipedia.org/wiki?curid=2551756" title="Cissus repanda">
Cissus repanda

Cissus repanda – gatunek rośliny z rodziny winoroślowatych ("Vitaceae"). Występuje w Azji od Indii i Sri Lanki poprzez Indochiny (Mjanma, Tajlandia) po południowe prowincje Chin. Rośnie w lasach, zakrzewieniach bądź na obszarach trawiastych, na wysokości 500–1000 m n.p.m..
Zastosowanie.
Podobnie jak u kilku innych gatunków z rodzaju cissus, tak i u "C. repanda" łodygi bywają wykorzystywane jako źródło wody. W tradycyjnej medycynie indyjskiej wykorzystywano również sproszkowane korzenie i łodygi tego pnącza jako skuteczne lekarstwo na rany, czyraki czy złamania kości. Badania fizykochemiczne nad korzeniami "Cissus repanda" nie potwierdziły jednak na razie obecności substancji mogących mieć zastosowanie w leczeniu tego typu urazów. Natomiast współczesne badania dowiodły przydatność ekstraktu z "Cissus repanda" w zwalczaniu wirusa opryszczki pospolitej.

</doc>
<doc id="2551758" url="https://pl.wikipedia.org/wiki?curid=2551758" title="Nikołaj Diemientjew">
Nikołaj Diemientjew

Nikołaj Timofiejewicz Diemientjew, ros. Николай Тимофеевич Дементьев (ur. w Piotrogrodzie; zm. 5 czerwca 1994 w Moskwie) - rosyjski piłkarz, grający na pozycji napastnika, reprezentant ZSRR, trener piłkarski.
Kariera piłkarska.
Kariera klubowa.
W 1929 rozpoczął karierę piłkarską w drużynie zakładowej Fabryki im.S.Chałturina w Leningradzie. Potem występował w leningradzkich klubach Dinamo, Spartak i DKA. W 1940 przeszedł do Dinama Moskwa. Po zakończeniu Wielkiej Wojny Ojczyźnianej w 1946 został piłkarzem Spartaka Leningrad. W 1954 zakończył karierę piłkarską.
Kariera reprezentacyjna.
24 maja 1952 debiutował w reprezentacji ZSRR w nieoficjalnym meczu z Węgrami (1:1). Łącznie rozegrał 8 meczów nieoficjalnych.
Kariera trenerska.
W 1956 rozpoczął pracę trenerską. Najpierw pracował z młodzieżą w FSzM Moskwa. Od 1959 pomagał trenować Spartak Moskwa. W latach 1965-1966 prowadził Karpaty Lwów. Potem ponownie pomagał trenować Spartak Moskwa i Karpaty Lwów. W latach 1967-1968 prowadził Szynnik Jarosławl. Od 1969 do 1983 trenował moskiewskie kluby Trudowyje Riezierwy Moskwa, Iskra Moskwa oraz Miasokombinat Moskwa. Zmarł 5 czerwca 1994 w Moskwie. Pochowany na Cmentarzu Wagańkowskim w Moskwie.

</doc>
<doc id="2551760" url="https://pl.wikipedia.org/wiki?curid=2551760" title="Meliton">
Meliton



</doc>
<doc id="2551761" url="https://pl.wikipedia.org/wiki?curid=2551761" title="CE L’Hospitalet">
CE L’Hospitalet

Centre d’Esports l’Hospitalet – hiszpański klub piłkarski z siedzibą w L’Hospitalet de Llobregat, mieście w północno-wschodniej Hiszpanii, w regionie Katalonia, zespole miejskim Barcelony. Założony w 1957 roku, aktualnie gra w Segunda División B Grupa C.
Historia.
Centre d’Esports L’Hospitalet, czyli L’Hospitalet został założony w 1957 roku z fuzji trzech klubów: UD Hospitalet, CD Santa Eulalia i CF Hércules.
Klub spędził trzy sezony w Segunda División w latach 1963-1966. Były to lata świetności tego klubu, jak do tej pory L’Hospitalet nigdy nie występował w Primera División.

</doc>
<doc id="2551773" url="https://pl.wikipedia.org/wiki?curid=2551773" title="HMAS Koala">
HMAS Koala

HMAS Koala – australijski stawiacz sieci z okresu II wojny światowej i powojennego.
Historia.
Stępkę pod okręt (numer stoczniowy 135) położono 21 czerwca 1939 w stoczni Cockatoo Docks and Engineering Company na Cockatoo Island, wodowanie odbyło się 4 listopada 1939. Matką chrzestną okrętu była W.N. Custance, żona kotradmirała Wilfreda Custance'a. Okręt należał do typu Kangaroo, określanego także jako zmodyfikowany typ Bar. „Koala” wszedł do służby 7 lutego 1940, jego pierwszym dowódcą był bosman Eric D. Wilder.
Wyporność okrętu wynosiła 773 tony. Mierzył 178 stóp i 9 cali długości (55,48 m), 32 stopy i 1,25 cali szerokości (9,78 m), miał 17 stóp i 1,5 cala (5,21 m) zanurzenia. Napęd stanowiła maszyna parowa potrójnego rozprężania o mocy 765 IHP opalana olejem i pojedyncza śruba. Maksymalna prędkość wynosiła 11,1 węzła. Zasięg przy prędkości 11 węzłów wynosił 3040 mil morskich. Początkowo „Koala” był uzbrojony w pojedynczą armatę 12-funtową (76,2 mm), karabin maszynowy Lewis (7,7 mm), karabin maszynowy Vickers (7,7 mm) oraz dwa karabiny maszynowy typy Marlin (7,62 mm). W późniejszym czasie został przezbrojony w działko Bofors 40 mm i dwa pojedyncze działka Oerlikon 20 mm. Załogę stanowiy 34 osoby - dowódca, 6 oficerów i 27 marynarzy.
9 kwietnia 1940 „Koala” przybył do Darwin, gdzie służył przy tamtejszej (najdłuższej na świecie) zaporze sieciowej do czasu pierwszego japońskiego nalotu, po czym został czasowo przeniesiony do Brisbane, gdzie służył trzy miesiące. Do Darwin powrócił 5 czerwca 1942, gdzie służył jako stawiacz sieci do 30 kwietnia 1945, po czym powrócił do Brisbane.
Za służbę w okresie II wojny światowej okręt otrzymał "battle honour" „Darwin 1942-43”.
W okresie powojennym okręt służył we wschodnich i zachodnich wodach Australii i w okolicach Nowej Gwinei w różnych rolach, między innymi jako okręt szkolny. 8 listopada 1956 okręt zakończył aktywną służbę przepłynąwszy w jej czasie łącznie prawie 80 tysięcy mil morskich. 18 kwietnia 1957 „Koala” został wycofany do rezerwy. 12 lat później, w 1969 okręt został sprzedany prywatnemu właścicielowi, od tego czasu używany był jako barka żwirowa.
W czasie powodzi w Queensland w 1974 „Koala” został porwany przez wody powodziowe i uderzył w Centenary Bridge uszkadzając kilka jego przęseł. 27 stycznia 1974 kadłub statku został wysadzony w powietrze, aby nie stanowił zagrożenia nawigacyjnego.

</doc>
<doc id="2551788" url="https://pl.wikipedia.org/wiki?curid=2551788" title="Znaków szczególnych brak">
Znaków szczególnych brak

Znaków szczególnych brak – polski film historyczny z 1978 roku, osnuty na fabule książki Juliana Siemionowa.
Film opowiada o pierwszych latach rewolucyjnej działalności Feliksa Dzierżyńskiego.

</doc>
<doc id="2551791" url="https://pl.wikipedia.org/wiki?curid=2551791" title="Nakajima Z">
Nakajima Z



</doc>
<doc id="2551800" url="https://pl.wikipedia.org/wiki?curid=2551800" title="Górale Kaukascy (pismo)">
Górale Kaukascy (pismo)

„Górale Kaukascy” (ros. „Горцы Кавказа”, tur. „Kafkasya Dağlıları”) – emigracyjne pismo północnokaukaskie wydawane na przełomie lat 20./30. XX w.
Pismo zaczęło wychodzić w 1929 r., w Paryżu, w związku z rozwojem ruchu prometejskiego. Funkcję redaktora naczelnego pełnił książę Elmurza Bekowicz-Czerkasski. Pismo stanowiło organ prasowy Ludowej Partii Górali Kaukaskich. Autorami artykułów byli m.in. Barasbi Bajtugan (Bajtuganti), Jajtek Kunduch, czy Chadżi-Bilal. Prawie w każdym numerze były publikowane comiesięczne przeglądy prasy sowieckiej, w szczególności dotyczącej spraw związanych z Północnym Kaukazem. Od 1933 r. część artykułów była drukowana po turecku. W kwietniu 1934 r. z powodu narastających konfliktów wewnętrznych pismo przestało się ukazywać.
Linki zewnętrzne.
Historia pisma „Górale Kaukascy” (jęz. rosyjski)

</doc>
<doc id="2551801" url="https://pl.wikipedia.org/wiki?curid=2551801" title="Barasbi Bajtugan">
Barasbi Bajtugan

Barasbi Bajtugan (Bajtuganti), ros. Барасби Бaйтуган (Байтуганти) (ur. 2 lipca 1899 w Petersburgu, zm. 1986 w Monachium) – północnokaukaski działacz i publicysta emigracyjny.
Życiorys.
Był z pochodzenia Osetyjczykiem. Studiował na uniwersytecie w Sankt Petersburgu. Naukę przerwał wybuch wojny domowej pomiędzy Białymi i bolszewikami. Barasbi Bajtugan wstąpił w 1918 r. do wojsk Białych gen. Antona I. Denikina. W połowie listopada 1920 r. ewakuował się z Krymu do Gallipoli. Na emigracji zamieszkał w 1922 r. w Pradze. Ukończył studia na miejscowym uniwersytecie. Następnie przeniósł się do Paryża. Zaangażował się w działalność ruchu prometejskiego. Wszedł w skład francuskiego oddziału Ludowej Partii Górali Kaukaskich. Od 1930 r. był jednym z redaktorów pisma "Górale Kaukascy", wychodzącego w Paryżu. Z powodu konfliktów z innymi działaczami północnokaukaskimi przeniósł się do Warszawy, gdzie od maja 1934 r. do poł. 1939 r. redagował kolejne pismo – "Północny Kaukaz". Jednocześnie współpracował z polskim wywiadem, przygotowując na jego zamówienie szereg referatów analitycznych dotyczących problematyki Północnego Kaukazu. Podczas II wojny światowej współpracował z Niemcami, przenosząc się do III Rzeszy. Po zakończeniu wojny wyjechał do Londynu. W 1953 r. powrócił do zachodnich Niemiec. Został członkiem północnocnokaukaskiego oddziału redakcji sowieckich narodowości.

</doc>
<doc id="2551802" url="https://pl.wikipedia.org/wiki?curid=2551802" title="Sergio Bello">
Sergio Bello

Sergio Bello (ur. 6 maja 1942 w Verbanii) – włoski lekkoatleta sprinter, medalista mistrzostw Europy, trzykrotny olimpijczyk.
Specjalizował się w biegu na 400 metrów. Odpadł w półfinale tej konkurencji na mistrzostwach Europy w 1962 w Belgradzie. Zdobył brązowy medal w sztafecie 4 × 400 metrów na uniwersjadzie w 1963 w Porto Alegre. Na igrzyskach olimpijskich w 1964 w Tokio odpadł w ćwierćfinale biegu na 400 metrów oraz w eliminacjach sztafety 4 × 400 metrów. Zwyciężył w biegu na 400 metrów i w sztafecie 4 × 400 metrów na uniwersjadzie w 1965 w Budapeszcie.
Zdobył srebrny medal w sztafecie szwedzkiej 4+3+2+1 okrążenie na pierwszych europejskich igrzyskach halowych w 1966 w Dortmundzie (sztafeta włoska biegła w składzie Bruno Bianchi, Bello, Sergio Ottolina i Ippolito Giani). Na mistrzostwach Europy w 1966 w Budapeszcie odpadł w półfinale biegu na 400 metrów, a w sztafecie 4 × 400 metrów zajął 6. miejsce. Odpadł w eliminacjach biegu na 400 metrów na europejskich igrzyskach halowych w 1967 w Pradze. Wywalczył brązowy medal w biegu na 400 metrów na uniwersjadzie w 1967 w Tokio. Zdobył złote medale w biegu na 400 metrów i w sztafecie 4 × 400 metrów na igrzyskach śródziemnomorskich w 1967 w Tunisie. Odpadł w ćwierćfinale biegu na 400 metrów na igrzyskach olimpijskich w 1968 w Meksyku, natomiast w sztafecie 4 × 400 metrów zajął w finale 7. miejsce. Na mistrzostwach Europy w 1969 w Atenach zajął 8. miejsce w finale biegu na 400 m oraz 5. miejsce w sztafecie 4 × 400 metrów.
Zdobył brązowy medal w sztafecie 4 × 400 metrów na mistrzostwach Europy w 1971 w Helsinkach (sztafeta biegła w składzie: Lorenzo Cellerino, Giacomo Puosi, Bello i Marcello Fiasconaro) otraz na igrzyskach śródziemnomorskich w 1971 w Izmirze. Startował w tej konkurencji na igrzyskach olimpijskich w 1972 w Monachium, ale sztafeta odpadła w eliminacjach.
Był ośmiokrotnym rekordzistą Włoch w sztafecie 4 × 400 m (do wyniku 3:04,1 20 września 1969 w Atenach).
Sergio Bello był mistrzem Włoch w biegu na 400 metrów w latach 1965–1969, w biegu na 400 metrów przez płotki w 1970, w sztafecie 4 × 200 metrów w 1971 i 1972 oraz w sztafecie 4 × 400 metrów latach 1965–1969, 1971, 1972 i 1974.

</doc>
<doc id="2551803" url="https://pl.wikipedia.org/wiki?curid=2551803" title="Miles M.30 X Minor">
Miles M.30 X Minor

Miles M.30 X Minor – brytyjski samolot doświadczalny wytwórni Miles Aircraft, będący pomniejszoną wersją niezrealizowanego projektu samolotu pasażerskiego, służącą do badań kadłuba nośnego.
Historia.
W drugiej połowie lat 30. XX wieku w wytwórni Miles Aircraft rozpoczęto prace studyjne nad dużymi samolotami pasażerskimi, mającymi w zamierzeniach swoich konstruktorów konkurować ze statkami pasażerskimi. Jednym z takich projektów był pasażerski Miles M.26. Miał to być maszyna napędzana ośmioma silnikami zainstalowanymi po dwa w czterech gondolach silnikowych (jeden za drugim), poruszającymi przeciwbieżnymi śmigłami, w której bardzo dobre parametry aerodynamiczne osiągnięto by dzięki zastosowaniu kadłuba nośnego. Aby przetestować w praktyce taką konstrukcję oraz sprawdzić optymalny sposób połączenia kadłuba samolotu ze skrzydłami, postanowiono wybudować pomniejszony model samolotu. Prace projektowe nad maszyną oznaczoną jako Miles M.30 X Minor rozpoczęto w 1939 roku. Oblotu prototypu dokonano w lutym 1942 roku. Maszyna otrzymała oznaczenie Royal Air Force i numer U-0233. Wykonane testy wykazały, iż M.30 nie jest w stanie odwzorować przyjętego dla docelowego M.26 kształtu aerodynamicznego. W 1943 roku zrezygnowano z planów budowy M.26 i tym samym jego model przestał być już potrzebny.
Konstrukcja.
M.30 był wolnonośnym górnopłatem o mieszanej konstrukcji pokrytym sklejką. Usterzenie klasyczne, również wolnonośne. Samolot napędzany był dwoma silnikami rzędowymi umieszczonymi w gondolach silnikowych na skrzydłach. Podwozie chowane, trójpodporowe z przednim podparciem. Przednia goleń chowana do wnęki w kadłubie, główne do wnęk w gondolach silnikowych. Kadłub nośny o owalnym, spłaszczonym przekroju. Maszyna nie była uzbrojona.

</doc>
<doc id="2551805" url="https://pl.wikipedia.org/wiki?curid=2551805" title="Hagara">
Hagara

Hagara (f. Hagarová):

</doc>
<doc id="2551806" url="https://pl.wikipedia.org/wiki?curid=2551806" title="Corey Cogdell">
Corey Cogdell

Corey Cogdell (ur. 2 września 1986 r. w Palmer) – amerykańska strzelczyni specjalizująca się w trapie, dwukrotna brązowa medalistka olimpijska.
Igrzyska olimpijskie.
Na igrzyskach olimpijskich w 2008 roku w Pekinie zdobyła brązowy medal w konkurencji trap. Cztery lata później w Londynie zakończyła rywalizację w kwalifikacjach na 11. miejscu. W 2016 roku podczas igrzysk olimpijskich ponownie zdobyła brązowy medal, pokonując w pojedynku o trzecie miejsce Hiszpankę Fátimę Gálvez.

</doc>
<doc id="2551808" url="https://pl.wikipedia.org/wiki?curid=2551808" title="Giuseppe Cindolo">
Giuseppe Cindolo

Giuseppe Cindolo (ur. 5 sierpnia 1945 w Avellino) – włoski lekkoatleta długodystansowiec, medalista mistrzostw Europy.
Zdobył brązowy medal w biegu na 5000 metrów na igrzyskach śródziemnomorskich w 1967 w Tunisie. Na mistrzostwach Europy w 1969 w Atenach zajął 11. miejsce w biegu na 10 000 metrów. Został brązowym medalistą biegu na 5000 m na uniwersjadzie w 1970 w Turynie. Zajął 7. miejsce w biegu na 3000 metrów na halowych mistrzostwach Europy w 1971 w Sofii. Zdobył brązowy medal w biegu na 10 000 m na igrzyskach śródziemnomorskich w 1971 w Izmirze. Na mistrzostwach Europy w 1971 w Helsinkach odpadł w eliminacjach biegu na 5000 m i zajął 27. miejsce na 10 000 m. Odpadł w eliminacjach biegu na 10 000 m podczas igrzysk olimpijskich w 1972 w Monachium.
Zdobył brązowy medal w bigu na 10 000 m na mistrzostwach Europy w 1974 w Rzymie. Na tych samych mistrzostwach zajął 7. miejsce w biegu maratońskim. Nie ukończył maratonu na igrzyskach olimpijskich w 1976 w Montrealu.
Był rekordzistą Włoch w biegach na 5000 m, 10 000 m i w maratonie.
Giuseppe Cindolo był mistrzem Włoch w biegu na 5000 metrów w 1974 i 1875, w biegu na 10 000 m w latach 1969-1975, w półmaratonie w 1974 i w maratonie w latach 1974-1976, a także halowym mistrzem Włoch w biegu na 3000 m w 1971.

</doc>
<doc id="2551811" url="https://pl.wikipedia.org/wiki?curid=2551811" title="Adolf Ert">
Adolf Ert

Adolf Ert (ur. 31 sierpnia 1902 w Saratowie, zm. 28 czerwca 1975 w Monachium) – niemiecki działacz nazistowski i antykomunistyczny, pisarz i publicysta.
Pod koniec 1914 r. przyjechał do Niemiec. W latach 1922–1927 studiował na uniwersytecie w Berlinie i Frankfurcie nad Menem, a następnie Berlińskim Instytucie Handlowym. W 1931 r. otrzymał tytuł doktora filozofii. W latach 20. i 30. kierował tzw. Rosyjskim Ewangelicznym Biurem Prasowym i wydawnictwem „Ekkardt”, przemianowanym w 1933 r. w „Nibelungen Verlag”. Specjalizowało się ono w antysowieckich publikacjach propagandowych. W marcu 1931 r. A. Ert wstąpił do NSDAP. W grudniu 1932 r. wystąpił z niej, ale ponownie został członkiem partii w marcu 1935 r. W 1933 r. stanął na czele Antykominternu (Zjednoczonego Związku Organizacji Antykomunistycznych w Niemczech), który wydał książkę pt. „Вооруженное восстание: Разоблачения о попытке коммунистического переворота накануне национальной революции”, twierdzącą, że podpalenie Reichstagu przez komunistów było sprowokowane przez Sowietów, aby zamordować Adolfa Hitlera i doprowadzić do rewolucji światowej. Od kwietnia 1936 r. był redaktorem naczelnym czasopisma „Volk”. W 1937 r. w wyniku konfliktu z departamentem polityki wewnętrznej NSDAP został zmuszony do rezygnacji ze wszystkich dotychczasowych funkcji. Napisał szereg książek i broszur o charakterze antykomunistycznym. Podjął pracę jako referent w Urzędzie Statystycznym Rzeszy. Od końca czerwca 1941 r. służył jako oficer Wirtschaftsstab „Ost” przy Oberkommando der Wehrmacht (OKW) na froncie wschodnim. Po zakończeniu wojny współpracował z brytyjskim wywiadem. Wszedł w skład tzw. Organizacji Gehlena. Następnie do końca lat 60. służył w Bundesnachrichtendienst (BND).

</doc>
<doc id="2551815" url="https://pl.wikipedia.org/wiki?curid=2551815" title="Chiara Cainero">
Chiara Cainero

Chiara Cainero (ur. 24 marca 1978 w Udine) – włoska strzelczyni sportowa, mistrzyni i wicemistrzyni olimpijska.
Specjalizuje się w skeecie. W 2008 roku została mistrzynią igrzysk olimpijskich w Pekinie. Osiem lat później w Rio de Janeiro zdobyła srebrny medal, przegrywając w finale ze swoją rodaczką Dianą Bacosi.
W 2008 roku została odznaczona Orderem Zasługi Republiki Włoskiej.

</doc>
<doc id="2551816" url="https://pl.wikipedia.org/wiki?curid=2551816" title="Związek Północno-Kaukaski">
Związek Północno-Kaukaski

Związek Północno-Kaukaski (ros. Северо-Кавказский Союз) - emigracyjna organizacja północnokaukaska po 1945 r.
Związek został utworzony w Mittenwaldzie w obrębie amerykańskiej strefy okupacyjnej Niemiec krótko po zakończeniu II wojny światowej. Grupował przedstawicieli różnych narodów Północnego Kaukazu. W skład kierownictwa weszli: T.-S. Biezirow z Kabardyno-Bałkarii, b. członek "własowskiego" Komitetu Wyzwolenia Narodów Rosji (KONR) B. Siżażiew, b. kierownik oddziału kabardyno-bałkarskiego pisma "Gazavat" S. Dudujew, K. Tambijew i b. oficer Sił Zbrojnych KONR Efendijew-Kumykow (Albert Karali). Organizacja działała w ścisłej współpracy z amerykańskim wywiadem, otrzymując od niego finanse na prowadzenie działalności o charakterze antysowieckim. Związek został rozwiązany pod koniec lat 40.
Linki zewnętrzne.
Historia emigracji północnokaukaskiej (jęz. rosyjski)

</doc>
<doc id="2551821" url="https://pl.wikipedia.org/wiki?curid=2551821" title="Kim Rhode">
Kim Rhode

Kim Rhode, właśc. Kimberly Susan Rhode (ur. 16 lipca 1979 r. w Whittier) – amerykańska strzelczyni sportowa, trzykrotna mistrzyni olimpijska, indywidualna mistrzyni świata.
Specjalizuje się w trapie podwójnym i skeecie. Jest sześciokrotną medalistką igrzysk olimpijskich: trzykrotną złotą medalistką igrzysk (1996, 2004, 2012), srebrną medalistką (2008) i dwukrotną brązową medalistką (2000, 2016). W Rio de Janeiro (brąz w skeecie) dołączyła do elitarnego grona sportsmenek, które stanęły na podium na sześciu różnych igrzyskach.

</doc>
<doc id="2551822" url="https://pl.wikipedia.org/wiki?curid=2551822" title="Kimberly Rhode">
Kimberly Rhode



</doc>
<doc id="2551824" url="https://pl.wikipedia.org/wiki?curid=2551824" title="Ian Murray (ujednoznacznienie)">
Ian Murray (ujednoznacznienie)



</doc>
<doc id="2551826" url="https://pl.wikipedia.org/wiki?curid=2551826" title="Numeracja jawna">
Numeracja jawna

Numeracja jawna – sposób numeracji telefonicznej w układach wielocentralowych polegający na tym, że przy połączeniach lokalnych lub strefowych można posługiwać się krótszymi numerami telefonicznymi o liczbie cyfr zależnej od pojemności centrali lub układu wielocentralowego lub strefy. Przy połączeniach wychodzących poza centralę, układ wielocentralowy lub strefę numer należy poprzedzić wskaźnikiem międzycentralowym, np. krajowym lub międzynarodowym, i zwykle odpowiednim prefiksem. 
Numeracja jawna jest stosowana na poziomie międzynarodowej sieci telefonicznej oraz na poziomie numeracji krajowej w przypadku stosowania otwartego planu numeracji. Na poziomie sieci lokalnych lub strefowych zaniechano stosowania tego sposobu numeracji w połowie XX wieku.
Wyróżnia się dwa rodzaje numeracji jawnej:
Zaletą numeracji jawnej jest możliwość posługiwania się krótszymi numerami telefonicznymi w połączeniach lokalnych w obrębie jednej centrali lub jednej strefy numeracyjnej. 
Wadą numeracji jawnej jest to, że dzwoniący musi znać strukturę sieci i wskaźników międzycentralowych, ponieważ muszą być one dodawane w procesie wybierania numeru. 
Alternatywnym sposobem numeracji jest numeracja skryta.

</doc>
<doc id="2551827" url="https://pl.wikipedia.org/wiki?curid=2551827" title="Micheil Machwiladze">
Micheil Machwiladze

Micheil Machwiladze (ur. 22 lipca 1978 w Tbilisi) - gruziński piłkarz, grający na pozycji obrońcy, reprezentant Gruzji, od 2011 roku zawodnik Metalurgi Rustawi. W reprezentacji Gruzji zadebiutował w 2001 roku. Do 24 października 2013 roku rozegrał w niej jeden mecz.

</doc>
<doc id="2551828" url="https://pl.wikipedia.org/wiki?curid=2551828" title="Christine Wenzel">
Christine Wenzel

Christine Wenzel z domu Brinker (ur. 10 lipca 1981 w Ibbenbürenie) – niemiecka strzelczyni sportowa, brązowa medalistka olimpijska, czterokrotna mistrzyni świata.
Specjalizuje się w konkurencji skeet. W 2008 roku na igrzyskach olimpijskich w Pekinie zdobyła brązowy medal. W końcowej rywalizacji przegrała z Włoszką Chiarą Cainero i Amerykanką Kim Rhode.
9 września 2009 roku wyszła za mąż za niemieckiego strzelca Tino Wenzla i przyjęła jego nazwisko.

</doc>
<doc id="2551829" url="https://pl.wikipedia.org/wiki?curid=2551829" title="Christine Brinker">
Christine Brinker



</doc>
<doc id="2551848" url="https://pl.wikipedia.org/wiki?curid=2551848" title="Jef Geeraerts">
Jef Geeraerts

Jozef Adriaan Anna Geeraerts, znany jako Jef Geeraerts (ur. 23 lutego 1930 w Antwerpii, zm. 11 maja 2015) – belgijski pisarz pochodzenia flamandzkiego, wojskowy i urzędnik kolonialny w Kongu Belgijskim.
Życiorys.
Młodość.
Jef Geeraerts urodził się 23 lutego 1930 w Antwerpii jako syn Fransa Geeraertsa (ur. 29 maja 1904) i Anny van der Heiden (ur. 15 listopada 1904). Jako dziecko bogatych rodziców otrzymał burżuazyjne wychowanie. Już w 1938 roku został przeniesiony ze szkoły gminnej do francuskojęzycznego college’u Najświętszej Maryi Panny (niderl. "Onze-Lieve-Vrouwecollege"), ponieważ pierwsza szkoła nie miała dobrej opinii. Drobnomieszczańskie środowisko rodzinne pełne hipokryzji i niezwykle surowe warunki w college’u uczyniły go zamkniętym i upartym chłopcem, który bardzo wcześnie usamodzielnił się, a jedyną swobodę znajdował u nastawionego przeciwko burżuazji dziadka Janusa. W lasach w Brecht rodzice Geeraertsa kupili w 1941 roku posiadłość. Ukształtowane tam zamiłowanie do przyrody i indywidualny sprzeciw wobec burżuazyjnego porządku społecznego stają się cechami, które będą mieć późniejszy wpływ na twórczość literacką.
Pierwsze lata II wojny światowej były dla Geeraertsów spokojnym okresem. W 1948 roku ukończył grecko-łacińską humanistyczną szkołę średnią prowadzoną przez jezuitów. Następnie poszedł do Wyższej Szkoły Kolonialnej (niderl. "Koloniale Hogeschool") i otrzymał w 1952 roku licencjat w dziedzinie polityki i administracji. W tamtych latach miał romanse i prowadził rozwiązłe i swobodne życie, jak podaje dyrektor, który ożenił się wcześniej, ale bardziej skupiał się na rozpoczęciu kariery w Kongu Belgijskim. Zanim ją rozpoczął, odbył w latach 1952-1954 służbę wojskową jako oficer rezerwy w Niemczech Zachodnich. Ożenił się z J. Swaelen i miał z nią trójkę dzieci, które urodziły się w Kongu Belgijskim.
Kariera pisarska.
Geeraerts rozpoczął swoją literacką karierę na początku lat 60. XX wieku, spisując swoje doświadczenia w Kongu Belgijskim, gdzie w latach 50. XX wieku był w Bumba zatrudniony jako asystent zarządcy okręgu, a w 1959 i 1960 był szefem jednostki wojskowej, która zajmowała się walczącymi ze sobą o przetrwanie plemionami afrykańskimi. W tej roli często spotykał się z miejscową ludności i poznawał psychologię narodu kongijskiego. Zakończył przyjaźnie i odkrył czysty, nietknięty charakter i intensywne, dzikie, pierwotne życie. Odkrycia te będą później – po powrocie do cywilizacji zachodniej – doprowadzić do kryzysu świadomości i skłoniły go do terapeutycznego pisania.
W 1960 roku porucznik rezerwy Jozef Geeraerts został poważnie ranny podczas walk dwóch wrogo nastawionych do siebie plemion, Luba i Lulua. Podczas zamieszek, które doprowadziły do niepodległości Konga Belgijskiego ogłoszonej 30 czerwca 1960, wielu przedstawicieli ludności białej opuściło kraj. Kilka miesięcy później jego rodzina powróciła do Belgii. Przez dwa lata przeżywał problemy adaptacyjne, które doprowadziły do kryzysu małżeńskiego, i zastanawiał się nad miejscem człowieka w społeczeństwie zachodnim. Napisał wtedy pierwszą powieść, "Heet water", która nigdy nie została wydana, a następnie "Ik ben maar een neger".
Zmarł 11 maja 2015 na atak serca.

</doc>
<doc id="2551852" url="https://pl.wikipedia.org/wiki?curid=2551852" title="Wysoczyzna Kujawska">
Wysoczyzna Kujawska

Wysoczyzna Kujawska – południowo-wschodnia część Pojezierza Wielkopolskiego o charakterze płaskiej lub lekko falistej wysoczyzny morenowej o średniej wysokości 100-130 m n.p.m.
Miejscami występują wzniesienia morenowe i wały piaszczysto-żwirowe. Pod utworami lodowcowymi występują pokłady soli kamiennej i potasowej, a w warstwach trzeciorzędowych pokłady węgla brunatnego, gliny ceramicznej.
W obrębie Wysoczyzny Kujawskiej wyróżnia się część północną określaną jako Równina Inowrocławska. Ma ona charakter monotonnej równiny o wysokości 75-90 m n.p.m. urozmaiconej niekiedy przez pojedyncze pagórki. Jest to jeden z nielicznych w Polsce przypadków rozległej równiny moreny dennej lodowca.
Część druga wysoczyzny, rozciągająca się na południe od linii Radziejów – Brześć Kujawski – Kowal stanowi Pojezierze Kujawskie. Na tym obszarze spotyka się pas wzgórz morenowych związanych z czołową strefą lądolodu. Wzniesienia sięgają tu 100, niekiedy nawet i 140 m n.p.m. Krajobraz urozmaicają dodatkowo głęboko wcięte rynny lodowcowe i zaklęsłości wypełnione jeziorami. Na zachodzie regionu ciąg Gopła i jezior Pakoskich oddziela Wysoczyznę Kujawską od Gnieźnieńskiej.

</doc>
<doc id="2551853" url="https://pl.wikipedia.org/wiki?curid=2551853" title="Zespół Wojskowy Badań Naukowych Wychowania Fizycznego i Sportu">
Zespół Wojskowy Badań Naukowych Wychowania Fizycznego i Sportu

Zespół Wojskowy Badań Naukowych Wychowania Fizycznego i Sportu – jednostka wojskowa Sił Zbrojnych PRL.
Zespół został sformowany na podstawie zarządzenia Nr 088/Org. szefa Sztabu Generalnego z dnia 1 grudnia 1969 w oparciu o etat Nr 77/022. Siedzibą Zespołu był Instytut Naukowy Kultury Fizycznej w Warszawie przy ulicy Marymonckiej 34. Zespół podlegał szefowi Inspektoratu Szkolenia MON przez Zarząd Wychowania Fizycznego i Sportu. Zadania i zakres działania jednostki określał załącznik do zarządzenia Nr 7 Głównego Inspektora Szkolenia z 3 marca 1970.
Do zadań Zespołu należało prowadzenie i organizowanie prac naukowych i usługowo-badawczych, zwłaszcza w dziedzinach mających znaczenie dla procesu wychowania fizycznego i sportu i wojsku. Ponadto Zespół zajmował się popularyzacją wiedzy o wychowaniu fizycznym w wojsku, a także zbieraniem, analizowaniem i przedstawianiem wniosków z zakresu materiałów i informacji o wychowaniu fizycznym i sporcie w armiach obcych.
Zakres prowadzonych i organizowanych prac naukowo-badawczych obejmował między innymi:

</doc>
<doc id="2551860" url="https://pl.wikipedia.org/wiki?curid=2551860" title="Peter Christensen">
Peter Christensen

 
Peter Forsyth Christensen (ur. 24 grudnia 1952 w Altadenie, Kalifornia) – amerykański duchowny katolicki, biskup Boise City w metropolii Portland od 2014.
Życiorys.
Urodził się jako czwarte z ośmiorga dzieci Roberta i Ann z domu Forsyth. W 1964 jego rodzice rozwiedli się. Ukończył University of St. Thomas w Saint Paul. Uzyskał tam dyplom z historii sztuki. W roku 1981 wstąpił do seminarium duchownego św. Pawła. Święcenia kapłańskie otrzymał 25 maja 1985 z rąk arcybiskupa Johna R. Roacha i został kapłanem archidiecezji St. Paul i Minneapolis. Sprawował funkcję wikariusza, lecz po kilku latach mianowany został ojcem duchownym, a następnie rektorem miejscowego niższego seminarium (lata 1992–1995). Od 1999 był proboszczem parafii Narodzenia Pana w St. Paul, gdzie dzięki jego zaangażowaniu odnowiono kościół i wprowadzono wieczystą adorację Najświętszego Sakramentu.
28 czerwca 2007 otrzymał nominację na ordynariusza diecezji Superior w Wisconsin. Sakry udzielił mu arcybiskup Harry Flynn. Ingres miał miejsce 23 września 2007.
4 listopada 2014 papież Franciszek mianował go biskupem ordynariuszem diecezji Boise City. Ingres odbył się 17 grudnia 2014.

</doc>
<doc id="2551869" url="https://pl.wikipedia.org/wiki?curid=2551869" title="Ian Murray (biskup)">
Ian Murray (biskup)

Ian Murray (ur. 15 grudnia 1932 w Lennoxtown, zm. 22 stycznia 2016 w Edynburgu) – brytyjski duchowny rzymskokatolicki, biskup diecezjalny Argyll and the Isles w latach 1999–2008.
Życiorys.
Święcenia kapłańskie przyjął 17 marca 1956 w archidiecezji Saint Andrews i Edynburga. 3 listopada 1999 papież Jan Paweł II mianował go ordynariuszem diecezji Argyll and the Isles. Sakry udzielił mu 7 grudnia 1999 Keith O’Brien, arcybiskup metropolita Saint Andrews i Edynburga, późniejszy kardynał. W grudniu 2007 osiągnął biskupi wiek emerytalny (75 lat) i zgodnie z prawem kanonicznym przedłożył papieżowi swoją rezygnację, która została przyjęta z dniem 16 października 2008. Od tego czasu aż do śmierci pozostawał biskupem seniorem diecezji.

</doc>
<doc id="2551877" url="https://pl.wikipedia.org/wiki?curid=2551877" title="Skoruszyńskie Wierchy">
Skoruszyńskie Wierchy

Skoruszyńskie Wierchy ("Skorušinské vrchy") – pasmo górskie na Orawie. Najwyższym szczytem jest Skoruszyna (1314 m). 
Regionalizacja polska.
W polskim podziale fizyczno-geograficznym Karpat Skoruszyńskie Wierchy zwane też Pasmem Skoruszyńskim stanowią część Pogórza Skoruszyńskiego, które z kolei wchodzi w skład Pogórza Spisko-Gubałowskiego. Skoruszyńskie Wierchy ciągną się od Doliny Zimnej Wody w północno-wschodnim kierunku do Doliny Orawickiej. Północno-zachodnie ich stoki opadają do doliny rzeki Orawa, południowe i południowo-wschodnie do Doliny Błotnej, przełęczy Borek i Doliny Mihulczej. Tak więc z wszystkich stron mają naturalną granicę wyznaczoną głębokimi korytami rzek i potoków, jedynie przez przełęcz Borek łączą się z Tatrami (z grupą Osobitej). Opadające w przeciwne strony po obu stronach tej przełęczy doliny (Błotna i Mihulcza) należą już do Rowu Podtatrzańskiego. 
W polskim ujęciu Skoruszyńskie Wierchy znajdują się więc całkowicie na Słowacji.
Regionalizacja słowacka.
W słowackim podziale fizyczno-geograficznym Karpat Skoruszyńskie Wierchy znajdują się na terenie Słowacji i Polski. Na północy ciągną się po Dolinę Czarnego Dunajca. Od Tatr oddziela je dolina Siwej Wody, Brama Orawska i Dolina Cicha Orawska. Obejmują więc również Orawicko-Witowskie Wierchy. Pozostałe granice zachodnie i wschodnie są takie same, inna jest granica południowa. Nie stanowi jej Dolina Zimnej Wody, sięgają dalej na południe, obejmując takie szczyty, jak Mních, Machy, Kopec, Blato, Turínok. Słowacy Skoruszyńskie Wierchy zaliczają do Wewnętrznych Karpat Zachodnich ("Vonkajšie Západné Karpaty"). Na północy graniczą z Kotliną Orawską, na zachodzie z Pogórzem Orawskim, na południu z Rowem Podtatrzańskim.
Charakterystyka.
Skoruszyńskie Wierchy zbudowane są z warstw nieco zdyslokowanego fliszu podhalańskiego. Najwyższe szczyty to: Skoruszyna ("Skorušina", 1314 m), Mikulovka (1193 m), Blatná (1143 m), Javorková (1140 m), Brezový vrch (1136 m), Vajdovka (1076 m), Oslí vrch (1039 m), Vrchdolinky (950 m), Ostrý vrch (943 m). Wśród przełęczy nazwę własną ma przełęcz Biedna ("sedlo Biedna" lub "Nad Studienkami"). Skoruszyńskie Wierchy pocięte są licznymi dolinami wielu potoków. Największy z nich to Zabiedovčik. W widłach tego potoku, Orawy i Zimnej Wody znajduje się oddzielona jego doliną od pozostałych Skoruszyńskich Wierchów grupa szczytów: Prasatín (857 m), Biedna (965 m), Dolina (799 m), Skalky (785 m), Košiarec (798 m), Krásnický vrch (773 m), Grúň (734 m), Kovaľovo (762 m).
Dawniej wysoko na grzbiety Skoruszyńskich Wierchów pięły się pastwiska i pola uprawne, obecnie stopniowo zarastające lasem. Nadal jednak istnieją duże polany głęboko wnikające w masyw. Nadal z wielu miejsc rozciągają się szerokie panoramy widokowe. Szczytami poprowadzono kilka szlaków turystycznych.

</doc>
<doc id="2551880" url="https://pl.wikipedia.org/wiki?curid=2551880" title="Rura (materiał budowlany)">
Rura (materiał budowlany)



</doc>
<doc id="2551888" url="https://pl.wikipedia.org/wiki?curid=2551888" title="Puchar Danii w piłce siatkowej mężczyzn (2011/2012)">
Puchar Danii w piłce siatkowej mężczyzn (2011/2012)

Puchar Danii w piłce siatkowej mężczyzn 2011/2012 – 36. sezon rozgrywek o siatkarski Puchar Danii odbywających się od 1976 roku. Zainaugurowane zostały 4 września 2011 roku i trwały do 22 stycznia 2012 roku. Brały w nich udział kluby z VolleyLigaen i 1. division.
Rozgrywki składały się z 1. rundy, 1/8 finału, ćwierćfinałów, półfinałów i finału.
Finał Pucharu Danii odbył się 22 stycznia 2012 roku w Odense Idrætshal w Odense. Piąty Puchar Danii w historii klubu zdobył , który w finale pokonał .

</doc>
<doc id="2551890" url="https://pl.wikipedia.org/wiki?curid=2551890" title="Hangover">
Hangover

"Hangover" – singel angielskiego piosenkarza Taio Cruza z jego trzeciego albumu studyjnego zatytułowanego "TY.O". Utwór został wydany w listopadzie na świecie jako singel promocyjny, zaś w Wielkiej Brytanii jako drugi singel z płyty. Gościnnie głosu do piosenki użyczył raper Flo Rida. Utwór został napisany przez Taio Cruza i Dr. Luke, który z Cirkut zajął się też produkcją.
Występy na żywo.
Taio zaśpiewał piosenkę w programie "The Tonight Show with Jay Leno" i w finale drugiego sezonu "The Voice of Holland".

</doc>
<doc id="2551891" url="https://pl.wikipedia.org/wiki?curid=2551891" title="Busola AK">
Busola AK

Busola AK – busola kierunkowa używana w armiach Układu Warszawskiego.
Busolę przyjęto na wyposażenie wojsk polskich po II wojnie światowej. Korpus busoli wykonany z plastiku wyposażony jest w igłę magnetyczną w pudełku zamykanym pokrywką z lusterkiem. Wyznaczanie azymutu odbywa się za pomocą przyrządów celowniczych (muszki i szczerbinki), lusterka i obrotowego limbusa z podziałką w tysiącznych. Głównie kierunki opisane są na tarczy skrótami w języku polskim (Płn, W, Płd, Z). Do przenoszenia busoli służy skórzany futerał.
Dane techniczne:
Busole AK produkowane były przez Śląskie Zakłady Mechaniczno-Optyczne OPTA.

</doc>
<doc id="2551892" url="https://pl.wikipedia.org/wiki?curid=2551892" title="Robert Morlino">
Robert Morlino

Robert Charles Morlino (ur. 31 grudnia 1946 w Scranton, Pensylwania, zm. 24 listopada 2018 w Madison) – amerykański duchowny katolicki, biskup Madison w metropolii Milwaukee w latach 2003–2018.
Życiorys.
Kształcił się w seminarium jezuickim prowincji Maryland, Uniwersytecie Fordham i Uniwersytecie Notre Dame. 1 czerwca 1974 otrzymał święcenia kapłańskie. Wykładał na kilku uczelniach i służył jako instruktor kształcenia ustawicznego dla kapłanów i świeckich. W październiku 1983 inkardynował się do diecezji Kalamazoo w Michigan. Pracował tam m.in. jako wikariusz biskupi, konsultant teologiczny ordynariusza Alfreda Markiewicza, promotor sprawiedliwości w Trybunale Diecezjalnym. W 1990 uzyskał doktorat z teologii moralnej na Uniwersytecie Gregoriańskim w Rzymie. Od 1991 rektor katedry św. Augustyna w Kalamazoo.
6 lipca 1999 otrzymał nominację na biskupa diecezji Helena w Montanie. Sakry udzielił mu ówczesny nuncjusz w USA Gabriel Montalvo Higuera. 23 maja 2003 został mianowany ordynariuszem Madison w Wisconsin, zaś 1 sierpnia tegoż roku kanonicznie objął urząd.
Zmarł około godziny 21:15 czasu miejscowego w szpitalu St. Mary’s Hospital w Madison.

</doc>
<doc id="2551897" url="https://pl.wikipedia.org/wiki?curid=2551897" title="Kush &amp; Orange Juice">
Kush &amp; Orange Juice

Kush &amp; Orange Juice – ósmy album kompilacyjny amerykańskiego rapera Wiz Khalifa’y, udostępniony 14 kwietnia 2010 do darmowego pobrania. Na krążku znajduje się 20 utworów, których tematem przewodnim są imprezy, kobiety oraz marihuana. Sam tytuł albumu z języka angielskiego oznacza "„Zioło i sok pomarańczowy”".
Po wydaniu kompilacji, tag #kushandorangejuice stał się bardzo popularny zarówno pośród blogów, jak i na serwisie Twitter, za czym idzie duża liczba pobrań "Kush &amp; Orange Juice" już w pierwszym tygodniu po premierze.
Sample.
Poniżej przedstawiono listę sampli użytych w utworach na albumie "Kush &amp; Orange Juice":

</doc>
