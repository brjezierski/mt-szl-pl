<doc id="2554334" url="https://pl.wikipedia.org/wiki?curid=2554334" title="Cenred z Nortumbrii">
Cenred z Nortumbrii

Cenred z Nortumbrii, Coenred, Coenredo, Coinred (ur. VII wieku, zm. 718) - władca anglosaskiego królestwa Nortumbrii w latach 716-718.
Kroniki "Annals of Ulster" podają, że ojcem Cenreda był Cuthwine, wywodzący się z Leodwaldingów - arystokratycznego rodu nortumbryjskiego, wywodzącego swe pochodzenie od króla Idy. Po śmierci króla Osreda, ostatniego z bezpośrednich potomków Etelfryda, Cenred był prawdopodobnie najlepszym kandydatem na tron Nortumbrii. Wprawdzie brat Osreda, Osric, panował w latach 718-729, ale od tego momentu władcy Nortumbrii wywodzili się z rodu Leodwaldingów.
Nieznane są dokładne okoliczności objęcia władzy przez Cenreda. Z relacji Bedy Czcigodnego zawartej w dziele "Historia ecclesiastica gentis Anglorum" wynika, że Osred został zabity i władzę po nim przejął właśnie jego daleki krewny Cenred. Odnotowuje to również "Kronika anglosaska". Z kolei XIV-wieczny szkocki kronikarz John z Fordun twierdzi, że Cenred był odpowiedzialny za śmierć krewniaka, jednak inne źródła tego nie potwierdzają.
Brak również informacji o panowaniu Cenreda. Jedynie Wilhelm z Malmesbury w swojej "Gesta Regum Anglorum" wspomina o nim, nazywając go władcą podobnym do Osreda: młodym, energicznym, ale i rozwiązłym i okrutnym.
Fakt śmierci Cenreda w 718 roku odnotowały "Annals of Ulster". Nieznane są jednak jej przyczyny. Kolejnym sukcesorem na tronie Nortumbrii został wówczas drugi z synów Aldfritha, Osric.

</doc>
<doc id="2554335" url="https://pl.wikipedia.org/wiki?curid=2554335" title="Owczarek staroangielski Bobtail">
Owczarek staroangielski Bobtail



</doc>
<doc id="2554337" url="https://pl.wikipedia.org/wiki?curid=2554337" title="Owczarek nizinny polski">
Owczarek nizinny polski



</doc>
<doc id="2554338" url="https://pl.wikipedia.org/wiki?curid=2554338" title="Christian Reitz">
Christian Reitz

Christian Reitz (ur. 29 kwietnia 1987 r. w Löbau) – niemiecki strzelec sportowy specjalizujący się w strzelaniu z pistoletu, złoty i brązowy medalista olimpijski, mistrz świata, dwukrotny złoty medalista igrzysk europejskich.
Igrzyska olimpijskie.
W 2008 roku na igrzyskach olimpijskich w Pekinie zdobył brązowy medal w pistolecie szybkostrzelnym z 25 metrów, przegrywając jedynie z Ukraińcem Ołeksandrem Petriwem i Ralfem Schumannem.
Cztery lata później w Londynie ponownie wziął udział w zawodach w pistolecie szybkostrzelnym na dystansie 25 metrów, lecz tym razem finał zakończył na szóstej pozycji. Wystąpił również w rywalizacji z pistoletu dowolnego z 50 metrów, zajmując siódme miejsce.
W 2016 roku podczas igrzysk olimpijskich w Rio de Janeiro zdobył złoty medal w pistolecie szybkostrzelnym. W kwalifikacjach i finale wyrównał dwa rekordy olimpijskie.

</doc>
<doc id="2554339" url="https://pl.wikipedia.org/wiki?curid=2554339" title="Osred I z Nortumbrii">
Osred I z Nortumbrii

Osred z Nortumbrii, Osredi, Osrit, Osræd (ur. 697; zm. 716) – władca anglosaskiego królestwa Nortumbrii w latach 706-716.
Osred był najstarszym synem króla Aldfritha, nie jest jednak pewne, czy jego matką była jedyna znana żona króla, Cuthburga, późniejsza ksieni klasztoru w Barking. Znane są imiona jego dwóch braci: Offa i Osric. W starych zapiskach hagiograficznych wymieniana jest również święta Osanna jako siostra Osreda, jednak współcześni historycy klasyfikują ten zapis jako legendę.
Po śmierci Aldfritha w 705 roku, na tronie Nortumbrii zapanowała pustka, gdyż jego oczywisty następca, syn Osred, był wówczas kilkuletnim dzieckiem. Wszyscy ewentualni athelingowie z bernickiej dynastii zginęli w bitwach lub w wyniku wewnętrznych sporów o sukcesję. Po władzę sięgnął wówczas Edwulf, człowiek, którego pochodzenie nie jest znane, ale cieszący się poparciem potężnego ealdormana Bertfryta. Nie zadbał jednak o przyjazne stosunki z biskupem Wilfrydem (zagroził mu śmiercią w razie, gdyby zdecydował się na powrót z wygnania). Ponieważ ostatnia wola Aldfritha brzmiała, że jego następca ma się pogodzić z Wilfrydem, Bertfryt zmienił front i usunął z tronu uzurpatora, po krótkim oblężeniu twierdzy Bamburgh.
Na tronie zasiadł wówczas zaledwie ośmioletni Osred. Był to pierwszy w historii Anglosasów przypadek, gdy sukcesorem było dziecko. Osred był jedynie królem nominalnym, a prawdziwą władzę dzierżył biskup Wilfryd, który go usynowił i otoczył opieką. Mógł również liczyć na wsparcie wpływowej ciotki, Elfledy z Whitby oraz Bertfryta i jego stronników. Dzięki temu spory dynastyczne zostały rozstrzygnięte.
Panowanie Osreda zapisało się w kronikach jako początek upadku gospodarczego i kulturalnego Nortumbrii. Znacznie spadła wartość bitych jeszcze za panowania jego ojca sceatów, kwitła korupcja, a szlachta na czele z Bertfrytem bez skrupułów wykorzystywała słabość małoletniego władcy do powiększania swych majątków kosztem państwa. Sam Osred, początkowo chwalony (Beda porównał go do biblijnego króla Jozjasza, patrona wiary), w miarę dorastania dał się poznać jako człowiek gwałtownego charakteru, niemoralny libertyn i uwodziciel zakonnic.
W 706 roku Wilfryd został przez arcybiskupa Canterbury Bertwalda mianowany opatem klasztoru w Ripon i przydzielono mu diecezję Hexam, co zapewne było ceną za poparcie Osreda. Wciąż kontrolował swego adoptowanego syna, aż do swojej śmierci w 709 roku. Nie wiadomo, jak śmierć ta wpłynęła na pozycję Osreda jako władcy, ale wydaje się, że wywołała jedynie pewną niestabilność. Bertfryt zmarł w 711 roku, a Elfleda dwa lata później. Do tego czasu jednak Osred dojrzał do przejęcia pełni władzy. 
Za panowania Osreda trwała wojna na północnych krańcach Nortumbrii z Piktami, jednak udział w niej młodego króla był raczej niewielki. Jako autor miażdżącego zwycięstwa Nortumbrii w bitwie nad rzekami Avon i Carron wymieniony jest Bertfryt. Stephanus określa go wręcz jako "najwyższego rangą po królu". 
Osred zginął w 716 roku. Okoliczności jego śmierci nie są jednak do końca znane: "Kronika anglosaska" odnotowała, że zginął w bitwie z Piktami, zaś Wilhelm z Malmesbury napisał o tajemniczym spisku, którego finałem było zamordowanie młodego króla. Jego sukcesorem został daleki krewny Cenred.

</doc>
<doc id="2554340" url="https://pl.wikipedia.org/wiki?curid=2554340" title="Łowienieccy herbu Topór">
Łowienieccy herbu Topór

Łowienieccy (Łowiniccy, Łowienicy) – polski ród szlachecki herbu Topór. 
Historia rodu.
Łowienieccy herbu Topór, z Łowinicy (dziś Łownica, w województwie sandomierskim), pochodzili z Birkowa i Zakrowa. Jan Kolczek z Birkowa, podczaszy krakowski w 1362 roku, marszałek królewski w 1370 roku i starosta sandomierski w latach 1373–1374, umarł bezdzietny koło 1375 roku, pozostawiwszy wdowę Annę Wierciczewa, z rodu Liliwów, żyjącą jeszcze w 1392 r. i brata Spytka, który odziedziczył po nim Birków.
Spytek Kolczek z Łowinicy, Zakrzowa i Birkowa, podczaszy w 1366 roku, podkomorzy sandomierski w 1400 roku, procesował się w 1389 roku z bratową o Lubczę i dokumenty, z synem Gregorzem wygrał sprawę o Witów z Łapszowskim w 1396 roku, wykupił połowę Birkowa od Jana z Tenczyna w 1399 roku, zapisał Dominikanom krakowskim cztery grzywny rocznego czynszu z Birkowa za dusze rodziców i brata starszego Jana w 1410 roku, umarł w końcu kwietnia 1411 roku. Zamek jego Łowinicę zrabował i spalił w 1396 roku Piotr Pszonka herbu Janina z Kurowa (właściciel w. Babin). Syny jego: Grzegorza i Zaklikę. Ten Spytek jest protoplastą Birkowskich i Łowinickich herbu Topór. 
Dzieci Jana i Doroty z Gowarzewskich (córka Piotra, zmarła ok. 1570): Jan (ur. ok. r. 1550), Zygmunt, Stanisław, Krzysztof, Dorota, żona Jana Miączyńskiego, Katarzyna, Anna, Zofia, Barbara i Jadwiga, dziedziczyły po Melchiorze Chełmskim części w Lubiekowie powiecie pozn., które Jan, najstarszy z rodzeństwa, w imieniu własnym oraz braci i sióstr w r. 1570 sprzedał za 2.000 zł. Janowi Strzeżmińskiemu. Całe to rodzeństwo w latach 1572-1579 występowało obok innych współspadkobierców Andrzeja Gowarzewskiego.
Aleksander z Łowniec Łowieniecki był cześnikiem i podstarościm Mozyrskim w Mińskiem województwie w 1648 roku.

</doc>
<doc id="2554342" url="https://pl.wikipedia.org/wiki?curid=2554342" title="Osanna z Jouarre">
Osanna z Jouarre

Osanna z Jouarre, Osmanna, Argariarga (żyła w VII wieku; zm. ok. 700) – średniowieczna mniszka benedyktynka, święta kościoła katolickiego.
Według starych zapisków hagiograficznych Osanna miała być siostrą króla Nortumbrii, Osreda, jednak współcześni historycy klasyfikują te informacje jako legendę. Wiadomo natomiast, że Osanna udała się z terenów dzisiejszej Szkocji do Bretanii, gdzie wstąpiła do klasztoru benedyktynek w Jouarre. Została pustelniczką.
Wspomnienie liturgiczne świętej Osanny przypada 18 lipca.
Jej kult jest nadal żywy, zwłaszcza we francuskim departamencie Sarthe i w opactwie Saint-Denis w Paryżu.

</doc>
<doc id="2554345" url="https://pl.wikipedia.org/wiki?curid=2554345" title="Borová voda">
Borová voda



</doc>
<doc id="2554350" url="https://pl.wikipedia.org/wiki?curid=2554350" title="Edwulf z Nortumbrii">
Edwulf z Nortumbrii

Edwulf z Nortumbrii, Eadwlf, Eadwulf, Etulb mac Ecuilb (żył na przełomie VII i VIII wieku) - władca anglosaskiego królestwa Nortumbrii w latach 705-706.
Nieznane jest pochodzenie Edwulfa, nie wiadomo również, czy pochodził z dynastii bernickiej, wywodzącej się od Idy. Być może był członkiem konkurencyjnej linii rodu królewskiego, ale jest równie prawdopodobne, że był synem króla Deiry Etelwolda. Dlatego też uważany jest za uzurpatora. 
Edwulf zasiadł na tronie w grudniu 705 roku, po śmierci króla Aldfritha. Aldfith miał wprawdzie syna i następcę, Osreda, ale w momencie śmierci ojca był on jeszcze za młody na objęcie rządów. Był jednak jedynym męskim potomkiem rodu królewskiego zdolnym wówczas do objęcia władzy, gdyż jego starsi krewni zginęli w bitwach lub waśniach wewnętrznych
Nieznane są okoliczności, w jakich władza przeszła w ręce Edwulfa, wydaje się jednak, że udało się to dzięki poparciu wpływowego ealdormana Bertfryta ("Beorhtfrith"). Kiedy jednak nowy król sprzeciwił się ostatniej woli Aldfitha i nie zgodził się na powrót biskupa Wilfryda z wygnania (zagroził mu wręcz śmiercią, jeśli wróci do Nortumbrii), Bertfryt zmienił front i na przełomie lutego i marca 706 roku oblegał Edwulfa w twierdzy Bamburgh i pokonał go, zdobywając tron dla młodocianego Osreda.
Nieznane są dalsze losy uzurpatora Edwulfa. Z analiz historyków wynika, że prawdopodobnie został wygnany do Dalriady lub Piktów. O jego śmierci wspomina celtycka kronika "The Annals of Ulster", datując ją na rok 717. Wiadomo, że syn Edwulfa, Eanwine ("Earnwine"), został zabity na rozkaz króla Edberta w 740 roku. Z kolei jego późniejsi potomkowie Eardwulf i Eanred zasiadali na tronie Nortumbrii.

</doc>
<doc id="2554351" url="https://pl.wikipedia.org/wiki?curid=2554351" title="Eadwulf z Nortumbrii">
Eadwulf z Nortumbrii



</doc>
<doc id="2554355" url="https://pl.wikipedia.org/wiki?curid=2554355" title="Francesco Battaglini">
Francesco Battaglini

Francesco Battaglini (ur. 13 marca 1823 w Mirabello, zm. 8 lipca 1892 w Bolonii) – włoski duchowny katolicki, kardynał, arcybiskup Bolonii.
Święcenia kapłańskie przyjął 20 września 1845. 28 lutego 1879 został wybrany biskupem Rimini. Sakrę przyjął 9 marca 1879 z rąk kardynała Raffaele Monaco La Valletty (współkonsekratorami byli arcybiskup Giulio Lenti i biskup Carlo Laurenzi). 3 lipca 1882 objął stolicę metropolitalną Bolonii, na której pozostał już do śmierci. 27 lipca 1885 Leon XIII wyniósł go do godności kardynalskiej z tytułem prezbitera San Bernardo alle Terme.

</doc>
<doc id="2554356" url="https://pl.wikipedia.org/wiki?curid=2554356" title="Edwulf">
Edwulf



</doc>
<doc id="2554357" url="https://pl.wikipedia.org/wiki?curid=2554357" title="Eadwulf">
Eadwulf



</doc>
<doc id="2554359" url="https://pl.wikipedia.org/wiki?curid=2554359" title="Zamek Bamburgh">
Zamek Bamburgh

Zamek Bamburgh (ang. "Bamburgh Castle") – zamek nad brzegiem Morza Północnego w miejscowości Bamburgh, w Anglii, w hrabstwie Northumberland.
Historia.
Nieznana jest dokładna historia początków istnienia twierdzy w Bamburgh, wzniesionej na bazaltowej wychodni. Wiadomo, że prawdopodobnie znajdowała się tu stolica brytyjskiego regionalnego królestwa i że była potężna już w 547 roku. Z tego roku pochodzi pierwsza zachowana pisemna wzmianka o zamku. Jest to relacja ze zdobycia twierdzy przez anglosaskiego władcę Idę z Bernicji, który następnie uczynił z niej swoją siedzibę. Na krótko Brytowie w 590 roku odbili Bamburgh z rąk syna Idy – Hussy, ale Anglosasi odzyskali go w tym samym roku.
Nazwę Bamburgh (staroang. "Bebbanburgh") twierdza zawdzięcza Etelfrydowi z Nortumbrii, który nazwał ją tak na cześć swej ukochanej żony Bebby. Stanowiła siedzibę władców Nortumbrii aż do 993, gdy została zniszczona przez wikingów. Na ruinach Normanowie wznieśli nową twierdzę, której część zachowała się do dziś. Położenie twierdzy Bamburgh predestynowało ją do tego, by stała się jednym z ważniejszych przyczółków angielskich na północnej stronie, stanowiąc barierę przeciw najazdom ze strony Szkocji. Pozostawała częścią dóbr królewskich do XIII wieku, kiedy to została przekazana rodzinie Fosterów.
W miarę upływu czasu zamek stopniowo popadał w ruinę mimo starań kolejnych właścicieli. W XIX wieku kupił go wiktoriański przemysłowiec William Armstrong i odrestaurował go. Właścicielami twierdzy są nadal jego potomkowie.
Prace archeologiczne.
Zamek Bamburgh stanowi jedno z najcenniejszych stanowisk archeologicznych z czasów Anglosasów. Profesjonalne wykopaliska prowadzone są tu od lat 60. XX wieku. Najbardziej znanym artefaktem tu odkrytym jest miecz z Bamburgh. Od 1996 roku w twierdzy i okolicach realizowany jest projekt badawczy, którego celem jest zbadanie jej pod względem historycznym i archeologicznym. W 2011 roku archeologom udało się odkryć fragment głównej komnaty fortecy Anglosasów.
W kulturze masowej.
Zamek pojawia się w balladzie The Laidly Worm of Spindleston Heugh napisanej ok. 1270 r.
Późnośredniowieczny brytyjski pisarz Thomas Malory utożsamiał zamek Bamburgh z Joyous Gard, mitycznym zamkiem Sir Launcelota z legendy arturiańskiej.
W literaturze Bamburgh, pod saską nazwą Bebbanburg, jest domem Uhtreda, głównego bohatera Opowieści saskich Bernarda Cornwella. Pojawia się albo jako ważne miejsce lub jako inspiracja dla bohatera we wszystkich książkach z serii, począwszy od The Last Kingdom, i kontynuowany w The Pale Horseman, The Lords of the North, Sword Song, The Burning Land, Death of Kings, The Pagan Lord, The Empty Throne, Warriors of the Storm, The Flame Bearer, War of the Wolf, Sword of Kings, oraz War Lord.
Zamek pojawia się również w wyścigowej grze wideo Forza Horizon 4 z 2018 roku, gdzie może zostać zakupiony przez gracza jako jeden z jego domów.

</doc>
<doc id="2554360" url="https://pl.wikipedia.org/wiki?curid=2554360" title="Chorwacja na Zimowych Igrzyskach Olimpijskich Młodzieży 2012">
Chorwacja na Zimowych Igrzyskach Olimpijskich Młodzieży 2012

Chorwację na Zimowych Igrzyskach Olimpijskich Młodzieży 2012, które odbywały się w Innsbrucku reprezentowało 9 zawodników.
Skład reprezentacji Chorwacji.
Biathlon.
Chłopcy 
Biegi narciarskie.
Chłopcy 
Dziewczęta
Hokej na lodzie.
Chłopcy
Narciarstwo alpejskie.
Chłopcy 
Dziewczęta
Saneczkarstwo.
Dziewczęta
Snowboard.
Dziewczęta

</doc>
<doc id="2554362" url="https://pl.wikipedia.org/wiki?curid=2554362" title="Akira Sato">
Akira Sato



</doc>
<doc id="2554365" url="https://pl.wikipedia.org/wiki?curid=2554365" title="Dagmara Bąk">
Dagmara Bąk

Dagmara Bąk (ur. 10 listopada 1985 w Warszawie) – polska aktorka, absolwentka PWST we Wrocławiu.

</doc>
<doc id="2554371" url="https://pl.wikipedia.org/wiki?curid=2554371" title="Ceolwulf z Nortumbrii">
Ceolwulf z Nortumbrii

Ceolwulf z Nortumbrii, Ceolf, Ceoluulf, Ceolwulf wæs Cuþaing, Ciowulf (ur. w VII wieku; zm. 15 stycznia 764) – władca anglosaskiego królestwa Nortumbrii w latach 729-737, który abdykował by wstąpić do klasztoru benedyktynów na Lindisfarne; święty kościoła katolickiego i anglikańskiego.
Ceolwulf był przedstawicielem rodu Leodwaldingów, wywodzących się od Ocga, który od lat rywalizował o władzę w Nortumbrii z potomkami Etelfryda. Obie gałęzie rodu wywodziły się od założyciela dynastii, Idy, ale Ocga był młodszym z braci i drugim w kolejce do tronu. Jego ojcem był Cuthwine. Brat Ceolwulfa, Cenred, władał już Nortumbrią w latach 716-718, lecz po jego śmierci tron powrócił w ręce potomków Etelfryda w osobie Osrica. Osric nie miał następcy, więc, aby zapobiec eskalacji konfliktu dynastycznego, w 729 roku wyznaczył na swego sukcesora właśnie Ceolwulfa.
Początki panowania Ceolwulfa nie były dla niego łatwe. W 731 został w niejasnych okolicznościach obalony, pojmany i uwięziony w klasztorze na wyspie Lindisfarne. Jednakże jeszcze w tym samym roku powrócił na tron. Z faktu, iż wkrótce po tych wydarzeniach biskup Hexam Acca został usunięty ze swojej diecezji, historycy wnioskują, że był w jakiś sposób zamieszany w spisek przeciw królowi. Niewiele jest znanych szczegółów panowania Ceolwulfa. Wiadomo, że jego wysiłek podjęty w celu walki z oznakami rozpadu Nortumbrii był wysiłkiem bezowocnym. Znany jest głównie z tego, że cieszył się znacznym poparciem ze strony duchowieństwa i sam był wielkim zwolennikiem edukacji i kościoła oraz wielkim dobroczyńcą klasztorów. Beda Czcigodny poświęcił mu dzieło swojego życia - kronikę "Historia ecclesiastica gentis Anglorum".
W 737 roku Ceolwulf zdecydował się abdykować. Na swego następcę wyznaczył kuzyna, Edberta ("Eadberht"). Wstąpił tym razem już dobrowolnie do klasztoru Lindisfarne. Jeszcze jako król wzbogacił ów klasztor w liczne dary, a mnisi byli mu wdzięczni za uzyskane z Watykanu pozwolenie na spożywanie przez zakonników wina i piwa, czego dotąd im nie było wolno. Zmarł 15 stycznia 764. Pochowany został w kościele na Lindisfarne, przy grobie św. Kutberta. Został uznany za świętego. Dniem jego wspomnienia liturgicznego jest 15 stycznia. Obecnie jego relikwie znajdują się m.in. w Norham i Durham.

</doc>
<doc id="2554373" url="https://pl.wikipedia.org/wiki?curid=2554373" title="Osric z Nortumbrii">
Osric z Nortumbrii

Osric z Nortumbrii, Osricus (ur. w VII wieku; zm. 9 maja 729) - władca anglosaskiego królestwa Nortumbrii w latach 718-729.
Osric był synem króla Nortumbrii, Aldfritha, nie jest jednak pewne, czy jego matką była jedyna znana z imienia żona Aldfritha, Cuthburga, czy też inna kobieta. Kiedy zginął jego najstarszy brat, Osred, na tronie Nortumbrii zasiadł Cenred, przedstawiciel rodu Leodwaldingów, który również wywodził się od Idy, a jednak do tej pory ani razu nie dzierżył władzy. Nieznane są losy Cenreda, ale jego panowanie było podejrzanie krótkie, co zdaje się wskazywać na to, że padł ofiarą starć dynastycznych między potomkami Etelfryda i Leodwaldingami. Świadczy o tym również fakt, iż jego sukcesorem został główny rywal - Osric.
Osric nie miał potomków. Wiadomo jednak, iż na swego następcę wyznaczył brata Cenreda, Ceolwulfa. Fakt ten wskazywać może, że oba zwaśnione rody wypracowały wspólny kompromis.
Kronika anglosaska podaje, że Osric został zabity w 729 roku. Pochowano go w katedrze w Gloucester.

</doc>
<doc id="2554377" url="https://pl.wikipedia.org/wiki?curid=2554377" title="Gończy węgierski">
Gończy węgierski

Gończy węgierski ("gończy siedmiogrodzki") – rasa psa, należąca do grupy psów gończych, posokowców i ras pokrewnych. Zaklasyfikowana do sekcji psów gończych średniej wielkości. Podlega próbom pracy.
Rasa ta występuje w dwóch odmianach wielkościowych: krótkonożnej i wysokonożnej. Obydwie odmiany są bliskie wymarcia, na co wskazuje spadek liczby wpisów tych gończych do Węgierskiej Księgi Rodowodowej.
Rys historyczny.
Gończy węgierski jako rasa pochodzi od czarnych psów gończych zwanych panońskimi tropowcami oraz od dawnych myśliwskich psów siedmiogrodzkich. Pod koniec XIX wieku gończy węgierski był dość licznie hodowany na terenie Siedmiogrodu oraz Węgier. Oficjalną nazwą rasy, uznaną przez FCI w roku 1963, jest "Erdélyi Kopó".
Wygląd.
Włos u obu odmian wielkościowych jest zbity, twardy i obfity. Podszerstek staje się gęstszy w okresie zimowym.
Umaszczenie występujące u tej rasy to czarne z białymi lub brązowymi znaczeniami. W odmianie krótkonożnej jest dozwolone występowanie brązowego nosa. 
Użytkowość.
Dawniej myśliwi polując konno na jelenie, niedźwiedzie, czy dziki używali kilku gończych węgierskich. Do polowań na mniejszą zwierzynę taką jak zające czy lisy wykorzystywano odmianę krótkonożną tego gończego. Współcześnie nadal są wykorzystywane jako tropowce i płochacze, a także jako psy goniące głosem. Mają dobrze rozwinięty zmysł orientacji, są łatwe w prowadzeniu, a w pracy myśliwskiej wytrzymałe.

</doc>
<doc id="2554378" url="https://pl.wikipedia.org/wiki?curid=2554378" title="Kutburga z Wimborne">
Kutburga z Wimborne

Kutburga z Wimborne, również: "Cuthburh, Cuðburh, Cuþburh" (ur. w VII wieku, zm. ok. 725) – księżniczka Wesseksu, królowa Nortumbrii, pierwsza ksieni opactwa w Wimborne, święta Kościoła katolickiego i anglikańskiego.
Kutburga była córką króla Wesseksu, Cenreda (685-705) i siostrą Ine. Kronika anglosaska odnotowała, iż księżniczka została przez brata oddana za żonę królowi Nortumbri, Aldfrydowi. Małżeństwo nie było udane. W 705 roku Kutburga opuściła męża i schroniła się w klasztorze w Barking. Następnie została pierwszą ksienią w ufundowanym przez siebie, i siostrę Cwenburgę, podwójnym klasztorze w Wimborne.
Wiadomo, że Aldfryd miał trzech synów: Osreda, Osrica i Offę, jednak nie jest pewne, czy ich matką była Kutburga. Historycy uważają, że największe jest prawdopodobieństwo, że urodziła Osreda.
Po śmierci Kutburgi dokonano translacji jej szczątków do świątyni, i ogłoszono świętą.
Jej wspomnienie liturgiczne obchodzone jest 31 sierpnia.

</doc>
<doc id="2554380" url="https://pl.wikipedia.org/wiki?curid=2554380" title="Gończy siedmiogrodzki">
Gończy siedmiogrodzki



</doc>
<doc id="2554382" url="https://pl.wikipedia.org/wiki?curid=2554382" title="Erdélyi Kopó">
Erdélyi Kopó



</doc>
<doc id="2554384" url="https://pl.wikipedia.org/wiki?curid=2554384" title="Bjørn Gjerde">
Bjørn Gjerde

Bjørn Dencker Gjerde (ur. 15 kwietnia 1976), znany również jako Draug Aldrahn - norweski muzyk, kompozytor, wokalista, autor tekstów i instrumentalista. Bjørn Gjerde znany jest przede wszystkim z występów w awangardowym zespole blackmetalowym Dødheimsgard. W międzyczasie, 1995 roku na krótko dołączył do formacji Old Man’s Child. Z kolei w latach 1995-1999 współtworzył grupę Zyklon-B. W 2000 roku dołączył do zespołu Snorre Rucha - Thorns. Od 2007 jest wokalistą formacji The Deathtrip. Gjerde wystąpił ponadto gościnnie, w tym jako autor tekstów na płytach takich zespołów jak: Dimmu Borgir, Darkthrone, Isengard i Aura Noir.

</doc>
<doc id="2554385" url="https://pl.wikipedia.org/wiki?curid=2554385" title="Luigi Ernesto Palletti">
Luigi Ernesto Palletti

Luigi Ernesto Palletti (ur. 29 października 1956 w Genui) – włoski duchowny katolicki, biskup La Spezia-Sarzana-Brugnato od 2012.
Życiorys.
Prezbiterat.
Święcenia kapłańskie otrzymał 29 czerwca 1983 z rąk kard. Giuseppe Siriego i został inkardynowany do archidiecezji Genui. Przez kilkanaście lat pracował jako wikariusz parafialny, zaś w 1995 rozpoczął pracę w niższym seminarium genueńskim. W 1996 został kanclerzem kurii, zaś w 2001 objął funkcję ojca duchownego wyższego seminarium.
Episkopat.
18 grudnia 2004 papież Jan Paweł II mianował go biskupem pomocniczym archidiecezji Genui, ze stolicą tytularną "Fundi". Sakry biskupiej udzielił mu 16 stycznia 2005 ówczesny arcybiskup Genui - kard. Tarcisio Bertone.
20 października 2012 Benedykt XVI mianował go biskupem ordynariuszem diecezji La Spezia-Sarzana-Brugnato. Ingres odbył się 2 grudnia 2012.

</doc>
<doc id="2554387" url="https://pl.wikipedia.org/wiki?curid=2554387" title="Wyżeł hiszpański z Burgos">
Wyżeł hiszpański z Burgos

Wyżeł hiszpański z Burgos – rasa psa należąca do grupy wyżłów (VII grupa FCI). Podlega próbom pracy.
Rys historyczny.
Pochodzenie rasy nie jest pewne, ale na niewątpliwie to stara rasa, prawdopodobnie spokrewniona ze starożytnym gończym na kuropatwy.
Użytkowanie.
Użytkowanie: pies myśliwski do wystawiania zwierzyny drobnej i ptactwa łownego. Perdiguero de Burgos jest najbardziej ceniony przez myśliwych, którzy potrzebują psa mocnego, wytrzymałego w każdym terenie i przy każdym rodzaju polowania, posłusznego i silnego oraz obdarzonego doskonałym węchem. Jego sposób pracy jest efektem jego opanowania i pewności w szukaniu, a także doskonałego wystawiania i bezbłędnego aportu. Chociaż jest zazwyczaj używany do polowań na drobną zwierzynę, nie gardzi się nim przy polowaniach na grubą zwierzynę, w którym to zadaniu odznacza się wielką odwagą.
Wygląd ogólny.
Pies myśliwski o sporych rozmiarach, dobrych proporcjach, zrównoważony. Z dobrze wykształconą głową, zwartym tułowiem i mocnymi kończynami. Uszy zwisające, sierść krótka. Długość ciała maksymalnie zbliżona do wysokości w kłębie. Tak w statyce, jak i w ruchu pożądana jest proporcjonalność i funkcjonalna harmonia.
Zachowanie - temperament.
Silny, zrównoważony, spokojny i stateczny; w efekcie doskonały pies wystawiający, szczególnie przeznaczony do polowania na drobną zwierzynę i ptactwo. Jest to rasa obdarzona wspaniałym charakterem, posłuszna i inteligentna, o łagodnym i dostojnym wyglądzie.
Głowa.
Duża i mocna, o dobrze rozwiniętej czaszce; mocna mózgoczaszka i kufa, uszy zwisające, skręcające się w korkociąg. Czaszka widziana z góry ma być umiarkowanie prostokątna ze stopniowym zwężaniem w kierunku trufli nosa, ale bez sprawiania wrażenia spiczastości kufy. Stosunek długości mózgoczaszki do kufy 6 : 5. Linie czaszkowa i twarzowa rozbieżne.
Szyja.
Mocna i silna; szeroka przy głowie, lekko rozszerzająca się w kierunku tułowia. Górna linia lekko łukowata. Linia dolna z dobrze zaznaczonym podgardlem, zaczynającym się przy kącikach warg, ale niezbyt obfitym.
Tułów.
Kwadratowy, mocny i krzepki, o potężnej klatce piersiowej i żebrach, sprawiający wrażenie siły i żywotności.
Ogon.
Gruby u nasady i osadzony na średniej wysokości. Kopiowany w odległości pomiędzy 1/3, a 1/2 swojej długości (w PL kopiowanie od 2012 jest zabronione)
Kończyny.
Kończyny przednie: idealnie pionowe, proste i równoległe o mocnym kośćcu, o krótkim śródręczu i dobrze rozwiniętych palcach.
Kończyny tylne: silne i umięśnione o mocnym kośćcu, równoległe, o właściwym kątowaniu, pięta dobrze zaznaczona i kątowana, sprawiające wrażenie siły i solidności.
Chody.
Chodem typowym dla tej rasy jest ekonomiczny kłus, płynny i silny bez tendencji do kołysania na boki i inochodu.
Okrywa włosowa.
"Skóra": elastyczna, ale nie luźna, gruba, obfita, w kolorze różowawym, bez plam. Wszystkie błony śluzowe powinny być brązowe, nigdy czarne. Włos: gęsty, średniej grubości, gładki i równomiernie pokrywający całe ciało w dół, aż do przestrzeni między palcami. Delikatniejszy na głowie, uszach i kończynach. 
"Umaszczenie": kolorem podstawowym w umaszczeniu jest biały i wątrobiany. Kolory te mieszają się nieregularnie, dając maść w typie marmurkowym, dereszowatą, dropiatą oraz inne kombinacje, w zależności od koloru dominującego, wątrobianego lub białego oraz wielkości plam. Charakterystyczną, choć nie wymaganą, cechą umaszczenia jest wyraźna biała plama na czole oraz uszy w jednolitym kolorze wątrobianym. Włosy barwy wątrobianej mogą tworzyć plamy tego koloru odcinające się i rozmieszczone nieregularnie na okrywie zwierzęcia. To samo dotyczy włosów o barwie białej, które mogą tworzyć plamy tego koloru, jednakże niezbyt rozległe. Nie dopuszcza się nigdy barwy czarnej ani podpalania nad oczami i na kończynach.
Wzrost.
Wysokość w kłębie:
psy: 62 - 67 cm 
suki: 59 - 64 cm 
Obserwuje się w tej rasie znaczny stopień dymorfizmu płciowego, gdzie psy są bardziej homogeniczne, a suki są niższego wzrostu i ogólnie mniej masywne.
Szczegółowe informacje.
ZKwP - wzorzec rasy nr 90

</doc>
<doc id="2554390" url="https://pl.wikipedia.org/wiki?curid=2554390" title="Krew z krwi">
Krew z krwi

Krew z krwi – polski serial sensacyjno-kryminalny w reżyserii Xawerego Żuławskiego (seria 1) i Jana Komasy (seria 2), wyprodukowany przez Endemol Polska dla Canal+ (seria 1) i dla TVP2 (seria 2), emitowany od 11 kwietnia 2012 do 14 czerwca 2015.
Serial jest adaptacją holenderskiego serialu "Penoza". Po wyemitowaniu pierwszej, ośmioodcinkowej serii rozpoczęły się prace nad drugą, jednak przerwano je na początku 2013 po wycofaniu się Canal+ z produkcji filmów fabularnych i seriali w Polsce. Prawa do serialu odkupiła TVP, która ponownie wyemitowała pierwszą serię w TVP2 (od 1 grudnia 2013 do 19 stycznia 2014) i wyprodukowała drugą, 10-odcinkową serię, emitowaną od 12 kwietnia 2015. 20 lutego 2014 serial został wydany przez TVP na DVD.
Opis fabuły.
Akcja serialu rozgrywa się w Gdyni. Carmen Rota-Majewska (Agata Kulesza), córka byłego bossa mafii, wiedzie życie z dala od kryminalnego półświatka i wychowuje trójkę dzieci. Jej mąż, Marek (Zbigniew Stryj) oficjalnie prowadzi prywatną przystań jachtową, ale w rzeczywistości, razem z bratem Carmen, Wiktorem (Andrzej Andrzejewski) i jego kumplem Stefanem (Łukasz Simlat) zajmuje się przemytem papierosów.
Gdy mąż Carmen ginie w wyniku gangsterskich porachunków, jej życie diametralnie się zmienia. Pojawiają się obcy ludzie, grożąc dzieciom, żądając spłaty długów męża i skradzionych narkotyków. By chronić bliskich, Carmen staje na czele stworzonego przez rodzinę interesu.
Obsada.
W serii 2:

</doc>
<doc id="2554391" url="https://pl.wikipedia.org/wiki?curid=2554391" title="Socialistisk UngdomsFront">
Socialistisk UngdomsFront

Socialistisk UngdomsFront – duńska lewicowa organizacja młodzieżowa, założona w 2001 roku, działająca jako stowarzyszenie i niebędąca jednocześnie młodzieżówką żadnej partii politycznej, natomiast współpracująca z Blokiem Czerwono-Zielonym, do którego należy ponad 80% członków organizacji. Organizacja skupia działaczy odwołujących się do różnych wariantów socjalizmu od komunizmu, anarchokomunizmu, syndykalizmu po trockizm. Front młodych socjalistów wydawał magazyn "Frontalt". Stowarzyszenie nie ma jednego lidera, obowiązuje w nim bezpośrednia demokracja. W skład "Socialistisk UngdomsFront" wchodzi około 35 autonomicznych grup lokalnych. Organizacja w 2011 roku liczyła 1523 członków.

</doc>
<doc id="2554395" url="https://pl.wikipedia.org/wiki?curid=2554395" title="Kochać latem (singel Mega Dance)">
Kochać latem (singel Mega Dance)

Kochać latem – singiel zespołu Mega Dance wydany w sierpniu 2010 roku w firmie fonograficznej Hit'n'Hot. Singel zawiera piosenkę "Kochać latem" w wersjach oryginalnych i w dwóch remixach, "Na ostro" w 3 wersjach i w aranżu, dwie wersje "A Ty się śmiejesz" oraz utworek "Ewo" w długiej wersji. Do tytułowego singla nagrano teledysk.

</doc>
<doc id="2554396" url="https://pl.wikipedia.org/wiki?curid=2554396" title="Ragnarok (ujednoznacznienie)">
Ragnarok (ujednoznacznienie)



</doc>
<doc id="2554402" url="https://pl.wikipedia.org/wiki?curid=2554402" title="Pies pasterski słowacki">
Pies pasterski słowacki



</doc>
<doc id="2554403" url="https://pl.wikipedia.org/wiki?curid=2554403" title="Wydział Teologiczny Uniwersytetu im. Adama Mickiewicza">
Wydział Teologiczny Uniwersytetu im. Adama Mickiewicza



</doc>
<doc id="2554405" url="https://pl.wikipedia.org/wiki?curid=2554405" title="Attilio Corbyons">
Attilio Corbyons



</doc>
<doc id="2554408" url="https://pl.wikipedia.org/wiki?curid=2554408" title="Wydział Prawa i Administracji Uniwersytetu im. Adama Mickiewicza">
Wydział Prawa i Administracji Uniwersytetu im. Adama Mickiewicza



</doc>
<doc id="2554409" url="https://pl.wikipedia.org/wiki?curid=2554409" title="Yamaguchi-gumi">
Yamaguchi-gumi

 – najpotężniejszy gang japoński w ramach yakuzy. 
Jest także jedną z największych organizacji przestępczych na świecie. Niektóre szacunki mówią o około 39 tys. aktywnych członków. Obejmuje około 45% z 87 tys. członków yakuzy. Zarabia miliardy dolarów rocznie na wymuszeniach, lichwiarskich pożyczkach, hazardzie, handlu bronią i narkotykami, prostytucji, pornografii internetowej i machinacjach finansowych na giełdzie. Szefowie gangu rezydują w Kobe, ale organizacja działa na terenie całej Japonii. Chociaż policja stara się walczyć z tą organizacją, od ponad dziesięciu lat liczba jej oddziałów nadal rośnie. Obecny przywódca Shinobu Tsukasa rozszerzył zasięg organizacji do Tokio, które nie jest tradycyjnie terytorium Yamaguchi-gumi.
Historia.
Organizacja została założona w 1915 roku przez robotnika portowego o nazwisku Harukichi Yamaguchi. W początkowym okresie grupa składała się z 50 członków. Jej celem było pośrednictwo pracy, praca w porcie oraz angażowanie się w branżę rozrywkową. W 1925 roku Harukichi przeszedł na emeryturę i zarządzanie Yamaguchi-gumi przekazał swojemu synowi, Noboru. Drugi boss sprawował rządy do swojej śmierci w 1942 roku. Przez 4 lata w szeregach organizacji brakowało przywódcy, jednak funkcjonowała ona nadal. 
Trzecim szefem został wybrany w 1946 roku Kazuo Taoka, zwany "Niedźwiedziem". Za jego rządów Yamaguchi-gumi prowadził szczególnie agresywną ekspansję, wchłaniając część mniejszych organizacji przestępczych. Gang podejmował również starania, aby pewien procent przychodów pochodził z legalnych źródeł. Tym sposobem zrodziły się przedsiębiorstwa budowlane oraz zajmujące się przemysłem filmowym i muzycznym, kontrolowane przez gang. Jedno z nich, Kōbe Geinōsha (Agencja Promocji Sztuk Widowiskowych w Kobe) należało do najbardziej wpływowych ówcześnie agencji artystycznych w Japonii. Zamknięte zostało w 1964 roku, po siedmiu latach działalności, gdy coraz bardziej na sile przybierała ogólnokrajowa ofensywa przeciwko przestępczości zorganizowanej.
Czwartym bossem Yamaguchi-gumi został w 1984 roku Masahisa Takenaka, jednak został szybko zastąpiony przez Yoshinoriego Watanabe w 1989 roku. Ten ostatni został pozbawiony stanowiska w 2005 roku w wyniku bezkrwawego przewrotu w łonie organizacji, w wyniku którego przywódcą został Shinobu Tsukasa (Ken'ichi Shinoda). Sprawuje on władzę do tej pory. Jego przedsięwzięcia od początku cechowały się szczególną brutalnością, prowokując wzmożone akcje policji, próbującej rozbijać organizacje przestępcze.

</doc>
<doc id="2554410" url="https://pl.wikipedia.org/wiki?curid=2554410" title="Wydział Pedagogiczno-Artystyczny Uniwersytetu im. Adama Mickiewicza">
Wydział Pedagogiczno-Artystyczny Uniwersytetu im. Adama Mickiewicza



</doc>
<doc id="2554413" url="https://pl.wikipedia.org/wiki?curid=2554413" title="Wydział Neofilologii Uniwersytetu im. Adama Mickiewicza">
Wydział Neofilologii Uniwersytetu im. Adama Mickiewicza



</doc>
<doc id="2554415" url="https://pl.wikipedia.org/wiki?curid=2554415" title="Wydział Studiów Edukacyjnych Uniwersytetu im. Adama Mickiewicza">
Wydział Studiów Edukacyjnych Uniwersytetu im. Adama Mickiewicza



</doc>
<doc id="2554417" url="https://pl.wikipedia.org/wiki?curid=2554417" title="Wydział Nauk Politycznych i Dziennikarstwa Uniwersytetu im. Adama Mickiewicza">
Wydział Nauk Politycznych i Dziennikarstwa Uniwersytetu im. Adama Mickiewicza



</doc>
<doc id="2554418" url="https://pl.wikipedia.org/wiki?curid=2554418" title="Wydział Nauk Społecznych Uniwersytetu im. Adama Mickiewicza">
Wydział Nauk Społecznych Uniwersytetu im. Adama Mickiewicza



</doc>
<doc id="2554420" url="https://pl.wikipedia.org/wiki?curid=2554420" title="Wydział Matematyki i Informatyki Uniwersytetu im. Adama Mickiewicza">
Wydział Matematyki i Informatyki Uniwersytetu im. Adama Mickiewicza



</doc>
<doc id="2554422" url="https://pl.wikipedia.org/wiki?curid=2554422" title="Wydział Historyczny Uniwersytetu im. Adama Mickiewicza">
Wydział Historyczny Uniwersytetu im. Adama Mickiewicza



</doc>
<doc id="2554424" url="https://pl.wikipedia.org/wiki?curid=2554424" title="Cesarsko-Królewska Wyższa Szkoła Realna w Tarnobrzegu">
Cesarsko-Królewska Wyższa Szkoła Realna w Tarnobrzegu



</doc>
<doc id="2554425" url="https://pl.wikipedia.org/wiki?curid=2554425" title="Matthieu Vaxivière">
Matthieu Vaxivière

Matthieu Vaxivière (ur. 3 grudnia 1994 roku w Limoges) – francuski kierowca wyścigowy.
Życiorys.
Matthieu karierę rozpoczął od startów w kartingu. W 2011 roku zadebiutował w serii wyścigów samochodów jednomiejscowych – Eurocupie F4 1.6. Francuz już w pierwszym podejściu sięgnął w niej po tytuł mistrzowski. Vaxivière aż dziesięciokrotnie stawał na podium, z czego trzykrotnie na najwyższym stopniu (w dwukrotnie na ulicznym torze w Pau). Oprócz tego sześciokrotnie startował z pole position oraz tyle samo razy ustanawiał najlepszy czas w wyścigu.
W sezonie 2012 Matthieu podpisał kontrakt z francuską stajnią Tech 1 Racing, na udział w Europejskiej Formule Renault. Z 1 punktem sezon ukończył na 29 pozycji.
W 2013 roku Francuz ukończył sezon na dziesiątym miejscu w Europejskiej Formule Renault oraz na osiemnastej pozycji w Alpejskiej Formule Renault 2.0.
W sezonie 2014 Vaxivière podpisał kontrakt z czeską ekipą Lotus na starty w Formule Renault 3.5. W ciągu trzynastu wyścigów, w których wystartował dwukrotnie stawał na podium. Uzbierał łącznie 83 punkty, co dało mu ósme miejsce w końcowej klasyfikacji kierowców.
W drugim sezonie współpracy Francuz walczył o tytuł mistrzowski z Brytyjczykiem Oliverem Rowlandem. Matthieu prezentował wysokie tempo, jednak słabsza skuteczność jego i czeskiego teamu a także wiele niewykorzystanych szans na wygrane sprawiły, że stracił szansę na tytuł mistrzowski na rundę przed zakończeniem zmagań. W konsekwencji odnotował tylko trzy zwycięstwa w stosunku do pięciu pole position.
W roku 2016 postanowił pozostać w serii przekształconej w Formułę 3.5 V8. Podpisał kontrakt z debiutującym w serialu szwajcarskim zespołem Spirit of Race.
Wyniki.
Podsumowanie.
† Nie był liczony do klasyfikacji

</doc>
<doc id="2554426" url="https://pl.wikipedia.org/wiki?curid=2554426" title="Wydział Nauk Geograficznych i Geologicznych Uniwersytetu im. Adama Mickiewicza">
Wydział Nauk Geograficznych i Geologicznych Uniwersytetu im. Adama Mickiewicza



</doc>
<doc id="2554428" url="https://pl.wikipedia.org/wiki?curid=2554428" title="Wydział Fizyki Uniwersytetu im. Adama Mickiewicza">
Wydział Fizyki Uniwersytetu im. Adama Mickiewicza



</doc>
<doc id="2554429" url="https://pl.wikipedia.org/wiki?curid=2554429" title="Wydział Filologii Polskiej i Klasycznej Uniwersytetu im. Adama Mickiewicza">
Wydział Filologii Polskiej i Klasycznej Uniwersytetu im. Adama Mickiewicza



</doc>
<doc id="2554431" url="https://pl.wikipedia.org/wiki?curid=2554431" title="Wydział Chemii Uniwersytetu im. Adama Mickiewicza">
Wydział Chemii Uniwersytetu im. Adama Mickiewicza



</doc>
<doc id="2554433" url="https://pl.wikipedia.org/wiki?curid=2554433" title="Wydział Biologii Uniwersytetu im. Adama Mickiewicza">
Wydział Biologii Uniwersytetu im. Adama Mickiewicza



</doc>
<doc id="2554438" url="https://pl.wikipedia.org/wiki?curid=2554438" title="Metaxyaceae">
Metaxyaceae

Metaxyaceae – monotypowa rodzina paproci z rzędu olbrzymkowców ("Cyatheales"). Obejmuje jeden rodzaj Metaxya z pięcioma gatunkami występującymi w tropikach Ameryki Południowej i Środkowej.
Morfologia.
Kłącze krótko pełzające i podnoszące się, solonosteliczne, w części szczytowej owłosione. Liście z blaszką pojedynczo pierzasto podzieloną. Wiązki przewodzące otwarte, proste, ewentualnie rozgałęzione widlasto u nasady i równoległe.
Systematyka.
W obrębie rzędu olbrzymkowców ("Cyatheales") rodzina "Metaxyaceae" wskazywana jest jako siostrzana rodzinie diksoniowatych "Dicksoniaceae".
Rodzaj "Metaxya" 

</doc>
<doc id="2554439" url="https://pl.wikipedia.org/wiki?curid=2554439" title="Monaster Świętej Trójcy i św. Tryfona w Pieczendze">
Monaster Świętej Trójcy i św. Tryfona w Pieczendze

Monaster Świętej Trójcy i św. Tryfona (ros. "Печенгский монастырь", fin. "Petsamon luostari") – męski klasztor prawosławny położony na Półwyspie Kolskim u ujścia rzeki Pieczenga do Morza Barentsa, 135 km na zachód od Murmańska, w Łuostari (w pobliżu osiedla Pieczenga), koło granicy z Norwegią. Monaster znajduje się w eparchii siewieromorskiej Rosyjskiego Kościoła Prawosławnego.
Historia.
Prawosławny klasztor został założony w 1532 przez św. Tryfona, mnicha z Nowogrodu, który chciał nawracać pogańskich Lapończyków. Wzniósł cerkiew Świętej Trójcy i zorganizował przy niej monaster, który był uznawany za najbardziej na północ położony klasztor na świecie. W 1572 klasztor liczył już 50 mnichów. W 1583 klasztor został najechany i spalony przez Szwedów, którzy zamordowali 51 mnichów i wielu świeckich. W 1591 car moskiewski Fiodor I nakazał odbudować klasztor, jednak ten spłonął w 1619. Nowy klasztor został przeniesiony do osady, jednak zaprzestał działalności i został przez Święty Synod rozwiązany w 1764. 
W 1886, gdy wzmogła się rosyjska kolonizacja, klasztor odbudowano w pierwotnym miejscu. Wkrótce składał się z dwóch części: Górnego Klasztoru z grobem Tryfona i męczenników zabitych przez Szwedów oraz Dolnego Klasztoru z widokiem na zatokę.
W 1920 klasztor wraz z Petsamo znalazł się na terytorium Finlandii. Budynki klasztorne zostały zniszczone w czasie II wojny światowej, a operacja petsamsko-kirkeneska spowodowała, że teren klasztoru w 1944 objął ZSRR. Spowodowało to ewakuację mnichów do Monastyru Nowy Wałaam w Finlandii. 
Działalność klasztoru została reaktywowana w 1997. Od 2012 główna część monasteru mieści się w przysiółku Łuostari – tam zbudowano sobór Świętej Trójcy oraz nowy dom zakonny. Do klasztoru należą jeszcze 2 cerkwie: Narodzenia Pańskiego w Pieczendze oraz Świętych Borysa i Gleba w przysiółku Borysoglebski.

</doc>
<doc id="2554440" url="https://pl.wikipedia.org/wiki?curid=2554440" title="Instytut Wschodni Uniwersytetu im. Adama Mickiewicza">
Instytut Wschodni Uniwersytetu im. Adama Mickiewicza



</doc>
<doc id="2554443" url="https://pl.wikipedia.org/wiki?curid=2554443" title="Instytut Prahistorii Uniwersytetu im. Adama Mickiewicza">
Instytut Prahistorii Uniwersytetu im. Adama Mickiewicza



</doc>
<doc id="2554446" url="https://pl.wikipedia.org/wiki?curid=2554446" title="Katedra Muzykologii Uniwersytetu im. Adama Mickiewicza">
Katedra Muzykologii Uniwersytetu im. Adama Mickiewicza



</doc>
<doc id="2554448" url="https://pl.wikipedia.org/wiki?curid=2554448" title="Instytut Historii Sztuki Uniwersytetu im. Adama Mickiewicza">
Instytut Historii Sztuki Uniwersytetu im. Adama Mickiewicza



</doc>
<doc id="2554450" url="https://pl.wikipedia.org/wiki?curid=2554450" title="Instytut Historii Uniwersytetu im. Adama Mickiewicza">
Instytut Historii Uniwersytetu im. Adama Mickiewicza



</doc>
<doc id="2554455" url="https://pl.wikipedia.org/wiki?curid=2554455" title="Instytut Etnologii i Antropologii Kulturowej Uniwersytetu im. Adama Mickiewicza">
Instytut Etnologii i Antropologii Kulturowej Uniwersytetu im. Adama Mickiewicza



</doc>
<doc id="2554458" url="https://pl.wikipedia.org/wiki?curid=2554458" title="Melville McKee">
Melville McKee

Melville McKee (ur. 19 sierpnia 1994 roku w Singapurze) – brytyjski kierowca wyścigowy.
Kariera.
Melville karierę rozpoczął od startów w kartingu. W 2010 roku zadebiutował w serii wyścigów samochodów jednomiejscowych – Formule Lista Junior. McKee siedmiokrotnie stawał na podium, z czego dwukrotnie na najwyższym stopniu. Zdobyte punkty sklasyfikowały go na 3. miejscu.
W 2011 roku Brytyjczyk startował w Alpejskiej Formule Renault, we francuskim zespole ARTA Engineering. Podczas drugiej rundy, na torze Imola, Melville zdominował rywalizację, zwyciężając obie sesje kwalifikacyjne oraz wyścigi. Najlepszy w kwalifikacjach okazał się również na austriackim torze Red Bulla. W pierwszym wyścigu zwyciężył, jednak w drugim, w wyniku kolizji, spadł na koniec stawki i ostatecznie dojechał pod koniec drugiej dziesiątki. Ostatnie podium osiągnął na węgierskim torze Hungaroring, gdzie był trzeci. W klasyfikacji generalnej uplasował się na 4. pozycji, będąc przy okazji najlepszym w kategorii "Junior".
Melville zaliczył również udział w trzech eliminacjach europejskiego cyklu. Jedyny punkt za dziesiątą lokatę osiągnął w pierwszym starcie, na brytyjskim torze Silverstone. Dzięki niemu zmagania zakończył na 25. miejscu. Pod koniec sezonu McKee wystartował w zimowej edycji Brytyjskiej Formuły Renault. Najlepszy wynik osiągnął podczas sobotniego wyścigu, na torze w Snetterton, gdzie był ósmy. Uzyskane punkty uplasowały go na 17. pozycji.
W sezonie 2012 McKee wystartował w pełnym wymiarze w Formule Renault 2.0 Eurocup. Reprezentując austriacką ekipę Interwetten, Brytyjczyk punktował w dziewięciu wyścigach, począwszy od trzeciej rundy, rozegranej na niemieckim torze Nürburgring. Jedyne podium osiągnął właśnie w Niemczech, podczas niedzielnego startu, gdzie stanął na średnim stopniu podium. Ostatecznie rywalizację ukończył na 8. miejscu. W Formule Renault 2.0 Alps wystartował w trzech eliminacjach. Spośród sześciu startów, Brytyjczyk czterokrotnie sięgał po punkty, dwukrotnie przy tym dojeżdżając na drugiej lokacie. W klasyfikacji generalnej zajął 10. lokatę.
W 2013 roku rozpoczął starty w serii GP3 w debiutującym w tej serii zespole Bamboo Engineering. W ciągu czternastu wyścigów, w których wystartował, raz stanął na najwyższym stopniu podium (podczas drugiego wyścigu na Nürburgringu). Z dorobkiem 31 punktów został sklasyfikowany na czternastej pozycji w klasyfikacji generalnej.

</doc>
<doc id="2554459" url="https://pl.wikipedia.org/wiki?curid=2554459" title="Collegium Novum Uniwersytetu im. Adama Mickiewicza">
Collegium Novum Uniwersytetu im. Adama Mickiewicza



</doc>
<doc id="2554465" url="https://pl.wikipedia.org/wiki?curid=2554465" title="Bronisław Przyłuski">
Bronisław Przyłuski

Bronisław Przyłuski (ur. 9 lutego 1905 w Siemierzu koło Tomaszowa Lubelskiego, zm. 11 kwietnia 1980 w Londynie) – polski poeta, dramaturg i tłumacz, kapitan artylerii Wojska Polskiego.
Życiorys.
W 1923 ukończył Korpus Kadetów Nr 1 we Lwowie. Od 1923 do 4 października 1925 był słuchaczem Oficerskiej Szkoły Artylerii w Toruniu (II promocja). 2 października 1925 Prezydent RP mianował go podporucznikiem ze starszeństwem z dniem 1 lipca 1925 i 15. lokatą w korpusie oficerów artylerii, a Minister Spraw Wojskowych przydzielił do 7 dywizjonu artylerii konnej w Poznaniu. 15 lipca 1927 awansował na porucznika ze starszeństwem z dniem 1 lipca 1927 i 15. lokatą w korpusie oficerów artylerii. Od 1932 do 1935 instruktor szkoły artyleryjskiej w Toruniu, dowódca baterii w 14 dywizjonie artylerii konnej w Białymstoku.
Współzałożyciel grupy poetyckiej Prom. Jako poeta debiutował w 1932. Za udział w kampanii wrześniowej (1939) odznaczony Virtuti Militari. W latach 1939–1945 przebywał w niemieckiej niewoli między innymi w Oflagu VII A Murnau, gdzie występował w obozowym teatrze prowadzonym przez Leona Schillera. W 1945 wstąpił do 2 Korpusu Polskiego we Włoszech.
Od 1947 przebywał w Anglii m.in. jako aktor polskiego teatru w Londynie, terapeuta w szpitalu psychiatrycznym w Mabledon Park i publicysta. Redaktor rubryki "Przekłady dzieł pisarzy polskich stale przebywających poza krajem" w londyńskim "Pamiętniku Literackim". Członek ZPPnO (Związku Pisarzy Polskich na Obczyźnie). Laureat nagrody Katolickiego Ośrodka Wydawniczego "Veritas" (1950), Towarzystwa Przyjaciół teatru w Londynie (1965), ZPPnO (1968 i 1972), Fundacji A. Jurzykowskiego (1976). Podpisał list pisarzy polskich na Obczyźnie, solidaryzujących się z sygnatariuszami protestu przeciwko zmianom w Konstytucji Polskiej Rzeczypospolitej Ludowej (List 59). 
W swej liryce często posługiwał się dyskursem i epicką fabułą fantastyczną; ujawniały one wrażliwość moralną, pełną niepokoju i poszukiwań religijną postawę wobec świata, a także intelektualny dystans wobec stałych tematów: miejsca człowieka w przyrodzie i możliwości poetyckiego słowa. Przyłuski był także autorem dramatów misteryjnych i cenionym tłumaczem Rainera Marii Rilkego.
Publikacje.
Poezje
O Bronisławie Przyłuskim
Nagrody

</doc>
<doc id="2554466" url="https://pl.wikipedia.org/wiki?curid=2554466" title="Gmina Perušić">
Gmina Perušić

Gmina Perušić () – gmina w Chorwacji, położona w żupanii licko-seńskiej.
Demografia.
Populacja: 2 631 mieszkańców (2011).

</doc>
<doc id="2554469" url="https://pl.wikipedia.org/wiki?curid=2554469" title="Wydział Filozoficzno-Historyczny Uniwersytetu im. Adama Mickiewicza">
Wydział Filozoficzno-Historyczny Uniwersytetu im. Adama Mickiewicza



</doc>
<doc id="2554472" url="https://pl.wikipedia.org/wiki?curid=2554472" title="Power F1">
Power F1

Power F1 – gra komputerowa o tematyce Formuły 1, stworzona i wydana w 1997 przez firmę Eidos Interactive.
Rozgrywka.
"Power F1" odwzorowuje sezon 1995 Formuły 1, co oznacza, że zawiera wszystkich kierowców, zespoły oraz eliminacje tamtego sezonu. Przy rozwoju gry producentom pomagali inżynierowie McLarena.
Gracz mógł wybrać jedną z wielu kamer dostępnych w grze. Grafika była stosunkowo szczegółowa. "Power F1" było pierwszą grą o tematyce Formuły 1, w której samochód mógł wylądować do góry kołami. W trakcie wyścigu mogły zmieniać się warunki pogodowe.
Dodatkowo istniała możliwość włączenia ułatwień, tj. asystenta hamowania oraz skręcania.
W przeciwieństwie do największego konkurenta tamtego okresu, "Grand Prix 2", "Power F1" nie jest typową symulacją, zawierając w sobie raczej elementy zręcznościowe; w grze występował między innymi uproszczony system sterowania, niezawierający nadsterowności i podsterowności.
Gra oferowała tryb gry wieloosobowej (zarówno split screen, jak i przez LAN).
Odbiór gry.
Gra była chwalona za dobrą oprawę graficzną – w tym wierne odwzorowanie torów wyścigowych czy różne kamery, dźwięk oraz opcję gry wieloosobowej. Wskazywano jednak, że wadą gry jest fakt, iż nie jest ona typową symulacją, przez co brak w niej odpowiedniego „wyczucia” i ustępuje znacznie pod tym względem "Grand Prix 2".

</doc>
<doc id="2554477" url="https://pl.wikipedia.org/wiki?curid=2554477" title="Biser">
Biser

Biser (bułg. Бисер) – wieś w południowej Bułgarii, w obwodzie Chaskowo, w gminie Charmanli. Zarządzającą wsią jest Złatka Angełowa-Wyłkowa.
Wioska Biser znajduje się pomiędzy Charmanli i Lubimec. Miejscowość położona nad Maricą i Biserską rzeką, uchodząca do rzeki Maricy. Klimat jest przejściowy. Głównym zajęciem jest rolnictwo. We wsi jest stadnina koni "Меценат Стъд Фарм", która specjalizuje się w produkcji czystej krwi koni arabskich. Nazwa miejscowości w języku bułgarskim znaczy perła.
6 lutego 2012 wieś nawiedziła powódź Maricy, która doprowadziła do potężnych zniszczeń wsi.

</doc>
<doc id="2554482" url="https://pl.wikipedia.org/wiki?curid=2554482" title="Collegium Minus Uniwersytetu im. Adama Mickiewicza">
Collegium Minus Uniwersytetu im. Adama Mickiewicza



</doc>
<doc id="2554483" url="https://pl.wikipedia.org/wiki?curid=2554483" title="Pesa Tramicus">
Pesa Tramicus

Pesa Tramicus – jednoprzestrzenny, jednokierunkowy tramwaj niskopodłogowy, wyprodukowany w zakładach Pesa w Bydgoszczy. Jest to tramwaj o trzech (121N) lub pięciu (120N i 122N) członach połączonych przegubami harmonijkowymi. W latach 2005–2008 wyprodukowano w sumie 33 sztuki Tramicusa, które trafiły do Warszawy, Łodzi, Elbląga i Bydgoszczy. Owocem doświadczeń przy konstrukcji i eksploatacji tramwajów rodziny Tramicus stały się pojazdy Swing.
Historia.
Geneza.
Od II wojny światowej do końca XX wieku w Polsce był jeden główny producent tramwajów – firma Konstal z Chorzowa – która dostarczała wagony rodzin N, 13N, 102N i 105N.
W latach 90. powstawały jeszcze nowe konstrukcje normalnotorowe mające niską podłogę, np. 112N czy 114Na, jednakże tylko w kilku egzemplarzach i nie powodowały one żadnych skoków jakościowych&lt;ref name="ŚK 4/2004"&gt;&lt;/ref&gt;. Ostatnie tramwaje w Chorzowie zostały wyprodukowane już przez Alstom w 2001 roku&lt;ref name="ŚK 1/2012"&gt;&lt;/ref&gt;. Od tamtego roku w Polsce nie produkowano wagonów tramwajowych, a polskie miasta unowocześniały tabor, sprowadzając go z zagranicy.
Zamiar wypełnienia luki na polskim rynku miały cztery przedsiębiorstwa – Alstom Konstal (bezpośredni spadkobierca Konstalu), Pesa Bydgoszcz (dawne ZNTK Bydgoszcz, zajmujące się naprawami oraz budową pojazdów kolejowych), FPS Cegielski z Poznania (zajmujący się między innymi budową taboru kolejowego) oraz Protram z Wrocławia (zajmujący się modernizacjami tramwajów)&lt;ref name="ŚK 12/2004"&gt;&lt;/ref&gt;.
Spółka Pojazdy Szynowe Pesa Bydgoszcz weszła na rynek tramwajów w 2003 r. modernizując dwa wagony 805Na (oznaczenie po modernizacji 805Nm) będące własnością MZK Bydgoszcz. Zmodernizowany pojazd był jednak bardzo awaryjny&lt;ref name="ŚK 11/2008"&gt;&lt;/ref&gt;.
W 2005 r. Pesa przyjęła zamówienia na fabrycznie nowe tramwaje z Warszawy (120N) i Elbląga (121N)&lt;ref name="ŚK 3/2011"&gt;&lt;/ref&gt;. Pierwsze tramwaje z Bydgoszczy (Pesa 121N) zostały zbudowane i wprowadzone do eksploatacji w 2006. Typ 120N został przekazany do eksploatacji w sierpniu 2007, a typ 122N w styczniu 2008 (homologację uzyskał 20 grudnia 2007).
Rodzina Tramicus.
Pierwsze tramwaje zbudowane w zakładach Pesa Bydgoszcz oferowane były pod wspólną marką Tramicus. Do tej rodziny należą Pesa 120N, Pesa 121N oraz Pesa 122N. Pięcioczłonowe Pesa 120N i Pesa 122N są niemal identyczną konstrukcją (różnicą jest przystosowanie do różnego rozstawu szyn) i mają wspólną numerację fabryczną&lt;ref name="ŚK 3/2008"&gt;&lt;/ref&gt;. Trójczłonowa Pesa 121N jest przystosowana (tak jak 122N) do metrowego rozstawu szyn.
Niezrealizowanym projektem jest Pesa 119N, która miała być trójczłonową konstrukcją normalnotorową, jednakże nikt jej nie zamówił.
Nazwy typów.
Nazwa typu 120N to kontynuacja stosowanej od połowy lat 60. zasady oznaczania modeli tramwajów kolejnymi trzycyfrowymi liczbami i literą N. Serie zapoczątkowały wtedy Pafawag 101N (1968) i Konstal 102N (1967). Oznaczenia bezpośrednio poprzedzające 120N przeznaczono dla FPS 118N i Pesa 119N. Nazwa Pesa 122N, podobnie jak Pesa 121N, jest jednak pewną niekonsekwencją w stosunku do przyjętych reguł. Wagony wąskotorowe powinny dostać oznaczenie zaczynające się od cyfry 8. Biorąc pod uwagę, że Pesa 122N jest wąskotorową wersją Pesy 120N, to ten typ powinien być nazwany Pesa 820N&lt;ref name="ŚK 2/2008"&gt;&lt;/ref&gt;.
Zakończenie produkcji.
Po zrealizowaniu w 2008 dostaw 122N dla Bydgoszczy i Łodzi zaprzestano produkcji tramwajów rodziny Tramicus. W ofercie Pesy zostały one zastąpione rodziną Swing. Nowe tramwaje zostały zamówione m.in. do Warszawy, Bydgoszczy i Łodzi, czyli miast, które wcześniej kupowały Tramicusy.
Konstrukcja.
Pudło.
Tramwaje Tramicus to konstrukcje modułowe. 121N posiada trzy człony, a 120N i 122N po pięć. W 121N na wózkach napędowych opierają się skrajne sekcje, a środkowy człon jest między nimi podwieszony. Pojazdy 120N i 122N posiadają dodatkowo dwa człony pośrednie, z których jeden posiada wózek toczny, a drugi jest podwieszony.
Skrajne człony posiadają po 1 sztuce pojedynczych drzwi o prześwicie 700 mm, a sekcje podwieszane po dwie pary dwuskrzydłowych drzwi o prześwicie 1300 mm. 121N posiada w sumie 2 sztuki pojedynczych i 2 pary dwuskrzydłowych drzwi, a wersje pięcioczłonowe jeszcze 2 pary dwuskrzydłowych (w sumie 6 wejść).
Zewnętrzne poszycie jest zbudowane z elementów stalowych i laminatowych. Tramicusy wyposażono w zderzaki z elastomerem przepływowym, mające zwiększony współczynnik pochłaniania energii, które przejmują całkowicie energię zderzenia przy prędkościach do kilkunastu km/h. Kabina motorniczego tworzy klatkę bezpieczeństwa chroniącą kierującego w przypadku kolizji.
Projekt mechaniczny tramwajów rodziny Tramicus (119N-122N) wykonała spółka EC Engineering z Krakowa.
Wnętrze.
Tramwaje Tramicus są w pełni niskopodłogowe. Przedział pasażerski jest jednoprzestrzenny, bezstopniowy (maksymalny kąt pochylenia podłogi 9°), wyposażony w elektryczne tablice informacyjno-kierunkowe. Wewnątrz pojazdu zamontowano siedzenia w układzie 2+1 (w kierunku jazdy) w członach podwieszanych, a w członach z wózkami pod skosem w układzie 1+1. Najmniejsza szerokość przejścia to 595 mm. Tramwaje posiadają klimatyzację w kabinie motorniczego (moc chłodnicza 5,1 kW), a typy 120N i 122N również w przedziale pasażerskim (moc chłodnicza 22 kW). Pojazdy są dostosowane do podróżowania osób na wózkach inwalidzkich (wysuwana rampa i wydzielona przestrzeń).
Zasilanie.
Tramwaj zasilany jest z sieci 600 V DC za pomocą połówkowego pantografu (typ Fb 700, prod. Stemmann) umieszczonego na dachu pierwszego członu. Napięcie z odbieraka doprowadzane jest poprzez odłącznik/uziemiacz oraz wyłącznik szybki do rozdzielni wysokiego napięcia (typ RWN-500-600, prod. Medcom). Wewnątrz niej znajduje się zespół zabezpieczeń i styczników sterujący zasilaniem podzespołów pojazdu.
Do zasilania silników trakcyjnych przeznaczone są cztery falowniki (po jednym na silnik, typ FT-105-600, prod. Medcom) wytwarzające za pomocą mostka tranzystorowego (IGBT) trzy napięcia o zmiennej amplitudzie i częstotliwości. Falowniki są sterowane za pomocą procesora sygnałowego z zastosowaniem modulacji szerokości impulsów. Przekształtniki umieszczono na dachu pojazdu, po dwa moduły w jednym kontenerze.
Pozostałe urządzenia w 121N zasila jedna przetwornica statyczna (typ PSM-18, prod. Medcom), natomiast w 120N i 122N zainstalowanie dodatkowo klimatyzacji przedziału pasażerskiego wymusiło zastosowanie drugiej przetwornicy statycznej (typ PSM-60, prod. Medcom). Dzięki temu powstał rezerwowy układ zasilania obwodów pomocniczych, który jest samoczynnie uruchamiany przez system sterowania przy awarii przetwornicy podstawowej. Przetwornice statyczne wytwarzają napięcie 24 V DC (pokładowe) i 3x400 V AC (pomocnicze).
Napęd i hamowanie.
Tramicusy posiadają po dwa wózki napędowe (skrajne) typu 10NN (120N) bądź 12NN (121N i 122N). Wózki toczne zamontowane w 120N są typu 11NN, a w 122N typu 13NN. Producentem zastosowanych wózków jest Pesa Bydgoszcz.
Każda z osi wózków napędowych jest sprzęgnięta za pomocą przekładni osiowych (typ KSH 212, prod. Voith) z silnikiem asynchronicznym (typ DKCBZ 0211-4, prod. VEM Sachsenwerk). Ważną możliwością jest zasilanie silników trakcyjnych z baterii 24 V do przemieszczania pojazdu w sytuacjach awaryjnych.
Hamowanie służbowe realizowane jest przez hamulce elektrodynamiczne, które pozwalają na bezpieczne zatrzymanie także w przypadku wjazdu tramwaju na zwarty odcinek sieci trakcyjnej. W czasie hamowania elektrodynamicznego możliwa jest rekuperacja energii, która musi być zużyta przez inny tramwaj lub odebrana przez przystosowaną do tego podstację zasilającą. W przeciwnym razie, po osiągnięciu napięcia 780 V w sieci trakcyjnej, uruchamiany jest chopper hamowania wytracający nadmiar energii w rezystorach hamowania (RH: 2,4 W, 250 kW). W wózkach tocznych są hamulce tarczowe aktywne (hamowane przy wzroście ciśnienia w układzie hydraulicznym), uzupełniające w razie potrzeby hamowanie elektrodynamiczne. Każda z osi wózków napędowych posiada pasywny (siłą hamującą jest sprężyna) hamulec tarczowy wykorzystywany jako hamulec postojowy. We wszystkich wózkach znajdują się hamulce szynowe. W sytuacjach awaryjnych wykorzystywane są jednocześnie hamulce wszystkich rodzajów.
Komputer sterujący.
Układ napędowy i pozostałe podzespoły są kontrolowane za pośrednictwem magistrali CAN przez komputer znajdujący się w pierwszym członie. Najważniejsze informacje o pracy systemów i ewentualnych awariach są wyświetlane na panelu w pulpicie motorniczego. Możliwy jest zdalny dostęp do komputera poprzez protokół GPRS.
W tramwajach Tramicus zastosowano cyfrowy system pomiaru prędkości i rejestracji parametrów przejazdu pojazdów szynowych ATM-RPS (prod. ATM PP Sp. z o.o.).
Dane techniczne podzespołów.
 
Eksploatacja.
Elbląg.
Umowę z Urzędem Miejskim w Elblągu na zakup 6 tramwajów niskopodłogowych 121N produkcji Pesa dla miejskiej spółki Tramwaje Elbląskie podpisano 11 sierpnia 2005. Premiera tramwaju wyprodukowanego dla Elbląga miała miejsce w dniach 19-22 września 2006 na targach InnoTrans w Berlinie. W październiku 2006 dostarczono pierwszy 121N do zamawiającego. Tramwaj został wprowadzony do eksploatacji 21 grudnia 2006. W tym samym dniu w Elblągu rozpoczęło się kursowanie tramwajów do nowej pętli przy ulicy Ogólnej. Tramicusy miały obsługiwać jeżdżącą tam linię 4, jednak częste wykolejenia na torowisku w al. Grunwaldzkiej zmusiły do przeniesienia ich na inne trasy innych linii. Wybrano linie 3 i 5 kursujące od pętli Ogólna do pętli Saperów. Ostatni skład 121N został dostarczony w marcu 2007.
Tramwaje z rodziny Tramicus były pierwszymi niskopodłogowymi tramwajami w Elblągu.
30 sierpnia 2011 pojazd o numerze bocznym 404 poważnie ucierpiał w zderzeniu z ciężarówką. Tramwaj był naprawiany w zakładach producenta w Bydgoszczy i powrócił do Elbląga 20 stycznia 2012.
20 czerwca 2012 tramwajowi 401 nadano nazwę Stanisław Wójcicki. Patron tramwaju jest honorowym obywatelem Elbląga. Patronami pozostałych pięciu 121N zostali Ferdinand Schichau, Włodzimierz Sierzputowski, Aleksandra Gabrysiak, Czesław Klimuszko i Józef Karpiński. Nazwiska zostały wybrane w głosowaniu.
Warszawa.
22 lutego 2006 podpisano umowę na dostarczenie 15 fabrycznie nowych tramwajów Pesa 120N.
Tramwaje te zostały zakupione przez Warszawę dla Tramwajów Warszawskich jako część projektu "Modernizacja trasy tramwajowej w Alejach Jerozolimskich na odcinku pętla Banacha – pętla Gocławek" dofinansowanego przez Unię Europejską w ramach ZPORR.
16 lipca 2007 przywieziono lawetą pierwszy egzemplarz 120N do Warszawy. Rozładunek tramwaju nastąpił na terenie zajezdni Wola, a następnie przetransportowano go do zajezdni Mokotów&lt;ref name="ŚK 9/2007"&gt;&lt;/ref&gt;. Dwa dni później rozpoczęły się jazdy testowe tego tramwaju.
Dostawa nowych tramwajów uświetniła obchody stulecia tramwajów elektrycznych w Warszawie&lt;ref name="KMID 1/2008"&gt;&lt;/ref&gt;.
20 sierpnia 2007 pierwszy 120N został zaprezentowany w zajezdni Mokotów, a następnie wyruszył na trasę linii 36.
Zakup tramwajów ze środków unijnych wymógł stosowanie ich tylko na torowiskach zmodernizowanych w tym samym projekcie (co odpowiada trasie linii nr 9), ale ze względu na opóźnienia robót torowych Tramwaje Warszawskie uzyskały zgodę na czasowy przydział tych wagonów do innych tras&lt;ref name="ŚK 10/2007"&gt;&lt;/ref&gt;. 120N to pierwsze klimatyzowane tramwaje w Warszawie.
16 marca 2018 w jednym z tramwajów wykryto usterkę w jednym z trzech systemów hamowania – systemie hamowania elektrodynamicznego, w wyniku czego postanowiono tymczasowo wycofać wszystkie tramicusy z ruchu. Z tego powodu wszystkie tramwaje otrzymały nowe oprogramowanie oraz skierowano je na ponowne testy.
W listopadzie 2018 Tramwaje Warszawskie podpisały z Mennicą Polską umowę na dostawę nowych biletomatów do wszystkich tramwajów TW.
Malowanie.
Tramwaje dostarczano do Warszawy w czerwono-szaro-czarnym malowaniu z żółtymi czworokątami. Wzór został wybrany przez Tramwaje Warszawskie i pracowników Pesy. Nawiązywał on do tradycyjnych czerwono-żółtych barw warszawskich tramwajów i schematu malowania 121N dla Elbąga (obramowania drzwi). W 2009 komisja złożona z urzędników miejskich, poszukująca odpowiedniego schematu malowania dla nowozamawianych 186 tramwajów, postanowiła go zmienić i wdrożyć szare malowanie z czerwonymi dodatkami. Przemalowanie, rozliczone w ramach gwarancji na lakier, zlecono producentowi. W nowych barwach, w połowie lipca 2009, jako pierwszy wrócił do Warszawy tramwaj nr 3113. Modyfikacja została jednak skrytykowana przez pasażerów i dziennikarzy, a kolor tramwajów ponownie zmieniony. Pod koniec lipca tego samego roku przemalowano skład 3103 na kolor żółty z dodatkiem czerwonego pasa wzdłuż linii dachu. Malowanie to zostało następnie zastosowane na pozostałych warszawskich Tramicusach i zaadaptowane do zamówionych później tramwajów Pesa Swing&lt;ref name="ŚK 10/2009"&gt;&lt;/ref&gt;.
Łódź.
W Łodzi tramwaje typu 122N eksploatuje MPK Łódź.
Tramicusy zostały zakupione do obsługi modernizowanej w latach 2007–2008 trasy Łódzkiego Tramwaju Regionalnego&lt;ref name="ŚK 9/2007-ŁTR"&gt;&lt;/ref&gt; na podstawie umowy podpisanej 24 października 2006.
Pierwszy tramwaj Pesa przyjechał do Łodzi 25 stycznia 2008, a 28 stycznia 2008, po przeprowadzeniu testów i jazd próbnych, został oficjalnie zaprezentowany i przekazany przewoźnikowi. Dostawa zbiegła się w czasie z otwarciem ŁTR&lt;ref name="ŚK 10/2008"&gt;&lt;/ref&gt;.
Wagony z Bydgoszczy jeżdżą na głównej linii tego systemu (numer 11). W celu umożliwienia lokalizacji tramwaje zostały wyposażone w system śledzący pozycję przy wykorzystaniu sygnału GPS.
Pod koniec 2015 roku MPK doposażyło tramwaje w Internet bezprzewodowy.
Na przełomie 2019 i 2020 roku rozpoczęła się wymiana wózków w tramwaju nr 1853, który ze względu na awarię wózków był unieruchomiony od 2014 roku.
Bydgoszcz.
Tramwaje Pesa 122N są także częścią taboru MZK w Bydgoszczy. Umowę na dostarczenie 2 pojazdów podpisano 12 września 2007, a pierwszy z zamówionych egzemplarzy zadebiutował 12 lutego 2008. Dostawa drugiego uświetniła obchody 120-lecia bydgoskiej komunikacji miejskiej&lt;ref name="ŚK 8/2008"&gt;&lt;/ref&gt;. Tramicusy, oficjalnie przekazane MZK Bydgoszcz 4 marca 2008, są pierwszymi niskopodłogowymi tramwajami w tym mieście&lt;ref name="ŚK 4/2008"&gt;&lt;/ref&gt;. Początkowo miały służyć do obsługi linii 3, jednakże później służby zostały tak dobrane by te niskopodłogowce pojawiały się na całej sieci. W dniach 23–26 września 2008 tramwaj Pesa 122N należący do MZK Bydgoszcz (numer boczny 365) był wypożyczony przez producenta na targi InnoTrans w Berlinie.
W Bydgoszczy odbywały się również próby tramwajów dostarczanych dla Łodzi.

</doc>
<doc id="2554484" url="https://pl.wikipedia.org/wiki?curid=2554484" title="Collegium Iuridicum Uniwersytetu im. Adama Mickiewicza w Poznaniu">
Collegium Iuridicum Uniwersytetu im. Adama Mickiewicza w Poznaniu



</doc>
<doc id="2554487" url="https://pl.wikipedia.org/wiki?curid=2554487" title="Zabytki Kultury Materialnej w Polsce (seria monet)">
Zabytki Kultury Materialnej w Polsce (seria monet)

Seria "Zabytki Kultury Materialnej w Polsce", "Zabytki Rzeczypospolitej" i "Zabytki Kultury w Polsce (do 2000 roku Zamki i pałace w Polsce") obejmuje srebrne monety kolekcjonerskie oraz obiegowe okolicznościowe o nominale 20 000 złotych bitych w miedzioniklu, a po denominacji 2 złote ze stopu Nordic Gold. Narodowy Bank Polski zainaugurował tę serię w 1975 roku. Jej celem jest przedstawienie polskich zabytkowych budowli.
Lista monet serii "Zamki i pałace w Polsce", "Zabytki Kultury Materialnej w Polsce" oraz "Zabytki Rzeczypospolitej".
Pierwsze dwie monety serii były bite tylko w srebrze próby 625. W 1993 roku wprowadzono także obiegowe monety okolicznościowe bite z CuNi oraz zmieniono stop monet srebrnych na próbę 999. Od 1996 roku srebrne numizmaty są ze stopu próby 925, natomiast okolicznościowe monety o nominale 2 złote – ze stopu Nordic Gold.
Zarówno awers, jak i rewers monet srebrnych jest zmienny. W latach 1975–1977 był to orzeł, nominał, rok wprowadzenia do obiegu oraz półkolem napis "Polska Rzeczpospolita Ludowa". Do 2000 roku był to okrąg z lilijkami, a od 2001 awers zmienia się. Stałymi elementami awersu jest orzeł, rok wprowadzenia monety do obiegu, nominał (20 złotych) i napis "Rzeczpospolita Polska". Rewers przedstawia jeden z zabytków.
Awers monet okolicznościowych przedstawia orła w okręgu z lilijkami, rok wprowadzenia do obiegu, nominał oraz napis "Rzeczpospolita Polska". Na rewersie z kolei przedstawiona jest zabytkowa budowla z poniższej listy.
W 2010 roku NBP wyemitowało monetę "Krzeszów", która kontynuuje serię "Zabytki Kultury Materialnej w Polsce" pod nową nazwą – "Zabytki Rzeczypospolitej".

</doc>
<doc id="2554488" url="https://pl.wikipedia.org/wiki?curid=2554488" title="Polskie monety - seria Zamki i pałace w Polsce">
Polskie monety - seria Zamki i pałace w Polsce



</doc>
<doc id="2554489" url="https://pl.wikipedia.org/wiki?curid=2554489" title="Chór Kameralny Uniwersytetu im. Adama Mickiewicza">
Chór Kameralny Uniwersytetu im. Adama Mickiewicza



</doc>
<doc id="2554491" url="https://pl.wikipedia.org/wiki?curid=2554491" title="Przemysław Olbryt">
Przemysław Olbryt

Przemysław Tomasz Olbryt (ur. 10 sierpnia 1979 w Ozimku), znany również jako "Quazarre" - polski muzyk, kompozytor, wokalista, autor tekstów i instrumentalista. Ukończył Politologię i Nauki Społeczne na Wydziale Historyczno-Pedagogicznym Uniwersytetu Opolskiego. Przemysław Olbryt znany jest przede wszystkim z wieloletnich występów w blackmetalowej grupie muzycznej Asgaard, w której pełni funkcję wokalisty i autora tekstów. Wraz z zespołem nagrał m.in. pięć albumów studyjnych. Od 2000 roku gra na gitarze i śpiewa w grupie Devilish Impressions, której był współzałożycielem. Wraz z formacją nagrał trzy albumy studyjne. W 2008 roku dołączył do zespołu Crionics, gdzie zastąpił Michała "Warana" Skotniczego.

</doc>
<doc id="2554492" url="https://pl.wikipedia.org/wiki?curid=2554492" title="Pieter Schothorst">
Pieter Schothorst

Pieter Schothorst (ur. 21 stycznia 1992 roku w Blaricum) – holenderski kierowca wyścigowy.
Kariera.
Pieter karierę rozpoczął od startów w kartingu. W 2010 roku zadebiutował w serii wyścigów samochodów jednomiejscowych – Brytyjskiej Formule Ford. Holender wystartował wówczas w czterech rundach, jednak nie był liczony do klasyfikacji generalnej, ze względu na brak licencji. Najwyżej sklasyfikowany został w drugim starcie, na rodzimym torze w Zandvoort, gdzie był dziewiąty.
W 2011 roku podpisał kontrakt z francuskim zespole R-Ace GP, na starty w Europejskiej Formule Renault. Na przestrzeni całego sezonu Schothorst uzyskał jeden punkt za dziesiątą pozycję w pierwszym starcie na niemieckim torze Nürburgring. Dzięki niemu zmagania zakończył na 24. miejscu. Holender wziął udział także w czterech eliminacjach północnoeuropejskiego cyklu tej serii. Najlepiej zaprezentował się wówczas w Zandvoort, kończąc rywalizację odpowiednio na dziesiątej i drugiej lokacie. Zdobyte punkty sklasyfikowały go na 18. pozycji.
W sezonie 2012 Pieter nawiązał współpracę z niemiecką stajnią Josefa Kaufmanna. Z dorobkiem dwóch punktów ukończył sezon na 28 pozycji.

</doc>
<doc id="2554494" url="https://pl.wikipedia.org/wiki?curid=2554494" title="Instytut Filologii Romańskiej Uniwersytetu Adama Mickiewicza">
Instytut Filologii Romańskiej Uniwersytetu Adama Mickiewicza



</doc>
<doc id="2554496" url="https://pl.wikipedia.org/wiki?curid=2554496" title="Departament Candelaria">
Departament Candelaria

Departament Candelaria – jeden z 17 departamentów argentyńskiej prowincji Misiones. Stolicą departamentu jest miasto Santa Ana.
Powierzchnia departamentu wynosi 875 km². Na obszarze tym w 2010 roku mieszkało 26 713 ludzi, a gęstość zaludnienia wynosiła 30,5 mieszkańców/km².
Zachodnią granicę wyznacza rzeka Parana, która jest rzeką graniczną z Paragwajem. Wokół niego znajdują się departamenty: Capital, Leandro N. Alem, Oberá oraz San Ignacio.

</doc>
<doc id="2554498" url="https://pl.wikipedia.org/wiki?curid=2554498" title="Collegium Novum Uniwersytetu im. Adama Mickiewicza w Poznaniu">
Collegium Novum Uniwersytetu im. Adama Mickiewicza w Poznaniu



</doc>
<doc id="2554499" url="https://pl.wikipedia.org/wiki?curid=2554499" title="Instytut Filologii Angielskiej UAM">
Instytut Filologii Angielskiej UAM



</doc>
<doc id="2554503" url="https://pl.wikipedia.org/wiki?curid=2554503" title="Uniwersytet św. św. Cyryla i Metodego w Trnawie">
Uniwersytet św. św. Cyryla i Metodego w Trnawie



</doc>
<doc id="2554504" url="https://pl.wikipedia.org/wiki?curid=2554504" title="Pracownia Pytań Granicznych Uniwersytetu im. Adama Mickiewicza">
Pracownia Pytań Granicznych Uniwersytetu im. Adama Mickiewicza



</doc>
<doc id="2554507" url="https://pl.wikipedia.org/wiki?curid=2554507" title="Obserwatorium Astronomiczne Uniwersytetu Adama Mickiewicza">
Obserwatorium Astronomiczne Uniwersytetu Adama Mickiewicza



</doc>
<doc id="2554508" url="https://pl.wikipedia.org/wiki?curid=2554508" title="Departament Cainguás">
Departament Cainguás

Departament Cainguás – jeden z 17 departamentów argentyńskiej prowincji Misiones. Stolicą departamentu jest miasto Campo Grande.
Powierzchnia departamentu wynosi 1608 km². Na obszarze tym w 2010 roku mieszkało 53 267 ludzi, a gęstość zaludnienia wynosiła 33,1 mieszkańców/km².
Jest jednym z dwóch departamentów Misiones graniczących jedynie z departamentami tej prowincji. Wokół niego znajdują się departamenty: San Ignacio, Libertador General San Martín, Montecarlo, Guaraní, 25 de Mayo oraz Oberá.

</doc>
<doc id="2554510" url="https://pl.wikipedia.org/wiki?curid=2554510" title="Obserwatorium Astronomiczne Uniwersytetu Adama Mickiewicza w Poznaniu">
Obserwatorium Astronomiczne Uniwersytetu Adama Mickiewicza w Poznaniu



</doc>
<doc id="2554511" url="https://pl.wikipedia.org/wiki?curid=2554511" title="Jamnikoogar">
Jamnikoogar

Jamnikoogar, jamnikogończy (niem. "Dachsbracke") – grupa myśliwskich ras psa wywodzących się z Austrii, o cechach pośrednich pomiędzy jamnikiem a gończym. Początkowo grupa ta obejmowała 2 rasy:
W XX wieku uzyskano z nich trzecią rasę. Jest nią:

</doc>
<doc id="2554512" url="https://pl.wikipedia.org/wiki?curid=2554512" title="Gigi">
Gigi



</doc>
<doc id="2554513" url="https://pl.wikipedia.org/wiki?curid=2554513" title="Tramicus">
Tramicus



</doc>
<doc id="2554515" url="https://pl.wikipedia.org/wiki?curid=2554515" title="Collegium Minus Uniwersytetu im. Adama Mickiewicza w Poznaniu">
Collegium Minus Uniwersytetu im. Adama Mickiewicza w Poznaniu



</doc>
<doc id="2554522" url="https://pl.wikipedia.org/wiki?curid=2554522" title="Collegium Znanieckiego">
Collegium Znanieckiego



</doc>
<doc id="2554523" url="https://pl.wikipedia.org/wiki?curid=2554523" title="Sporosarcina pasteurii">
Sporosarcina pasteurii

Sporosarcina pasteurii a według starszej taksonomii Bacillus pasteurii – bakteria posiadająca zdolność wytrącania kalcytu i zestalania piasku w środowisku zawierającym wapń oraz mocznik. Proces ten nazywany jest biologiczną cementacją. "S. pasteurii" jest postrzegana jako hipotetyczny, ekologiczny materiał konstrukcyjny.
Możliwe zastosowania.
W 2008 roku student architektury Magnus Larsson dostał Nagrodę Holcim, w kategorii "Następne pokolenie" za swòj projekt wydmy nadającej się do zamieszkania - "Dune anti-desertification architecture, Sokoto, Nigeria".
Innym potencjalnym zastosowaniem jest zestalanie gleb zdolnych do przechodzenia w stan płynny w rejonach zagrożonych trzęsieniami ziemi.

</doc>
<doc id="2554525" url="https://pl.wikipedia.org/wiki?curid=2554525" title="Campo Grande (miasto w Brazylii)">
Campo Grande (miasto w Brazylii)



</doc>
<doc id="2554527" url="https://pl.wikipedia.org/wiki?curid=2554527" title="Collegium Wrzoska">
Collegium Wrzoska



</doc>
<doc id="2554529" url="https://pl.wikipedia.org/wiki?curid=2554529" title="I że cię nie opuszczę">
I że cię nie opuszczę

I że cię nie opuszczę (ang. "The Vow") – amerykański dramat z 2011 roku w reżyserii Michaela Sucsy'ego. 
Film bazuje na autentycznej historii Krickitt Carpenter z Farmington, która opisała historię swojego małżeństwa z Kimem Carpenterem w książce pt. "The Vow". Film pomija niektóre aspekty tej historii, między innymi głęboką religijność obojga bohaterów, którzy stwierdzili później, że właśnie ich wiara w Jezusa, skłaniała ich do walki o zachowanie małżeństwa zawartego przed Bogiem.
Opis fabuły.
Kiedy pewnego dnia Paige (Rachel McAdams) i Leo (Channing Tatum), młode małżeństwo, wsiada do samochodu, nie wie, że za moment odmieni się ich całe życie. Dochodzi do wypadku, w wyniku którego on zostaje lekko ranny, ona doznaje poważnych uszkodzeń czaszki i zapada w śpiączkę. Gdy wybudza się, jest inną osobą. Zapomniała wszystko z pięciu ostatnich lat przed wypadkiem, także własnego męża. Leo podejmuje próbę ożywienia jej pamięci poprzez wspomnienia i zdjęcia. Jednak Paige zaczyna uważać go za natręta. Leo postanawia sprawić, by żona po raz drugi zakochała się w nim.
Obsada.
i inni

</doc>
<doc id="2554531" url="https://pl.wikipedia.org/wiki?curid=2554531" title="Bacillus pasteurii">
Bacillus pasteurii



</doc>
<doc id="2554539" url="https://pl.wikipedia.org/wiki?curid=2554539" title="Vittorio Monti">
Vittorio Monti

Vittorio Monti (ur. 6 stycznia 1868 w Neapolu, zm. 20 czerwca 1922) – włoski skrzypek, kompozytor i dyrygent.
Studiował w neapolitańskim Konserwatorium San Pietro a Majella w klasie skrzypiec u F. Pinto, (który był także nauczycielem F.P. Tosti) i w klasie kompozycji u Paolo Serrao. W 1886 roku Przeniósł się do Paryża, gdzie rozwijał swój mistrzowski kunszt pod kierunkiem Kamila Sivori. Pracował w orkiestrze Lamoureux i przez wiele lat był jej koncertmistrzem. Oprócz skrzypiec Monti grał także na mandolinie i napisał podręcznik gry na tym instrumencie. W roku 1900 został dyrygentem sali koncertowej Paris-Concert.
Wśród dzieł Montiego są balety, operetki, dzieła instrumentalne i wokalne. Najpopularniejszym utworem jest skomponowany w 1904 roku "Czardasz" – krótki (ok. 4,5 min.) utwór na skrzypce lub mandolinę i fortepian, skomponowany na motywach węgierskich melodii ludowych.

</doc>
<doc id="2554541" url="https://pl.wikipedia.org/wiki?curid=2554541" title="Krzysztof Białynicki">
Krzysztof Białynicki



</doc>
<doc id="2554544" url="https://pl.wikipedia.org/wiki?curid=2554544" title="Albert II Sachsen-Wittenberg">
Albert II Sachsen-Wittenberg

Albert II Sachsen-Wittenberg ("Albert z Saksonii i Wittenbergi", ur. ok. 1285 r., zm. 19 maja 1342 r. w Pasawie) – książę-biskup pasawski od 1320 do 1342 r.
Życiorys.
Albert był trzecim synem elektora Saksonii Albrechta II i Agnieszki Habsburg, córki króla niemieckiego Rudolfa I. Przeznaczono go do kariery kościelnej: był kanonikiem w Moguncji i proboszczem katedry św. Szczepana w Wiedniu. W 1320 r. został mianowany przez papieża Jana XXII biskupem diecezji pasawskiej. Stał się przez to feudalnym władcą księstwa biskupiego. W trakcie rywalizacji o tron pomiędzy Ludwikiem IV Bawarskim a Fryderykiem III Pięknym stanął po stronie swojego habsburskiego kuzyna Fryderyka, którego wspierał także w bitwie pod Mühldorf (1322).
W Pasawie odbudował Nowy Targ (niem. "Neumarkt"), część Starego Miasta zniszczoną w czasie mieszczańskiego powstania przeciwko biskupowi Bernhardowi von Prambach w 1298 r. Dokonał także poprawy statutów cechów piekarzy, piwowarów i rzeźników. W 1322 r. przekazał miejscowy ratusz pasawskim mieszczanom.
Został pochowany w katedrze w Pasawie.

</doc>
<doc id="2554557" url="https://pl.wikipedia.org/wiki?curid=2554557" title="Legenda o ciosie w plecy">
Legenda o ciosie w plecy

Legenda o ciosie w plecy (niem. ) – teoria spiskowa rozpowszechniona w niemieckich kręgach narodowych po 1918 roku, głosząca, że winę za przegraną I wojnę światową ponoszą socjaliści (rząd Eberta), którzy podpisali rozejm w Compiègne kończący wojnę.
Historia.
Niemal do końca wojny cesarz niemiecki Wilhelm II Hohenzollern i generalny kwatermistrz Armii Cesarstwa Niemieckiego generał Erich Ludendorff wierzyli w zwycięstwo Niemiec. Gdy w sierpniu 1918 roku Wielka Kwatera Główna armii niemieckiej zrozumiała, że zwycięstwo w wojnie było niemożliwe, zażądała od rządu Georga von Hertlinga wystąpienia z propozycją zawieszenia broni. Ta prośba spadła na Niemców oraz na niemiecką opinię publiczną jak grom z jasnego nieba i wywołała wstrząs. Do tej pory dowództwo utrzymywało, że dzięki poświęceniu narodu niemieckiego wygranie wojny wciąż było możliwe. Dowódcy systematycznie wprowadzali w błąd opinię publiczną o sytuacji na froncie, gdy tymczasem sytuacja była krytyczna. Niemieckie społeczeństwo ponosiło wiele wyrzeczeń (między innymi reglamentacja towarów), ale władze cały czas utrzymywały, że sytuacja wojskowa i strategiczna była dużo lepsza niż w rzeczywistości, a zwycięstwo było na wyciągnięcie ręki. Wielu niemieckich żołnierzy i cywilów żyło w przekonaniu, że chociaż w miarę trwania wojny ich życie było coraz cięższe, ich kraj był bliski zwycięstwa. Wielu Niemców nie mogło pogodzić się z przegraną wojną i koniecznością kapitulacji, jeśli niemieckie wojska stacjonowały we Francji, Belgii, głęboko w Rosji i na Ukrainie. W wojnie poległo około 2 milionów Niemców, a okazało się, że ich ofiara była daremna. Dodatkowo powszechnie wierzono, że wojna została wywołana przez koalicję Francji, Rosji i Wielkiej Brytanii, aby naruszyć niemiecką potęgę oraz narzucić cywilizowanemu i kulturalnemu narodowi prymitywny materializm aliantów.
Winą o zdradę Niemiec i spowodowanie klęski wojennej obarczano głównie demokratów i socjalistów. Oskarżenie to zostało wykorzystane przez propagandę nazistowską, która za domniemane działania sabotażowe w dziedzinie polityki i gospodarki oskarżała niemieckich Żydów i inne narodowości. Celem ich działań miała być porażka Niemiec w I wojnie światowej. Według nazistów wydarzeniem, które bezpośrednio wiąże się z działaniem środowiska żydowskiego, była prośba o zawieszenie broni ze strony sztabu Armii Cesarstwa Niemieckiego na początku października 1918 roku, której bezpośrednią konsekwencją miało być podpisanie traktatu wersalskiego.
W Bawarii w kwietniu 1919 roku, w trakcie rewolucji listopadowej, została na krótko utworzona socjalistyczna Bawarska Republika Rad. Ponieważ większość jej kierownictwa było pochodzenia żydowskiego, spowodowało to wywołanie w narodzie niemieckim skojarzenia, że bolszewizm i judaizm były zasadniczo tym samym.
W Niemczech w latach 1918–1945 polityków prowadzących w 1918 roku negocjacje w sprawie kapitulacji i w efekcie obarczonych odpowiedzialnością za traktat zwano „listopadowymi zbrodniarzami”.

</doc>
<doc id="2554559" url="https://pl.wikipedia.org/wiki?curid=2554559" title="Mehnga Singh">
Mehnga Singh

Mehnga Singh Sidhu (ur. 15 sierpnia 1922) – indyjski lekkoatleta, skoczek wzwyż.
Osiągnięcia.
Podczas igrzysk olimpijskich w Helsinkach (1952) z wynikiem 1,70 m zajął 34. miejsce w eliminacjach i nie awansował do finału.

</doc>
<doc id="2554561" url="https://pl.wikipedia.org/wiki?curid=2554561" title="Pokrowa">
Pokrowa

Pokrowa, Pokrow – święto Opieki Najświętszej Bogurodzicy lub Wstawiennictwa Bogurodzicy i Zawsze Dziewicy Maryi obchodzone w Kościołach prawosławnych i katolickich Kościołach wschodnich tradycji bizantyjskiej, poświęcone opiece Bożej nad ludźmi za wstawiennictwem Maryi.
Dzień obchodów.
Święto szczególnie popularne jest w Rosji, na Białorusi i Ukrainie. W tamtejszej tradycji prawosławnej, ukształtowanej pod wpływem ruskiej metropolii kijowskiej oraz Cerkwi rosyjskiej, celebruje się je jako najważniejsze święto po 12 głównych wielkich świętach. Uroczystość Opieki Przenajświętszej Bogurodzicy przypada na 1 października według kalendarza juliańskiego lub 14 października według „nowego stylu”. 
Dzień Pokrowy ma także bogate odbicie w kulturze ludowej Słowian wschodnich jako kończący sezon jesiennych prac polowych i rozpoczynający okres pierzaków i swatów. 
Nieprzypadkowo tego dnia ogłoszono powstanie Ukraińskiej Powstańczej Armii. W 1999 roku dzień ten prezydent Ukrainy Łeonid Kuczma ogłosił 14 października Dniem Ukraińskiego Kozactwa, zaś w 2014 prezydent Piotr Poroszenko ustanowił na ten dzień obchody Dnia Obrońcy Ukrainy, likwidując obchodzony uprzednio na sowiecką modłę Dzień Obrońcy Ojczyzny 23 lutego.
W greckim kalendarzu święto Opieki Matki Bożej (gr. "Αγίας Σκέπης Θεοτόκου") zostało przeniesione na 28 października. Jest to od 1940 roku państwowe święto, dzień wolny od pracy, Dzień Ochi (gr."Επέτειος του Όχι"; "Nie" – 'Όχι') upamiętniający odmowę kapitulacji podczas II wojny światowej.
Ikona.
Pokrowa to także rodzaj ikony Matki Boskiej jako orędowniczki, pośredniczki i opiekunki ludzkości. Przedstawia ono Bogurodzicę trzymającą w dłoniach rozpostarty szal, unoszącą się nad zgromadzonym ludem (postacie świętych, duchownych, władców i in.) i mającą po bokach świętych lub aniołów. Inne warianty tego przedstawienia pokazują Maryję z rozłożonymi rękami, zaś wspomniana szata jest trzymana przez aniołów.
Odpowiednikiem tego rodzaju ikonografii maryjnej w sztuce zachodniego chrześcijaństwa jest Matka Miłosierdzia (łac. "Mater Misericordiae"), zwana też "Schutzmantelmadonna" (z niem. 'Madonna z płaszczem obrony'). Do znanych przedstawień tego typu należy m.in. Madonna z Ravensburga. 
Nazwa.
Starocerkiewnosłowiański słowo Покровъ ("Pokrow" - przykrycie), jak i podobne słowa z języków słowiańskich (biał. "Пакроў", ros. "Покров", ukr. "Покрова"), a również greckie Σκέπη ("Sképē "), mają złożone znaczenie: odnoszą się do płaszcza lub całunu, ale oznaczają również ochronę lub wstawiennictwo. Słowo "pochrowa" lub pokrowce używane jest też na określenie bielizny kielichowej osłaniającej patenę i kielich. Z tego powodu nazwa święta jest różnie tłumaczona. Współcześnie w Polsce zarówno w PAKP, jak i w UGKC używa się określenia „Opieka”.
Geneza.
Święto Pokrowy wywodzi się z żywego w Cesarstwie Bizantyńskim kultu relikwii Matki Bożej. W kościołach Bizancjum przechowywano m.in. pasek i chustę Maryi. Niejednokrotnie ocalenie miasta przed atakiem nieprzyjacielskiej floty przypisywano bezpośredniej interwencji Matki Bożej, na przykład w roku 626 podczas oblężenia Konstantynopola czy w 860 podczas ataku Rusów, gdy po zanurzeniu w morzu szala Maryi miały rzekomo powstać olbrzymie fale, które zniszczyły nieprzyjacielskie okręty.
Według wschodniej tradycji prawosławnej objawienie Opieki Matki Bożej miało miejsce za panowania Leona VI Filozofa w 910 w kościele Świętej Marii w dzielnicy Konstantynopola Blacherne, gdzie były przechowywane relikwie Maryi (szata, welon, część jej pasa). W tym czasie mury miasta oblegały wrogie wojska – według różnych przekazów – Saraceni lub Rusowie. Przerażeni mieszkańcy zebrali się we wspomnianym kościele na całonocnym czuwaniu modlitewnym. W niedzielę 1 października nad ranem św. Andrzej, jurodiwy, który był niewolnikiem pochodzenia słowiańskiego, zobaczył otwartą kopułę kościoła i Matkę Bożą unoszącą się w powietrzu, jaśniejącą w otoczeniu aniołów i świętych. Maryja rozpostarła swój welon (właściwie maforion) nad wszystkimi ludźmi w kościele jako znak swojej opieki nad światem.
Święty Andrzej znalazł potwierdzenie swojego widzenia u swego ucznia, św. Epifaniusza, który stał obok niego. On również ujrzał to cudowne zjawisko.
Świątynie.
Cerkwie pod wezwaniem Opieki Matki Bożej (Pokrowy; ros. Покровский собор, sobór Pokrowski, Церковь Покрова Пресвятой Богородицы, cerkiew Pokrowa Najświętszej Bogurodzicy) pojawiły się na Rusi w XII wieku. Oprócz świątyń miano to mają także liczne monastery. 
W Polsce omawiane wezwanie noszą (lub nosiły) m.in.: Katedra Pokrowa Matki Bożej w Olsztynie, dawna cerkiew w Szlachtowej (obecnie kościół Matki Boskiej Pośredniczki Łask), cerkiew w Choroszczy, Puchłach, Gródku, Turkowicach, Sławatyczach, Nowosiółkach Dydyńskich, Zubaczach i Wysowej-Zdroju. 
Za analogiczne można też uznać wezwania katedry Najświętszej Maryi Panny w Sydney ("Mary, Help of Christians", Najświętszej Maryi Panny Wspomożycielki Wiernych), Church of the Intercession, New York Kościoła Episkopalnego w Stanach Zjednoczonych i wiele innych.
Toponimy.
O popularności kultu Pokrowy świadczą liczne toponimy: 

</doc>
<doc id="2554567" url="https://pl.wikipedia.org/wiki?curid=2554567" title="KkStB 178">
KkStB 178



</doc>
<doc id="2554569" url="https://pl.wikipedia.org/wiki?curid=2554569" title="Alice Glass">
Alice Glass

Alice Glass (ur. 23 sierpnia 1988 w Toronto) – kanadyjska wokalistka, była członkini zespołu Crystal Castles. W 2015 roku rozpoczęła karierę solową.
Życiorys.
Alice Glass urodziła się w 1988 r. w Toronto. W wieku 14 lat Alice uciekła z domu i zaczęła życie w społeczności punków i uzależnionych od narkotyków. Tydzień po skończeniu 15 lat, Alice poznała Ethana Katha, który zauważył ją na jednym z koncertów jej punkowej kapeli, Fetus Fatale. Kath był pod ogromnym wrażeniem umiejętności Alice. Twierdził, że w końcu znalazł swoją "nieodkrytą poetkę" i "brakujący element" do swojej muzyki. Kath dał jej płytę z 60 podkładami muzycznymi, z których Alice wybrała 5, do których napisała słowa. Kiedy wybrali się do studia by nagrać utwory, mikrofon był potajemnie włączony przez technika, który później przedstawił im płytę. Płytą zainteresowała się wytwórnia London UK's Merok Records, która wydała ich pierwszą płytę "Alice Practice".
W 2008 roku, przed wywiadem z New Magazine, Alice zniknęła. Zarówno Kath, jak i menadżer zespołu nie mogli się z nią skontaktować. Crystal Castles zostało skrytykowane na Glastonbury 2008 po tym, jak Glass weszła na głośniki i rzuciła się w tłum.
W marcu 2008 roku Alice złamała 2 żebra w wypadku samochodowym. Lekarze zalecali jej 6 tygodni przerwy nim wróci do pełni sił. Alice jednak dalej ruszyła w trasę i już po kilku dniach od wypadku wystąpiła w 20 minutowym secie. Po opuszczeniu budynku leżała na środku ulicy płacząc z bólu.
2 listopada 2010 roku Alice doznała urazu kostki, grając koncert w Hiszpanii. 11 stycznia w Tokio upadła na koncercie odnawiając swoją kontuzję kostki, tym samym ją łamiąc. Kontuzja zmusiła Alice do chodzenia o kulach, w których występowała przez następne 5 miesięcy. 12 maja w San Diego Alice wróciła do dawnej formy.
Wyróżnienia.
Alice Glass została ogłoszona numerem 1 "Cool Icon by NME", pokonując takie gwiazdy jak Jay-Z. W 2011 roku "Rolling Stone" nazwał Alice jedną z 10 ikon dwudziestu lat festiwalu Lollapalooza. Również w 2011 roku Alice Glass z zespołem Crystal Castles otrzymała nagrodę "John Peel Award". Debiutancki album "Crystal Castles" sklasyfikował się na miejscu 39. w "Top 100 Greatest Albums of the Decade" (100 najlepszych albumów dekady) według magazynu "NME".
Dyskografia.
Single
Albumy

</doc>
<doc id="2554570" url="https://pl.wikipedia.org/wiki?curid=2554570" title="Neuropsychiatria">
Neuropsychiatria

Neuropsychiatria - dziedzina medycyny, stanowiąca wspólną część psychiatrii i neurologii. W ramach neuropsychiatrii, zaburzenia funkcji psychicznych i nieprawidłowości zachowań odnoszone są do struktur i czynności ośrodkowego układu nerwowego. 
Do czasu wyodrębnienia się psychiatrii z neurologii, co formalnie nastąpiło w roku 1950, termin neuropsychiatria był bliskoznaczny z samą psychiatrią. Współcześnie, neuropsychiatria rozwija się w dużym stopniu niezależnie, wykorzystując zdobycze neurobiologii, psychiatrii biologicznej, neuropsychologii i neurologii behawioralnej. W wielu krajach, np. w USA i Niemczech, istnieją podspecjalizacje lekarskie z zakresu neuropsychiatrii.

</doc>
<doc id="2554572" url="https://pl.wikipedia.org/wiki?curid=2554572" title="Czynnik krzepnięcia krwi">
Czynnik krzepnięcia krwi



</doc>
<doc id="2554580" url="https://pl.wikipedia.org/wiki?curid=2554580" title="Kawasaki Ki-60">
Kawasaki Ki-60

Kawasaki Ki-60 (jap. キ60) – prototypowy, japoński myśliwiec przechwytujący napędzany rzędowym silnikiem Ha-40. Licencyjną wersją niemieckiej jednostki DB-601A. Maszyna okazała się być całkowicie nieudaną konstrukcją i cały program jej budowy anulowano na etapie trzech prototypów.
Historia.
Geneza.
Zdecydowana większość japońskich samolotów z okresu drugiej wojny światowej, zarówno tych należących do lotnictwa Cesarskiej Armii Japońskiej jak i Japońskiej Cesarskiej Marynarki Wojennej, wyposażona była w silniki gwiazdowe. Japoński przemysł doskonale opanował technologię ich produkcji jak również z racji wyspiarskiego położenia kraju, silniki gwiazdowe uznawane za bardziej niezawodne, preferowane były przez wytwórnie i projektantów. Największe doświadczenie w wykorzystaniu silników rzędowych miała wytwórnia Kawasaki. Wiązało się to z tym, iż stanowisko głównego konstruktora w latach 1923 - 1933 pełnił w nich niemiecki inżynier Richard Vogt, orędownik stosowania tego typu jednostek. Niestety gdy zabrakło Vogta, który powrócił do Niemiec w 1933 roku aby objąć posadę w firmie Blohm und Voss, wytwórnia nie była w stanie własnymi siłami opracować działającą efektywnie własną konstrukcję silnika rzędowego. Silnik rzędowy Kawasaki Ha-9 będący licencyjną wersją niemieckiego BMW VI, pomimo prowadzenia intensywnych prac nad jego modernizacją nie spełniał pokładanych w nim nadziei. W zaistniałej sytuacji Japończycy zdecydowali się na zakup licencji na nową jednostkę napędową. Już od 1937 roku prowadzono rozmowy z producentem niemieckim, firmą Daimler-Benz. Negocjacje dotyczyły zakupu licencji silnika DB-600 a w późniejszym okresie jego zmodernizowanej wersji DB-601A. W marcu 1938 roku wydawało się, że uda się pozyskać dokumentację, kiedy nagle niemiecki partner wycofał się z dalszych rozmów motywując to tym, iż Japończycy nie będą w stanie podołać technicznemu wyzwaniu jakim jest produkcja tak nowoczesnego jak na owe czasy silnika Daimlera. Pomimo wstawiennictwa Vogta, sprawa oparła się o najwyższe władze III Rzeszy, u których interweniował członek zarządu firmy Kawasaki a jednocześnie brat premiera Japonii, Hisashi Tojo. Dopiero to zaowocowało pozytywnym zakończeniem rozmów i w kwietniu 1940 roku do Japonii dotarła dokumentacja techniczna i wzorcowy silnik DB-601A. We wrześniu 1941 roku rozpoczęto produkcję seryjną nieco zmodyfikowanej przez japońskich inżynierów niemieckiej jednostki napędowej pod oznaczeniem Ha-40.
Nowa taktyka.
Dominującą cechą japońskich samolotów myśliwskich z Mitsubishi A6M na czele była ich zwrotność. Osiągnięto to budując konstrukcje lekkie, które doskonale sprawdzały się w walce manewrowej ale były podatne na uszkodzenia. Podczas walk powietrznych prowadzonych na Pacyfiku, amerykańscy piloci wykorzystywali tę wiedzę w sytuacjach, gdy na ogonie ich samolotu pojawiał się japoński myśliwiec. Jednym z manewrów ucieczki spod japońskich kul było przejście w głębokie nurkowanie. Podczas gdy amerykańskie konstrukcje radziły sobie doskonale z takim manewrem, japońskim samolotom myśliwskim przy takim manewrze groziło urwanie skrzydeł. Z sytuacją kiedy przeciwnik atakował z góry wykorzystując swoją przewagę wysokości i po ataku nie wdawał się w walkę manewrową, japońscy piloci spotkali się po raz pierwszy w walkach prowadzonych pod Chałchin-Goł. Z doświadczeń uzyskanych podczas starć, narodziła się koncepcja nowego typu samolotu myśliwskiego. Maszyny o mocnej konstrukcji, silnym uzbrojeniu, charakteryzującego się dużym obciążeniem powierzchni nośnej. Idealnym kandydatem do spełnianie owych wymogów był samolot o niewielkim oporze czołowym, a zatem napędzanym silnikiem rzędowym.
Projekt.
W lutym 1940 roku wytwórnia Kawasaki, najbardziej doświadczona w pracy z silnikami rzędowymi otrzymała zlecenie na budowę dwóch typów samolotów myśliwskich. Jednym z nich miał być klasyczny myśliwiec o niewielkim obciążeniu powierzchni nośnych, który dał początek maszynie Kawasaki Ki-61 a drugim, silnie uzbrojona maszyna przechwytująca z dużym obciążeniem powierzchni nośny, która otrzymała oznaczenie Ki-60. Głównym konstruktorem odpowiedzialnym za oba typy został inżynier Takeo Doi a jego zastępcą inżynier Shin Owada. W lutym 1940 roku rozpoczęto prace projektowe przyznając jednak pierwszeństwo maszynie Ki-60. Związane to było z faktem wprowadzania na uzbrojenie lotnictwa armii samolotu Nakajima Ki-43 za to brak było myśliwca przechwytującego. Zaprojektowano samolot w układzie wolnonośnego dolnopłata, charakteryzującego się zwartą sylwetką, maszynę całkowicie metalową z wyjątkiem pokrytych płótnem lotek i sterów. Ki-60 napędzany był silnikiem Ha-40 z trójłopatowym śmigłem. Pierwszy z trzech zbudowanych prototypów oblatany został w marcu 1941 roku. Właściwości lotne samolotu okazały się być dalekie od przewidywanych. Za duże obciążenie powierzchni nośnych skutkowało minimalną zwrotnością, maszyna miała nieakceptowalnie długi rozbieg, dużą prędkość minimalną, której obniżenie groziło przeciągnięciem samolotu. Teoretyczna prędkość maksymalna jaką zakładali konstruktorzy na poziomie 600 km/h w praktyce wynosiła jedynie 570 km/h. Maszyna miała również zaburzoną stateczność poprzeczną i wymagała dużego wysiłku aby pilot mógł ją opanować. Aby ratować projekt konstruktorzy zmodyfikowali budowane równolegle kolejne dwa prototypy. Powiększono powierzchnie skrzydeł, usunięto działka MG 151 zastępując je karabinami Ho-103. Te i inne zabiegi pozwoliły zredukować masę samolotu jak również przy powiększonej powierzchni skrzydeł, zmniejszyć obciążenie powierzchni nośnej. Niestety dla projektu zmiany nie poprawiły radykalnie charakterystyki samolot a prędkość maksymalna uległa dodatkowo zmniejszeniu do 560 km/h. W zaistniałej sytuacji, kiedy lotnictwo armii dysponowało już przechwytującymi samolotami Nakajima Ki-44 nie widziano sensu w kontynuowaniu prób z tak nieudanym samolotem. Nie zrezygnowano jednak z koncepcji myśliwca napędzanego silnikiem rzędowym a cały wysiłek skupiono na modelu Ki-61.
Konstrukcja.
Ki-60 był metalowym, wolnonośnym, jednomiejscowym dolnopłatem napędzanym pojedynczym, 12-cylindrowym, chłodzonym cieczą silnikiem rzędowym Ha-40 w układzie odwróconego V. Jednodźwigarowy płat dwudzielny o trapezowym obrysie z zaokrąglonymi końcówkami i niewielkim wzniosie. Usterzenie klasyczne, wolnonośne. Podwozie chowane, trójpodporowe z kółkiem ogonowym. Podwozie główne chowane do wnęk w skrzydłach.
Uzbrojenie.
Samolot uzbrojony był w dwa karabiny maszynowe Ho-103 kalibru 12,7 milimetra umieszczone w kadłubie nad silnikiem, strzelające poprzez śmigło, i dwa działka MG 151 kalibru 20 milimetrów umieszczone w skrzydłach. Działka znajdowały się tylko w pierwszym prototypie, w pozostałych dwóch maszynach zastąpiono je karabinami Ho-103.

</doc>
<doc id="2554583" url="https://pl.wikipedia.org/wiki?curid=2554583" title="Linie lotnicze w Polsce">
Linie lotnicze w Polsce

Wykaz polskich przewoźników aktualnie uprawnionych do wykonywania przewozu lotniczego na podstawie ważnej koncesji Urzędu Lotnictwa Cywilnego oraz przewoźników lotniczych istniejących w przeszłości.
Linie lotnicze istniejące obecnie.
Przewoźnicy uprawnieni do zarobkowego przewozu lotniczego osób i towarów:

</doc>
<doc id="2554584" url="https://pl.wikipedia.org/wiki?curid=2554584" title="Ostfriesische Lufttransport">
Ostfriesische Lufttransport



</doc>
<doc id="2554586" url="https://pl.wikipedia.org/wiki?curid=2554586" title="Hubnik">
Hubnik

Hubnik – wieś nad Bohem, w rejonie hajsyńskim obwodu winnickiego.
Gniazdo rodowe polskiej rodziny szlacheckiej - Jełowieckich; miejsce urodzenia Edwarda i Aleksandra.

</doc>
<doc id="2554587" url="https://pl.wikipedia.org/wiki?curid=2554587" title="Krasnopólka">
Krasnopólka

Krasnopólka – wieś w rejonie hajsyńskim obwodu winnickiego, na wschodnim Podolu.
W czasach I Rzeczypospolitej wieś leżała w województwie bracławskim w prowincji małopolskiej Korony Królestwa Polskiego. W 1789 była prywatną wsią należącą do Czartoryskich. Odpadła od Polski w wyniku II rozbioru. Pod zaborami siedziba w powiecie hajsyńskim guberni podolskiej.

</doc>
<doc id="2554588" url="https://pl.wikipedia.org/wiki?curid=2554588" title="Kunka">
Kunka

Kunka () – wieś na Ukrainie, w obwodzie winnickim, w rejonie hajsyńskim, na wschodnim Podolu.
W czasach I Rzeczypospolitej wieś leżała w województwie bracławskim w prowincji małopolskiej Korony Królestwa Polskiego. W 1789 była prywatną wsią należącą do Bogdana Mikołaja Ostrowskiego. Odpadła od Polski w wyniku II rozbioru. Pod zaborami należała do Drzewieckich i Rzepeckich.
W 1844 w Kunce urodził się Stefan Drzewiecki - polski inżynier, wynalazca, pionier żeglugi podwodnej i lotnictwa.

</doc>
<doc id="2554589" url="https://pl.wikipedia.org/wiki?curid=2554589" title="Kubań (pismo)">
Kubań (pismo)

Kubań (ros. Кубань) – kolaboracyjne pismo w okupowanym Krasnodarze podczas II wojny światowej
Pierwszy numer pisma ukazał się 26 września 1942 r. Było ono organem prasowym kolaboracyjnego zarządu miejskiego, na czele którego stał Michaił A. Woronkow. Gazeta była publikowana w nakładzie 5 tys. egzemplarzy. Funkcję redaktora naczelnego objął volksdeutsch Wiktor Nordel. Jego współpracownikami byli m.in. S.N. Lienarski i N.W. Polibin. Redakcja mieściła się na ulicy Krasnej 52. Wiktor Nordel skompromitował się jednak stylem życia, dlatego został aresztowany i rozstrzelany. Redaktorem naczelnym został N. Jabłonowski, a po jego wyjeździe do okupowanej Odessy b. dziennikarz radiowy B. Głazyrin. W gazecie ukazywały się niemieckie komunikaty wojenne, obwieszczenia władz miejskich, artykuły i felietony o charakterze propagandowym (antysowieckim i proniemieckim). Sowieckim partyzantom udało się umieścić w redakcji gazety w roli prowokatora swojego wywiadowcę M.S. Artiemowa-Bołobujewa. Jego działania doprowadziły do zamknięcia gazety przez Niemców pod koniec 1942 r. Ogółem wyszło 41 numerów.

</doc>
<doc id="2554590" url="https://pl.wikipedia.org/wiki?curid=2554590" title="Mieklińce">
Mieklińce

Mieklińce, wieś w rejonie hajsyńskim obwodu winnickiego.

</doc>
<doc id="2554592" url="https://pl.wikipedia.org/wiki?curid=2554592" title="Kosakówka">
Kosakówka

Kosakówka, wieś w rejonie lipowieckim obwodu winnickiego.

</doc>
<doc id="2554593" url="https://pl.wikipedia.org/wiki?curid=2554593" title="Żurawna">
Żurawna

Żurawna – wieś w rejonie lityńskim obwodu winnickiego.

</doc>
<doc id="2554594" url="https://pl.wikipedia.org/wiki?curid=2554594" title="Kamjanka (obwód winnicki)">
Kamjanka (obwód winnicki)

Kamjanka (ukr. Кам'янка; pol. hist. "Majdan Kuryłowiecki") – wieś na Ukrainie, w obwodzie winnickim, rejonie lityńskim.

</doc>
<doc id="2554595" url="https://pl.wikipedia.org/wiki?curid=2554595" title="Biłopilla">
Biłopilla

Biłopilla (, pol. hist. Białopol) – wieś na Ukrainie, w obwodzie winnickim, w rejonie koziatyńskim. W 2001 roku liczyła 702 mieszkańców.
Dawniej znajdowała się tu twierdza z wieżami i zwodzonymi mostami. Na miejscu zamku Wincenty Tyszkiewicz wybudował kościół klasycystyczny pw. św. Antoniego z Padwy z portalem z czterema kolumnami zwieńczonym tympanonem.

</doc>
<doc id="2554596" url="https://pl.wikipedia.org/wiki?curid=2554596" title="Wernyhorodok">
Wernyhorodok

Wernyhorodok, Wernyhorodek – wieś na Ukrainie, w obwodzie winnickim, w rejonie koziatyńskim.

</doc>
<doc id="2554597" url="https://pl.wikipedia.org/wiki?curid=2554597" title="Żurbińce">
Żurbińce

Żurbińce, wieś w rejonie koziatyńskim obwodu winnickiego.

</doc>
<doc id="2554598" url="https://pl.wikipedia.org/wiki?curid=2554598" title="Kaszperiwka (obwód winnicki)">
Kaszperiwka (obwód winnicki)

Kaszperiwka (ukr. Кашперівка; pol. hist. "Kaszperówka, Kasperówka") – wieś na Ukrainie, w obwodzie winnickim, w rejonie koziatyńskim. W 2001 roku liczyła 716 mieszkańców.
Siedziba dawnej 
w powiecie taraszczańskim na Ukrainie.

</doc>
<doc id="2554599" url="https://pl.wikipedia.org/wiki?curid=2554599" title="Kordyszówka">
Kordyszówka

Kordyszówka, wieś w rejonie koziatyńskim obwodu winnickiego.

</doc>
<doc id="2554600" url="https://pl.wikipedia.org/wiki?curid=2554600" title="Chomińskie">
Chomińskie

Chomińskie – niezalesiony szczyt o wysokości 468 m n.p.m. w bocznej położony na terenie Pogórza Przemyskiego, na południowy wschód od Birczy. Jego stoki opadają: na wschód - ku Przełęczy nad Łodzinką, na południowy wschód - ku wsi Łodzinka Górna, zaś na północ - ku wsi Korzeniec. Na północny zachód od szczytu położony jest przysiółek Chomińskie, należący do Korzeńca.

</doc>
<doc id="2554602" url="https://pl.wikipedia.org/wiki?curid=2554602" title="Wapielnica">
Wapielnica

Wapielnica – szczyt o wysokości 394 m n.p.m. w północno-wschodniej części Pogórza Przemyskiego, od 1 stycznia 2010 r. w granicach administracyjnych Przemyśla (obecnie jego najwyższe wzniesienie). Jego stoki opadają: na północ – ku Przełęczy pod Wapielnicą oraz dawnej wsi Kruhel Wielki (także w granicach administracyjnych Przemyśla), zaś na zachód – ku dolinie Leśniego Potoku.
Niedaleko wierzchołka znajdują się ruiny fortyfikacji fortu głównego nr VI „Helicha”, należącego do przemyskiej twierdzy. Na północnych stokach Wapielnicy, ponad Kruhelem Wielkim znajduje nieczynna kopania wapienia i marmuru oraz resztki wapiennika z XIX wieku.
Wapielnica stanowi jeden z przykładów porwaku tektonicznego.
Szlaki turystyczne.
Na szczycie Wapielnicy znajduje się węzeł szlaków turystycznych:

</doc>
<doc id="2554605" url="https://pl.wikipedia.org/wiki?curid=2554605" title="Ekonomista (czasopismo)">
Ekonomista (czasopismo)

Ekonomista – najstarsze w Polsce czasopismo naukowe z dziedziny nauk ekonomicznych. Tradycyjne czasopismo Polskiego Towarzystwa Ekonomicznego.
Opis.
„Ekonomista” został założony w 1900 r. jako wpływowe czasopismo ekonomistów, zarówno naukowców, jak i praktyków gospodarczych, początkowo jako tygodnik, a następnie od 1901 r. – kwartalnik, a od 1995 r. – dwumiesięcznik. Od 1991 r. jest wydawany wspólnie przez Polskie Towarzystwo Ekonomiczne i Instytut Nauk Ekonomicznych Polskiej Akademii Nauk Publikowane są w nim oryginalne teksty naukowe w języku polskim i angielskim poświęcone problematyce ekonomicznej.
W okresie powojennym było kierowane przez tak znanych i cenionych ekonomistów, jak prof. Edward Lipiński i prof. Zdzisław Sadowski. Obecnie redaktorem naczelnym jest prezes Polskiego Towarzystwa Ekonomicznego – Marian Gorynia.
Czasopismo jest indeksowane w: Web of Science Emerging Sources Citation Index (ESCI), Scopus Journal List, ERIH PLUS, Scimago Journal &amp; Country Rank, ICI Journals Master List (Index Copernicus International), BazEkon i CEJSH (The Central European Journal of Social Sciences and Humanities). Otwarty dostęp do pełnych artykułów z zasobów archiwalnych oraz wybranych artykułów z wydań bieżących jest możliwy na stronie redakcyjnej.
Zgodnie z decyzją Ministra Nauki i Szkolnictwa Wyższego z dnia 31 lipca 2019 r. za publikacje zamieszczane w „Ekonomiście” przyznaje się 40 pkt.

</doc>
<doc id="2554611" url="https://pl.wikipedia.org/wiki?curid=2554611" title="Apple Performa Plus Display">
Apple Performa Plus Display

Apple Performa Plus Display – monitor CRT o przekątnej 14" (widoczne 13"), produkowany przez Apple Computer w okresie od 14 września 1992 do 18 lipca 1994. Używa standardowego kabla Macintosh (DA-15). Rozdzielczość obrazu wynosi 640x480.

</doc>
<doc id="2554612" url="https://pl.wikipedia.org/wiki?curid=2554612" title="Cerkiew św. Jana Kronsztadzkiego w Hamburgu">
Cerkiew św. Jana Kronsztadzkiego w Hamburgu

Cerkiew św. Jana Kronsztadzkiego – prawosławna cerkiew w Hamburgu, siedziba parafii Rosyjskiego Kościoła Prawosławnego.
Historia.
8 lipca 1906 położono kamień węgielny pod ewangelicko-luterański kościół Łaski (niem. Gnadenkirche), a poświęcono go 1 grudnia 1907. Dedykowanie kościoła Łasce Bożej było świadomym odniesieniem do jego lokalizacji pomiędzy sądami a więzieniem Holstenglacis. Budynek został zbudowany według projektu Fernando Lorenzena (1859–1917). Rzut kościoła oparty jest na krzyżu greckim (równoramiennym). Wzniesiony w stylu historyzmu budynek był inspirowany architekturą prawosławną, zwłaszcza gruzińską. Podczas II wojny światowej budynek został zniszczony. Ponownie otwarto go w 1947, kiedy to wspólnota parafialna St. Pauli-Nord uzyskała samodzielność. Poważne zmiany demograficzne datujące się od lat 60. i malejąca liczba wiernych wymusiły w 2002 połączenie się dotychczasowej parafii z parafią St. Pauli-Süd. Ponieważ znaczne koszty renowacji Kościoła Łaski przekroczyły możliwości finansowe wspólnoty, zaczęto rozpatrywać inne możliwości utrzymania go jako budowli sakralnej. Mając to na uwadze postanowiono w 2004 przekazać go Rosyjskiej Cerkwi Prawosławnej, czyniąc z tego gestu symbol ekumenicznego braterstwa. Wykonany z piaskowca ołtarz przeniesiono do kościoła św. Pawła.
Prawosławna wspólnota parafialna w Hamburgu pw. św. Jana Kronsztadzkiego została założona w 2001 i jest najmłodszą parafią Rosyjskiego Kościoła Prawosławnego w tym mieście. Wspólnota liczy obecnie około 2000 członków. Kościół został poświęcony według tradycji prawosławnej w dniu 30 maja 2007. Wydarzenie to, które przyciągnęło dużą liczbę osób, zbiegło się z 50. rocznicą partnerstwa Hamburga z Sankt Petersburgiem. Z Sankt Petersburga również pochodził patron cerkwi i wspólnoty parafialnej, święty Jan Kronsztadzki. Kościół otwarty jest codziennie od 10.00 do 15.00.
Architektura.
Unikatowa w architekturze zachodniej konstrukcja kościoła Łaski, jego zaokrąglone kształty i elementy zaczerpnięte z architektury romańskiej i gotyckiej przypominają zarazem styl architektoniczny bizantyjskich kościołów wschodnich. Podobieństwo to stało się większe w 2007, kiedy to pięć wieżyczek kościoła zwieńczono cebulastymi hełmami i krzyżami prawosławnymi.
Wewnątrz budynku kościoła dokonano kilku zmian w celu przystosowania go do wymogów prawosławnej liturgii i tradycji. Usunięto ze środka ławki i umieszczono je przy ścianach w bocznych nawach. Ambona znalazła się po lewej stronie ikonostasu. Przegrodę przed zakrystią postanowiono wykorzystać jako podstawowy element ikonostasu.
Zatrudniono najlepszych malarzy ikon z Moskwy w celu wykonania ikonografii kamiennej w nowej cerkwi. Ich śmiały projekt okazał się udany. Ikonostas wyróżnia się dodatkowo tym, że zawiera ikony trzech Niemców, którzy zostali kanonizowani w Rosyjskiej Cerkwi Prawosławnej: św. Prokopiusza z Ustiuga, początkowo hanzeatyckiego kupca z Lubeki, św. Elżbiety, niemieckiej księżniczki, która poślubiła gubernatora Moskwy, wielkiego księcia Sergiusza Romanowa, i przyjęła prawosławie. Była ona znana w całej Rosji z powodu swych dobrych uczynków i miłosierdzia. Zamordowana w 1918 przez bolszewików, została kanonizowana jako męczennica. Trzecim i chyba najważniejszym dla historii Hamburga świętym jest Ansgar, apostoł Północy i pierwszy biskup Hamburga, znany również w Kościele Wschodnim.

</doc>
<doc id="2554614" url="https://pl.wikipedia.org/wiki?curid=2554614" title="Cerkiew św. św. Cyryla i Metodego w Orli">
Cerkiew św. św. Cyryla i Metodego w Orli



</doc>
<doc id="2554617" url="https://pl.wikipedia.org/wiki?curid=2554617" title="HMAS Bingera">
HMAS Bingera

HMAS Bingera – australijski patrolowiec i okręt pomocniczy z okresu II wojny światowej. Zbudowany w 1935 kabotażowiec Bingera został zarekwirowany przez Royal Australian Navy (RAN) w 1939 i w różnych rolach służył do sierpnia 1946.
Historia.
Kabotażowiec Bingera został zbudowany w Dumbarton w stoczni Denny Bros na zamówienie australijskich linii żeglugowych Australasian Steam Navigation Company. Statek mierzył 200 stóp długości (61 m), 34 stopy (10,3 m) szerokości, zanurzenie wynosiło 9 stóp (2,7 m). Pojemność brutto statku wynosiła 922 tony, maksymalna prędkość - 12 węzłów.
W latach 1936-1939 Bingera pływała w przybrzeżnych wodach Queenslandu. Po wybuchu II wojny światowej statek został zarekwirowany przez RAN 2 grudnia 1939 i wszedł do służby 5 lutego 1942 jako HMAS Bingera (FY88) w roli pomocniczego okrętu ZOP ("auxiliary anti-submarine vessel"). Okręt został przystosowany do swojej nowej roli w stoczni na Garden Island gdzie został wyposażony w pojedynczą armatę 4-calowa (102 mm), pojedynczą armatę 2-funtową (40 mm, zapewne typu „pom-pom”, dwa karabiny maszynowe Vickers (7,7 mm), 2 zrzutnie bomb głębinowych i do 60 bomb głębinowych.
W latach 1940-1944 Bingera służyła jako okręt patrolowy i szkolny przy wschodnich wybrzeżu Australii. Okręt był obecny w Sydney Harbour w czasie japońskiego ataku 31 maja 1942. W czasie ataku Bingera patrolowała obszar pomiędzy Garden Island, a Farm Cove chroniąc krążownik . W czasie ataku jeden z japońskich miniaturowych okrętów podwodnych przeszedł niezauważony mniej niż 100 metrów od Bingery.
3 czerwca Bingera uratowała rozbitków z masowca Iron Chieftain storpedowanego przez japoński okręt podwodny I-21 27 mil na wschód od Sydney. 
Bingera wraz z , , , , , , i HMIS Bombay stanowiły część pierwszej grupy eskortowej ustanowionej do ochrony konwojów płynących przy wschodnich wybrzeżu Australii która rozpoczęła działalność 8 czerwca 1942.
W latach 1944-1945 Bingera służyła jako okręt zaopatrzeniowy ("stores carrier") w rejonie Nowej Gwinei. Już po zakończeniu wojny, na początku 1946, przez krótki okres służyła jako okręt remontowy latarni ("lighthouse service vessel").
Okręt został wycofany do rezerwy 12 sierpnia 1946 i zwrócony właścicielowi 13 grudnia. W późniejszym czasie statek został sprzedany firmie ICI gdzie służył pod zmienioną nazwą Tarantui, w 1971 został zakupiony przez panamskie linie żeglugowe gdzie służył jako Locilina. Dalsze jego losy nie są znane.

</doc>
<doc id="2554619" url="https://pl.wikipedia.org/wiki?curid=2554619" title="DA-15">
DA-15



</doc>
<doc id="2554620" url="https://pl.wikipedia.org/wiki?curid=2554620" title="640x480">
640x480



</doc>
<doc id="2554622" url="https://pl.wikipedia.org/wiki?curid=2554622" title="Browary na Słowacji">
Browary na Słowacji

Browary na Słowacji – lista browarów na Słowacji.

</doc>
<doc id="2554623" url="https://pl.wikipedia.org/wiki?curid=2554623" title="Cerkiew św. Szymona Słupnika w Dołhobyczowie">
Cerkiew św. Szymona Słupnika w Dołhobyczowie



</doc>
<doc id="2554624" url="https://pl.wikipedia.org/wiki?curid=2554624" title="Układ izolacyjny">
Układ izolacyjny

Układ izolacyjny (ang. "insulation system") – zespół materiałów elektroizolacyjnych o właściwościach, wymiarach i kształtach dostosowanych do spełniania wymaganych zadań w części lub całości urządzenia elektrycznego.
Bardziej ogólną definicja układu izolacyjnego podaje norma, w której za układ izolacyjny uważa się całość eksploatowanej struktury przestrzennej, składającej się z izolacji i zacisków (zacisk układu izolacyjnego). Układ obejmuje więc wszystkie elementy (izolacyjne i przewodzące), które mogą mieć wpływ na jego wytrzymałość elektryczną.
Konfiguracje układów izolacyjnych.
Rozróżnia się następujące konfiguracje układów izolacyjnych:
Rozwiązania konstrukcyjne.
Rozwiązania konstrukcyjne układów izolacyjnych występujących w elektroenergetyce są wprawdzie bardzo zróżnicowane, ale w ogólnym ujęciu można je podzielić na:
Powyższy podział jest umowny, a niektóre rozwiązania konstrukcyjne można zaliczyć jednocześnie do obydwu grup. Typowym tego przykładem jest przepust aparatowy, na przykład transformatorowy lub generatorowy. Część przepustu znajdującą się poza kadzią (obudową) należy zaliczyć do kategorii izolacji powietrznej, ale we wnętrzu górnej i dolnej osłony izolacyjnej znajdują się elementy rozbudowanej izolacji wewnętrznej, która na ogół decyduje o poprawnej pracy przepustu.
Postać rozwiązania konstrukcyjnego układu izolacyjnego zależy w dużym stopniu od rodzaju sieci elektroenergetycznej (napowietrzna, kablowa) lub urządzenia w stacji elektroenergetycznej, a ponadto od współrzędnych możliwości produkcyjnych, technologicznych i warunków eksploatacyjnych.
Cechy konstrukcyjne.
Każdemu układowi izolacyjnemu można przypisać cztery podstawowe cechy konstrukcyjne: "geometryczne", "materiałowe", "jakościowe" i "niezawodnościowe". 
"Cechy geometryczne", czyli kształt i zestaw charakterystycznych wymiarów, należą do klasy struktur zewnętrznych. Umiejętna modyfikacja tych cech w procesie kształtowania ma często większe znaczenie niż inne właściwości techniczne. Wynika to między innymi z dążenia do uzasadnionego ograniczania nierównomierności pola elektrycznego w przestrzeni międzyelektrodowej. Cechy geometryczne warunkują zazwyczaj możliwość poprawnego działania układu izolacyjnego w zadanych warunkach pracy, natomiast cechy materiałowe decydują o skuteczności i długotrwałości jego działania. 
O jakości materiałów decydują z kolei surowce i parametry technologiczne, związane z procesami ich przetwarzania. Postępy w wysokonapięciowej technice izolacyjnej zależą w znacznej mierze od możliwości praktycznego stosowania materiałów o jak najlepszych cechach użytkowych i technologicznych, pozwalających na ich łatwe przetwarzanie.
Przez "jakość" rozumie się zespół cech układu izolacyjnego, które warunkują jego zdolność do spełnienia określonego przeznaczenia użytkowego. Mierzyć można jedynie znaczenie określonych cech jakościowych, zależnie od kryteriów związanych z okolicznościami użytkowania układu i wymagań stawianych przez użytkowników. Najważniejszymi cechami jakościowymi układu izolacyjnego są: wytrzymałość elektryczna, wytrzymałość mechaniczna, stratność dielektryczna, ciepłoodporność oraz trwałość i funkcjonalność.
"Niezawodność" jest własnością polegającą na spełnieniu przez układ izolacyjny założonych zadań technicznych w określonych warunkach i zadanym przedziale czasu. Miarą niezawodności układu izolacyjnego - jako stopnia pewności jego skutecznego działania zgodnie z ustalonymi kryteriami jakościowymi i wynikającym stąd zbiorem stanów sprawności - jest albo prawdopodobieństwo bezawaryjnej pracy w zadanym przedziale czasu (izolacja zewnętrzna), albo średnia trwałość (izolacja wewnętrzna). Niezawodność układów izolacji zewnętrznej i wewnętrznej jest opisywana za pomocą różniących się od siebie charakterystyk. Wynika to stąd, że izolacja wewnętrzna urządzeń i aparatów elektroenergetycznych jest zazwyczaj wykonana z materiałów stałych lub ciekłych, które są podatne na procesy powodujące powolną degradację ich właściwości. W przeciwieństwie do większości układów izolacji zewnętrznej nie uszkadzają się one nagle, ale dochodzą stopniowo do umownego stanu niezdatności, czyli tracą zdolność do dalszego wykonywania swoich zadań.

</doc>
<doc id="2554627" url="https://pl.wikipedia.org/wiki?curid=2554627" title="Cerebro">
Cerebro



</doc>
<doc id="2554630" url="https://pl.wikipedia.org/wiki?curid=2554630" title="Tiago Jorge da Silva Violas">
Tiago Jorge da Silva Violas



</doc>
<doc id="2554632" url="https://pl.wikipedia.org/wiki?curid=2554632" title="Słowenia na Zimowych Igrzyskach Olimpijskich 2006">
Słowenia na Zimowych Igrzyskach Olimpijskich 2006

Słowenię na Zimowych Igrzyskach Olimpijskich 2006 reprezentowało 37 zawodników. Był to piąty start Słowenii na zimowych igrzyskach olimpijskich.

</doc>
<doc id="2554634" url="https://pl.wikipedia.org/wiki?curid=2554634" title="DanChurchAid">
DanChurchAid

DanChurchAid (dk. "Folkekirkens Nødhjælp") – jedna z większych duńskich organizacji humanitarnych pozarządowych. Współpracuje z Kościołem i niezwiązanymi z religią organizacjami, by wspomóc potrzebujących.
DanChurchAid realizuje swoje cele według maksymy: "Nieść pomoc uciskanym, pomijanym i zmarginalizowanym grupom w biednych krajach i powiększyć ich możliwości w życiu i godności".
Organizacja wierzy, że wszyscy ludzie zostali stworzeni na obraz Boga, więc są równi oraz że nawet najbiedniejsi z biednych mają wielkie możliwości i że pomoc powinna być niesiona bez względu na rasę, religię i polityczne przekonania.
Praca z Przymierzem.
DanChurchAid jest członkiem organizacji ACT Development (Acting by Churches Together for Development), światowego przymierza kościołów i powiązanych agencji współpracujących dla rozwoju.

</doc>
<doc id="2554635" url="https://pl.wikipedia.org/wiki?curid=2554635" title="Zacisk układu izolacyjnego">
Zacisk układu izolacyjnego

Zacisk układu izolacyjnego – jedna z dwóch elektrod, między którymi może być doprowadzone napięcie naprężające izolację. 
Rozróżnia się następujące rodzaje zacisków: 

</doc>
<doc id="2554636" url="https://pl.wikipedia.org/wiki?curid=2554636" title="Gitarowy Rekord Guinnessa">
Gitarowy Rekord Guinnessa

Gitarowy Rekord Guinnessa – doroczna impreza, odbywająca na początku maja we Wrocławiu, w ramach Thanks Jimi Festival. Uczestniczą w niej gitarzyści, którzy wspólnie wykonują utwór Jimiego Hendrixa „Hey Joe”. Pomysłodawcą imprezy jest Leszek Cichoński.
Pierwsza impreza tego typu odbyła się w 1997 r., na warsztatach „Blues Express” w Zakrzewie, gdzie „Hey Joe” wykonało na scenie 17 gitarzystów. Pierwsza oficjalna edycja Gitarowego Rekordu Guinnessa w Polsce odbyła się w 2003 roku we Wrocławiu i zgromadziła 588 gitarzystów.
W 2022 roku rekord to 7676 gitarzystów grających utwór „Hey Joe” na wrocławskim rynku.
Gwiazdy Gitarowego Rekordu Guinnessa.
Do tej pory w Gitarowym Rekordzie Guinnessa wzięli udział m.in.:

</doc>
<doc id="2554637" url="https://pl.wikipedia.org/wiki?curid=2554637" title="Fundamentalizm (rzeźba)">
Fundamentalizm (rzeźba)

Fundamentalism (Fundamentalizm) - rzeźba z brązu tworzona przez Jensa Galschiøta. Całość złożona ma zostać z liter tworzących wyraz 'fundamentalizm'. Każdą z liter utworzą poprzebijane księgi religijne. Litery mierzyć będą 2,5 metra i ustawione zostaną w wielkim, siedmiometrowym kręgu. Prawdopodobnie rzeźba zostanie skończona w roku 2013.
Konstrukcja.
Całość złożona będzie z czternastu liter stworzonych z ksiąg z brązu.
Wystawy.
Rzeźba prawdopodobnie zostanie wystawiona w Herning Museum of Contemporary Art latem 2013 roku.
Symbolizm.
Według Jensa Galschiøta pomysł rzeźby ma sprowokować ludzi do przemyśleń nad następującymi kwestiami:
Jens Galschiøt twierdzi, że "Symbolizm także może być interpretowany na różne sposoby."

</doc>
<doc id="2554638" url="https://pl.wikipedia.org/wiki?curid=2554638" title="Tor prądowy">
Tor prądowy

Tor prądowy (ang. "current circuit") – służy do przewodzenia prądu elektrycznego i najczęściej ma postać odpowiednio ukształtowanego przewodu, żyły kabla lub uzwojenia. Tory prądowe są zazwyczaj elementami tzw. obwodów ziemnopowrotnych, czyli zawierających ziemię (traktowaną jako ośrodek przewodzący lub półprzewodzący).

</doc>
<doc id="2554640" url="https://pl.wikipedia.org/wiki?curid=2554640" title="Test Ropesa">
Test Ropesa



</doc>
<doc id="2554642" url="https://pl.wikipedia.org/wiki?curid=2554642" title="W imię Boga (rzeźba)">
W imię Boga (rzeźba)

W imię Boga (, ) – projekt ukazujący rzeźbę brzemiennej nastolatki rozpoczęty przez Jensa Galschiøta. Projekt zainaugurowany został jako protest przeciwko surowym regułom konserwatywnych Kościołów dotyczącym seksualności.
Brzemienna nastolatka.
Jest to seria rzeźb. Każda z nich ukazuje ukrzyżowaną młodą dziewczynę w ciąży naturalnych rozmiarów.
Rzeźby stanowią cierpki komentarz do fundamentalistycznych zachowań kościołów konserwatywnych, dotyczących antykoncepcji i wychowania seksualnego. Kobiety, w tym nastolatki, biorą na siebie ciężar niosącego fatalne następstwa, zabraniania używania prezerwatyw, które godzą w „moralność chrześcijańską”.
Międzynarodowy Dzień AIDS w Kopenhadze.
1 grudnia 2006 roku, w Międzynarodowy Dzień AIDS, pięciometrowy miedziany krzyż z brzemienną nastolatką został ustawiony przed fasadą Katedry w Kopenhadze. Był to protest przeciwko decyzjom Kościoła dotyczącym używania prezerwatyw, co za tym idzie, zmuszania religijnych ludzi do seksu bez zabezpieczeń. Był to pierwszy raz, kiedy rzeźba została użyta w czasie trwania oficjalnego wydarzenia.
Wydarzenia w Nikaragui.
W marcu 2007 roku rzeźba W Imię Boga stanowiła kamień milowy w kampanii rozpoczętej przez kobiety z Nikaragui. Kampania dotyczyła umieralności kobiet w ciąży. 37 ciężarnych kobiet zmarło w czasie trzech pierwszych miesięcy 2007 roku, ponieważ odmówiono im aborcji jako że urodzenie dziecka mogło zagrozić ich życiu. Zmarłe kobiety osierociły osiemdziesięcioro dzieci.
Kampania wystartowała 17 maja konferencją prasową i blokadą Sądu Najwyższego oraz drogi szybkiego ruchu. „Brzemienna nastolatka” rozpoczęła swoją podróż po kraju 20 maja jako element przyciągający wzrok. By „podkręcić” wydarzenie, kobiety wyprodukowały setki małych kopii rzeźby, które miały zostać rozdane parlamentarzystom, sędziom i władzom.
Światowe Forum Socjalne w Nairobi.
W 2007 roku podczas trwania Światowego Forum Socjalnego Jens Galschiøt przywiózł dwie statuy ukrzyżowanej nastolatki i, by uniknąć wzmożonych debat na temat nagości, stworzył rzeźby z zakrytymi materiałem genitaliami. W czasie Forum miały miejsce wydarzenia:

</doc>
<doc id="2554644" url="https://pl.wikipedia.org/wiki?curid=2554644" title="Marchia toskańska">
Marchia toskańska

Marchia toskańska – marchia w centralnych Włoszech utworzona przez Karolingów na zrębie longobardzkiego księstwa Tuskii. Należały do niej hrabstwa w dolinie rzeki Arno, leżące wokół hrabstwa Lukki.

</doc>
<doc id="2554647" url="https://pl.wikipedia.org/wiki?curid=2554647" title="Life of da Party">
Life of da Party

Life of da Party - trzeci singel amerykańskiego rapera Snoop Dogga, który promował album pt. "Ego Trippin"'. Utwór został wydany w marcu 2008 roku. Artystę wspomogli Too $hort i Mistah F.A.B.

</doc>
<doc id="2554648" url="https://pl.wikipedia.org/wiki?curid=2554648" title="Charing Cross Road">
Charing Cross Road

Charing Cross Road – ulica w londyńskiej dzielnicy Westminster. Jej początek znajduje się przy kościele St Martin-in-the-Fields, stojącego w północno-wschodnim rogu Trafalgar Square, a koniec na St Giles Circus (skrzyżowanie z Oxford Street). Nazwa pochodzi od znajdującej się w pobliżu stacji kolejowej Charing Cross.
Ulica powstała w związku z budową Shaftesbury Avenue na mocy ustawy parlamentu z 1877 roku, obie ulice zostały otwarte w latach 1886-1887. Miały one ulepszyć komunikację w centralnym Londynie, m.in. w związku z otwarciem stacji Charing Cross w 1864 roku. Architektem odpowiedzialnym za wyznaczenie trasy ulicy był George Vulliamy. 
Charing Cross Road słynie ze znajdujących się przy niej specjalistycznych księgarni i antykwariatów, skupionych głównie w rejonie stacji metra Leicester Square. W północnej części ulicy, pomiędzy Cambridge Circus a Oxford Street, znajdują się księgarnie o charakterze ogólnym, takie jak Foyles i Blackwell's.
Dojazd do ulicy zapewniają stacje metra: Tottenham Court Road, Charing Cross i Leicester Square.
W kulturze.
Długoletnia korespondencja pomiędzy nowojorską pisarką Helene Hanff, a antykwariuszem księgarni Marks&amp;Co. była inspiracją dla powstania książki zatytułowanej 84, Charing Cross Road. W 1987 roku powstał film na jej podstawie, w którym zagrali: Anthony Hopkins i Anne Bancroft.
W książkach o Harrym Potterze przy Charing Cross Road znajdował się pub Dziurawy Kocioł.

</doc>
<doc id="2554655" url="https://pl.wikipedia.org/wiki?curid=2554655" title="Sumiyoshi-kai">
Sumiyoshi-kai

 lub – drugi co do wielkości gang yakuzy w Japonii, liczący szacunkowo 20 tys. członków. 
Został założony w 1958 roku jako Minato-kai. Ma 20 tys. członków należących do 277 klanów. W przeciwieństwie do największej Yamaguchi-gumi jest federacją mniejszych gangów. Obecnym przywódcą jest Shigeo Nishiguchi. Organizacja znajduje się w stanie wojny z Yamaguchi-gumi w Tokio. 5 stycznia 2007 zastrzelony został szef organizacji Ryoichi Sugiura. Kilka godzin później ostrzelane zostało biuro Yamaguchi-gumi.

</doc>
<doc id="2554656" url="https://pl.wikipedia.org/wiki?curid=2554656" title="Sumiyoshi-rengo">
Sumiyoshi-rengo



</doc>
<doc id="2554663" url="https://pl.wikipedia.org/wiki?curid=2554663" title="Cerkiew św. św. Kosmy i Damiana w Czeremsze">
Cerkiew św. św. Kosmy i Damiana w Czeremsze



</doc>
<doc id="2554665" url="https://pl.wikipedia.org/wiki?curid=2554665" title="Emmingen">
Emmingen

Niemcy:
Zobacz też:

</doc>
<doc id="2554668" url="https://pl.wikipedia.org/wiki?curid=2554668" title="Mních (1110 m)">
Mních (1110 m)

Mních (1110 m) – wznoszący się nad Zubercem szczyt, który według słowackiej regionalizacji geograficznej należy do Skoruszyńskich Wierchów. Według regionalizacji Jerzego Kondrackiego Skoruszyńskie Wierchy zaczynają się dopiero po północnej i wschodniej stronie Orawicy. 
W południowo-zachodnim kierunku Mních sąsiaduje ze szczytem Machy (1202 m). Na szczycie Mnícha grzbiet łukowato zakręca. Południowo-wschodnie i północno-wschodnie jego stoki opadają do doliny Zuberskiej Wody i doliny Zimnej Wody Orawskiej, stoki południowo-zachodnie do doliny potoku o nazwie Malý potok. Mních wznosi się nad trzema miejscowościami: Zuberzec, Habówka i Oravský Biely Potok. Od strony tych miejscowości odkryte tereny pól (łąki) wysoko wznoszą się na jego zbocza. Duża część tych łąk już nie jest użytkowana, wskutek czego łąki stopniowo zarastają lasem. Dawniej pola były również na jego stokach opadających do doliny potoku Malý potok. Już zarosły lasem, ale są zaznaczone na starych mapach i na zdjęciach mapy satelitarnej można je jeszcze rozróżnić. Grzbietem i przez szczyt Mnícha biegnie szlak turystyczny.
Na zboczach Mnícha są aż cztery stacje wyciągów narciarskich. W Zubercu są dwie kilkuwyciągowe stacje: Lyžiarske stredisko Milotín i Lyžiarske stredisko Janovky. Habówka ma na zboczach Mnícha dwa wyciągi narciarskie. Jeden z nich to Lyžiarske stredisko Ruba.

</doc>
<doc id="2554673" url="https://pl.wikipedia.org/wiki?curid=2554673" title="Cerkiew Świętych Kosmy i Damiana w Czeremsze">
Cerkiew Świętych Kosmy i Damiana w Czeremsze



</doc>
<doc id="2554674" url="https://pl.wikipedia.org/wiki?curid=2554674" title="SevenMeters">
SevenMeters

SevenMeters - seria instalacji artystycznych stworzonych przez Jensa Galschiøta, i wystawiona z okazji Konferencji Narodów Zjednoczonych w sprawie Zmian Klimatu 7 grudnia 2009 roku w Kopenhadze.
SevenMeters.net.
9 miesięcy przed XV Konferencją Jens Galschiøt i jego pracownicy warsztatu AIDOH (Art In Defense of Humanism) rozpoczęli plany dotyczące wsparcia debat w Kopenhadze. Krótko potem stworzono SevenMeters.net
Nazwa SevenMeters (7 metrów) pochodzi od faktu głoszącego, iż poziom wody wzrośnie o siedem metrów jeśli globalne ocieplenie stopi lód na Grenlandii. W celu ukazania możliwego efektu mogącego być spowodowanego przez zmianę klimatu, organizacja SevenMeters rozwiesiła 24 kilometry migoczących światełek LED siedem metrów nad miejscem, w którym miejsce miała Konferencja Narodów Zjednoczonych w 2009 roku. Migoczące diody zostały umiejscowione nad Bella Center, gdzie miała miejsce debata. Owe światła stworzyły silny i rozpoznawalny symbol potrzeby działania zanim klimat wymknie się spod kontroli .
Instalacja.
W Bella Center, przy wejściu do metra instalacja rozświetlała betonową konstrukcję kolei podziemnej migoczącym światłem. Światła skierowano na kolumny. Migotanie miało być zsynchronizowane z geologicznym "pulsem" planety .
Grupa rzeźb zatytułowanych Marsz Głodu została umieszczona w wodzie w kanałach metra przy Bella Center. Oświetlało je światło diod LED.
Na miejscu Konferencji ustawiono czterometrową rzeźbę z brązu, nazwaną Posłaniec (The Messenger), ukazującą człowieka w pelerynie. Za statuą był wyświetlacz liczący uchodźców przyczyniających się do zmian klimatu.
Sześciometrowa replika Statuy Wolności emitująca dym z pochodni umieszczona została w centrum Amager Fælled (zielone tereny należące do miasta, ale współużytkowane przez wielu ludzi) na wzgórzu. Rzeźbę nazwano "Wolność zanieczyszczania" (Freedom to Pollute). Symbolizuje ona nadmierny konsumpcjonizm zachodniej cywilizacji oraz niechęć do zmienienia tego.
Na terenie Amager Fælled, naprzeciwko miejsca spotkania Konferencji, SevenMeters umieściło dziesięciometrowe rzeźby z miedzianymi twarzami, ubrane w kolorowe ubrania afrykańskich kobiet. Statuy, podświetlone silnym, białym światłem, symbolizowały 200 milionów uchodźców, którzy mają pojawić się w ciągu najbliższych 40 lat.
Naprzeciwko Parlamentu ustawiono 10 statui balansujących na 7-15 metrowych podporach. Ich wystawienie połączone było z Dekadą Edukacji dla Zrównoważonego Rozwoju (2005 - 2014).
Tuż obok Małej Syrenki na Langelinie wzniesiono rzeźbę pod tytułem Survival of the Fattest, która była symbolem bogactwa świata zachodniego i niesprawiedliwości kierowanej ku Trzeciemu Światu.

</doc>
<doc id="2554677" url="https://pl.wikipedia.org/wiki?curid=2554677" title="Parerga. Międzynarodowe Studia Filozoficzne">
Parerga. Międzynarodowe Studia Filozoficzne

Parerga. Międzynarodowe Studia Filozoficzne – periodyk naukowy poświęcony filozofii i adresowany do środowiska akademickiego, publikowany przez Wyższą Szkołę Finansów i Zarządzania w Warszawie. Powstał z inicjatywy Kierownika Katedry Filozofii Wydziału Psychologii prof. dr. hab. Wojciecha Słomskiego w 2004 roku. Ddo 2006 roku "Parerga" wydawana była w formie półrocznika, natomiast od roku 2007 ukazuje się jako kwartalnik. 

</doc>
<doc id="2554678" url="https://pl.wikipedia.org/wiki?curid=2554678" title="Survival of the Fattest">
Survival of the Fattest

Survival of the Fattest (Przetrwanie najgrubszego) - rzeźba przedstawiająca małego, wygłodzonego chłopca niosącego grubą kobietę, stworzona przez Jensa Galschiøta i Larsa Calmara w 2002 roku jako symbol niewłaściwego zarządzania światowymi zasobami pożywienia.
Rzeźba i symbolika.
Statua, wysoka na 3,5 metra przedstawia obfitych kształtów kobietę z cywilizacji zachodniej, siedzącą na ramionach wychudzonego afrykańskiego chłopca. Kobieta trzyma wagę jako symbol sprawiedliwości, ale jej oczy są zamknięte, co oznacza degenerację owej sprawiedliwości. Symbolizuje to niechęć do zwracania uwagi na oczywistą niesprawiedliwość.
Celem stworzenia rzeźby było wysłanie swoistej wiadomości do bogatej części świata, oraz skupienie się na otyłości cywilizacji zachodniej, spowodowanej nadmierną konsumpcją podczas gdy ludzie w Trzecim Świecie umierają z głodu. Z powodu niewłaściwego zarządzania zasobami większość ludzi z zachodnich krajów żyje w wygodzie. Ograniczają oni ludność krajów biednych niesprawiedliwym podziałem dóbr: kraje bogate stanowią swoistą barierę trzymającą kraje biedne z dala od rynków zachodnich .
Wystawa na szczycie w Kopenhadze.
W 2009 roku na XV Konferencji Narodów Zjednoczonych w sprawie Zmian Klimatu Jens Galschiøt wystawił serię rzeźb pod tytułem SevenMeters (Siedem Metrów). Przetrwanie Najgrubszego była prawdopodobnie najbardziej przejmującym elementem tej serii.
Przetrwanie Najgrubszego została umieszczona w porcie w Kopenhadze, blisko znanej Małej Syrenki, rzeźby powstałej na kanwie baśni Andersena. Rocznie Małą Syrenkę ogląda około miliona turystów, dlatego Galschiøt uznał, iż ustawienie jego własnej rzeźby prawie w tym samym miejscu zwróci uwagę wielkiej ilości ludzi. Ów czyn miał również sprawić, że cele i plany bogatych narodów na Konferencji w Sprawie Zmian Klimatu zostałyby zauważone takimi, jakimi są: jako mrzonki i bajki .

</doc>
<doc id="2554679" url="https://pl.wikipedia.org/wiki?curid=2554679" title="Misja Afganistan">
Misja Afganistan

Misja Afganistan – polski serial wojenny z 2012 roku, emitowany na antenach Cyfry+.
Serial realizowało Akson Studio, a przygotowania aktorów (z zakresu „wojskowości”) prowadzili m.in. byli żołnierze jednostki GROM i żołnierze 17 Wielkopolskiej Brygady Zmechanizowanej, w której „barwach” wystąpili w serialu.
Plan zdjęciowy: 33 Baza Lotnictwa Transportowego w Powidzu, 17 Wielkopolska Brygada Zmechanizowana – Międzyrzecz, Świętoszów (poligon), okolice Warszawy i Piechcin (kamieniołomy).
Pierwszy odcinek nakręcono od 18 do 26 października 2011, zaś pozostałych 12 odcinków zrealizowano pomiędzy 27 kwietnia 2012, a 17 września 2012
Obsada.
Role pierwszoplanowe:
W pozostałych rolach:

</doc>
<doc id="2554680" url="https://pl.wikipedia.org/wiki?curid=2554680" title="ROOD">
ROOD

ROOD, jong in de SP – holenderska lewicowa organizacja młodzieżowa reprezentująca ideologie socjalistyczną, zarejestrowana w 2003 roku, działająca jako młodzieżówka Partii Socjalistycznej. 
Działalność.
Stowarzyszenie propaguje idee socjalistyczną i reklamuje swoją macierzystą partie. Celem organizacji jest dążenie do socjalistycznej gospodarki Holandii. ROOD regularnie uczestniczyło w Europejskim Forum Socjalnym w Paryżu. Podczas wyborów bierze aktywnie udział w kampanii wyborczej Partii Socjalistycznej, agitując na rzecz kandydatów socjalistów. W 2008 po raz pierwszy aż trójka kandydatów młodzieżówki zdobyło mandaty poselskie – Farshad Bashir, Manja Smits i Renske Leijten. Organizacja wydaje czasopismo "Blikopener" (głównie tematyka studencka).

</doc>
<doc id="2554681" url="https://pl.wikipedia.org/wiki?curid=2554681" title="Lumen Poloniae">
Lumen Poloniae

Lumen Poloniae – periodyk naukowy publikowany przez Wyższą Szkołę Finansów i Zarządzania w Warszawie. Wydawane jest od roku 2007. Redaktorem naczelnym jest dr hab. Bronisław Burlikowski.
"Lumen Poloniae" znajduje się w wykazie czasopism naukowych polskich i zagranicznych prowadzonym przez Ministerstwo Nauki i Szkolnictwa Wyższego dla potrzeb oceny parametrycznej jednostek naukowych z przyznaną liczbą dwóch punktów.
Linki zewnętrzne.
Strona internetowa Lumen Poloniae

</doc>
<doc id="2554682" url="https://pl.wikipedia.org/wiki?curid=2554682" title="Lurcher">
Lurcher

Lurcher – to potomstwo charta i psa innej rasy; najczęściej jednej z ras pasterskich lub terierów. Takie połączenie zazwyczaj ma na celu wyhodowanie psa o wysokiej inteligencji potrzebnej do pracy, oraz o szybkości i zwinności charta. W Anglii i Irlandii lurchery często są psami pracującymi.
Rys historyczny.
Psy te selekcjonowano na szybkość i pojętność. Często hodowali je Cyganie irlandzcy, którzy dla własnych celów krzyżowali collie z greyhoundem i innymi rasami.
Charakter i usposobienie.
Psy te są z natury spokojne i pojętne. Ze strony charta zazwyczaj dziedziczą szybkość i silny instynkt pogoni za poruszającym się obiektem.
Wygląd.
Istnieją wyraźne różnice w wyglądzie lurcherów, gdyż nie są one hodowane według żadnego wzorca. Ogólnie lurchery są psami o zgrabnej sylwetce i szorstkiej lub gładkiej sierści, mającymi wyraźną domieszkę krwi charta.

</doc>
<doc id="2554683" url="https://pl.wikipedia.org/wiki?curid=2554683" title="Ermenberga">
Ermenberga

Ermenberga – córka króla Wizygotów Witeryka. 
W 607 roku zostało zaaranżowane małżeństwo Ermenbergi z królem Burgundii Teuderykiem II. Jednak wkrótce po tym, gdy przybyła na dwór Teuderyka, została odesłana z powrotem do ojca. Jak wskazuje Fredegar, za odesłaniem Ermenbergi stała potężna babka Teuderyka, Brunhilda. Czyn ten miał zirytować króla Witeryka tak, iż ten sprzymierzył się przeciwko Teuderykowi z jego bratem Teudebertem II i królem Longobardów Agilulfem. Nie doszło jednak do wojny, Witeryk został zamordowany w 610 roku.

</doc>
<doc id="2554685" url="https://pl.wikipedia.org/wiki?curid=2554685" title="Wasyl Łużyński">
Wasyl Łużyński



</doc>
<doc id="2554687" url="https://pl.wikipedia.org/wiki?curid=2554687" title="Grand Basset Griffon Vendéen">
Grand Basset Griffon Vendéen

Grand Basset Griffon Vendéen - jedna z ras psów gończych. Podlega próbom pracy.
Rys historyczny.
Ten jak i Petit Basset Griffon Vendéen pochodzą od Grand Griffon Vendéen.
Charakter i usposobienie.
Jest to rasa niezależna ale serdeczna.
Wygląd.
Ten basset różni się od swojego mniejszego krewnego tylko wzrostem. W umaszczeniu dwu- i trójkolorowych psów przeważa biel. Są to aktywne psy gończe, używane do polowań na króliki i zające. Ich klatka jest szeroka i głęboka, nogi o grubych kościach są bardziej proste niż u większości bassetów, stopy duże i silne.

</doc>
<doc id="2554688" url="https://pl.wikipedia.org/wiki?curid=2554688" title="Herrengasse (Wiedeń)">
Herrengasse (Wiedeń)

Herrengasse (niem. ulica arystokratów) ulica w 1 dzielnicy Wiednia w Innere Stadt (Śródmieście).
Historia.
Ulica Herrengasse istniała już w czasach rzymskich i stanowiła część tzw. Limes System, granic Państwa Rzymskiego. Pierwsza wzmianka historyczna pochodzi z 1216 r. Odcinek pomiędzy Freyung a Lobkowitzplatz znana była w Średniowieczu jako Hochstraße.
Pałace.
W czasach kiedy Wiedeń uzyskiwał status miasta cesarskiego, arystokracja austriacka (w języku niemieckim określana mianem Herren) przenosiła się do miasta, aby być bliżej cesarskiego pałacu w Hofburgu, który był rezydencją władców dynastii Habsburgów.
Kiedy w roku 1513 przedstawiciele warstwy rządzącej Dolnej Austrii ustanowili siedzibę swego rządu w Palais Niederösterreich, ulica została przemianowana na Herrengasse. 
W pewnym czasie historii, na Herrengasse znajdowały się wyłącznie pałace tzw. palais arystokracji austriackiej. W jednym z nich, Palais Liechtenstein, znajdującym się przy Herrengasse 8 znajdowała się słynna sala koncertowa zwana Bösendorfer-Konzertsaal, z roku 1872. Z koncertami występowali tam Franz Liszt, Anton Rubinstein, Josef Hellmesberger Jr. oraz Hans von Bülow. W roku 1913 na miejscu pałacu Liechtenstein postawiono nowoczesny budynek. 
Po upadku Cesarstwa Austro-Węgierskiego w 1918 roku oraz po zakończeniu Drugiej Wojny Światowej w 1945 roku, wiele rodów arystokratycznych musiało pozbyć się swoich rezydencji ze względu na wysokie koszty ich utrzymania. Wiele pałaców zostało wtedy wynajętych lub wyprzedanych na cele komercyjne jako biura i muzea, lub wykupionych przez rząd austriacki na siedziby ministerstw. Ulica Herrengasse zachowała jednak swój dawny wygląd. 
Do dzisiaj przy ulicy Herrengasse istnieją:

</doc>
<doc id="2554689" url="https://pl.wikipedia.org/wiki?curid=2554689" title="Visu Latvijai!">
Visu Latvijai!



</doc>
<doc id="2554690" url="https://pl.wikipedia.org/wiki?curid=2554690" title="Ojczyźnie i Wolności">
Ojczyźnie i Wolności



</doc>
<doc id="2554691" url="https://pl.wikipedia.org/wiki?curid=2554691" title="The Hunger March">
The Hunger March

The Hunger March (Marsz Głodu) - zbiorcza nazwa wydarzenia i serii rzeźb stworzonych przez Jensa Galschiøta w 2001 roku. 
Idea.
Marsz Głodu miał przypomnieć ludziom, że jeśli światowe potrzeby nie zostaną uregulowane, wkrótce zdesperowane ofiary zapukają do naszych drzwi. 
By przypomnieć o sprawach, z którymi walczy świat, Jens Galschiøt wyrzeźbił z brązu 27 statui głodujących afrykańskich dzieci. Dzieci mają smutne twarze, zaś brąz jest przyciemniony, by nadać dramatyzmu, ale u stóp każdej z rzeźb znajduje się nowy, błyszczący but jednej ze znanych firm obuwniczych, odpowiedzialnych za wyzysk biednych dzieci w Trzecim Świecie. 
Inspiracją Marszu był film "The March" z lat osiemdziesiątych, w którym horda głodujących ludzi naciera na Europę. 
Pierwsze wydarzenie w 2001 roku.
W maju 2001 roku, w centrum Odense ustawiono jedną z rzeźb przedstawiającą dwunastoletniego wygłodzonego czarnoskórego chłopca z nową parą butów firmy Nike u stóp. Posąg miał wyglądać, jakby obserwował dobrze odżywionych, bogatych ludzi, którzy go mijali. 
Rzeźba ustawiona została na wypolerowanym piedestale z czarnego granitu z napisem "Just do it". Ów napis to slogan firmy Nike. 
Jens Galschiøt wypowiedział się na temat posągu: ""Za pomocą tej rzeźby wytknę firmom ich hipokryzję polegającą na ukazywaniu w ich reklamach wolności i równości oraz ukrywania opresji kierowanych ku pracownikom tworzących ich produkty"."
Marsz Głodu na ASEM 4 (The fourth Asia-Europe Meeting).
Podczas Szczytu ASEM 4 (Czwarte Spotkanie Azjatycko-Europejskie) w Kopenhadze we wrześniu 2002 roku, 27 rzeźb głodujących chłopców zostało umiejscowionych w mieście by zademonstrować społeczną sprawiedliwość. Posągi miały reprezentować ludzi głodujących w krajach Trzeciego Świata, które to kraje wyzyskiwane są przez wielkie korporacje. Wydarzenie zostało zorganizowane we współpracy z Care-Denmark i Armią Zbawienia. W późniejszym czasie organizacja dostarczyła rzeźby chłopców z butami Adidasa i Reeboka. 
Inne wydarzenia związane z Marszem Głodu.
Latem 2002 roku "tłum" dwudziestu siedmiu głodujących chłopców odlanych z miedzi rozpoczął wyścig przez Danię, by oprotestować rządowe cięcia dotyczące pomocy biednym krajom. 
Jens Galschiøt zapoczątkował inicjatywę we współpracy z pozarządowym Forum z Aarhus. Setki ochotników uczestniczyło w tworzeniu rzeźb w pracowni artysty. 
W marcu 2003 roku DanChurchAid (dk: "Folkekirkens Nødhjælp") - pozarządowa organizacja humanitarna - wykorzystuje rzeźby w celu wspomagania dzieci, które zostały opuszczone z powodu AIDS.
Marsz Głodu dzisiaj.
Marsz Głodu często pojawiał się jako uczestnik różnych demonstracji w Danii, na przykład podczas tych dotyczących klimatu. Zwykle rzeźby umiejscawiane są w małych pojazdach jako integralna część tłumu.

</doc>
<doc id="2554692" url="https://pl.wikipedia.org/wiki?curid=2554692" title="Tiago Violas">
Tiago Violas

Tiago Jorge da Silva Violas (ur. 27 marca 1989) – portugalski siatkarz, grający na pozycji rozgrywającego, reprezentant Portugalii. W reprezentacji Portugalii wystąpił 136 razy.
Sukcesy klubowe.
Superpuchar Portugalii:
Liga polska:
Liga portugalska:
Puchar Portugalii:

</doc>
<doc id="2554693" url="https://pl.wikipedia.org/wiki?curid=2554693" title="Szwedzki lapphund">
Szwedzki lapphund

Szwedzki lapphund – rasa północnych psów pasterskich, zaliczana do V grupy FCI. Nie podlega próbom pracy.
Rys historyczny.
Przodkowie lapphunda byli używani przez Lapończyków do zaganiania reniferów, później pies ten zaganiał także owce. Rasa oficjalnie uznana w Szwecji w 1944 roku. Pies ten, jako nielicza z ras, posiada gen d1, który występuje jedynie w Skandynawii.
Wygląd.
Ten średniej wielkości pies jest typowym szpicem, z charakterystyczną lisią mordką i silnie zakręconym ogonem. Przed zimnem chroni go gęsta, wełnista sierść. Umaszczenie lapphunda jest zwykle jednolicie czarne, choć czasami występują także białe znaczenia i brązowe refleksy.
Zachowanie i charakter.
Jest to rasa życzliwa i czujna.

</doc>
<doc id="2554696" url="https://pl.wikipedia.org/wiki?curid=2554696" title="Szpic nordycki">
Szpic nordycki

Szpic nordycki − jedna z ras północnych psów myśliwskich, zaliczająca się do V Grupy FCI. Podlega próbom pracy.
Rys historyczny.
Rasa była bliska wymarcia, ale w 1948 roku grupa miłośników norrbottenspetsa wyszukała kilka ostatnich psów i suk i rozpoczęła szybko rozwijającą się hodowlę. Niegdyś ten szpic był w Szwecji popularnym psem myśliwskim, polował na ptactwo.
Charakter i usposobienie.
Jest to rasa cicha i serdeczna.
Wygląd.
To jeden z mniejszych szpiców, mający charakterystyczną, stosunkowo krótką, gęstą szatę. Uszy tego psa są stojące i spiczaste, kufa zaostrzona, a oczy mają żywy i czujny wyraz.

</doc>
<doc id="2554697" url="https://pl.wikipedia.org/wiki?curid=2554697" title="Geir Atle Wöien">
Geir Atle Wöien



</doc>
<doc id="2554699" url="https://pl.wikipedia.org/wiki?curid=2554699" title="Cerkiew św. św. Konstantyna i Heleny w Zgorzelcu">
Cerkiew św. św. Konstantyna i Heleny w Zgorzelcu



</doc>
<doc id="2554702" url="https://pl.wikipedia.org/wiki?curid=2554702" title="Vienotība">
Vienotība



</doc>
<doc id="2554703" url="https://pl.wikipedia.org/wiki?curid=2554703" title="Poręba Wysoka">
Poręba Wysoka

Poręba Wysoka – szczyt w Górach Sanocko-Turczańskich, położony w północnej części pasma Chwaniowa o wysokości 618 m n.p.m. Jego stoki opadają: na północ - ku Przełęczy Roztoka i wsiom: Roztoka i Kuźmina, zaś na południe - ku dolinie Tyrawki. Wierzchołek góry jest zalesiony, przez co nie przedstawia walorów widokowych.
Szlaki turystyczne.
Wschodnim zboczem Poręby Wysokiej przebiegają: Czerwony Szlak Przemysko-Sanocki na odcinku: Przełęcz Roztoka – Poręba Wysoka – Zawadka – Rakowa – Słonny – Przełęcz Przysłup oraz Szlak śladami dobrego wojaka Szwejka na odcinku: Przełęcz Przysłup – Tyrawa Wołoska – Rakowa – Zawadka – Poręba Wysoka – Truszowskie – Brańcowa – Przełęcz pod Brańcową

</doc>
<doc id="2554708" url="https://pl.wikipedia.org/wiki?curid=2554708" title="José Sequeira e Serpa">
José Sequeira e Serpa



</doc>
<doc id="2554710" url="https://pl.wikipedia.org/wiki?curid=2554710" title="Rietheim">
Rietheim

Niemcy:
Szwajcaria:
Zobacz też:

</doc>
<doc id="2554711" url="https://pl.wikipedia.org/wiki?curid=2554711" title="Famaillá (departament)">
Famaillá (departament)



</doc>
<doc id="2554712" url="https://pl.wikipedia.org/wiki?curid=2554712" title="Rafał Leliwita">
Rafał Leliwita



</doc>
<doc id="2554714" url="https://pl.wikipedia.org/wiki?curid=2554714" title="Shaftesbury Avenue">
Shaftesbury Avenue

Shaftesbury Avenue – jedna z głównych ulic w centralnym Londynie (Wielka Brytania). Łączy Piccadilly Circus z New Oxford Street przecinając Charing Cross Road i ma swój początek w Chinatown. Shaftesbury Avenue została zbudowana pod koniec XIX wieku przez architekta George'a Vulliamy'ego i inżyniera Josepha Bazalgette, celem usprawnienia komunikacji w zatłoczonych dzielnicach St. Giles i Soho. Na skrzyżowaniu Shaftesbury Avenue i Charing Cross Road znajduje się Palace Theatre. Na północno-wschodnim końcu ulicy znajduje się kolejny duży teatr – Shaftesbury Theatre.
Ulica została nazwana na cześć Anthony'ego Ashleya-Coopera, 7. Hrabiego Shaftesbury i postrzegana jest jako serce West Endu, londyńskiej dzielnicy teatrów.
Wieczorami uliczni artyści gromadzą się przed bankiem NatWest, gdzie tworzą portrety turystów.

</doc>
<doc id="2554721" url="https://pl.wikipedia.org/wiki?curid=2554721" title="Haiti na Mistrzostwach Świata w Lekkoatletyce 2011">
Haiti na Mistrzostwach Świata w Lekkoatletyce 2011

Haiti na Mistrzostwach Świata w Lekkoatletyce 2011 było reprezentowane przez 3 zawodników.

</doc>
<doc id="2554725" url="https://pl.wikipedia.org/wiki?curid=2554725" title="Ośli Wierch (Skoruszyńskie Wierchy)">
Ośli Wierch (Skoruszyńskie Wierchy)

Ośli Wierch ("Oslí vrch", 1039 m) – szczyt Skoruszyńskich Wierchów na Słowacji. Wznosi się nad miejscowością Habówka, pomiędzy szczytem Javorková (1140 m) i przełęczą Biedna. W kierunku tej miejscowości odchodzi od szczytu krótki grzbiet opadający do doliny Błotnego Potoku płynącego Rowem Podtatrzańskim (Dolina Błotna).
Pomiędzy szczytami Ośli Wierch i Javorková w ich stokach jest głęboko wcięta dolina, którą do Błotnego Potoku spływa potok bez nazwy. Południowe i południowo-zachodnie stoki Oślego Wierchu są jeszcze w dużym stopniu bezleśne. Dawniej były znacznie bardziej bezleśne, pokryte niemal w całości polami i łąkami, które zaznaczone są na starych mapach. Obecnie część pól zarosła lub zarasta lasem, ale na mapie satelitarnej można jeszcze odróżnić je od lasu. Przeciwległe, północne stoki opadają do doliny potoku Zabiedovčik i obecnie są całkowicie zalesione. Grzbiet opadający do przełęczy Biedna jest od południowej strony bezleśny, dzięki czemu rozciągają się stąd widoki na Tatry, Góry Choczańskie, Kotlinę Zuberską i Pogórze Skoruszyńskie. Grzbietem biegnie szlak turystyczny.

</doc>
<doc id="2554729" url="https://pl.wikipedia.org/wiki?curid=2554729" title="Sławomir Koszuta">
Sławomir Koszuta

Sławomir Koszuta (ur. 15 października 1984 r. w Gryfinie) - pilot rajdowy, trzykrotny zdobywca Pucharu Polski Automobilklubów i Klubów w klasyfikacji generalnej oraz klasach K3 i 4 (w latach 2007-2011), trzykrotny zwycięzca Rajdu Magnolii (w latach 2007-2011).
__SPIS__
Kariera.
2002.
Debiutuje w roli pilota rajdowego z Dawidem Kuśmidrem (VW Golf) na Torze Kartingowym w Szczecinie podczas PZ (Próba Zręcznościowa).
2004-2005.
Serwisant załogi Andrzej Czekan / Błażej Czekan podczas PPAiK (Puchar Polski Automobilklubów i Klubów).
2006.
Startuje z Tomaszem Głodowskim (Honda Civic) na Rajdzie Barbórka Szczecińska oraz z Błażejem Czekanem (Ford Eskort RS 2000) na Rajdzie Yeti w Lesznie podczas PPAiK. W międzyczasie poznaje Adriana Grodzkiego, z którym tworzy załogę do dziś. 3 czerwca załoga Grodzki / Koszuta rozpoczyna starty w PPAiK. Jadąc Hondą CRX kończą sezon na 3 miejscu w klasyfikacji generalnej i 2 miejscu w klasie 4. Do końca 2006 roku startują także w KJS (Konkursowa Jazda Samochodowa) organizowanych w Szczecinie.
2007 - pierwszy zdobyty Puchar Polski.
W 2007 roku po raz pierwszy bierze udział w pełnym sezonie PPAiK razem z Adrianem Grodzkim (Honda CRX) i zdobywa swój pierwszy Puchar Polski Automobilklubów i Klubów w klasyfikacji generalnej i w klasie 4. Jedną z rund PPAiK jest 28. Rajd Magnolii w którym zwycięża w klasyfikacji generalnej oraz klasie 4.
2008.
Kolejny sezon mistrzowskiej załogi. Po wygranej pierwszej rundzie w Lesznie, awaria auta w Toruniu eliminuje załogę Grodzki / Koszuta z walki w pucharze. Startuje także w Rajdzie Tomaszowskim (PPAiK) ze Sławomirem Nowakowskim (Fiat SC Sporting). Załoga jednak nie kończy rajdu z powodu awarii hamulców.
2009 - drugi zdobyty Puchar Polski.
 Załoga zmienia auto z Hondy CRX na Hondę Civic, którą startują kolejny pełny sezon. Po raz drugi zdobywa Puchar Polski w klasyfikacji generalnej i w klasie K3. W bardzo dużym stopniu przyczynia się także do zdobycia Klubowego Pucharu Polski Automobilklubów i Klubów dla Auto Klubu Szczecin. W nagrodę za zdobycie pucharu PPAiK 2009, występuje w Rajdzie Barbórka Warszawska zwane Kryterium Asów, które jest zakończeniem sezonu wszelkich rajdów w Polsce, a na którym pojawiają się sami mistrzowie. Jedną z rund PPAiK jest 30. Rajd Magnolii w którym zdobywa 2 miejsce w klasyfikacji generalnej oraz klasie K3.
2010.
Po raz kolejny zwycięża Rajd Magnolii w klasyfikacji generalnej oraz klasie K3. Po dwóch rundach załoga Grodzki / Koszuta (razem z załogą Tomalak / Marciniak) prowadzi w klasyfikacji generalnej i klasie K3 - niestety awaria auta eliminuje załogę z walki w sezonie 2010.
2011 - trzeci zdobyty Puchar Polski.
 Długie przygotowania auta do kolejnego sezonu pozwalają na ukończenie go w znakomitym stylu. Po raz trzeci zdobywa Puchar Polski w klasyfikacji generalnej i w klasie K3 z Adrianem Grodzkim. W bardzo dużym stopniu przyczynia się do zdobycia Klubowego Pucharu Polski Automobilklubów i Klubów dla Auto Klubu Szczecin. Tradycyjnie jedną z rund PPAiK jest 32. Rajd Magnolii, w którym zwycięża w klasyfikacji generalnej oraz klasie K3.

</doc>
<doc id="2554736" url="https://pl.wikipedia.org/wiki?curid=2554736" title="Powojowce">
Powojowce



</doc>
<doc id="2554737" url="https://pl.wikipedia.org/wiki?curid=2554737" title="Rzęślowce">
Rzęślowce



</doc>
<doc id="2554738" url="https://pl.wikipedia.org/wiki?curid=2554738" title="Rzęślowate">
Rzęślowate



</doc>
<doc id="2554739" url="https://pl.wikipedia.org/wiki?curid=2554739" title="Ciężkie czasy">
Ciężkie czasy



</doc>
<doc id="2554740" url="https://pl.wikipedia.org/wiki?curid=2554740" title="Ogórecznikowce">
Ogórecznikowce

Ogórecznikowce ("Boraginales") – rząd roślin okrytonasiennych z kladu astrowych (ang. "asterids") czy też szeroko ujmowanego nadrzędu astropodobnych "Asteranae". Obejmuje ponad 3 tysiące gatunków grupowanych w 150 rodzajów. Tradycyjnie dzielone były one na ogół na dwie rodziny – faceliowatych "Hydrophyllaceae" i ogórecznikowatych "Boraginaceae". Po odkryciu wzajemnego zagnieżdżenia zaliczanych do tych rodzin roślin traktowane były jako szeroko ujmowana rodzina ogórecznikowatych, której pozycja systematyczna pozostawała niejasna jeszcze w systemie APG III z 2009. Po ustaleniu jej siostrzanej pozycji w stosunku do jasnotowców "Lamiales" klasyfikacja roślin wewnątrz tego rzędu stała się przedmiotem sporu na etapie ustalania systemu APG IV. Część ekspertów uznaje za celowe wyróżnienie tu co najmniej 8 różnych rodzin, a część łączy je wszystkie w jedną rodzinę nadając poszczególnym grupom rangę plemion.
Morfologia.
Większość ogórecznikowców to rośliny zielne. Liście mają najczęściej skrętoległe, przynajmniej w górnej części pędu. Pędy okryte są sztywnymi, szorstkimi włoskami, u nasady często wzmocnione cystolitami. Kwiaty zebrane są w kwiatostany typu skrętek. Zalążnia powstaje na ogół tylko z dwóch owocolistków. Zalążki zwrócone są ku górze.
Systematyka.
Jeden z rzędów z grupy astrowych roślin okrytonasiennych. Grupa siostrzana dla jasnotowców "Lamiales".
Jedna rodzina – ogórecznikowate "Boraginaceae".
W obrębie rzędu wyróżnianych jest 9 rodzin. Podział rzędu na rodziny zaproponowany został przez ekspertów zebranych w "The Boraginales Working Group" w 2015. Przyjęty został i opublikowany na Angiosperm Phylogeny Website, ale też przez Global Genome Initiative (GGI), w "Genera of Flowering Plants" (Klaus Kubitzki i in.). Odrzucony jednak został w systemie APG IV w ramach szerokich konsultacji, co spowodowało konflikt w środowisku.
+ "incertae sedis": "Lennoaceae"

</doc>
<doc id="2554741" url="https://pl.wikipedia.org/wiki?curid=2554741" title="Blue Bird">
Blue Bird

BLUE BIRD – czterdziesty singel japońskiej piosenkarki Ayumi Hamasaki, wydany 21 czerwca 2006. Piosenka "BLUE BIRD" została wykorzystana w reklamie Zespri Gold Kiwifruit, a utwór "Beautiful Fighters" w reklamie Panasonic D-snap i D-dock. Singel zawiera również ponowną aranżację utworu "Ladies Night", zawartego w jej poprzednim albumie "(miss)understood" zatytułowaną "Ladies Night 〜another night〜" (która została wykorzystana w reklamie Panasonic Lumix FX01). "BLUE BIRD" był pierwszym (od 2005 roku) i ostatnim singlem Hamasaki, który zdobył platynową płytę, aż do wydania "Mirrorcle World" w 2008 roku. W pierwszym tygodniu sprzedano kopii, natomiast kopii całościowo w Japonii, a kopii przez wytwórnię Avex.

</doc>
<doc id="2554744" url="https://pl.wikipedia.org/wiki?curid=2554744" title="Master of Ceremony „Dub”">
Master of Ceremony „Dub”

Master of Ceremony „Dub” – pierwszy album studyjny jamajskiej sekcji rytmicznej Sly &amp; Robbie.
Płyta została wydana w roku 1978 przez kanadyjską wytwórnię Imperial Records. Nagrania zarejestrował w różnych studiach w Kingston Bunny "Striker" Lee. On też zajął się ich produkcją, we współpracy z H. Elliottem. Oprócz Dunbara i Shakespeara na krążku usłyszeć można instrumentalistów z założonego przez Lee zespołu The Aggrovators. W roku 2006 nakładem brytyjskiego labelu Attack Records ukazała się reedycja albumu na płycie CD.

</doc>
<doc id="2554745" url="https://pl.wikipedia.org/wiki?curid=2554745" title="Ćma pawica">
Ćma pawica

Ćma pawica (hol. "Grote Nachtpauwoog", ang. "Great Peacock Moth") – obraz olejny (nr kat.: F 610, JH 1702) namalowany przez Vincenta van Gogha w maju 1889 podczas jego pobytu w miejscowości Saint-Rémy.
Historia.
Vincent van Gogh w liście do brata Theo wspomniał o namalowaniu obrazu ćmy, która napotkał w ogrodzie szpitala w Saint-Rémy i o której sądził, iż była to trupia główka
Van Gogh wykonał szczegółowy rysunek ćmy, na podstawie którego w pracowni namalował obraz, umieszczając ćmę na tle obrazków plamistych. Ćma ta symbolizowała śmierć. Żeby ją dokładnie namalować, artysta musiałby ją zabić. Zamiast tego wykonał szkic przyszłego obrazu, a uniknąwszy zabicia owada (symbolizującego śmierć) stworzył hymn o witalności Stworzenia.

</doc>
<doc id="2554746" url="https://pl.wikipedia.org/wiki?curid=2554746" title="Mike McFarlane">
Mike McFarlane

Michael Anthony „Mike” McFarlane (ur. 2 maja 1960 w Hackney w regionie Wielki Londyn) – brytyjski lekkoatleta specjalizujący się w biegach sprinterskich, trzykrotny uczestnik letnich igrzysk olimpijskich (Moskwa (1980), Los Angeles (1984), Seul (1988)), wicemistrz olimpijski z Seulu w biegu sztafetowym 4 × 100 metrów.

</doc>
<doc id="2554748" url="https://pl.wikipedia.org/wiki?curid=2554748" title="Michael McFarlane">
Michael McFarlane



</doc>
<doc id="2554750" url="https://pl.wikipedia.org/wiki?curid=2554750" title="Wielopole (Tarnobrzeg)">
Wielopole (Tarnobrzeg)

Wielopole – administracyjne osiedle Tarnobrzega położone w centralnej części miasta. Granice osiedla wyznaczają ulice: Wisłostrada, Mickiewicza, Piłsudskiego, Sikorskiego.
Osiedle graniczy z Przywiślem, Siarkowcem, Starym Miastem, Miechocinem.
Na terenie Wielopola znajduje się cmentarz wojskowy z 1915 r.

</doc>
<doc id="2554753" url="https://pl.wikipedia.org/wiki?curid=2554753" title="Hélio Gracie">
Hélio Gracie

Hélio Gracie (ur. 1 października 1913, zm. 29 stycznia 2009) – brazylijski mistrz sztuk walki, który razem z bratem Carlosem Gracie współtworzył Gracie Jiu-Jitsu, sztukę walki znaną na świecie jako brazylijskie jiu-jitsu (BJJ). 
Życiorys.
Jako 16 latek zaczął trenować judo Kodokan. Uczył w Akademii Gracie w Rio de Janeiro. Na swoim koncie miał 10 zwycięstw, 8 remisów i 2 przegrane. Karierę rozpoczął w 1932 roku, gdy w ciągu 30 sekund pokonał boksera Antonia Portugal. W 1934 roku Helio Gracie walczył z polskim mistrzem zapasów Wladkiem Zbyszko w pojedynku składającym się z trzech 10-minutowych rund. Starcie zakończyło się remisem. Jego przeciwnikami byli również Fred Ebert i Taro Miyake, judoką Namiki, Yukio Kato, Yasuichi Ono i Massagoishi oraz z byłym uczniem Waldemarem Santana. W 1951 roku walczył i przegrał ze słynnym judoką Masahiko Kimurą. 
Do swojej śmierci w 2009 roku był jedynym żyjącym mistrzem 10 stopnia tej dyscypliny. Posiadał szósty dan w judo. Był ojcem zawodników BJJ oraz MMA: Ricksona Gracie, Roylera Gracie, Royce'a Gracie, Relsona Gracie oraz współzałożyciela Ultimate Fighting Championship – Roriona Gracie. 
Upamiętnienie.
Stowarzyszenie Kultury Fizycznej Selekcja, które prowadzi klub BJJ „Frącek Gold Team" organizuje w Opalenicy "Memorial Helio Gracie""." 

</doc>
<doc id="2554756" url="https://pl.wikipedia.org/wiki?curid=2554756" title="Leon Fiałkowski">
Leon Fiałkowski

Leon Fiałkowski (ur. 8 października 1918 w Buczaczu, zm. 7 marca 1976) – major, uczestnik II wojny światowej, funkcjonariusz aparatu bezpieczeństwa PRL.
Życiorys.
W 1935 ukończył 6 klas gimnazjum klasycznego w Buczaczu. W czasie II wojny światowej służył najpierw w Armii Czerwonej (1940–1941), następnie (od maja 1943) w batalionach robotniczych i w armii Berlinga; był żołnierzem plutonu konnego samodzielnej kompanii zwiadowczej 1 Dywizji Piechoty im. Tadeusza Kościuszki. W 1944 skończył kurs NKWD w Kujbyszewie. 6 czerwca 1945 został szefem PUBP w Krośnie. Od 1 września 1946 zastępca szefa PUBP w Wejherowie, od 1 stycznia 1947 szef PUBP w Kościerzynie, od 1 lutego 1948 szef PUBP w Gdańsku, od 1 maja 1949 szef Miejskiego Urzędu Bezpieczeństwa Publicznego (MUBP) w Gdyni, od 1 grudnia 1950 naczelnik Wydziału Żeglugi WUBP w Gdańsku. Od 10 stycznia 1953 kierownik ośrodków wczasowych bezpieki.
Był odznaczony Srebrnym Medalem „Zasłużonym na Polu Chwały”, Medalem Zwycięstwa i Wolności 1945, Srebrnym i Złotym Krzyżem Zasługi, Krzyżem Kawalerskim Orderu Odrodzenia Polski (1963) i Odznaką „20 Lat w Służbie Narodu”.
Pochowany na cmentarzu komunalnym w Sopocie (kwatera G2-1-7).

</doc>
<doc id="2554764" url="https://pl.wikipedia.org/wiki?curid=2554764" title="Siemiany (film)">
Siemiany (film)

Siemiany – polsko-belgijski film krótkometrażowy z 2009 roku w reżyserii Philipa Jamesa McGoldricka.
Opis fabuły.
Michał i Andrzej to dwaj nastolatkowie, którzy każde wakacje spędzają razem w miejscowości Siemiany na Mazurach. Lata wspólnych wspomnień scalają ich przyjaźń. Wakacyjna nuda i poczucie wielkiej jedności przeistacza ich przyjaźń w coś więcej.

</doc>
<doc id="2554765" url="https://pl.wikipedia.org/wiki?curid=2554765" title="Disco Dub">
Disco Dub

Disco Dub – drugi album studyjny jamajskiej sekcji rytmicznej Sly &amp; Robbie.
Płyta została wydana w roku 1978 przez niewielką jamajską wytwórnię Gorgon Records. Nagrania zostały zarejestrowane w studiu Channel One w Kingston. Ich produkcją zajęli się Dunbar i Shakespeare. W roku 1979 nakładem własnego labelu Taxi Records wydali oni reedycję albumu.

</doc>
<doc id="2554766" url="https://pl.wikipedia.org/wiki?curid=2554766" title="Frank Rossland">
Frank Rossland

Frank Rossland (ur. 17 lipca 1960 w Groß Lindow) – niemiecki lekkoatleta specjalizujący się w krótkich biegach płotkarskich, reprezentujący w czasie swojej kariery Niemiecką Republikę Demokratyczną.

</doc>
<doc id="2554769" url="https://pl.wikipedia.org/wiki?curid=2554769" title="Teofan (Gawriłow)">
Teofan (Gawriłow)

Teofan, imię świeckie Fiodor Gieorgijewicz Gawriłow (ur. 26 grudnia 1872, zm. 1943 w Belgradzie) – rosyjski biskup prawosławny.
W 1893 ukończył seminarium duchowne w Orle. Pracował jako nauczyciel w szkołach ludowych, zaś w 1897, jako mężczyzna żonaty, został wyświęcony na kapłana. W 1902, będąc już wdowcem, podjął studia w Kijowskiej Akademii Duchownej. W czasie studiów złożył wieczyste śluby mnisze. W 1906 ukończył Akademię z tytułem kandydata nauk teologicznych i został zatrudniony w szkole duchownej w Bieżecku jako pomocnik nadzorcy. W 1908 został inspektorem Wołyńskiego Seminarium Duchownego w Żytomierzu, zaś od 1910 do 1913 był rektorem seminarium duchownego w Witebsku.
15 grudnia 1913 w Kursku odbyła się jego chirotonia na biskupa rylskiego, wikariusza eparchii kurskiej. W 1917 został biskupem kurskim i obojańskim. Po rewolucji październikowej zbiegł za granicę, wywożąc z Pustelni Korzennej w swojej eparchii Kursko-Korzenną Ikonę Matki Bożej „Znak”. Następnie objeżdżał razem z nią parafie rosyjskie w Europie Zachodniej. Wszedł w skład Synodu Rosyjskiego Kościoła Prawosławnego poza granicami Rosji. Zmarł w 1943 w Belgradzie.

</doc>
<doc id="2554770" url="https://pl.wikipedia.org/wiki?curid=2554770" title="Norrbottenspets">
Norrbottenspets



</doc>
<doc id="2554771" url="https://pl.wikipedia.org/wiki?curid=2554771" title="Rodzina Gracie">
Rodzina Gracie

Rodzina Gracie (port. família Gracie) − brazylijska rodzina, z której wywodzą się utytułowani zawodnicy sportów walki. Jej członkowie są twórcami brazylijskiego jiu-jitsu.
Historia.
Przodkowie Graciech pochodzą ze Szkocji. Uznawany za protoplastę rodu, George Gracie w 1826 roku opuścił rodzinną wieś Low Carronhill koło Dumfries i wyemigrował do Brazylii. W 1917 roku jego wnuk, biznesmen Gastão Gracie, poznał przebywającego w Brazylii japońskiego mistrza judo, wychowanka Kōdōkanu, Mitsuyo Maedę. Będąc pod wrażeniem umiejętności Maedy, Gastão zaproponował, aby Japończyk został nauczycielem jego najstarszego syna, Carlosa (1902-1994). Maeda przystał na to i osobiście szkolił Carlosa w rozwijanych przez siebie technikach judo (znanego ówcześnie w Brazylii również jako Kano jiu-jitsu lub po prostu jiu-jitsu).
W 1925 roku Carlos założył w Rio de Janeiro swoją własną szkołę jiu-jitsu (Academia Gracie de Jiu-Jitsu), a następnie przekazał tajniki tej sztuki swoim czterem młodszym braciom, w tym − Hélio (1913-2009). Z biegiem lat bracia i ich potomkowie zaczęli modyfikować jiu-jitsu Maedy, zmieniając jego niektóre elementy lub dodając nowe − w szczególności odznaczył się na tym polu Rolls (1951-1983), syn Carlosa, który jako pierwszy z Graciech położył nacisk na trening przekrojowy, włączając w swój reżim treningowy m.in. zapasy, sambo i gimnastykę sportową. W rezultacie powstało tzw. Gracie jiu-jitsu, znane powszechnie jako brazylijskie jiu-jitsu.
Kultura masowa.
Członkowie rodziny Gracie wystąpili w teledysku do utworu „Attitude” z albumu "Roots" brazylijskiej grupy metalowej Sepultura.

</doc>
<doc id="2554773" url="https://pl.wikipedia.org/wiki?curid=2554773" title="Schronisko w Łupkowie">
Schronisko w Łupkowie

„Chata na Końcu Świata” – prywatny obiekt noclegowy (chatka studencka) nieposiadający aktualnie (2021) statusu schroniska, położony na terenie osady Stary Łupków w dolinie potoku Roztoka, na wysokości ok. 580 m n.p.m. Obiekt prowadzony jest przez Stowarzyszenie Miłośników Schroniska w Łupkowie.&lt;br&gt;
Jego początki sięgają 1982 roku, kiedy to Almatur odkupił od Zakładu Karnego w Łupkowie niedokończoną chatę wraz z budynkiem gospodarczym (który spłonął w 1996 roku). Własnością Stowarzyszenia budynek stał się w 1996 roku. &lt;br&gt;
Obecnie budynek funkcjonuje cały rok. Posiada 20 miejsc noclegowych, a obok obiektu znajduje się pole namiotowe. Obiekt nie jest zelektryfikowany, a sanitariaty znajdują się na zewnątrz.

</doc>
<doc id="2554774" url="https://pl.wikipedia.org/wiki?curid=2554774" title="Helio Gracie">
Helio Gracie



</doc>
<doc id="2554776" url="https://pl.wikipedia.org/wiki?curid=2554776" title="Requiem for the Indifferent">
Requiem for the Indifferent

Requiem for the Indifferent – piąty album studyjny holenderskiej grupy muzycznej Epica. W Europie został wydany 9 marca 2012, a w USA 13 marca 2012. Nagrania poprzedził wydany 3 lutego 2012 roku singel pt. "Storm the Sorrow". Nagrania zadebiutowały na 104. miejscu listy Billboard 200 w Stanach Zjednoczonych sprzedając się w nakładzie 4800 egzemplarzy w przeciągu tygodnia od dnia premiery.
Lista utworów.
Opracowano na podstawie materiału źródłowego.

</doc>
<doc id="2554782" url="https://pl.wikipedia.org/wiki?curid=2554782" title="Międzynarodowy Festiwal Filmowy w Kerali">
Międzynarodowy Festiwal Filmowy w Kerali

Międzynarodowy Festiwal Filmowy w Kerali (ang. "International Film Festival of Kerala") – festiwal filmowy odbywający się w Thiruvananthapuram w Indiach od 1996 roku.

</doc>
<doc id="2554786" url="https://pl.wikipedia.org/wiki?curid=2554786" title="Zuberska Woda">
Zuberska Woda

Zuberska Woda (słow. "Zuberská voda") – potok na Słowacji płynący przez miejscowość Zuberzec. Powstaje na wysokości 776 m w górnym końcu tej miejscowości z połączenia Przybyskiego Potoku z Siwym Potokiem. Takie ujęcie prezentuje "Wielka encyklopedia tatrzańska". Na słowackiej mapie i w innych źródłach Zuberska Woda ma nazwę Stefkowski Potok i wypływa z Jaskini Brestowskiej.
Zuberska Woda łynie w zachodnim kierunku przez centrum Zuberca. Naprzeciwko kościoła uchodzi do niego z lewej strony Borowa Woda. Tu zmienia kierunek na północno-zachodni i na wysokości 730 m uchodzi do Zimnej Wody Orawskiej jako jej lewy dopływ. Po drodze zasilany jest jeszcze przez jeden potok. Jest to Milotínka spływająca z Pogórza Orawskiego. Cały bieg Zuberskiego Potoku znajduje się na Kotlinie Zuberskiej będącej częścią Rowu Podtatrzańskiego.

</doc>
<doc id="2554787" url="https://pl.wikipedia.org/wiki?curid=2554787" title="Ludowy Komisariat Handlu Zagranicznego">
Ludowy Komisariat Handlu Zagranicznego

Ludowy Komisariat Handlu Zagranicznego ("Народный комиссариат внешней торговли") – organ zarządzający państwowym monopolem handlu zagranicznego w RFSRR i ZSRR, odpowiednik ministerstwa.
Przez lata resort przechodził szereg reorganizacji, jak i zmieniał swoją nazwę:
Podział organizacyjny.
Monopol handlu zagranicznego był realizowany na terenie ZSRR przez centrale handlu zagranicznego, zagranicą przez przedstawicielstwa handlowe w poszczególnych krajach (stanowiące część przedstawicielstw dyplomatycznych) oraz radzieckie spółki handlowe zarejestrowane tamże, to jest według prawa miejscowego.
Centrale handlu zagranicznego.
W 1935 w ZSRR funkcjonowało 27 podmiotów handlu zagranicznego:
Siedziba.
W 1923 siedziba resortu mieściła się w budynku b. Moskiewskiego Banku Kupieckiego ("Московского купеческого банка") przy ul. Ilinka ("ул. Ильинка") 14, w 1929 przy ul. Warwarka ("ул. Варварка") 26-28, w 1935 w budynku b. Północnego Towarzystwa Ubezpieczeń ("Северного страхового общества") przy ul. Ilinka ("ул. Ильинка") 23, który później wszedł w kompleks obiektów KC KPZR.

</doc>
<doc id="2554788" url="https://pl.wikipedia.org/wiki?curid=2554788" title="The Wanted (album)">
The Wanted (album)

The Wanted – debiutancki album brytyjskiej grupy The Wanted, który został wydany w Wielkiej Brytanii przez wytwórnię Geffen 22 października 2010. Pierwszym singlem promującym album został utwór "All Time Low", który dotarł do 1 miejsca UK Singles Chart. Krążek rozszedł się w ponad 500 000 kopii na całym świecie.
Trasa koncertowa.
W marcu i kwietniu 2011 zespół odbył trasę koncertową po Wielkiej Brytanii. Jako support występowali Lawson, Twenty Twenty i Starboy Nathan.

</doc>
<doc id="2554790" url="https://pl.wikipedia.org/wiki?curid=2554790" title="European Border Breakers Award">
European Border Breakers Award

European Border Breakers Award (EBBA) – europejska nagroda muzyczna, przyznawana co roku dziesięciu artystom lub zespołom, których debiutanckie albumy wydane poza ich własnym krajem odniosły największy sukces. 
Laureatami tej nagrody byli m.in. Adele, Tokio Hotel, The Baseballs, Zaz, Lykke Li, Milow, Katie Melua, Damien Rice, Caro Emerald, Stromae i Mumford &amp; Sons oraz polski zespół Hemp Gru.
Organizacja.
Nagroda powstała w 2004 z inicjatywy Komisji Europejskiej, tym samym jest wyróżnieniem przyznawanym przez Unię Europejską. Za wyłanianie laureatów i organizację uroczystości wręczenia nagród odpowiada Noorderslag Foundation, której zadaniem jest międzynarodowe rozpowszechnianie europejskiej muzyki rozrywkowej i promowaniu różnorodności muzycznej sceny Europy. Nagrody współfinansowane są ze środków unijnego programu „Kultura”, którego zadaniem jest promowanie mobilności artystów i osób związanych z działalnością kulturalną na arenie międzynarodowej, ułatwianie obiegu twórczości artystycznej i współpracy w dziedziny kultury w Europie oraz wspieranie dialogu międzykulturowego.
Wyłanianie laureatów.
Artyści lub zespoły nominowani do European Border Breakers Award są wybierani na podstawie poniższych kryteriów:
Nagroda publiczności.
Od 2010 oprócz oficjalnych nagród EBBA przyznawana jest również nagroda publiczności, której laureaci wyłaniani są w internetowym głosowaniu. Pierwszym zwycięzcą głosowania publiczności był belgijski wokalista i autor piosenek Milow. W 2011 otrzymał ją niemiecki zespół rockandrollowy The Baseballs.
Uroczystość wręczenia nagród.
Od 2009 nagrody wręczane są co roku w styczniu, w ramach festiwalu Eurosonic Noorderslag w Groningen. Podczas transmitowanej na żywo uroczystości rolę konferansjera pełni muzyk i dziennikarz BBC Jools Holland. Widowisko uświetniają występy zwycięzców, a w charakterze gości specjalnych do udziału w uroczystości zapraszani są również laureaci z poprzednich lat. Uroczystość nagrywana jest przez holenderskiego nadawcę NOS/NTR i transmitowana przez NET3. Co roku można ją oglądać na wielu kanałach europejskich telewizji.
Laureaci nagrody EBBA w 2010.
Zdobywca nagrody publiczności: Milow
Laureaci nagrody EBBA w 2011.
Zdobywca nagrody publiczności: The Baseballs

</doc>
<doc id="2554792" url="https://pl.wikipedia.org/wiki?curid=2554792" title="Kolec (obwód Chaskowo)">
Kolec (obwód Chaskowo)

Kolec (bułg. "Колец") – wieś w południowej Bułgarii, w obwodzie Chaskowo, w gminie Minerałni bani.

</doc>
<doc id="2554793" url="https://pl.wikipedia.org/wiki?curid=2554793" title="Turak zielonoczuby">
Turak zielonoczuby

Turak zielonoczuby ("Tauraco persa") – gatunek średniej wielkości ptaka z rodziny turakowatych (Musophagidae). Występuje w Zachodniej i Środkowej Afryce, głównie wzdłuż wybrzeża Zatoki Gwinejskiej. Zamieszkuje lasy od Senegalu na zachodzie, poprzez m.in. Wybrzeże Kości Słoniowej, Nigerię i Kamerun po Gabon, Kongo, Demokratyczną Republikę Konga i północną Angolę na wschodzie i południu. Nie jest zagrożony wyginięciem. Charakterystyczne dla tego i kilku spokrewnionych z nim gatunków jest występowanie zielonego barwnika, turakowerdyny, niespotykanej u prawie żadnych innych zwierząt.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1758 roku Karol Linneusz w 10. edycji "Systema Naturae". Autor nadał gatunkowi nazwę "Cuculus Persa". Podał, że występuje on w Afryce; później uściślono, że miejsce typowe to Złote Wybrzeże. Obecnie gatunek ten zaliczany jest do rodzaju "Tauraco". Wyróżniono trzy podgatunki.
Podgatunki i zasięg występowania.
Wyróżnia się trzy podgatunki "Tauraco persa", które zamieszkują:
Opis gatunku.
Upierzenie kolorowe: zielona głowa wraz z czubem, grzbiet, szyja i pierś; pokrywy skrzydłowe i ogon ciemnofioletowe; środkowa część lotek jaskrawoczerwona (dobrze widoczna w locie), u podgatunku "T. persa buffoni" czerwone lotki mają dodatkową, białą pręgę. Dziób czerwony, częściowo zakryty piórami. Oko otoczone nagą, czerwoną obwódką, z białą plamą przed okiem i czarną kreską pod. U podgatunków "T. persa persa" i "T. persa zenkeri" pod czarną kreską jest dodatkowa biała. Skrzydła dość krótkie, zaokrąglone, ogon długi. Lata słabo, za to zręcznie skacze i wspina się wśród koron drzew. Charakterystyczny, donośny głos turaka przypomina ochrypłe szczekanie ("kour-kour").
Długość ciała: 43 cm (wraz z długim ogonem). Masa ciała: 225–295 g.
Gęste, nizinne lasy równikowe lub zadrzewienia na skraju sawann.
Owoce, pąki, liście i kwiaty drzew. W okresie lęgowym także owady.
Sezon lęgowy rozpoczyna się wraz z nadejściem pory deszczowej. Każda para ustala własne terytorium, gdzie w gęstej koronie drzew (na wysokości 2–5 m) buduje niedbale złożone gniazdo. Samica składa zwykle 2 biało-kremowe jaja. Wysiadują obydwoje rodzice przez 21–23 dni. Pisklęta wykluwają się niedołężne, pokryte czarnym puchem. Młode opuszczają gniazdo po 5–6 tygodniach, lecz pozostają pod opieką dorosłych do ukończenia 4 miesięcy życia.
Status.
Międzynarodowa Unia Ochrony Przyrody (IUCN) uznaje turaka zielonoczubego za gatunek najmniejszej troski (LC – "Least Concern"). Liczebność populacji nie została oszacowana, ale ptak ten opisywany jest jako dość pospolity w znacznej części swego zasięgu występowania. Ze względu na brak dowodów na spadki liczebności bądź istotne zagrożenia dla gatunku BirdLife International uznaje trend liczebności populacji za prawdopodobnie stabilny.

</doc>
<doc id="2554797" url="https://pl.wikipedia.org/wiki?curid=2554797" title="Justyn (Ochotin)">
Justyn (Ochotin)

Justyn, imię świeckie Ioann Jakowlewicz Ochotin (ur. 12 listopada 1823 w Arzamasie, zm. 25 maja 1907) – rosyjski biskup prawosławny.
Był synem kapłana prawosławnego. Ukończył seminarium duchowne w Niżnym Nowogrodzie. 20 maja 1853 złożył wieczyste śluby mnisze, zaś 13 września tego samego roku został wyświęcony na hieromnicha. W tym samym roku ukończył Petersburską Akademię Duchowną i został zatrudniony w seminarium duchownym w Kostromie w charakterze wykładowcy. W 1855 obronił pracę magisterską w dziedzinie teologii i został inspektorem seminarium duchownego w Jarosławiu. W 1857 podniesiony do godności archimandryty.
25 maja 1871 miała miejsce jego chirotonia biskupia, po której przyjął tytuł ostrogskiego, wikariusza eparchii wołyńskiej. W 1879 przeniesiony na katedrę charkowską, po trzech latach – na katedrę podolską i bracławską. W 1887 został biskupem kurskim i biełgorodzkim. W 1893 został podniesiony do godności arcybiskupiej i przeniesiony na katedrę chersońską i odeską. W 1905 na własną prośbę odszedł w stan spoczynku. Dwa lata później zmarł.

</doc>
<doc id="2554800" url="https://pl.wikipedia.org/wiki?curid=2554800" title="Festiwal Filmowy w Turynie">
Festiwal Filmowy w Turynie

Festiwal Filmowy w Turynie (wł.: "Torino Film Festival") – festiwal filmowy odbywający się w Turynie we Włoszech od 1982 roku.
Ostatnia edycja festiwalu odbyła się w dniach 5 maja-4 września 2020 roku.

</doc>
<doc id="2554801" url="https://pl.wikipedia.org/wiki?curid=2554801" title="Tauraco persa">
Tauraco persa



</doc>
<doc id="2554802" url="https://pl.wikipedia.org/wiki?curid=2554802" title="Opactwo Pontigny">
Opactwo Pontigny

Opactwo Pontigny – drugi, po La Ferté, z czterech klasztorów założonych przez cystersów jako tzw. wielkich filii (opactw siostrzanych) opactwa w Cîteaux. Klasztor ufundowano w 1114 r. z inicjatywy eremity o imieniu Ansius. Opatem-założycielem został Hugon z Mâcon.
Z opactwa w Pontigny wywodzi się linia szesnastu klasztorów filialnych (filii bezpośrednich): Bourras, Cadouin, Fontaiejean, Jouy, Saint-Sulpice, Quincy, Chaalis, Les Roches, Le Pin, Cercamp, L'Estrée, L'Étoile, Trizay, Notre Dame de l'Ile de Ré, Dalon we Francji i Igrisch (Igriş) ówcześnie na Węgrzech a współcześnie w Bułgarii. Opactwa te dały początek kolejnym 28 filiom pośrednim Pontigny.
W Pontigny przez dłuższy czas przebywali będący na wygnaniu arcybiskupi Canterbury Tomasz Becket, Stephen Langton i Edmund z Abingdon, który został pochowany w Pontigny. W opactwie pochowani są również królowa Francji Adela z Szampanii oraz Paul Desjardins, francuski filozof i pisarz.

</doc>
<doc id="2554804" url="https://pl.wikipedia.org/wiki?curid=2554804" title="EBBA Awards">
EBBA Awards



</doc>
<doc id="2554805" url="https://pl.wikipedia.org/wiki?curid=2554805" title="EBBA Award">
EBBA Award



</doc>
<doc id="2554807" url="https://pl.wikipedia.org/wiki?curid=2554807" title="Zdobycie Antwerpii">
Zdobycie Antwerpii

Oblężenie Antwerpii – oblężenie, które miało miejsce w latach 1584–1585 w trakcie wojny osiemdziesięcioletniej.
Rozpoczynając oblężenie, w roku 1584 Aleksander Farnese wybudował most na Skaldzie w rejonie miasteczka Kallo położonego 9 mil od Antwerpii. Most w środkowej części składał się z połączonych ze sobą i zakotwiczonych łodzi, wyposażonych w działa i wzmocnionych po obu stronach tratwami. Dzięki tej inwestycji zaopatrzenie Antwerpii przez flotyllę poruszającą się w górę rzeki stało się niemożliwe. Budowę ukończono w lutym 1585 r. Mieszkańcy obleganego miasta postanowili zniszczyć most za pomocą floty statków wyładowanych materiałem wybuchowym. Ostatecznie przygotowano do tego celu dwie jednostki o nazwach "Nadzieja" i "Fortuna", które nafaszerowano materiałem wybuchowym, kamieniami i tonami żelastwa zebranego w całym mieście. Całość przykryto drewnem, przez co oba statki sprawiały wrażenie zwykłych branderów. Różnica polegała na tym, że na "Fortunie" ładunek odpalić miał zwykły lont, zaś na "Nadziei" specjalny mechanizm zegarowy. 
Most hiszpański na Skaldzie.
Dnia 5 kwietnia 1585 dowodzący akcją Jacob Jacobzon wysłał 32 łodzie w dół Skaldy. Łodzie uderzyły w chroniące most tratwy, po czym spłonęły lub zatonęły. Następnie pojawiły się oba wielkie statki. "Fortuna" osiadła na mieliźnie, a eksplozja, która na niej nastąpiła, była niewielka. W chwilę później z nurtem rzeki nadpłynęła "Nadzieja", która uderzyła w most. Uważając, że to kolejny brander, Hiszpanie wkroczyli na statek, gasząc płomienie. W chwilę potem nastąpiła jedna z największych w tamtych czasach eksplozja, w wyniku której unicestwieniu uległ most, okoliczne forty, groble i część nadbrzeża. Na miejscu zginęło ponad 1000 hiszpańskich żołnierzy, ich ciał nie odnaleziono nigdy. Zapadły się pobliskie domy, a wielu ludzi obaliła potężna fala uderzeniowa. Z nieba spadały umieszczone na okręcie kule armatnie, kamienie i szczątki ofiar. Jeden z oficerów siłą podmuchu przeleciał pół mili przez rzekę, spadając bezpiecznie na drugim jej brzegu. 
Pomimo tego wielkiego sukcesu, Holendrzy nie ruszyli do szturmu i nie wykorzystali tym samym wielkiej szansy na zwycięstwo. Farnese po ochłonięciu z emocji nakazał odbudowę zniszczonego mostu. 
Hiszpanie wkraczają do Antwerpii.
Kolejnym celem obrońców stała się grobla Kowenstyn. Holendrzy starli się tutaj z Hiszpanami w walce na piki i pistolety a dzięki odsieczy ze strony morza ich 3-tysięczny oddział zajął groblę. Następne umocnili się, wykonując liczne okopy i przekopując kanał dla barek. W odpowiedzi, Hiszpanie przypuścili 5 ataków, z których ostatni okazał się udany. Ostateczna porażka załamała i zmusiła Holendrów do podjęcia negocjacji z Hiszpanami. Dnia 17 sierpnia 1585 r. Antwerpia podpisała honorową kapitulację. Miasto i mieszkańców oszczędzono, a Hiszpanie otrzymali zapłatę w twardej monecie. 

</doc>
<doc id="2554808" url="https://pl.wikipedia.org/wiki?curid=2554808" title="Międzynarodowy Festiwal Filmowy Cinema Jove">
Międzynarodowy Festiwal Filmowy Cinema Jove

Międzynarodowy Festiwal Filmowy Cinema Jove (hiszp.: "Festival Internacional de Cine Cinema Jove") – festiwal filmowy odbywający się w Walencji w Hiszpanii od 1986 roku.

</doc>
<doc id="2554809" url="https://pl.wikipedia.org/wiki?curid=2554809" title="Luksus (film)">
Luksus (film)

Luksus – polska etiuda filmowa z 2008 roku w reżyserii Jarosława Sztandera.
Opis fabuły.
Historia siedemnastoletniego Luksusa, który po latach prostytuowania się pod opieką alfonsa Popersa zostaje zostawiony sam sobie na dworcu centralnym z powodu swojego wieku. Tam poznaje żebrzącego młodego chłopca z psem, który może być jego "przepustką" do powrotu pod skrzydła alfonsa.

</doc>
<doc id="2554812" url="https://pl.wikipedia.org/wiki?curid=2554812" title="Pomnik Stanisława Staszica w Kielcach">
Pomnik Stanisława Staszica w Kielcach

Pomnik Stanisława Staszica w Kielcach – pomnik Stanisława Staszica znajdujący się w parku miejskim w Kielcach.
Pomnik powstał z inicjatywy prezydenta Kielc Władysława Garbińskiego oraz mieszkańców miasta. Zebrane pieniądze okazały się niewystarczające, dlatego też wykonawcy zrzekli się części, bądź całości wynagrodzenia, m.in. projekt bezpłatnie został wykonany przez inżyniera Stanisława Szpakowskiego.
Dzień odsłonięcia pomnika – 2 września 1906 roku – stał się demonstracją patriotyczną mieszkańców miasta znajdującego się w Imperium Rosyjskim. Najpierw w katedrze odprawiono mszę świętą, następnie zaś udano się do parku na odsłonięcie monumentu, którego dokonał prezydent Garbiński. Po uroczystości, w której brali udział przedstawiciele kieleckich szkół męskich i żeńskich, cechów rzemieślniczych, kupców, lekarzy, prawników oraz duchowieństwa, odbył się w hotelu Bristol obiad dla ok. 200 osób, który wydały kieleckie cechy. Po południu w parku urządzono zabawę ludową – dochód z niej przekazano na Polską Macierz Szkolną.
W 1916 roku obchody rocznicy Konstytucji 3 maja przekształciły się w wielką manifestację. W pochodzie pod pomnik Staszica udekorowanymi ulicami uczestniczyli m.in.: młodzież szkolna, cechy, robotnicy, chłopi i urzędnicy. Jan Pazdur określił uroczystości jako „zdecydowany sukces piłsudczyków w procesie integracji społeczeństwa kieleckiego”.
Pomnik tworzy półkolista ława grecka z ozdobnymi bokami. Stoi ona na fundamencie z dwoma schodkami od frontu. Pierwsze, żeliwne popiersie Staszica uznano za zbyt małe. Z tego powodu w 1908 roku na pomniku umieszczono większe, wykonane z białego marmuru przez kieleckiego rzeźbiarza Smyczyńskiego. Pierwotne znajduje się w zbiorach Muzeum Narodowego w Kielcach.
W Kielcach istnieją jeszcze dwa inne pomniki Staszica. Pierwszy z nich znajduje się w Białogonie, niedaleko Kieleckiej Fabryki Pomp, której protoplastę – Hutę Aleksandra – założył w 1817 roku Staszic. Drugi zlokalizowany jest w przed Zespołem Szkół Zawodowych nr 3 przy ul. Jagiellońskiej 28.

</doc>
<doc id="2554813" url="https://pl.wikipedia.org/wiki?curid=2554813" title="Szwecja na Zimowych Igrzyskach Olimpijskich 2006">
Szwecja na Zimowych Igrzyskach Olimpijskich 2006

Szwecję na Zimowych Igrzyskach Olimpijskich 2006 reprezentowało 106 zawodników. Był to dwudziesty start Szwecji na zimowych igrzyskach olimpijskich.
Wyniki reprezentantów Szwecji.
Biathlon.
Mężczyźni
Kobiety
Biegi narciarskie.
Mężczyźni
Kobiety
Curling.
Mężczyźni
Kobiety
Hokej na lodzie.
Mężczyźni
Kobiety
Łyżwiarstwo figurowe.
Mężczyźni
Łyżwiarstwo szybkie.
Mężczyźni
Narciarstwo alpejskie.
Mężczyźni
Kobiety
Narciarstwo dowolne.
Mężczyźni
Kobiety
Snowboard.
Mężczyźni
Kobiety

</doc>
<doc id="2554815" url="https://pl.wikipedia.org/wiki?curid=2554815" title="Festiwal Filmów Śródziemnomorskich w Walencji">
Festiwal Filmów Śródziemnomorskich w Walencji

Festiwal Filmów Śródziemnomorskich w Walencji (hiszp.: "Mostra de València / Cinema del Mediterrani") – festiwal filmowy odbywający się w Walencji w Hiszpanii od 1980 roku.
Po 2011.
Ostatnia edycja festiwalu odbyła się w dniach 7-14 kwietnia 2011 roku. Kolejna odsłona festiwalu, zaplanowana na marzec 2012 nie odbyła się z powodów finansowych.

</doc>
<doc id="2554817" url="https://pl.wikipedia.org/wiki?curid=2554817" title="Boston Pizza Cup 2012">
Boston Pizza Cup 2012

Boston Pizza Cup 2012, turniej wyłaniający mistrzów Alberty mężczyzn w curlingu. Zawody odbyły się w dniach 8-12 lutego 2012 w Camrose na lodowisku Encana Arena.
W rywalizacji brało udział 12 drużyn, grały potrójnym systemem knock-out do wyłonienia czterech drużyn. Obrońcą tytułu mistrzowskiego był Kevin Martin, uplasował się na 3. miejscu. Nowym mistrzem Alberty został Kevin Koe, który w finale pokonał 6:3 Brocka Virtue.
Zwycięzca wystąpi na Tim Hortons Brier 2012.
Faza finałowa.
Finał.
12 lutego 2012; 15:00
Półfinał.
12 lutego 2012; 9:30
A-B.
11 lutego 2012; 18:30
C1-C2.
11 lutego 2012; 18:30
Runda A.
A1.
8 lutego 2012; 9:30Pokonany do B1
A2.
8 lutego 2012; 9:30Pokonany do B2
A3.
8 lutego 2012; 9:30Pokonany do B3
A4.
8 lutego 2012; 9:30Pokonany do B4
A5.
8 lutego 2012; 18:30Pokonany do B4
A6.
8 lutego 2012; 18:30Pokonany do B1
A7.
8 lutego 2012; 18:30Pokonany do B2
A8.
8 lutego 2012; 18:30Pokonany do B3
A9.
9 lutego 2012; 9:00Pokonany do B6
A10.
9 lutego 2012; 9:00Pokonany do B5
A11.
9 lutego 2012; 18:30Pokonany do B9
Runda B.
B1.
9 lutego 2012; 14:00Przegrany A1 – przegrany A6; Pokonany do C1
B2.
9 lutego 2012; 14:00Przegrany A7 – przegrany A2; Pokonany do C1
B3.
9 lutego 2012; 14:00Przegrany A3 – przegrany A8; Pokonany do C2
B4.
9 lutego 2012; 14:00Przegrany A4 – przegrany A5; Pokonany do C3
B5.
9 lutego 2012; 18:30Wygrany B1 – przegrany A10; Pokonany do C2
B6.
9 lutego 2012; 18:30Wygrany B2 – przegrany A9; Pokonany do C3
B7.
9 lutego 2012; 18:30Wygrany B3 – wygrany B4; Pokonany do C5
B8.
10 lutego 2012; 14:00Wygrany B5 – wygrany B6; Pokonany do C5
B9.
10 lutego 2012; 14:00Wygrany B5 – przegrany A11; Pokonany do C4
B10.
10 lutego 2012; 18:30Wygrany B8 – wygrany B9; Pokonany do C8
Runda C.
C1.
10 lutego 2012; 9:00Przegrany B1 – przegrany B2
C2.
10 lutego 2012; 9:00Przegrany B3 – przegrany B5
C3.
10 lutego 2012; 9:00Przegrany B4 – przegrany B6
C4.
10 lutego 2012; 18:30Przegrany B9 – wygrany C1
C5.
10 lutego 2012; 18:30Przegrany B7 – przegrany B8
C6.
10 lutego 2012; 18:30Wygrany C2 – wygrany C3
C7.
11 lutego 2012; 13:00Wygrany C4 – wygrany C5
C8.
11 lutego 2012; 13:00Wygrany C6 – przegrany B10

</doc>
<doc id="2554822" url="https://pl.wikipedia.org/wiki?curid=2554822" title="Viennale">
Viennale

Viennale, znane również pod nazwą Międzynarodowy Festiwal Filmowy w Wiedniu – coroczna impreza filmowa o zasięgu międzynarodowym odbywająca się w Wiedniu na przełomie października i listopada począwszy od 1960. 
W czasie trwania festiwalu prezentowane są widzom zarówno filmy fabularne, jak i dokumentalne, krótkometrażowe i eksperymentalne; produkcje austriackie i zagraniczne; filmy najnowsze i retrospektywy mistrzów kina. Liczba festiwalowych widzów w 2014 wyniosła 96 tysięcy.
Głównym festiwalowym trofeum dla najlepszego austriackiego filmu roku jest przyznawana przez wyznaczone jury Wiedeńska Nagroda Filmowa (niem. "Wiener Filmpreis"). Drugą nagrodą konkursu filmów austriackich jest od 2018 Nagroda Specjalna Jury. Ponadto swoją utrwaloną festiwalową tradycję mają również Nagroda FIPRESCI oraz Nagroda Czytelników "Der Standard", czyli czołowego wiedeńskiego dziennika.
Wiedeńską Nagrodę Filmową przyznano po raz pierwszy w 1987, ale wręczana jest regularnie od 1991. W latach 2009-2017 wprowadzono podział na filmy fabularne i dokumentalne, który zniesiono od 2018.

</doc>
<doc id="2554823" url="https://pl.wikipedia.org/wiki?curid=2554823" title="Sulzburg (ujednoznacznienie)">
Sulzburg (ujednoznacznienie)

Niemcy:
Inne:

</doc>
<doc id="2554825" url="https://pl.wikipedia.org/wiki?curid=2554825" title="GoEast">
GoEast

GoEast – Festiwal Filmów Centralnej i Wschodniej Europy (niem.: "goEast – Festival des mittel- und osteuropäischen Films") – festiwal filmowy odbywający się w Wiesbaden w Niemczech od 2001 roku.

</doc>
<doc id="2554826" url="https://pl.wikipedia.org/wiki?curid=2554826" title="Ebringen (ujednoznacznienie)">
Ebringen (ujednoznacznienie)

Niemcy:

</doc>
<doc id="2554827" url="https://pl.wikipedia.org/wiki?curid=2554827" title="Medal Australijski Aktywnej Służby 1945–1975">
Medal Australijski Aktywnej Służby 1945–1975

Medal Australijski Aktywnej Służby 1945–1975 () – australijski medal wojskowy nadawany za udział w działaniach bojowych wojsk australijskich od końca II wojny światowej do 1975.
Charakterystyka.
To odznaczenie państwowe zostało ustanowione przez rząd australijski, a jego statut ukazał się w dniu 19 stycznia 1979 roku.
W hierarchii australijskich odznaczeń zajmuje miejsce po Medalu Australijskim Służby 1939–1945, a przed brytyjskim Medalem Korei (nadanym do 5 października 1992), albo przed australijskim Medalem Wietnamu.
Medal jest nadawany członkom sił zbrojnych Australii, którzy w latach 1945–1975 uczestniczyli w operacjach wojskowych i brali czynny udział w walkach w czasie: 
Medal nadawany jest wraz z okuciami oznaczającymi rejon walk w których brał udział nagrodzony.
Łącznie do dnia 30 czerwca 2010 roku nadano 70 829 tych medali.
Opis odznaki.
Odznakę medalu stanowi okrągły medal o średnicy 38 mm wykonany ze stopu niklu i srebra, zwieńczonego koroną św. Edwarda.
Na awersie wzdłuż krawędzi znajduje się napis "THE AUSTRALIAN ACTIVE SERVICE MEDAL 1945–1975". W środku natomiast znajduje się Gwiazda Federacji.
Na rewersie wzdłuż krawędzi znajduje się wieniec z liści "Acacia pycnantha", w środku jest prostokątny wypukły pasek.
Medal zawieszony jest na wstążce szer. 38 mm. Na środku znajduje się wąski czerwony pasek, po bokach takie same paski koloru żółtego, następnie szersze koloru niebieskiego, ciemnozielonego i fioletowe.
Na wstążce umieszczane są okucia z wykonane ze stopu niklu i srebra z napisami:

</doc>
<doc id="2554833" url="https://pl.wikipedia.org/wiki?curid=2554833" title="Kościół Apostołów Jana i Piotra w Sycowie">
Kościół Apostołów Jana i Piotra w Sycowie

Kościół Apostołów Jana i Piotra w Sycowie – kościół ewangelicko-augsburski znajdująca się w mieście Syców przy placu Królowej Jadwigi. 
Historia.
Świątynia została wybudowana w końcu XVIII wieku, w stylu klasycystycznym. Całość jest zakończona okrągłą wieżą. Budowę świątyni rozpoczęto w 1785 roku ze środków księcia Petera Birona von Curland. Sam projekt został wykonany przez architekta i budowniczego Carla Gottharda Langhansa - projektanta m.in. Bramy Brandenburskiej w Berlinie, natomiast budowniczym został Martin Geyer. W listopadzie 1789 roku uroczyście otwarto świątynię. Niegdyś był połączony z sycowskim zamkiem, teraz stoi w otoczeniu książęcego parku, który także był częścią ówczesnego zagospodarowania terenu. Świątynia do 1945 była prywatną kaplicą rodu Biron von Curland - tutejszych ostatnich posiadaczy ziemskich. W 2002 świątynia została gruntownie odrestaurowana dzięki środkom z Fundacji Polsko-Niemieckiej oraz prywatnym ofiarodawcom. Akustyka wnętrza sprawia, że oprócz funkcji kultowej, służy on także kulturze poprzez organizowane w niej koncerty. 

</doc>
<doc id="2554834" url="https://pl.wikipedia.org/wiki?curid=2554834" title="Merzhausen (ujednoznacznienie)">
Merzhausen (ujednoznacznienie)

Niemcy:

</doc>
<doc id="2554839" url="https://pl.wikipedia.org/wiki?curid=2554839" title="Pfaffenweiler (ujednoznacznienie)">
Pfaffenweiler (ujednoznacznienie)

Niemcy:

</doc>
<doc id="2554842" url="https://pl.wikipedia.org/wiki?curid=2554842" title="Związek gmin Sankt Peter">
Związek gmin Sankt Peter



</doc>
<doc id="2554843" url="https://pl.wikipedia.org/wiki?curid=2554843" title="Mikromaszyna">
Mikromaszyna

Mikromaszyny lub maszyny elektryczne małej mocy – grupa maszyn o znamionowej mocy ciągłej nie przekraczającej umownej granicy 1100 W przy określonej prędkości obrotowej 1500 obr./min. Wyjątki stanowią tu między innymi silniki tarczowe, niektóre jednofazowe silniki indukcyjne, jednofazowe silniki komutatorowe lub bezzestykowe maszyny maszyny prądu stałego o mocach przekraczających podaną wartość zalicza się zwyczajowo do maszyn małej mocy.
Mikromaszyny elektryczne są najliczniejszą (liczącą wiele tysięcy odmian), odrębną grupą maszyn elektrycznych. Można z niej wyodrębnić trzy większe podgrupy:

</doc>
<doc id="2554847" url="https://pl.wikipedia.org/wiki?curid=2554847" title="Mikromaszyna elektryczna">
Mikromaszyna elektryczna



</doc>
<doc id="2554848" url="https://pl.wikipedia.org/wiki?curid=2554848" title="Łybedź">
Łybedź

Łybedź (ukr. Либідь) – postać legendarna, siostra założycieli Kijowa: Kija, Szczeka i Chorywa. Wspomniana w "Powieści minionych lat", nie poświęcono jej jednak poza tą wzmianką większej uwagi.
Prawdopodobnie postać eponimiczna, związana z nazwą przepływającej przez Kijów rzeki Łybid. Być może postać Łybedzi została zaczerpnięta przez Nestora z ludowych bajek, w których występuje pani złotych jabłek i żywej wody o imieniu Złoty Łabędź. Imię postaci nie jest jasne, wiąże się je najczęściej ze słowem łabędź (ukr. ле́бідь) lub wywodzi od prasłowiańskiego "*łyb-" „szczyt, wierzchołek”, może to jednak być również zapożyczenie skandynawskie.

</doc>
<doc id="2554850" url="https://pl.wikipedia.org/wiki?curid=2554850" title="Uniwersalny silnik indukcyjny">
Uniwersalny silnik indukcyjny

Uniwersalny silnik indukcyjny – silnik indukcyjny zbudowany jako trójfazowy, który przy zastosowaniu dodatkowych elementów indukcyjnych i pojemnościowych może być przystosowany do zasilania z sieci jednofazowej.

</doc>
<doc id="2554852" url="https://pl.wikipedia.org/wiki?curid=2554852" title="Transformator położenia kątowego">
Transformator położenia kątowego

Transformator położenia kątowego - mała maszyna elektryczna pokrewna selsynom, której zadaniem jest możliwie najdokładniejsze modelowanie przez ich napięcia wyjściowe trygonometrycznych funkcji kąta obrotu wirnika. 

</doc>
<doc id="2554853" url="https://pl.wikipedia.org/wiki?curid=2554853" title="Jan Firlej (zm. po 1670)">
Jan Firlej (zm. po 1670)

Jan Firlej z Dąbrowicy herbu Lewart (zm. po 1670 roku) – polski szlachcic, poseł na sejm 1668 roku.
Życiorys.
Syn Stanisława, kasztelana lubelskiego i Konstancji z Leśniowolskich. 

</doc>
<doc id="2554854" url="https://pl.wikipedia.org/wiki?curid=2554854" title="Konferencja berlińska (1884–1885)">
Konferencja berlińska (1884–1885)

Konferencja berlińska, zwana także konferencją kongijską – zwołana na przełomie lat 1884–1885, poświęcona była ustaleniu podziałów terytorialnych przyszłych aneksji terytorialnych w Afryce. Na konferencji obecni byli przedstawiciele europejskich państw, które miały do tej pory posiadłości w Afryce, w tym Wielka Brytania, Francja, Niemcy, Portugalia, Włochy i Belgia.
Jednym z najważniejszych postanowień konferencji było ustanowienie obszaru dorzecza Kongo własnością króla belgijskiego Leopolda II oraz ustalenia dwustronne pomiędzy europejskimi państwami w zakresie podziałów terytorialnych na spornych obszarach.
Na konferencji postanowiono o granicach większości kolonii w Afryce. W późniejszych okresach władza na poszczególnych obszarach zmieniała się, lecz granice w większości przypadków pozostały takie, jakie wtedy wytyczono.
Akt końcowy z 26 lutego 1885 roku (rozdział 1, artykuł 6 oraz rozdział 2, artykuł 9) nakazywał znieść handel czarnymi niewolnikami, co powtórzyła konwencja zawarta w Brukseli 2 lipca 1890 roku.

</doc>
<doc id="2554858" url="https://pl.wikipedia.org/wiki?curid=2554858" title="Beret wz. 37">
Beret wz. 37

Beret wzór 1937 – beret żołnierzy broni pancernych i oddziałów zmotoryzowanych Wojska Polskiego w latach 1937-1939.
Beret został wprowadzony do użytku rozkazem Ministra Spraw Wojskowych, gen. dyw. Tadeusza Kasprzyckiego z 23 sierpnia 1937. . Obok hełmofonów i hełmów czołgowych wz. 15 był on jednym z polowych nakryć głowy używanych w broniach pancernych i oddziałach zmotoryzowanych. Beret należało nosić do ubioru polowego (bojowego i ćwiczebnego) oraz przy pracy przy sprzęcie. Żołnierze broni pancernych i oddziałów zmotoryzowanych mogli nosić beret poza służbą, w czasie prowadzenia pojazdów mechanicznych.
Beret wykonany był z jednego kawałka tkaniny dzianej w kolorze czarnym. Był okrągły, występował w kilku rozmiarach. Beret wewnątrz posiadał potnik skórzany. Na beretach umieszczano wyhaftowanego orzełka. Pod godłem umieszczone symetrycznie oznaki stopni wojskowych na czarnej sukiennej podkładce, haftowane szarą jedwabną nitką dla oficerów, z galonu z karmazynowymi brzegami dla żołnierzy niezawodowych, z galonu całkowicie srebrnego dla podoficerów zawodowych. Beret posiadał ogonek (tzw. "antenka").
Beret noszono lekko ściągnięty do tyłu oraz lekko przekrzywiony na prawe ucho. Orzeł powinien znajdować się na linii nosa. Oznaki stopnia umieszczano pod godłem.

</doc>
<doc id="2554860" url="https://pl.wikipedia.org/wiki?curid=2554860" title="Stanisław Firlej">
Stanisław Firlej

Stanisław Firlej z Dąbrowicy herbu Lewart (zm. po 1659 roku) – kasztelan lubelski w latach 1650-1654, podkomorzy lubelski w latach 1647-1650.
Poseł na sejm zwyczajny 1646 roku, sejm nadzwyczajny 1647 roku, poseł na sejm konwokacyjny 1648 roku, sejm 1649/1650 roku.
Życiorys.
Był wyznawcą kalwinizmu, po 1654 roku dokonał konwersji na katolicyzm.
Był synem starosty kazimierskiego Andrzeja i Katarzyny z Daniłowiczów. Studiował w Ingolstadt (1638) i w Bolonii (1640). 
Właściciel Markuszowa, Gór, Tarkowicy, Czemiernik, Skoków, Wierzchowin, Dębicy, Chruszczowa, Piotrowic, Bronowic, Buchałowic, Łanów, części w Strzelcach, Ostaszowie, Drzewcach. 
Jako poseł na sejm konwokacyjny 1648 roku z województwa lubelskiego był członkiem konfederacji generalnej zawiązanej 31 lipca 1648 roku.
Wyznaczony komisarzem do rady wojennej w 1648 roku. W 1648 roku był elektorem Jana II Kazimierza Wazy z województwa lubelskiego. Poseł na sejm 1649/1650 roku z sejmiku urzędowskiego województwa lubelskiego.
Bibliografia.
 

</doc>
<doc id="2554862" url="https://pl.wikipedia.org/wiki?curid=2554862" title="EKT-Gdynia">
EKT-Gdynia



</doc>
<doc id="2554865" url="https://pl.wikipedia.org/wiki?curid=2554865" title="Organizacja Konferencji Islamskiej">
Organizacja Konferencji Islamskiej



</doc>
<doc id="2554866" url="https://pl.wikipedia.org/wiki?curid=2554866" title="Kościół Aniołów Bożych w Żarach">
Kościół Aniołów Bożych w Żarach

Kościół Aniołów Bożych w Żarach – kościół ewangelicko-augsburski znajdujący się w mieście Żary w dzielnicy Zatorze przy ulicy świętego Brata Alberta.
Kamień węgielny został położony w dniu 4 kwietnia 1877. Świątynia została poświęcona 1 października 1877. We wrześniu 2002 obchodzono uroczyście 125-rocznicę wybudowania świątyni. Świątynia została wzniesiona pod warunkiem, że będzie własnością Kościoła Ewangelickiego, natomiast koszty utrzymania cmentarza miała ponosić gmina. Duże zasługi dla budowy, jak i później życia wspólnoty parafialnej, położył niejaki Ernest Herrmann. W pierwszym okresie istnienia, świątynia była użytkowana wyłącznie jako miejsce odprawiania pogrzebów (przejęła funkcję poprzedniej świątyni, na miejscu której stanęła). Od 1925 kościół parafialny samodzielnej parafii ewangelicko-augsburskiej. Wcześniej luteranie z Zatorza należeli do parafii w Żarach.

</doc>
<doc id="2554869" url="https://pl.wikipedia.org/wiki?curid=2554869" title="Wojna polsko-mołdawska">
Wojna polsko-mołdawska



</doc>
<doc id="2554873" url="https://pl.wikipedia.org/wiki?curid=2554873" title="Vincent Hancock">
Vincent Hancock

Vincent Hancock (ur. 19 marca 1989 w Port Charlotte) – amerykański strzelec sportowy, trzykrotny mistrz olimpijski, czterokrotny indywidualny mistrz świata.
Specjalizuje się w konkurencji skeet. Jest złotym medalistą igrzysk olimpijskich w 2008 roku w Pekinie i w Londynu w 2012 roku. W 2021 roku, na letnich igrzyskach olimpijskich w Tokio, wywalczył trzeci złoty medal olimpijski w konkurencji skeetu.

</doc>
<doc id="2554875" url="https://pl.wikipedia.org/wiki?curid=2554875" title="TSG Ulm 1846">
TSG Ulm 1846

TSG Ulm 1846 – nieistniejący niemiecki klub piłkarski, mający siedzibę w mieście Ulm, w kraju związkowym Badenia-Wirtembergia, działający w latach 1939–1970 (od 1970 roku jako SSV Ulm 1846).

</doc>
<doc id="2554879" url="https://pl.wikipedia.org/wiki?curid=2554879" title="Witold Ostrowski (anglista)">
Witold Ostrowski (anglista)

Witold Ostrowski (ur. 24 maja 1914 w Warszawie, zm. 7 października 2006 w Łodzi) – profesor anglistyki, tłumacz literatury angielskiej, kierownik Katedry Filologii Angielskiej, a później dyrektor Instytutu Filologii Angielskiej Uniwersytetu Łódzkiego.
Życiorys.
Syn Zygmunta i Walerii Bukowieckiej. Wychowanek gimnazjów im. Batorego i Lelewela w Warszawie, w latach 1934-38 studiował filologię angielską na Uniwersytecie Warszawskim pod kierunkiem prof. Andrzeja Tretiaka. Po ukończeniu studiów otrzymał jedno z pierwszych stypendiów ufundowanych przez British Council i spędził rok akademicki 1938/39 na Uniwersytecie Exeter w Anglii.
W czasie wojny mieszkał w Warszawie, opiekując się sparaliżowaną matką i trzema młodszymi siostrami. Wysiedlony z matką do obozu w Pruszkowie, zdołał dzięki pomocy sióstr Czerwonego Krzyża przedostać się do Piotrkowa Trybunalskiego, gdzie pracował jako robotnik w firmie zabawkarskiej i udzielał korepetycji.
Po zakończeniu wojny podjął pracę w Gimnazjum Kupieckim w Piotrkowie Trybunalskim jako nauczyciel, a w grudniu 1945 r. przeniósł się do Łodzi, gdzie został asystentem prof. Tadeusza Grzebieniowskiego, tworząc z nim Katedrę Filologii Angielskiej Uniwersytetu Łódzkiego. W 1949 r. uzyskał doktorat na podstawie dysertacji "Angielskie utopie literackie od More'a do Swifta". W 1964 r. został kierownikiem Katedry Filologii Angielskiej UŁ. W 1969 r. otrzymał tytuł profesora nadzwyczajnego, a w 1977 r. profesora zwyczajnego. W 1970 r. został kierownikiem Instytutu Filologii Obcych, a w 1973 r. dyrektorem Instytutu Filologii Angielskiej i kierownikiem Zakładu Anglistyki.
W ramach podróży naukowych odwiedził ośrodki akademickie w Wielkiej Brytanii, Stanach Zjednoczonych, Niemczech i Francji. Wychował nauczycieli akademickich, którzy zasilili kadrę anglistów w Łodzi, Poznaniu, Wrocławiu, Gdańsku, Toruniu i Bydgoszczy.
Od 1958 r. aż do śmierci był członkiem Łódzkiego Towarzystwa Naukowego. Był też redaktorem naukowym „Zagadnień Rodzajów Literackich” i „Folia Anglica”, członkiem Międzynarodowego Stowarzyszenia Profesorów Uniwersyteckich (IAUPE) i Polskiego Towarzystwa Neofilologicznego, w którym przez szereg lat pełnił funkcję sekretarza.
Twórczość.
W jego twórczości naukowej można wyróżnić następujące główne pola badań: angielska utopia i antyutopia, powieść angielska (głównie historyczna, science fiction, fantasy i kryminalna), gatunki literackie, dramat renesansowy, literatura porównawcza (głównie związki między literaturą angielską i polską), poezja (średniowieczna i ludowa, William Wordsworth, Alfred Tennyson, Thomas Stearns Eliot, Gerard Manley Hopkins). Opublikował ok. 180 prac naukowych, w tym 4 książki. Poza twórczością naukową był autorem (pod pseudonimem „Zygmunt Zygmuntowicz”) artykułów i dwóch książek o tematyce katolicko-wychowawczej oraz trzech niepublikowanych powieści przygodowych i poezji.
W 1957 r. poślubił Halinę Polkowską, również anglistkę, wdowę po swoim przyjacielu Stanisławie Polkowskim. Razem z nią wychował dwoje jej dzieci z pierwszego małżeństwa: Elżbietę (Jach-Kowalską, malarkę) i Andrzeja Polkowskiego (tłumacza literatury).
Pochowany na cmentarzu rzymskokatolickim św. Wincentego na Dołach w Łodzi.

</doc>
<doc id="2554883" url="https://pl.wikipedia.org/wiki?curid=2554883" title="Antoni Opolski">
Antoni Opolski



</doc>
<doc id="2554884" url="https://pl.wikipedia.org/wiki?curid=2554884" title="Mistrzostwa Europy w Kajakarstwie 2011">
Mistrzostwa Europy w Kajakarstwie 2011

Mistrzostwa Europy w Kajakarstwie 2011 odbyły się w dniach 17 czerwca–19 czerwca 2011 roku w Belgradzie (Serbia).

</doc>
<doc id="2554885" url="https://pl.wikipedia.org/wiki?curid=2554885" title="Skultuna">
Skultuna

Skultuna – miejscowość leżąca w środkowej części Szwecji w gminie Västerås w regionie Västmanland. Jest jednym z najstarszych ośrodków przemysłowych Szwecji. Już w początkach XVII w. powstała tu huta mosiądzu. W XIX w. rozwinął się przemysł metalurgiczny. Obecnie miasto jest ważnym ośrodkiem produkcji wyrobów aluminiowych.

</doc>
<doc id="2554886" url="https://pl.wikipedia.org/wiki?curid=2554886" title="Markarian 779">
Markarian 779

Markarian 779 (również PGC 42366) – zdeformowana galaktyka (G), znajdująca się w gwiazdozbiorze Panny. Została skatalogowana przez Beniamina Markariana w jego katalogu zawierającym jasne obiekty na niebie, charakteryzujące się intensywną emisją w zakresie ultrafioletu.
Galaktyka ta jest silnie zdeformowana w wyniku niedawnego zderzenia dwóch galaktyk spiralnych. Na skutek tego zderzenia zostały zniszczone ramiona spiralne, a znaczna część gazu i pyłu obu galaktyk została rozproszona. Powstała w ten sposób osobliwa galaktyka o niepowtarzalnym kształcie.

</doc>
<doc id="2554890" url="https://pl.wikipedia.org/wiki?curid=2554890" title="Podział administracyjny Kościoła katolickiego w Egipcie">
Podział administracyjny Kościoła katolickiego w Egipcie

Podział administracyjny Kościoła katolickiego w Egipcie

</doc>
<doc id="2554892" url="https://pl.wikipedia.org/wiki?curid=2554892" title="Lerdala">
Lerdala

Lerdala – miejscowość (tätort) w Szwecji, w regionie administracyjnym ("län") Västra Götaland, w gminie Skövde.
Według danych Szwedzkiego Urzędu Statystycznego liczba ludności wyniosła: 558 (31 grudnia 2015), 543 (31 grudnia 2018) i 550 (31 grudnia 2019).

</doc>
<doc id="2554898" url="https://pl.wikipedia.org/wiki?curid=2554898" title="Isaac Pitman">
Isaac Pitman

Sir Isaac Pitman (4 stycznia 1813 – 12 stycznia 1897), uszlachcony w roku 1894, stworzył w swoim czasie najczęściej używany w świecie anglojęzycznym system stenograficzny, znany jako Pitman shorthand. Znany także z upowszechnienia korespondencyjnej metody nauczania.
Życiorys.
Urodzony w Anglii, w miejscowości Trowbridge lub Bath.
Pitman po krótkim okresie pracy jako biuralista w fabryce tekstyliów ukończył szkołę pedagogiczną i przez 11 lat nauczał w szkołach powszechnych. W tym czasie poznał stenografię systemu Taylora. Założył prywatną szkołę technik biurowych w miejscowości Wotton-under-Edge, w której uczył stenografii. Był także członkiem Towarzystwa Wegetariańskiego i członkiem Kościoła Nowego Jeruzalem.
W 1837 ukazało się pierwsze wydanie broszury pt. "Sound-Hand", w której Pitman zaprezentował pierwsze przykładowe teksty zapisane w nowym systemie stenograficznym własnego autorstwa. Izaak Pitman był zwolennikiem reformy ortografii angielskiej na bardziej fonetyczną i swój system zaprojektował pod tym kątem.
Jako wierny wyznawca Nowego Kościoła udzielał się w życiu kongregacji. W roku pierwszego wydania swojego systemu stenograficznego przyjął pełną abstynencję od napojów alkoholowych, którą rok później, w 1838, uzupełnił o wegetarianizm.
Do celów nauczania i propagacji idei pisma fonetycznego, a przy okazji swojego systemu stenograficznego założył "Instytut Fonetyczny" ("Phonetic Institute") w Bath, gazetę "Phonetic Journal" oraz firmę "Izaak Pitman i Synowie", która w XIX wieku stała się bodaj największą instytucją kształcenia w przedmiotach biurowych oraz jedną z pierwszych firm prowadzących stale kursy korespondencyjne na świecie. W XX w. firma podzieliła się na dwie, istniejące do dziś: "Pitman Training" i "JHP Training".
Izaak Pitman był dziadkiem Sir Jamesa Pitmana, który wynalazł Initial Teaching Alphabet, co dowodzi, że potomkowie odziedziczyli zainteresowania fonetyką angielską.
Linki zewnętrzne.
Strona Pitman Training
Strona JHP Training

</doc>
<doc id="2554899" url="https://pl.wikipedia.org/wiki?curid=2554899" title="1. SSV Ulm">
1. SSV Ulm

1. SSV Ulm – nieistniejący niemiecki klub piłkarski, mający siedzibę w mieście Ulm, w kraju związkowym Badenia-Wirtembergia, działający w latach 1928–1970 (od 1970 roku jako SSV Ulm 1846).

</doc>
<doc id="2554901" url="https://pl.wikipedia.org/wiki?curid=2554901" title="Antoni Opolski (szlachcic)">
Antoni Opolski (szlachcic)

Antoni Opolski herbu Cholewa (ur. 1844 r. w Rzeszowie; zm. 1909 w Rzeszowie) – polski szlachcic, rzeźnik, przewodniczący Stowarzyszenia Rzeźników, radny m. Rzeszowa.
Pochodził ze zubożałej rodziny szlacheckiej herbu Cholewa, która osiadła w Rzeszowie na początku XIX wieku. W 1863 r. wziął udział w powstaniu styczniowym. Po jego upadku był radnym miasta Rzeszowa i członkiem Wydziału Kasy Oszczędności. Zmarł w 1909 r. i został pochowany na rzeszowskim Starym Cmentarzu w kwaterze VII. Jego grób nie zachował się.

</doc>
<doc id="2554904" url="https://pl.wikipedia.org/wiki?curid=2554904" title="Ukraina na Zimowych Igrzyskach Olimpijskich 2006">
Ukraina na Zimowych Igrzyskach Olimpijskich 2006

Ukrainę na Zimowych Igrzyskach Olimpijskich 2006 reprezentowało 52 zawodników. Był to piąty start Ukrainy na zimowych igrzyskach olimpijskich.

</doc>
<doc id="2554906" url="https://pl.wikipedia.org/wiki?curid=2554906" title="Nataniel (Troicki)">
Nataniel (Troicki)

Nataniel, imię świeckie Nikołaj Zacharowicz Troicki (ur. 30 października 1864, zm. 7 kwietnia 1933) – rosyjski biskup prawosławny.
Życiorys.
Był synem kapłana prawosławnego. W 1886 ukończył Dońskie Seminarium Duchowne. W tym samym roku rozpoczął studia w Kijowskiej Akademii Duchownej, które przerwał po pierwszym roku. 17 kwietnia 1888 przyjął święcenia kapłańskie i został proboszczem parafii Opieki Matki Bożej w Anastasjewce. Równocześnie był katechetą w miejscowej szkole parafialnej. W 1893 rozpoczął studia w Kazańskiej Akademii Duchownej, które ukończył w 1897. W czasie nauki, 16 listopada 1896, złożył wieczyste śluby mnisze przed archimandrytą Antonim (Chrapowickim). Po uzyskaniu dyplomu został zatrudniony w Taurydzkim Seminarium Duchownym w Symferopolu, następnie w seminarium w Ołońcu. Od 1902 do 1904 był rektorem seminarium duchownego w Tambowie.
29 lutego 1904 w Ławrze Aleksandra Newskiego w Petersburgu miała miejsce jego chirotonia na biskupa kozłowskiego, wikariusza eparchii tambowskiej. W 1908 został ordynariuszem eparchii ufijskiej i mienzielińskiej. W 1912 przeniesiony na katedrę archangielską i chołmogorską. Uczestniczył w Soborze Lokalnym Rosyjskiego Kościoła Prawosławnego w latach 1917–1918. W 1919 podniesiony do godności arcybiskupiej. Od września 1920 był "locum tenens" eparchii charkowskiej, zaś od 1921 – jej ordynariuszem. W 1922 aresztowany w Charkowie, spędził cztery miesiące w więzieniu, po czym został zmuszony do wyjazdu do wsi Bolszyje Kotły w obwodzie moskiewskim. W 1924 otrzymał godność metropolity i został zaliczony w skład tymczasowego Świętego Synodu sformowanego przez patriarchę Tichona. W 1927 został "locum tenens" eparchii woroneskiej, jednak jeszcze w tym samym roku został przeniesiony w stan spoczynku.
Zmarł w 1933 i został pochowany w cerkwi Opieki Matki Bożej w Akułowie. Jego pogrzeb, zgodnie z życzeniem wyrażonym przez niego w testamencie, odbył się według rytu przewidzianego dla osób świeckich.

</doc>
<doc id="2554909" url="https://pl.wikipedia.org/wiki?curid=2554909" title="Podział administracyjny Kościoła katolickiego w Iraku">
Podział administracyjny Kościoła katolickiego w Iraku

Podział administracyjny Kościoła katolickiego w Iraku.

</doc>
<doc id="2554916" url="https://pl.wikipedia.org/wiki?curid=2554916" title="OWI">
OWI



</doc>
<doc id="2554918" url="https://pl.wikipedia.org/wiki?curid=2554918" title="Communicating Sequential Processes">
Communicating Sequential Processes

Communicating Sequential Processes (CSP) – formalny język służący do opisywania wzorców interakcji w równoległych systemach obliczeniowych. CSP został po raz pierwszy opisany przez C. A. R. Hoare jednakże od czasu pierwszej publikacji został bardzo rozbudowany. CSP znajduje praktyczne zastosowanie jako narzędzie do określania i weryfikowania różnych aspektów funkcjonowania systemów równoległych. CSP jest cały czas przedmiotem aktywnych badań, w tym także pracy mającej na celu zwiększenie zakresu praktycznego zastosowania CSP (np. zwiększenie ilości systemów, które mogą być za jego pomocą analizowane).
Linki zewnętrzne.
CSP na stronie MIMUW

</doc>
<doc id="2554922" url="https://pl.wikipedia.org/wiki?curid=2554922" title="Mięsień oczodołowy">
Mięsień oczodołowy

Mięsień oczodołowy Müllera (łac. "musculus orbitalis") – cienka warstwa mięśni gładkich przebiegająca mostkowato przy szczelinie oczodołowej dolnej (→mięśnie otaczające gałkę oczną).
Mięsień ten jest unerwiony współczulnie przez zwój rzęskowy ze splotu szyjno-tętniczego wewnętrznego. Ma wpływ na położenie gałki ocznej w oczodole – przy pobudzeniu układu współczulnego powoduje lekki wytrzeszcz, a lekkie zapadnięcie przy jego porażeniu.

</doc>
<doc id="2554924" url="https://pl.wikipedia.org/wiki?curid=2554924" title="Podział administracyjny Kościoła katolickiego w Libanie">
Podział administracyjny Kościoła katolickiego w Libanie

Podział administracyjny Kościoła katolickiego w Libanie
Obrządek melchicki.
Podległe bezpośrednio patriarsze

</doc>
<doc id="2554927" url="https://pl.wikipedia.org/wiki?curid=2554927" title="Opolscy">
Opolscy

Opolscy – ród drobnoszlachecki herbu Cholewa, który na początku XIX wieku osiadł w Rzeszowie. Należeli do rzeszowskiej elity. 

</doc>
<doc id="2554931" url="https://pl.wikipedia.org/wiki?curid=2554931" title="Mięsień tarczkowy">
Mięsień tarczkowy



</doc>
<doc id="2554933" url="https://pl.wikipedia.org/wiki?curid=2554933" title="Gamblers Choice">
Gamblers Choice

Gamblers Choice – trzeci album studyjny jamajskiej sekcji rytmicznej Sly &amp; Robbie.
Płyta została wydana w roku 1980 przez jamajską wytwórnię Sonic Sounds Records. Nagrania zostały zarejestrowane w studiu Channel One w Kingston. Ich produkcją zajęli się Dunbar i Shakespeare.

</doc>
<doc id="2554934" url="https://pl.wikipedia.org/wiki?curid=2554934" title="Gangsta Luv">
Gangsta Luv

Gangsta Luv - pierwszy singel amerykańskiego rapera Snoop Dogga, który promował album pt. "Malice n Wonderland". Gościnnie wystąpił raper The-Dream.

</doc>
<doc id="2554939" url="https://pl.wikipedia.org/wiki?curid=2554939" title="Brigitte Albrecht Loretan">
Brigitte Albrecht Loretan



</doc>
<doc id="2554941" url="https://pl.wikipedia.org/wiki?curid=2554941" title="Oki">
Oki

inne:

</doc>
<doc id="2554944" url="https://pl.wikipedia.org/wiki?curid=2554944" title="I Wanna Rock (singel Snoop Dogga)">
I Wanna Rock (singel Snoop Dogga)

I Wanna Rock – trzeci singel amerykańskiego rapera Snoop Dogga, który promował album "Malice n Wonderland". Został wydany w listopadzie 2009 r. na iTunes. Utwór został wyprodukowany przez Scoop DeVille, natomiast miksem zajął się Dr. Dre.
Lista utworów.
Źródło.

</doc>
<doc id="2554945" url="https://pl.wikipedia.org/wiki?curid=2554945" title="Pływalnia przy ul. Niestachowskiej w Poznaniu">
Pływalnia przy ul. Niestachowskiej w Poznaniu

Pływalnia przy ul. Niestachowskiej – zespół otwartych basenów kąpielowych zlokalizowanych w Poznaniu przy ul. Niestachowskiej (Sołacz-Niestachów).
Historia.
Ideę zbudowania kompleksu rekreacyjnych basenów dla mieszkańców miasta podnoszono jeszcze przed I wojną światową, wskazując jako dogodną lokalizację Sołacz – popularne miejsce rekreacji, odpoczynku i rozrywki. Pierwszy projekt powstał jednak dopiero w 1925, a ostateczny wybór dokładnej lokalizacji nastąpił w 1933 (kolejny projekt). Prace powierzono młodemu wówczas architektowi, późniejszemu marszałkowi Polski – Marianowi Spychalskiemu. Wykorzystał on naturalny układ doliny Bogdanki na Niestachowie. Rzeka została skanalizowana, spiętrzone wody były dostarczane dwustumetrową rurą, ogrzewane przez słońce, przepuszczane przez osadnik i odżelaziacz, a następnie doprowadzane do dwóch basenów – pływackiego (południowego) i kąpielowo-rekreacyjnego (północnego). Obiekt posiadał trybuny i skocznię do wykonywania skoków do wody. Ponadto istniały szatnie (drewniane), kawiarnie i kasy.
Całość basenów oddano do użytku 31 lipca 1938 (basen północny wraz z zapleczem ukończono w 1936), a podczas II wojny światowej jeszcze nieznacznie rozbudowano. Po zakończeniu wojny działalność reaktywowano 1 czerwca 1945, a w dniach 28-29 lipca tego roku rozegrano tutaj I Mistrzostwa Pływackie Regionu Poznańskiego zorganizowane przez Związek Walki Młodych z udziałem pięciu klubów (zwyciężył "San"). W rozegraniu wszystkich konkurencji przeszkodziła wówczas fatalna pogoda. Obiekty służyły do 1979, kiedy to zostały zamknięte z uwagi na zły stan techniczny i powojenne zaniedbania. Do dziś służą jako baseny rybne. Zachowana jest architektura całości, w tym skocznia. Według Szymona Piotra Kubiaka, znawcy architektury Poznania, cenna jest całość tego założenia, m.in. z uwagi na zastosowanie awangardowych form architektury nowoczesnej, w tym wyobleń przywodzących na myśl czeski rondokubizm.

</doc>
<doc id="2554946" url="https://pl.wikipedia.org/wiki?curid=2554946" title="Chris le Bihan">
Chris le Bihan

Chris le Bihan (ur. 27 maja 1977 w Grande Prairie) – kanadyjski bobsleista. Brązowy medalista olimpijski z Vancouver.

</doc>
<doc id="2554947" url="https://pl.wikipedia.org/wiki?curid=2554947" title="Stefan Löfven">
Stefan Löfven

Kjell Stefan Löfven (ur. 21 lipca 1957 w Sztokholmie) – szwedzki polityk i działacz związkowy, w latach 2012–2021 przewodniczący Szwedzkiej Socjaldemokratycznej Partii Robotniczej, w latach 2014–2021 premier Szwecji, od 2022 przewodniczący Partii Europejskich Socjalistów.
Życiorys.
Wychowywał się w rodzinie zastępczej. Ukończył szkołę średnią i kurs zawodowy w Kramfors, następnie studiował na Uniwersytecie w Umeå, rezygnując po kilkunastu miesiącach.
Pracę zawodową podjął w 1976 w urzędzie pocztowym w Sollefteå. W latach 1979–1995 pracował w przedsiębiorstwie Hägglunds w Örnsköldsvik. Zaczynał jako spawacz, w 1981 dołączył do związku zawodowego Metall, stając się etatowym działaczem związkowym. Od 1995 był ombudsmanem swojej organizacji związkowej, w 2001 objął stanowisko jej wiceprzewodniczącego. W 2006 stanął na czele IF Metall, nowo utworzonej centrali związkowej.
Zaangażował się również w działalność Szwedzkiej Socjaldemokratycznej Partii Robotniczej, dołączając w 2006 do krajowych władz wykonawczych tego ugrupowania. Po rezygnacji Håkana Juholta 27 stycznia 2012 został wybrany na nowego przewodniczącego partii. W wyborach w 2014 po raz pierwszy uzyskał mandat posła do Riksdagu. Kierowani przez niego opozycyjni socjaldemokraci uzyskali wówczas największą liczbę mandatów, zawiązując mniejszościową koalicję z Partią Zielonych. 2 października 2014 parlament zatwierdził Stefana Löfvena na stanowisku premiera, na którym urzędowanie rozpoczął następnego dnia.
W 2018 został wybrany na kolejną kadencję szwedzkiego parlamentu. Wspierająca go koalicja utraciła kilkanaście mandatów. 25 września 2018 premier przegrał w nowym parlamencie głosowanie nad wotum zaufania, co rozpoczęło procedurę dymisji rządu. W październiku 2018 otrzymał misję utworzenia nowego gabinetu, która – podobnie jak poprzedzająca ją misja lidera centroprawicy Ulfa Kristerssona – zakończyła się niepowodzeniem. Kolejną próbę stworzenia rządu podjął w listopadzie, jednakże w grudniu 2018 Riksdag odrzucił jego kandydaturę na premiera.
Skutkiem tego głosowania stało się kontynuowanie rozmów koalicyjnych z perspektywą przedterminowych wyborów parlamentarnych. W styczniu 2019 opozycyjne dotąd partie liberałów i centrystów zadeklarowały umożliwienie reelekcji Stefana Löfvena, podpisując porozumienie programowe i deklarując chęć uniemożliwienia uzyskania wpływów przez Szwedzkich Demokratów. Po kilku dniach wstrzymanie się od głosu zadeklarowała dotąd wspierająca gabinet Partia Lewicy. 18 stycznia 2019 lider socjaldemokratów ponownie został zatwierdzony na urzędzie premiera – 155 posłów było przeciw, wybór umożliwiły jednak głosy popierające jego kandydaturę (115) i wstrzymujące się (77), co łącznie stanowiło większość wśród głosujących. 21 stycznia Stefan Löfven przedstawił skład nowego rządu, który tym samym rozpoczął funkcjonowanie.
W 2021 Partia Lewicy wycofała swoje poparcie dla rządu. 21 czerwca tegoż roku parlament uchwalił wotum nieufności wobec gabinetu (wniosek poparło 181 członków Riksdagu). 28 czerwca Stefan Löfven ogłosił swoją rezygnację, pozostając na czele rządu do czasu sformowania nowego gabinetu. 7 lipca Riksdag ponownie jednak zatwierdził kandydaturę lidera socjaldemokratów na premiera – przy 173 posłach przeciw, 116 głosujących za i 60 wstrzymujących się. Jego trzeci rząd rozpoczął działalność 9 lipca 2021.
W sierpniu 2021 zapowiedział ustąpienie z funkcji przewodniczącego partii i następnie z urzędu premiera. 4 listopada tegoż roku na czele socjaldemokratów zastąpiła go Magdalena Andersson. Sześć dni później Stefan Löfven złożył oficjalną rezygnację ze stanowiska premiera. Zakończył urzędowanie 30 listopada 2021, kiedy to powołany został gabinet Magdaleny Andersson.
W październiku 2022 wybrany na przewodniczącego Partii Europejskich Socjalistów.

</doc>
<doc id="2554949" url="https://pl.wikipedia.org/wiki?curid=2554949" title="Okupacja niemiecka Krasnodaru">
Okupacja niemiecka Krasnodaru

Niemiecka okupacja Krasnodaru – okupacja Krasnodaru przez Niemców w czasie II wojny światowej w latach 1942–1943.
Atak wojsk niemieckich 17 Armii gen. Richarda Ruoffa na Krasnodar rozpoczął się 6 sierpnia 1942 roku. Był on częścią planu "Edelweiss", mającego doprowadzić do opanowania Kubania i Północnego Kaukazu, a następnie Zakaukazia. Miasto zostało zdobyte po ciężkich walkach 7 sierpnia. W pierwszych dniach okupacji trwała niekontrolowana grabież Krasnodaru.
Po jej opanowaniu Niemcy przystąpili do tworzenia struktur władzy okupacyjnej. Utworzono niemiecką komendanturę miasta, dowództwo żandarmerii polowej i Geheime Feldpolizei. Powstał kolaboracyjny urząd miejski.
10 sierpnia niemiecki komendant polowy zwołał zebranie 25-30 antysowiecko nastawionych przedstawicieli inteligencji Krasnodaru, którzy 11 sierpnia wybrali burmistrzem miejscowego adwokata Michaiła A. Woronkowa. Funkcję jego zastępcy objął W. N. Pietrow. Urząd składał się m.in. z wydziałów policji, prawnego, finansowego, przemysłowego. Faktyczną władzę sprawowali jednak Niemcy, zaś burmistrz i jego urzędnicy wykonywali tylko ich polecenia. Następnie utworzono 4 zarządy „rejonowe” na czele ze starostami.
Po krajowym zjeździe ziemskim, który odbył się w Krasnodarze, na prowincji zaczęły powstawać w miejsce rozwiązywanych kołchozów i sowchozów tzw. „gromadzkie gospodarstwa”, odpowiadające za zbiór zboża i przekazywanie okupantom produktów rolniczych. Organem prasowym urzędu miejskiego była gazeta „Kubań”, której redaktorem naczelnym został W. Nordiel (aresztowany i zabity przez Niemców). Okupanci otworzyli bibliotekę miejską, kinoteatr „Колосс” i teatr miniatur, ale były one dostępne jedynie dla Niemców. Podjęli oni starania o uruchomienie instytucji komunalnych i zakładów przemysłowych. Od jesieni pracę podjęły z powrotem wodociągi, zajezdnia tramwajowa, piekarnia nr 2, elektrownia, rafineria, fabryki oleju (Siewiernaja i Kuzniecznaja) oraz fabryka im. Siedina. 9 września nowym burmistrzem został S. N. Liaszewski, zaś 8 grudnia kolejny, adwokat Wasilij A. Smykow.
W tym miesiącu władze miejskie przeprowadziły spis miejscowej ludności z podziałem na 3 kategorie: żyjących w Krasnodarze do okresu okupacji, przybyłych do miasta już po jego zajęciu przez Niemców oraz przeznaczonych do aresztowania i likwidacji, tj. komunistów, Żydów, partyzantów i czerwonoarmistów. Wyłapywanie i aresztowania tej kategorii mieszkańców miasta prowadziła policja pomocnicza. Aresztowani byli przekazywani niemieckiemu oddziałowi specjalnemu Sonderkommando SS 10A. Jego kwatera znajdowała się w tzw. domu Gestapo na rogu ulic Ordżonikidze i Siedina. Tam odbywały się też rozstrzelania części osób.
W Krasnodarze Niemcy po raz pierwszy na okupowanych terenach ZSRR zastosowali zabijanie ludzi gazem w samochodzie ciężarowym, do którego wchodziło za jednym razem 60-80 osób. W ten sposób zginęło ponad 7 tys. Rosjan. Na obszarze miasta powstało kilka obozów jenieckich, z których największym był obóz Nr 162, mieszczący się na stadionie piłkarskim Dynamo (osadzono w nim ponad 10 tys. czerwonoarmistów).
Niemcy zamierzali pozyskać dla swojej władzy część mieszkańców Krasnodaru, a szczególnie Kozaków kubańskich. Miał być dla nich utworzony na Kubaniu specjalny obwód autonomiczny ze stolicą w Krasnodarze, na co uzyskano zgodę władz III Rzeszy. Kozakom gwarantowano prawa kulturalne, religijne i oświatowe.
Krasnodar został wyzwolony 12 lutego 1943 r. przez oddziały sowieckich 18 i 46 Armii. Jako pierwszy do miasta wkroczył pluton zwiadu konnego por. Krapiwy z 121 Pułku 9 Dywizji Strzelców Górskich. Ofiarami niemieckiej okupacji miasta padło ok. 13 tys. ludzi. Ku ich pamięci wzniesiono po wojnie monument. W połowie lipca 1943 roku. odbył się otwarty proces sądowy kolaborantów, w większości b. członków Sonderkommando 10-A.

</doc>
<doc id="2554951" url="https://pl.wikipedia.org/wiki?curid=2554951" title="Safeway Championship 2012">
Safeway Championship 2012

Safeway Championship 2012 – prowincjonalne mistrzostwa Manitoby mężczyzn w curlingu, wyłoniły reprezentację na Tim Hortons Brier 2012. Zawody rozegrano między 8 a 12 lutego 2012 w Dauphin, na lodowisku Credit Union Place.
Tytułu mistrzowskiego z Safeway Championship 2011 bronił Jeff Stoughton, który ostatecznie zajął 4. miejsce po porażce z Robem Fowlerem. W finale triumfował Rob Fowler, który 10:6 pokonał Mike'a McEwena.
Faza finałowa.
Finał.
12 lutego 21012; 13:30
Półfinał.
12 lutego 21012; 9:00
1-2.
11 lutego 21012; 18:30
3-4.
11 lutego 21012; 18:30
Runda Play-off.
Sesja 12..
10 lutego 2012; 19:45
Sesja 13..
11 lutego 2012; 9:00
Sesja 14..
11 lutego 2012; 14:00
Runda B.
Sesja 1..
8 lutego 2012; 8:30
Sesja 2..
8 lutego 2012; 12:15
Sesja 3..
8 lutego 2012; 16:00
Sesja 4..
8 lutego 2012; 20:15
Sesja 5..
9 lutego 2012; 8:30
Sesja 6..
9 lutego 2012; 12:15
Sesja 7..
9 lutego 2012; 16:00
Sesja 8..
9 lutego 2012; 19:45
Sesja 9..
10 lutego 2012; 8:30
Sesja 10..
10 lutego 2012; 12:15
Sesja 11..
10 lutego 2012; 16:00

</doc>
<doc id="2554955" url="https://pl.wikipedia.org/wiki?curid=2554955" title="The 60’s 70’s Into The 80’s = Taxi">
The 60’s 70’s Into The 80’s = Taxi

The 60’s 70’s Into The 80’s = Taxi – czwarty album studyjny jamajskiej sekcji rytmicznej Sly &amp; Robbie.
Płyta została wydana w roku 1980 przez Mango Records, oddział brytyjskiej wytwórni Island Records. Nagrania zostały zarejestrowane w studiu Channel One w Kingston. Ich produkcją zajęli się Dunbar i Shakespeare. W roku 1991 nakładem Island ukazała się reedycja albumu na płycie CD.

</doc>
<doc id="2554956" url="https://pl.wikipedia.org/wiki?curid=2554956" title="Koszykarze">
Koszykarze

Koszykarze (, 2011–2014) – francuski serial animowany, który swoją premierę w Polsce miał 25 lutego 2012 roku na kanale teleTOON+.
Seria została stworzona przez studio Télé images Production, odpowiedzialne między innymi za Sally Bollywood.
Fabuła.
Serial opowiada o drużynie koszykarskiej, którą tworzą Rudy, Stella, Mike, Mia oraz Leo a trenerem jest Tony Parker. Ich marzeniem jest zagrać w finale w San Antonio.
Wersja polska.
Opracowanie i udźwiękowienie wersji polskiej: na zlecenie teleTOON+ – Studio Sonica
Reżyseria: Jerzy Dominik
Dialogi polskie: Anna Zamęcka
Dźwięk i montaż: Maciej Sapiński
Organizacja produkcji:
Wystąpili:
oraz:
Tekst piosenki: Marek Krejzler
Śpiewał: Aleksander Czyż
Lektor: Jerzy Dominik

</doc>
<doc id="2554960" url="https://pl.wikipedia.org/wiki?curid=2554960" title="Dawny ratusz w Gorzowie Wielkopolskim">
Dawny ratusz w Gorzowie Wielkopolskim

Dawny ratusz w Gorzowie Wielkopolskim – mieści się przy ulicy Obotryckiej 16. Obecnie nieużytkowany, przewidziany do rozbudowy i adaptacji na potrzeby Urzędu Miasta. 
Budynek był budowany od 2 lipca 1923 roku do 7 października 1924 roku. Jednym z powodów budowy mógłby być m.in. pożar starego ratusza w dniu 18 października 1919, który spowodował znaczne szkody materialne.
Na niskim parterze nowo wybudowanej budowli został umieszczone: magazyn papieru, drukarnia i introligatornia. Na wysokim parterze zostały umieszczone biuro meldunkowe z obszerną salą dla petentów oraz kancelaria i pokoje z maszynami do pisania. Na pierwszym piętrze zostały umieszczone gabinety nadburmistrza, burmistrza, dyrektora biura, pokoje dla referentów, straży i wydziału policji kryminalnej. Na drugim piętrze, po stronie zachodniej, zostały umieszczone sala posiedzeń rady miejskiej z garderobą oraz pokoje referentów i stenotypistek. Na poddaszu zostały umieszczone biura płac, pokój referenta i siły pomocniczej. Gmach nowego ratusza został połączony z budynkiem dawnego sierocińca, wybudowanego w latach 1823-1824.
Po zajęciu miasta przez armię sowiecką w styczniu 1945 roku w budynku ratusza
do 1946 roku miała siedzibę wojenna komendantura miasta pułkownika Josifa Draguna.
W latach 1953-1956 budynek był siedzibą miejscowego Urzędu Bezpieczeństwa.
W późniejszym czasie gmach przejęła Milicja dla potrzeb Miejskiej Komendy Milicji. Po upadku komunizmu na przełomie lat 80. i 90. gmach był w dyspozycji Policji Państwowej dla potrzeb Miejskiej Komendy Policji. Nowym przeznaczeniem gmachu ma być, zgodnie z pierwotną funkcją, siedziba władz miejskich.
Gmach dawnego ratusza mieści się w południowo-wschodniej części Starego Miasta, usytuowany jest na nieregularnej działce budowlanej, na łuku po północno-wschodniej stronie skrzyżowania ulic Obotryckiej i Zbigniewa Herberta. Budowla posiada zwartą, masywną bryłę w kształcie prostopadłościanu, pokrytego wysokim dachem. W sensie formalnym jest to budowla o czterech kondygnacjach, podpiwniczona, pokryta wysokim, asymetrycznym dachem dwuspadowym z użytkowym strychem.
Kondygnacje budowli mają obszerny korytarz na osi, z którego jest dostęp do pokojów biurowo-administracyjnych. Poszczególne kondygnacje są połączone z budynkiem dawnego sierocińca, przylegającego do budynku ratusza od zachodu. W drugiej kondygnacji nad wejściem z klatki schodowej na korytarz znajduje się wykonany z mozaiki w polu zamkniętym półkoliście herb miasta: czerwony orzeł brandenburski na białym tle z zielonymi koniczynami w szponach. W trzeciej kondygnacji umieszczony jest pokój nadburmistrza i burmistrza oraz pokój dla straży. W czwartej kondygnacji, od zachodu, znajduje się pomieszczenie posiedzeń rady miejskiej.

</doc>
<doc id="2554961" url="https://pl.wikipedia.org/wiki?curid=2554961" title="Grecja na Zimowych Igrzyskach Olimpijskich 2002">
Grecja na Zimowych Igrzyskach Olimpijskich 2002

Grecję na Zimowych Igrzyskach Olimpijskich 2002 reprezentowało 10 zawodników. Był to piętnasty start Grecji na zimowych igrzyskach olimpijskich.

</doc>
<doc id="2554966" url="https://pl.wikipedia.org/wiki?curid=2554966" title="Supersonic girl">
Supersonic girl

supersonic girl – debiutancki album japońskiej piosenkarki Nany Mizuki, wydany 5 grudnia 2001. Album osiągnął 60 pozycję w rankingu Oricon, sprzedał się w nakładzie egzemplarzy.

</doc>
<doc id="2554967" url="https://pl.wikipedia.org/wiki?curid=2554967" title="KWRRB">
KWRRB



</doc>
<doc id="2554968" url="https://pl.wikipedia.org/wiki?curid=2554968" title="Katedra (opowiadanie)">
Katedra (opowiadanie)

Katedra – opowiadanie science-fiction, autorstwa Jacka Dukaja, napisane i opublikowane w 2000 roku, ukazało się w zbiorze opowiadań "W kraju niewiernych" (2000), wyróżnione nagrodą im. Janusza A. Zajdla jako najlepsze opowiadanie za 2000 rok.
Inspiracją dla Dukaja były architektoniczne projekty Antoniego Gaudíego, katalońskiego architekta secesyjnego, pod wpływem których narodził się obraz „katedry kosmicznej, rozkwitłej w próżni i w ciemności, zawieszonej pod ognistą planetą, […] w pewien sposób żywej naprawdę”. Choć jest to dzieło fantastyczne, porusza tematy filozoficzne i teologiczne.
Katedra doczekała się przekładu na język czeski. W 2003 roku ukazała się w antologii polskiej fantastyki "Polská ruleta" oraz w 200. numerze czeskiego czasopisma "Ikarie".
Treść.
Ksiądz Pierre Lavone – narrator opowieści – wizytuje planetoidę, na której pochowany został Izmir Predú, przez wielu uznawany za świętego za sprawą cudów dokonujących się przy jego grobie. Raport księdza ma pomóc zwierzchnikom kościelnym podjąć decyzję o autentyczności cudów i postanowić, czy pozwolić odlecieć w kosmos swobodnie wędrującej asteroidzie, czy też zaangażować środki w akcję przesunięcia jej trajektorii tak, by utrzymać ją w dostępnych człowiekowi rejonach.
Czytelnik z retrospekcji snutych przez księdza, poznaje losy bytności człowieka na Izmiraidach (tak na cześć Izmira nazwano cały rój planetoid). Izmir był jednym z członków załogi kosmicznego holownika „Sagittariusa”, który musiał awaryjnie lądować na bezludnej jeszcze wówczas asteroidzie i czekać na pomoc. Statek posiadał niewystarczające dla całej załogi rezerwy tlenu, dlatego aby umożliwić pozostałym członkom zespołu doczekanie akcji ratunkowej, Izmir popełnił samobójstwo. Ten bohaterski fakt odbił się szerokim echem w całym świecie i na Izmiraidy ruszyła pierwsza fala pielgrzymek. Gdy rozeszła się wieść, że przy grobie Izmira został uzdrowiony bratanek prezesa korporacji R-L, Kotter Ugerzo, sława miejsca wzrosła. W dowód wdzięczności wuj ozdrowieńca Stefan Ugerzo ufundował wokół grobu Katedrę – majestatyczną, wyhodowaną z nanozarodników budowlę.
Ksiądz Lavone, rozmawiając z pielgrzymami i mieszkańcami planetoidy, dowiaduje się, że zainteresowani są nią również naukowcy. Odwierty prowadzone na Izmiraidach doprowadziły do pozyskania substancji o intrygującej nienaturalnej strukturze, zwanej Czarną Watą. Jej obecność i inne niewytłumaczone zjawiska związane z rojem Izmiraid mogłyby być dowodem na ingerencję obcej cywilizacji w ich strukturę.
Planetoidę zamieszkuje także Gazma, człowiek przekonany, że przed trzema laty został przy grobie Izmira uzdrowiony ze schizofrenii. Gazma jest w niewyjaśniony sposób związany z grobem domniemanego świętego: każda próba opuszczenia Izmiraid prowadzi do psychofizycznych objawów, uniemożliwiających mu to przedsięwzięcie.
Kościół nie podejmuje interwencji. Gdy dochodzi do ewakuacji zmierzającej w odległe rejony kosmosu planetoidy, okazuje się, że ksiądz Lavone po drobnym wypadku podczas pobytu w Katedrze nabawił się identycznych objawów jak Gazma. Obaj bohaterowie pozostają sami na opustoszałej planetoidzie. Ksiądz podejmuje się badań nad Katedrą i odkrywa, że żywokryst – substancja, która stanowi jej budulec – rozrasta się. Bohater coraz częściej traci świadomość i popada w katatonię. Gazma znika. Ksiądz odkrywa, że zakaził się żywokrystem, jego myśl staje się powolniejsza, ale też odsłaniają się przed nim kolejne tajemnice kamienia, nie potrzebuje do życia tlenu i atmosfery. Podejrzewa, że Gazma obrócił się w kamień i stał się częścią Katedry. Wie, że i jego wkrótce czeka ten los.
Film.
Opowiadanie zostało spopularyzowane przez oparty na jego motywach nominowany do Oscara film animowany Tomasza Bagińskiego pod tym samym tytułem z 2002 roku. Filmowi towarzyszyła publikacja książkowa, zawierająca opowiadanie ilustrowane kadrami z animacji, opatrzone krótkim wstępem napisanym wspólnie przez reżysera i pisarza, a także komentarzem Tomasza Bagińskiego, mówiącym o procesie powstawania filmu. Film jest swobodną impresją na temat finalnych scen opowiadania.

</doc>
<doc id="2554972" url="https://pl.wikipedia.org/wiki?curid=2554972" title="Saksofon kontrabasowy">
Saksofon kontrabasowy

Saksofon kontrabasowy - pojedynczostroikowy instrument dęty drewniany. Większy od niego jest jedynie saksofon subkontrabasowy. Instrument budowany w stroju Es. Barwa dźwięku uznawana jest za bardzo głęboką i chropowatą. 

</doc>
<doc id="2554974" url="https://pl.wikipedia.org/wiki?curid=2554974" title="Syncopation">
Syncopation

Syncopation – piąty album studyjny jamajskiej sekcji rytmicznej Sly &amp; Robbie.
Płyta została wydana w roku 1982 przez jamajską wytwórnię Joe Gibbs Music. Nagrania zarejestrował w swoim studiu w Kingston Joe Gibbs. On też zajął się ich produkcją, we współpracy z Errolem Thompsonem.

</doc>
<doc id="2554975" url="https://pl.wikipedia.org/wiki?curid=2554975" title="Norbert Blacha">
Norbert Blacha

Norbert Blacha (ur. 28 września 1959 w Gliwicach, zm. 3 lutego 2012 w Gliwicach) – polski muzyk, kompozytor, aranżer, pianista, organista, realizator dźwięku i pedagog od lat związany z muzyką religijną.
Życiorys.
Ukończył Liceum Zawodowe w Zespole Szkół Elektronicznych w Gliwicach, Państwową Szkołę Muzyczną I i II stopnia w Gliwicach w klasie fortepianu oraz w latach 1981-1985 studia muzyczne w Akademii Muzycznej w Katowicach na Wydziale Jazzu i Muzyki Rozrywkowej specjalności kompozycja, aranżacja.
W latach 1981-1992 kierował zespołem Cantate Deo z Gliwic.
Od roku 1984 zatrudniony jako wykładowca oraz pianista akompaniator na Wydziale Jazzu i Muzyki Rozrywkowej (obecnie Instytucie Jazzu) Akademii Muzycznej w Katowicach. Od roku 2003 wykładowca Państwowej Wyższej Szkoły Teatralnej w Krakowie. Wśród wychowanków Blachy można wymienić takie osoby jak: Kuba Badach, Kuba Molęda, Kasia Cerekwicka, Andrzej Lampert, Anna Stępniewska, czy Hania Stach.
Jest laureatem konkursów, przeglądów świeckich i religijnych, m.in. Sacrosong (Kraków-Mistrzejowice), Cantate Deo (Gliwice), FAMA (Świnoujście). Początkowo organizator, a następnie juror Ogólnopolskiego Festiwalu Piosenki Religijnej Cantate Deo w Gliwicach.
Współpracował również z Teatrem Śląskim w Katowicach, Teatrem Nowym w Zabrzu, Gliwickim Teatrem Muzycznym. Od 1986 pełnił obowiązki organisty w kościele Wszystkich Świętych w Gliwicach, wcześniej w kościele NSPJ w Gliwicach.
Od 1982 właściciel studia nagraniowego Studio B1, w którym powstało wiele nagrań muzycznych, a także m.in. wersja audio "Historii jazzu" prof. Andrzeja Schmidta (28 płyt CD).
Wraz z grupą studentów prowadził działalność koncertową z programami "Negro Spirituals &amp; Gospels", "Stevie Wonder inaczej", "Ray Charles i jego muzyka".
W latach 2007-2011 inicjator i kierownik muzyczny festiwalu Silesia Gospel Festival.
Blacha jest kompozytorem wielu znanych kompozycji, jak "Modlitwa o pokój", "Pater noster", "Wesoły wędrownik", czy "Powiedz, że czekamy". Jest autorem wielu aranżacji chóralnych oraz wokalno-instrumentalnych. Jest również autorem muzyki do spektakli teatralnych, m.in. spektaklu "Prorok Miłosierdzia", wydanego w 2006 na DVD, spektaklu dziecięcego "Lucjan – lew, jakiego nie było".
Norbert Blacha zmarł 3 lutego 2012 w wyniku choroby nowotworowej. Został pochowany na Cmentarzu Centralnym w Gliwicach.

</doc>
<doc id="2554978" url="https://pl.wikipedia.org/wiki?curid=2554978" title="Maciej Wołosz">
Maciej Wołosz

Maciej Wołosz (ur. 29 stycznia 1982 w Elblągu) – polski siatkarz, grający na pozycji przyjmującego. Starszy brat siatkarki, reprezentantki kraju, Joanny Wołosz.
Sukcesy klubowe.
Mistrzostwa I ligi:

</doc>
<doc id="2554979" url="https://pl.wikipedia.org/wiki?curid=2554979" title="Hiszpania na Zimowych Igrzyskach Olimpijskich 2002">
Hiszpania na Zimowych Igrzyskach Olimpijskich 2002

Hiszpanię na Zimowych Igrzyskach Olimpijskich 2002 reprezentowało 7 zawodników. Był to szesnasty start Hiszpanii na zimowych igrzyskach olimpijskich.
Wyniki reprezentantów Hiszpanii.
Biegi narciarskie.
Mężczyźni.
Bieg pościgowy
Snowboard.
Mężczyźni.
Halfpipe

</doc>
<doc id="2554980" url="https://pl.wikipedia.org/wiki?curid=2554980" title="Sezon na kaczki (film)">
Sezon na kaczki (film)

Sezon na kaczki – polska etiuda filmowa z 2006 roku w reżyserii Julii Ruszkiewicz.
Opis fabuły.
Historia tragicznego wypadku, jaki zdarzył się podczas zabawy dwóch braci.

</doc>
<doc id="2554983" url="https://pl.wikipedia.org/wiki?curid=2554983" title="Trijodek boru">
Trijodek boru

Trijodek boru, jodek boru, – nieorganiczny związek chemiczny boru i jodu.
Otrzymywanie.
Jodek boru można otrzymać w wyniku bezpośredniej syntezy poprzez jodowanie boru w temperaturze 600–1000 °C:
Jodek boru o bardzo wysokiej czystości z 25% wydajnością można uzyskać w reakcji jodu rozpuszczonego w heptanie z borowodorkiem sodu lub potasu w temperaturze 80 °C:
Właściwości.
W temperaturze pokojowej jest to bezbarwne, lotne ciało stałe, często lekko zabarwione na różowo na skutek obecności śladów jodu, który wydziela się łatwo wobec wilgoci. Ulega fotolizie pod wpływem światła o długości fali poniżej 360 nm. Należy przechowywać go w ciemności w atmosferze gazu obojętnego.
Jest silnym kwasem Lewisa. Rozkłada m.in. etery dialkilowe (do jodków alkilowych) oraz arylowo-alkilowe (do fenoli i jodków alkilowych); nie reaguje z eterami diarylowymi. W reakcjach tych jest najbardziej reaktywny spośród wszystkich halogenków boru. Jodki alkilowe powstają też w reakcjach jodku boru z estrami, silanami i alkoholami.
Zastosowanie.
Stosowany w preparatyce organicznej do rozrywania wiązań w eterach, estrach i in., do substytucji halogenków alkilowych i arylowych, do borowania. Jest także substratem do otrzymywania boru o wysokiej czystości.

</doc>
<doc id="2554984" url="https://pl.wikipedia.org/wiki?curid=2554984" title="Parafia Św. Mikołaja Biskupa w Pruszynie">
Parafia Św. Mikołaja Biskupa w Pruszynie

Parafia św. Mikołaja w Pruszynie – parafia erygowana w 1471 roku na mocy ugody między właścicielem Pruszyna Janem Pruszyńskim a plebanem zbuczyńskim Maciejem. Tradycyjnie przyjmowany wcześniejszy rok założenia parafii (1430) jest wynikiem błędnego odczytania tekstu tej ugody.
Liczba wiernych 1895 osób. Należy do dekanatu Zbuczyn diecezji siedleckiej. Obejmuje miejscowości: Pruszyn, Biel, Błogoszcz, Grubale, Leśniczówka, Osiny, Pruszynek, Pruszyn-Pieńki, Pustki, Stok Lacki, Wólka Leśna.

</doc>
<doc id="2554986" url="https://pl.wikipedia.org/wiki?curid=2554986" title="Svensk Lapphund">
Svensk Lapphund



</doc>
<doc id="2554987" url="https://pl.wikipedia.org/wiki?curid=2554987" title="Hot Dub">
Hot Dub

Hot Dub – szósty album studyjny jamajskiej sekcji rytmicznej Sly &amp; Robbie.
Płyta została wydana w roku 1984 przez holenderską wytwórnię Keytone Records. Nagrania zarejestrowane zostały w studiu Aquarius w Kingston, a także częściowo w Electric Lady Studio w Nowym Jorku. Ich produkcją zajął się Henny Vrienten.

</doc>
<doc id="2554989" url="https://pl.wikipedia.org/wiki?curid=2554989" title="Notemigonus crysoleucas roseus">
Notemigonus crysoleucas roseus



</doc>
<doc id="2554998" url="https://pl.wikipedia.org/wiki?curid=2554998" title="Fun (zespół muzyczny)">
Fun (zespół muzyczny)

Fun (zapisywany również jako fun.) – amerykański zespół grający indie pop, założony w Nowym Jorku przez Nate Ruessa, byłego członka The Format oraz Andrew Dosta z Anathallo i Jacka Antonoffa z Steel Train. Obecnie do zespołu należą również Rob Kroehler, Emily Moore, Nate Harold oraz Jon „Jonny Whunder” Goldstein.
Fun nagrało swój debiutacki album "Aim and Ignite" w sierpniu 2009 wraz z producentem Stevenem McDonaldem i Rogerem Josephem Manningiem, byłym keyboardzistą Jellyfish.
W lutym 2010 zespół występował przed Jack’s Mannequin. W kwietniu tego samego roku Fun był supportem podczas trasy koncertowej Paramore. W maju zespół rozpoczął samodzielną trasę po Wielkiej Brytanii.
We wrześniu 2011 Fun występował przed Janelle Monáe na The Campus Consciousness Tour.
Kariera.
2008: Początki.
W lutym 2008 roku The Format zakończyło swoją działalność, w wyniku czego Nate Ruess postanowił rozpocząć nowy projekt razem z Andrew Dosta (Anathallo) i Jackiem Antonoffem (Steel Train). W ciągu tygodnia rozpoczęli pracę w New Jersey. Pierwszym utworem, który nagrali, było demo „Benson Hedges”.
2009–2010: "Aim and Ignite".
Fun zaproponowało Stevenowi McDolandowi, by wyprodukował ich debiutancki album. McDoland zagrał również na basie podczas nagrywania utworów jesienią 2008 roku.
Zespół rozpoczął swoją pierwszą trasę po Północnej Ameryce 8 listopada 2008 razem z Jack’s Mannequin. Debiutancki album "Aim and Ingite" wydany został 25 sierpnia 2009 roku. 4 sierpnia 2010 roku, Fun poinformowało o podpisaniu kontraktu z wytwórnią Fueled By Ramen. W 2010 roku singiel „Walking The Dog” został użyty do spotu reklamowego strony podróżniczej Expedia.com.
2011–2012: "Some Nights".
27 kwietnia 2011 roku na oficjalnym kanale Fun na YouTube pojawił się film, na którym zespół wykonuje nową piosenkę „Carry On”. 17 maja 2011 grupa wydała utwór „C’mon” razem z Panic! at the Disco, których potem supportowali podczas trasy Vices &amp; Virtues Tour w 2011. 6 grudnia 2011 utwór „We Are Young” został użyty w telewizyjnym serialu "Glee". Ta wersja utworu osiągnęła pozycję 1. na liście iTunes jeszcze tego samego wieczoru. 12 grudnia piosenka „One Foot” została udostępniona do przesłuchania oraz pobrania ze strony Nylon. 30 grudnia 2011 pierwszy singiel z nowej płyty – „We Are Young” – został odtworzony w telewizyjnym serialu "Chuck". 27 stycznia 2012 roku „We Are Young” zostało użyte do reklamy Chevroleta Chevy Sonic „Stunt Anthem”.

</doc>
<doc id="2555002" url="https://pl.wikipedia.org/wiki?curid=2555002" title="Tore Brovold">
Tore Brovold

Tore Brovold (ur. 12 czerwca 1970 w Hamar) – norweski strzelec sportowy, wicemistrz olimpijski, wicemistrz świata, dwukrotny mistrz Europy.
Specjalizuje się w konkurencji skeet. Srebrny medalista igrzysk olimpijskich z Pekinu w 2008 roku.
Wicemistrz świata w 2011 roku oraz brązowy medalista mistrzostw świata w 2006 roku. Dwukrotny mistrz Europy (2008, 2009).

</doc>
<doc id="2555004" url="https://pl.wikipedia.org/wiki?curid=2555004" title="Thomas Anthony Williams">
Thomas Anthony Williams

Thomas Anthony Williams (ur. 10 lutego 1948 w Liverpoolu) – brytyjski duchowny rzymskokatolicki, w latach 2003–2023 biskup pomocniczy Liverpoolu. 
Życiorys.
Święcenia kapłańskie przyjął 27 maja 1972 w swojej rodzinnej archidiecezji Liverpoolu. Pracował duszpastersko w kościołach w Netherton oraz w Liverpoolu. Był także członkiem wielu archidiecezjalnych komisji.
15 kwietnia 2003 papież Jan Paweł II mianował go biskupem pomocniczym Liverpoolu ze stolicą tytularną Mageó. Sakry udzielił mu 27 maja 2003 Patrick Kelly, arcybiskup metropolita Liverpoolu.
25 marca 2023 papież Franciszek przyjął jego rezygnację z pełnionej funkcji.

</doc>
<doc id="2555005" url="https://pl.wikipedia.org/wiki?curid=2555005" title="Zwierzęta Świata (seria monet)">
Zwierzęta Świata (seria monet)

Seria "Zwierzęta Świata" obejmuje srebrne monety kolekcjonerskie oraz obiegowe okolicznościowe o nominale 20 000 złotych bitych w miedzioniklu, a po denominacji 2 złote ze stopu Nordic Gold. Narodowy Bank Polski zainaugurował tę serię w 1993 roku. Jej celem jest przedstawienie .
Lista monet serii "Zwierzęta Świata".
Pierwszą monetą serii były Jaskółki wyemitowane w 1993 roku. Początkowo monety okolicznościowe bite były z CuNi, a od 1996 roku ze stopu Nordic Gold. Pierwsza srebrna moneta z serii miała próbę 999, natomiast kolejne, wybite po denominacji, miały próbę 925.
Awers monet kolekcjonerskich oraz okolicznościowych przedstawia orła, rok wprowadzenia do obiegu, nominał oraz napis "Rzeczpospolita Polska". Po bokach orła widnieją stylizowane flagi państwowe. Na rewersie z kolei widnieje jeden z gatunków zwierząt chronionych prawem.
Od 2015 roku monety z serii wybijane są tylko w nominale 20 złotych.

</doc>
<doc id="2555011" url="https://pl.wikipedia.org/wiki?curid=2555011" title="Holandia na Zimowych Igrzyskach Olimpijskich 2002">
Holandia na Zimowych Igrzyskach Olimpijskich 2002

Holandię na Zimowych Igrzyskach Olimpijskich 2002 reprezentowało 27 zawodników. Był to siedemnasty start Holandii na zimowych igrzyskach olimpijskich.
Wyniki reprezentantów Holandii.
Bobsleje.
Mężczyźni
Kobiety
Łyżwiarstwo szybkie.
Mężczyźni
Kobiety
Short track.
Mężczyźni
Snowboard.
Mężczyźni

</doc>
<doc id="2555022" url="https://pl.wikipedia.org/wiki?curid=2555022" title="Markarian 348">
Markarian 348



</doc>
<doc id="2555023" url="https://pl.wikipedia.org/wiki?curid=2555023" title="Islandia na Zimowych Igrzyskach Olimpijskich 2002">
Islandia na Zimowych Igrzyskach Olimpijskich 2002

Islandię na Zimowych Igrzyskach Olimpijskich 2002 reprezentowało 6 zawodników. Był to czternasty start Islandii na zimowych igrzyskach olimpijskich.

</doc>
<doc id="2555025" url="https://pl.wikipedia.org/wiki?curid=2555025" title="Anthony Terras">
Anthony Terras

Anthony Terras (ur. 21 czerwca 1985 w Marsylii) – francuski strzelec sportowy, brązowy medalista olimpijski.
Specjalizuje się w konkurencji skeet. Na igrzyskach olimpijskich w 2008 roku w Pekinie zdobył brązowy medal. W finale przegrał z Amerykaninem Vincentem Hancockiem i Norwegiem Torem Brovoldem o jeden punkt.

</doc>
<doc id="2555038" url="https://pl.wikipedia.org/wiki?curid=2555038" title="Kąpiel czerwonego konia">
Kąpiel czerwonego konia

Kąpiel czerwonego konia (ros. Купание красного коня, "Kupanije krasnogo konia") – jeden z najbardziej znanych obrazów rosyjskiego malarza Kuźmy Pietrowa-Wodkina z 1912 roku. Znajduje się w Galerii Tretiakowskiej.
Historia obrazu.
Pomysł "Kąpieli czerwonego konia" powstał prawdopodobnie w czasie, gdy Pietrow-Wodkin przebywał na wsi Gusiewka w pobliżu Kamyszyna. Tam stworzył szkice i pierwszy wariant obrazu, który nie zachował się do dziś. Jego wygląd znany jest z czarno-białych fotografii, a styl, w jakim został namalowany, można było zaliczyć do malarstwa rodzajowego. Przedstawiał kilku chłopców z końmi. Krótko po powrocie do Petersburga Pietrow-Wodkin własnoręcznie go zniszczył.
Znana współcześnie wersja obrazu "Kąpiel czerwonego konia" została ukończona w 1912 roku. Wierzchowca malarz malował z prawdziwego źrebaka o imieniu Malczik. Chłopiec, który siedzi na koniu, ma rysy twarzy synowca Pietrowa-Wodkina – Szury. Początkowo koń miał być gniadym, jednak pod wpływem nowogrodzkich ikon (między innymi "Cud Michała Archanioła"), Pietrow-Wodkin zmienił go na szkarłatny.
Po raz pierwszy dzieło zostało wyeksponowane w 1912 roku na wystawie Świata Sztuki. Spotkało się z przychylnością krytyków sztuki i publiki. W 1914 roku obraz był pokazany na wystawie w Malmö, a malarz dostał odznaczenie od króla Szwecji. Wydarzenia w historii Rosji spowodowały, że dzieło pozostało w Szwecji aż do zakończenia II wojny światowej. W 1950 roku obrazy Pietrowa-Wodkina, w tym "Kąpiel czerwonego konia", zostały zwrócone Związkowi Radzieckiemu. Wdowa po malarzu oddała dzieło do kolekcji K. K. Basiewicz; w 1961 roku właścicielka kolekcji podarowała je Galerii Tretiakowskiej.
Opis obrazu.
W kompozycji obrazu dominuje koń i dosiadający go na oklep nagi chłopiec. Zwierzę zajmuje prawie cały pierwszy plan, a jego czerwony kolor wydaje się być bardziej nasycony na tle zimnego pejzażu i jasnej karnacji jeźdźca. Przednia noga konia znajduje się w wodzie. Od niej odbiegają fale w zielonym kolorze, nieco jaśniejszym niż woda w głębi obrazu. Uniesiona prawa noga konia powtarza zgięcie nogi jeźdźca. Wzrok konia, dumny i pyszny, skierowany jest na widza. Cała jego postawa wywiera wrażenie, że to on jest główną postacią na obrazie i tylko dzięki jego przyzwoleniu chłopiec siedzi na jego grzbiecie. Na dalszym planie widać dwie kolejne nagie postaci z końmi. Chłopiec po lewej prowadzi białego konia za lejce, drugi – po prawej – jedzie na ryżym koniu na oklep, jest widoczny od tyłu.
Pietrow-Wodkina zastosował w obrazie perspektywę sferyczną. Okrągłe jest jezioro z okalającym je fragmentem brzegu. Trzy grupy postaci rozmieszczone są w kształcie półkręgu.

</doc>
<doc id="2555044" url="https://pl.wikipedia.org/wiki?curid=2555044" title="Pławienie czerwonego konia">
Pławienie czerwonego konia

Kąpiel czerwonego konia

</doc>
<doc id="2555046" url="https://pl.wikipedia.org/wiki?curid=2555046" title="Kąpiel szkarłatnego konia">
Kąpiel szkarłatnego konia

Kąpiel czerwonego konia

</doc>
<doc id="2555048" url="https://pl.wikipedia.org/wiki?curid=2555048" title="Wędrzyn (przystanek kolejowy)">
Wędrzyn (przystanek kolejowy)

Wędrzyn – przystanek kolejowy w Wędrzynie, w województwie lubuskim w Polsce.

</doc>
<doc id="2555052" url="https://pl.wikipedia.org/wiki?curid=2555052" title="Gido Vermeulen">
Gido Vermeulen

Gido Vermeulen (ur. 6 października 1964 roku w Amsterdamie) – trener siatkarski, obecnie szkoleniowiec reprezentacji Egiptu, były selekcjoner kobiecych reprezentacji Holandii i Hiszpanii oraz reprezentacji Holandii juniorów.
Kariera trenerska.
Z holenderskimi siatkarzami zajął 9. miejsce w mistrzostwach Europy we Włoszech i Bułgarii w 2015 i 14. miejsce w mistrzostwach Europy w Polsce w 2017 roku, a także 3. miejsce w II dywizji Ligi Światowej w 2016 i 4. w 2017 roku. Jego największym osiągnięciem w pracy z holenderskimi siatkarkami był finał II dywizji World Grand Prix w 2014 roku. Sukcesy odnosił też z juniorami reprezentacji Holandii. W 2004 roku zdobył brązowy medal mistrzostw Europy, a w 2005 tuż zajął czwarte miejsce w mistrzostwach świata. Na swoim koncie ma także kilka medali mistrzostw Holandii oraz Puchar CEV, wywalczony z żeńską drużyną z Neapolu.

</doc>
<doc id="2555054" url="https://pl.wikipedia.org/wiki?curid=2555054" title="Arp 299">
Arp 299



</doc>
<doc id="2555056" url="https://pl.wikipedia.org/wiki?curid=2555056" title="Language Barrier">
Language Barrier

Language Barrier – siódmy album studyjny jamajskiej sekcji rytmicznej Sly &amp; Robbie.
Płyta została wydana w roku 1985 przez brytyjską wytwórnię Island Records. Nagrania zostały zarejestrowane w Quad Recording Studio w Nowym Jorku. Ich produkcją zajął się Bill Laswell. 

</doc>
<doc id="2555058" url="https://pl.wikipedia.org/wiki?curid=2555058" title="Fischerinsel">
Fischerinsel

Niemcy:

</doc>
<doc id="2555059" url="https://pl.wikipedia.org/wiki?curid=2555059" title="1. FC Schweinfurt 05">
1. FC Schweinfurt 05

1. FC Schweinfurt 05 – niemiecki klub piłkarski, grający obecnie w Regionallidze Bayern (czwarta liga, odpowiednik polskiej III ligi), mający siedzibę w mieście Schweinfurt, leżącym w Bawarii (Dolna Frankonia).

</doc>
<doc id="2555060" url="https://pl.wikipedia.org/wiki?curid=2555060" title="Beryl (telewizor)">
Beryl (telewizor)

Beryl – polski odbiornik telewizyjny produkowany przez zakłady WZT (Warszawskie Zakłady Telewizyjne), na początku lat 70. XX wieku.
Był to odbiornik 24 calowy, superheterodynowy przystosowany do odtwarzania telewizji czarno-białej, nadawanej według standardu OIRT w zakresach I-III pasma VHF, obejmujących 12 kanałów. Możliwe było wbudowanie konwertera do odbioru programów w zakresie IV i V pasma UHF.

</doc>
<doc id="2555061" url="https://pl.wikipedia.org/wiki?curid=2555061" title="Etelbald z Mercji">
Etelbald z Mercji



</doc>
<doc id="2555067" url="https://pl.wikipedia.org/wiki?curid=2555067" title="Stowarzyszenie im. Ludwiga van Beethovena">
Stowarzyszenie im. Ludwiga van Beethovena

Stowarzyszenie im. Ludwiga van Beethovena zostało powołane w Krakowie w 2003 roku przez Elżbietę Penderecką. Podstawowa działalność Stowarzyszenia wiąże się z organizacją Wielkanocnego Festiwalu Ludwiga van Beethovena oraz promowaniem muzyki poważnej. Stowarzyszenie było inicjatorem i wykonawcą także innych produkcji artystycznych, takich jak: Festiwal Pianistyczny w Warszawie (2003-2007), Festiwal Krzysztofa Pendereckiego (2008), wydarzenia kulturalne towarzyszące Nieformalnemu Szczytowi NATO w Krakowie (2009), koncert Julianny Awdiejewej, laureatki XVI Międzynarodowego Konkursu Pianistycznego im. Fryderyka Chopina, wraz z orkiestrą New York Philharmonic w Lincoln Center w Nowym Jorku (2011). Na zaproszenie Stowarzyszenia im. Ludwiga van Beethovena koncertowały w Polsce takie orkiestry jak: Royal Philharmonic Orchestra pod dyrekcją Johna Axelroda, London Symphony Orchestra pod dyrekcją Valerego Giergiewa, Simón Bolívar Youth Orchestra of Venezuela pod dyrekcją Gustavo Dudamela czy Shanghai Symphony Orchestra pod dyrekcją Long Yu.
Od lipca 2008 w ramach Stowarzyszenia działa również Impresariat, reprezentujący polskich i zagranicznych instrumentalistów, śpiewaków i dyrygentów oraz Orkiestrę Akademii Beethovenowskiej.
Misja.
Oprócz podstawowego zadania, jakim jest organizowanie stałej imprezy cyklicznej tj. Wielkanocnego Festiwalu Ludwiga van Beethovena, działalność Stowarzyszenia ma na celu:
Cele te realizowane są poprzez organizowanie koncertów, wystaw i innych imprez kulturalnych, wspieranie środowisk twórczych, prowadzenie działalności wydawniczej, informacyjno-promocyjnej i edukacyjno-szkoleniowej, naukowej i badawczej oraz współpracę władzami samorządowymi, państwowymi, sektorem gospodarczym, organizacjami pozarządowymi i środkami masowego przekazu.
Członkowie.
Adam Balas
Regina Chłopicka
Matylda Czekaj-Krasicka
Andrzej Giza
Krzysztof Ingarden
Robert Kabara
Jolanta Róża Kozłowska
Józef Lassota
Teresa Malecka
Elżbieta Penderecka
Krzysztof Penderecki
Magdalena Sroka
Marek Stachowski
Mariusz Tomasik
Mieczysław Tomaszewski
Joanna Wnuk-Nazarowa
Linki zewnętrzne.
Oficjalna strona Stowarzyszenia im. Ludwiga van Beethovena

</doc>
<doc id="2555068" url="https://pl.wikipedia.org/wiki?curid=2555068" title="Kazimierz Adamowski">
Kazimierz Adamowski

Kazimierz Józef Adamowski herbu Jastrzębiec (ur. 8 marca 1804 r. w Rzeszowie; zm. 17 marca 1879 w Rzeszowie) – polski szlachcic, radny m. Rzeszowa, senior Rady Miasta, wieloletni kancelista Magistratu.
Został pochowany na rzeszowskim Starym Cmentarzu w kwaterze VII.

</doc>
<doc id="2555071" url="https://pl.wikipedia.org/wiki?curid=2555071" title="Turak niebieskozielony">
Turak niebieskozielony

Turak niebieskozielony ("Tauraco corythaix") – gatunek średniej wielkości ptaka z rodziny turakowatych (Musophagidae). Występuje wyłącznie w kilku regionach Południowej Afryki, głównie wzdłuż wybrzeża Kraju Przylądkowego i Natalu. Istnieje też mniejsza populacja w głębi lądu, na pograniczu wschodniej części prowincji Mpumalanga (dawniej Transwal, RPA), Suazi i Mozambiku. Nie jest zagrożony wyginięciem. Charakterystyczne dla tego i kilku spokrewnionych z nim gatunków jest występowanie w piórach unikatowych barwników: zielonej turakowerdyny i czerwonej turacyny, niespotykanych u prawie żadnych innych zwierząt. W Południowej Afryce znany jest pod lokalną nazwą "knysna turaco" bądź "knysna lourie" ("loerie").
Opis gatunku.
Upierzeniem bardzo przypomina turaka zielonoczubego ("Tauraco persa"), wcześniej uznawano go nawet za jego podgatunek. Pióra w intensywnych barwach. Pierś, szyja, górna część grzbietu i głowa są zielone. Podobnie czub, przy czym zakończony jest białą krawędzią (co odróżnia go od turaka zielonoczubego). Im dalej w tył tułowia, tym kolor piór bardziej przechodzi z zielonego w niebieski. Niebieskie są pokrywy skrzydłowe, brzuch i przede wszystkim ogon. Natomiast lotki są jaskrawoczerwone, co najlepiej widać w locie. Dziób czerwony, częściowo zakryty piórami. Oko otoczone nagą, czerwoną obwódką, z dwiema białymi kreskami: jedną nad i jedną pod okiem, oraz z czarną kreską przed nim. Brak dymorfizmu płciowego. Skrzydła dość krótkie, zaokrąglone, ogon długi. Lata słabo, za to zręcznie skacze i wspina się wśród koron drzew. Żyje w parach lub w małych grupach rodzinnych, zaciekle i hałaśliwie broniąc swego terytorium. Charakterystyczny, donośny głos tego turaka przypomina ochrypłe szczekanie: "kau-kau-kau".
Długość ciała: 40–42 cm (wraz z długim ogonem). Masa ciała: 260–380 g.
Wiecznie zielone i nadrzeczne lasy o dojrzałym drzewostanie, od poziomu morza do 1800 m n.p.m.
Głównie owoce, ale również chętnie liście, owady lub dżdżownice.
Każda para ustala własne terytorium, gdzie w koronie drzew lub gęstwinie pnączy buduje niedbale złożone z patyków gniazdo. Samica składa zwykle 2 biało-kremowe jaja, choć najczęściej wychowywane jest jedno młode. Wysiadują obydwoje rodzice przez 20–24 dni. Pisklęta wykluwają się niedołężne, pokryte czarnym puchem. Młode opuszczają gniazdo po ok. 22 dniach, wspinając się na sąsiednie gałęzie. Latać zaczynają po 28 dniach od wyklucia, lecz pozostają pod opieką dorosłych jeszcze przez kilka tygodni po opuszczeniu gniazda.
Status.
Międzynarodowa Unia Ochrony Przyrody (IUCN) uznaje turaka niebieskozielonego za gatunek najmniejszej troski (LC – "Least Concern"). Liczebność populacji nie została oszacowana, ale ptak ten opisywany jest jako dość pospolity. Trend liczebności populacji oceniany jest jako spadkowy ze względu na utratę siedlisk.
Podgatunki.
Wyróżnia się dwa podgatunki "Tauraco corythaix":

</doc>
<doc id="2555072" url="https://pl.wikipedia.org/wiki?curid=2555072" title="Ferrari F2012">
Ferrari F2012

Ferrari F2012 – bolid teamu Scuderia Ferrari na sezon 2012. Został on zaprezentowany 3 lutego 2012 we włoskim mieście Maranello w siedzibie zespołu Ferrari. W roku 2012 ścigali się nim Felipe Massa i Fernando Alonso, który wywalczył tytuł wicemistrzowski.
Konstrukcja.
Zgodnie z przepisami obowiązującymi w sezonie 2012 nakazującymi umieszczenie końcówki nosa nie wyżej niż na wysokości 550 mm na nosie F2012 znalazł się charakterystyczny stopień. Przednie zawieszenie typu pull-rod zastosowane w Ferrari było ostatni raz wykorzystywane w Formule 1 w 2001 roku i początkowo sprawiało liczne problemy, zwłaszcza z balansem, jednak ostatecznie przyniosło korzyści aerodynamiczne. W trakcie sezonu przeprojektowano wydech na wzór bolidu Sauber C31 wykorzystujący efekt Coanda, pozwalający doprowadzić gazy spalinowe do dyfuzora co zwiększało docisk aerodynamiczny generowany przez ten element. Rekompensowało to straty wynikające z zakazu stosowania dmuchanych dyfuzorów stosowanych w sezonie 2011.

</doc>
<doc id="2555074" url="https://pl.wikipedia.org/wiki?curid=2555074" title="Halowe Mistrzostwa Kazachstanu w Lekkoatletyce 2012">
Halowe Mistrzostwa Kazachstanu w Lekkoatletyce 2012

Halowe Mistrzostwa Kazachstanu w Lekkoatletyce 2012 – zawody lekkoatletyczne, które odbyły się 27, 28 i 29 stycznia w Karangandzie.
Podczas zawodów Olga Rypakowa uzyskała najlepszy w sezonie halowym wynik na świecie w trójskoku (14,84). 

</doc>
<doc id="2555077" url="https://pl.wikipedia.org/wiki?curid=2555077" title="Nijvel">
Nijvel



</doc>
<doc id="2555078" url="https://pl.wikipedia.org/wiki?curid=2555078" title="Orkiestra Symfoniczna Filharmonii Pomorskiej">
Orkiestra Symfoniczna Filharmonii Pomorskiej

Orkiestra Symfoniczna Filharmonii Pomorskiej – orkiestra symfoniczna działająca przy Filharmonii Pomorskiej w Bydgoszczy, założona w 1953 roku, kontynuatorka "Miejskiej Orkiestry Symfonicznej" (1936–1939, 1945-1946) i "Pomorskiej Orkiestry Symfonicznej" (1946-1952) w Bydgoszczy.
Charakterystyka.
W 1958 roku Orkiestra otrzymała własną siedzibę, której sala koncertowa słynie z fenomenalnej akustyki. W 1958 też nadano imię Ignacego Jana Paderewskiego, którego brat przyrodni Józef Paderewski od 1926 do śmierci w 1958 mieszkał i pracował w Bydgoszczy.
Orkiestra osiągnęła wysoką pozycję, czego dowodem są koncerty z tej klasy dyrygentami, co: Ernest Ansermet, Roberto Benzi, Benjamin Britten, Aram Chaczaturian, Riccardo Chailly, Juozas Domarkas, Jerzy Katlewicz, Kazimierz Kord, Jan Krenz, Witold Lutosławski, Jerzy Maksymiuk, Krzysztof Penderecki, Kurt Redel, Witold Rowicki, Jerzy Semkow, Stanisław Skrowaczewski, Saulius Sondeckis, Leopold Stokowski, Tadeusz Strugała, Carlo Zecchi i inni. Z uznaniem spotkały się występy orkiestry m.in. we Włoszech, Danii, Francji, Niemczech, Hiszpanii, Szkocji, Szwajcarii, Rosji, Korei Południowej, na Cyprze. Orkiestra wielokrotnie gościła na krajowych i zagranicznych festiwalach muzycznych, m.in.: Wratislavia Cantans, Warszawska Jesień, Berliner Festwochen, International Summer Festival Ljubljana, Schweriner Musiktage, Frankfurter Festtage der Musik. Zaszczytem dla muzyków OSFP było zaproszenie do udziału w uroczystościach 1000-lecia Zjazdu Gnieźnieńskiego w archikatedrze prymasowskiej, w których uczestniczyli prezydenci krajów europejskich. OSFP inaugurowała i kończyła ogólnopolskie obchody Roku Ignacego Jana Paderewskiego. W 2002 z wielkim powodzeniem wystąpiła na Festiwalu Polskich Filharmonii, zorganizowanym przez warszawską Filharmonię Narodową w 100-lecie jej istnienia. W 2005 Orkiestra zagrała cykl koncertów w Korei Południowej oraz w słynnej sali Tivoli w Kopenhadze, występując wraz z New York City Balet. W 2007, z okazji 30-lecia współpracy OSFP i Chóru Berliner Cappella, zespoły wspólnie dały koncerty jubileuszowe w sali koncertowej w Bydgoszczy oraz Filharmonii Berlińskiej. W 2008 roku w Pałacu Sztuk w Budapeszcie orkiestra zagrała koncert z okazji Święta Konstytucji 3 Maja oraz w Międzyzdrojach inaugurowała I Międzynarodowy Festiwal Muzyczny Amber Baltic. W 2009 roku wystąpiła w Perth w ramach festiwalu Polish Spring – Scottish Tides. W 2010 roku w Budapeszcie inaugurowała Rok Chopinowski na Węgrzech. Koncert był transmitowany na żywo na wszystkich kontynentach przez DUNA TV oraz emitowany na antenie MR3 Bartók.
Orkiestra regularnie współpracuje z chórami Berliner Cappella oraz Singakademie z Frankfurtu nad Odrą. W 2011 roku wystąpiła na Festiwalu Musikfesttagean der Oder we Frankfurcie nad Odrą, w Berlinie (Konzerthaus) oraz z okazji Polskiej Prezydencji UE w Brukseli. W 2013 roku zaprezentowała się po raz pierwszy w słynnej Złotej Sali Musikverein w Wiedniu. W 2014 roku w Filharmonii Berlińskiej z chórami Berliner Cappella i Studio Chor oraz międzynarodowej sławy śpiewakami zagrała "Stabat Mater" Dvořáka. W 2015 roku z okazji 40-lecia współpracy Filharmonii Pomorskiej i chóru Berliner Cappella Orkiestra wzięła udział w koncercie w Filharmonii Berlińskiej pod dyrekcją Kerstin Behnke (Szymanowski – "Stabat Mater", Brahms – "Ein deutsches Requiem").
W ramach obchodów 100 Lat Niepodległości Polski 29 czerwca 2018 roku odbył się koncert pn. "Requiem Mozarta Ignacemu Janowi Paderewskiemu w 77. rocznicę śmierci" z udziałem Orkiestry Symfonicznej Filharmonii Pomorskiej, czołowych polskich solistów śpiewaków i poznańskiego Chóru Akademii Muzycznej im. I. J. Paderewskiego pod dyrekcją Kaia Bumanna w bazylice archikatedralnej pw. Męczeństwa św. Jana Chrzciciela w Warszawie, miejscu spoczynku wspólnego patrona Filharmonii i poznańskiej Uczelni.
W 2019 roku Orkiestra Symfoniczna FP, chóry Akademii Muzycznej w Bydgoszczy oraz soliści zaprezentowali światowe prawykonanie "Requiem" Krzysztofa Herdzina, dzieła napisanego na zamówienie Filharmonii Pomorskiej; na podium dyrygenckim stanął kompozytor. Z okazji 80. rocznicy wybuchu II wojny światowej bydgoscy symfonicy wykonali w Poczdamie, Bydgoszczy i Toruniu "Missa pro pace" Kilara wraz z zaprzyjaźnionym chórem Singakademie Frankfurt (Oder) i uznanymi polskimi solistami, pod dyrekcją Rudolfa Tierscha.
OSFP posiada w dorobku wiele płyt. Nagrała m.in. "Symfonię h-moll „Polonia”" Paderewskiego (Muza) pod dyrekcją Bohdana Wodiczki; "Symfonię" Isanga Yuna (Bild-Kunst, Bonn) pod batutą japońskiego dyrygenta Takao Ukigaya; "Łańcuch II" Witolda Lutosławskiego (Thorofon) pod dyrekcją Takao Ukigayi z udziałem Krzysztofa Jakowicza (skrzypce), krążek został wyróżniony nagrodą krytyki francuskiej Diapason d’Or; z dziełami Karola Szymanowskiego w 125. rocznicę urodzin i 70-lecie jego śmierci (DUX), pod dyrekcją Marka Pijarowskiego, z udziałem Chóru Opery Nova w Bydgoszczy, Anny M. Staśkiewicz (skrzypce), Bożeny Harasimowicz (sopran). W 2013 roku na 60-lecie Filharmonii Pomorskiej nagrała pod dyrekcją Jerzego Maksymiuka jubileuszową płytę z pełną wersją "Symfonii h-moll Polonia" Paderewskiego (DUX).
Z okazji 60. rocznicy gmachu Filharmonii, w Koncercie Jubileuszowym w dniu 16 listopada 2018 OSFP pod batutą Antoniego Wita wykonała program historyczny – był powtórzeniem koncertu inaugurującego nowo wybudowany gmach FP w 1958.
Historia.
Pierwsza orkiestra symfoniczna powstała w Bydgoszczy 28 kwietnia 1936 roku z inicjatywy grupy miłośników muzyki. Jednak dopiero kiedy dyrygentem został Alfons Rezler, profesor Miejskiego Konserwatorium Muzycznego, a dyrektorem Leonard Piątkiewicz, orkiestra przystąpiła do systematycznych prób. W marcu 1938 r. mecenat nad orkiestrą objęło Bydgoskie Towarzystwo Muzyczne. Orkiestra ta, złożona głównie z muzyków zawodowych organizowała w 1938 r. i 1939 r. systematyczne koncerty publiczne. Dalszy rozwój zespołu przerwała okupacja niemiecka. W kampanii wrześniowej zginął dyrygent Alfons Rezler.
W 1946 r. w związku z obchodami 600-lecia lokacji miasta Bydgoszczy reaktywowano Miejską Orkiestrę Symfoniczną, która w nawiązaniu do okresu przedwojennego nosiła nazwę Orkiestry Symfonicznej Towarzystwa Muzycznego w Bydgoszczy. Jej organizatorami byli: Arnold Rezler (brat Alfonsa Rezlera), Jerzy Jasieński, Felicja Krysiewicz i prezes Towarzystwa Witold Miller. Dała ona swój pierwszy koncert 12 maja 1946 roku.
W latach 1946–1949 podstawy materialne i organizacyjno-prawne stwarzało orkiestrze Bydgoskie Towarzystwo Muzyczne przy niewielkim udziale władz miejskich i administracyjnych. Utworzony dzięki Towarzystwu w 1947 r. Społeczny Komitet Przyjaciół Pomorskiej Orkiestry Symfonicznej wspomagał bydgoskich symfoników do czasu upaństwowienia orkiestry. W tym okresie orkiestra przyjęła nazwę Pomorskiej Orkiestry Symfonicznej Towarzystwa Muzycznego w Bydgoszczy. Jej dyrektorem artystycznym został Arnold Rezler, a dyrektorem administracyjnym Jerzy Jasieński.
Pierwszy inauguracyjny koncert Pomorskiej Orkiestry Symfonicznej odbył się 26 października 1946 r. w sali Pomorskiego Domu Sztuki. Publiczne koncerty odbywały się cztery razy w miesiącu, a poza tym w zakładach pracy, szkołach i świetlicach Bydgoszczy oraz miast powiatowych województwa bydgoskiego. Prowadzono również poranki symfoniczne, a przed koncertami wygłaszano prelekcje. Z każdym rokiem zwiększała się liczba koncertów, a repertuar stawał się coraz ambitniejszy. W 1948 r. Pomorska Orkiestra Symfoniczna zorganizowała 42 koncerty łącznie z porankami symfonicznymi i akademiami. Aby zabezpieczyć wysoki poziom koncertów, utworzono przy zarządzie Radę Artystyczną w składzie: Konrad Pałubicki, Florian Dąbrowski, Mieczysław Tomaszewski oraz Arnold Rezler. Z jej inicjatywy wystąpiło w tym czasie w Bydgoszczy szereg wybitnych dyrygentów i solistów krajowych i zagranicznych (Stanisław Szpinalski, Zbigniew Drzewiecki, Regina Smendzianka, Kazimierz Wiłkomirski, Wanda Wiłkomirska i inni). Orkiestrą dyrygowali m.in. Witold Rowicki i Bohdan Wodiczko.
Począwszy od 1949 r. nastąpił kolejny etap działalności orkiestry. Dyrektor Jerzy Jasieński przeniósł się do Warszawy, a Arnold Rezler z częścią muzyków skupił się na działalności Orkiestry Symfonicznej Polskiego Radia w Bydgoszczy, występującej na falach Pomorskiej Rozgłośni Polskiego Radia. Po jego odejściu dyrektorem i kierownikiem artystycznym orkiestry liczącej 51 muzyków został Mieczysław Tomaszewski. W 1949 r. zorganizowano trzy cykle koncertów, związanych z muzyką Fryderyka Chopina (setna rocznica śmierci kompozytora) oraz prezentowano koncerty z cyklu "„Muzyka dla wszystkich”" w 26 miastach województwa bydgoskiego. W repertuarze orkiestry znajdowały się utwory kompozytorów polskich i obcych różnych epok (od baroku po współczesność). Konsekwencją osiągnięć artystycznych była inicjatywa organizowania w Bydgoszczy "Festiwalu Muzyki Polskiej". Festiwal ten zainaugurowany w 1951 r., zapisał się trwałe w środowisku muzycznym nie tylko Bydgoszczy, lecz również całego kraju.
Podstawy materialne orkiestry zostały od 1949 r. zagwarantowane przez subwencje Ministra Ministerstwa Kultury i Sztuki przekazywane Towarzystwu Muzycznemu. Jednakże cały czas trwały starania o upaństwowienie orkiestry. W listopadzie 1950 r. entuzjasta muzyki, młody asystent UMK Andrzej Szwalbe zawiązał Komitet Przyjaciół Pomorskiej Orkiestry Symfonicznej, który wkrótce zrzeszał 2 tysiące członków.
1 września 1951 r. Andrzej Szwalbe objął stanowisko dyrektora Pomorskiej Orkiestry Symfonicznej. W wyniku m.in. jego starań 1 stycznia 1953 r. zarządzeniem Ministra Kultury zespoły muzyków bydgoskich zostały zrzeszone w Państwową Filharmonię Pomorską. Od tej chwili Andrzej Szwalbe rozpoczął starania o budowę gmachu filharmonii, zaś kierownictwo artystyczne przeszło w ręce innych osób. Funkcję dyrygenta sprawowali m.in. Edward Bury, Jerzy Procner, Olgierd Straszyński, Tadeusz Wilczak, Roman Mackiewicz, Zdzisław Wendyński, Robert Satanowski. Inauguracyjny koncert orkiestry symfonicznej Państwowej Filharmonii Pomorskiej odbył się 9 stycznia 1953 r. w sali Teatru Ziemi Pomorskiej w Bydgoszczy. W 1952 r. doszło do zawiązania trwałej współpracy między orkiestrą i chórem „Arion”. „Arion” wykonywał muzykę symfoniczno-oratoryjną, fragmenty oper i inne formy wokalno-instrumentalne.
We wrześniu 1955 r. orkiestra Państwowej Filharmonii Pomorskiej, licząca 65 muzyków, została zasilona muzykami z rozwiązanej Orkiestry Polskiego Radia w Bydgoszczy, dotąd kierowanej przez Arnolda Rezlera. W tym samym roku nazwa instytucji uległa zmianie na Filharmonia Pomorska im. Ignacego Paderewskiego. W wyniku starań dyrekcji filharmonii angażowano stopniowo utalentowanych absolwentów wyższych szkół muzycznych, dając im dobre warunki bytowe (mieszkania). W 1971 r. zespół liczył przeszło 100 osób. Wielu muzyków z orkiestry podjęło pracę w szkołach muzycznych Bydgoszczy i Torunia, przygotowując swoich następców przy pulpitach w różnych grupach instrumentów smyczkowych, dętych, perkusji itp.
15 listopada 1958 r. orkiestra zaprezentowała pierwszy koncert w nowo powstałym gmachu Filharmonii Pomorskiej. Poprowadził go Zbigniew Chwedczuk, kierownik artystyczny w latach 1958–1968. Kolejnymi dyrygentami Orkiestry Filharmonii byli: Witold Krzemieński (1968-1974), Antoni Wit (1974-1977), Renard Czajkowski, Tomasz Bugaj, Mieczysław Nowakowski, Jerzy Salwarowski, Michael Zilm, Roman Kofman, Marek Pijarowski, Tadeusz Wojciechowski. Od 2015 r. funkcję szefa artystycznego FP pełni Kai Bumann.

</doc>
<doc id="2555079" url="https://pl.wikipedia.org/wiki?curid=2555079" title="Orkiestra Symfoniczna Polskiego Radia w Bydgoszczy">
Orkiestra Symfoniczna Polskiego Radia w Bydgoszczy

Orkiestra Symfoniczna Polskiego Radia w Bydgoszczy – orkiestra symfoniczna działająca przy Pomorskiej Rozgłośni Polskiego Radia w Bydgoszczy w latach 1945–1955. 
Historia.
Zespół będący zalążkiem późniejszej Orkiestry Polskiego Radia powstał z inicjatywy kierownika działu muzycznego Rozgłośni Polskiego Radia w Bydgoszczy – Felicji Krysiewiczowej. Zorganizował go wiosną 1945 r. przybyły do Bydgoszczy Arnold Rezler, któremu powierzono organizację Wydziału Programowego Rozgłośni. Zespół ten zwany "Bydgoskim Kwartetem Smyczkowym" lub "Orkiestrą Salonową" zainaugurował swoją działalność 1 lipca 1945 r. na falach Pomorskiej Rozgłośni Polskiego Radia, prowadzącej działalność od maja 1945 r. Od samego początku istnienia rozgłośni, muzyka nadawana na żywo odgrywała w jej programie istotną rolę, gdyż magnetofony wprowadzono dopiero w 1950 roku. Muzyczny zespół radiowy pozyskał salę prób w Pomorskim Domu Sztuki przy ul. Gdańskiej, zaś pod koniec 1945 r. przeobraził się w Orkiestrę Symfoniczną Polskiego Radia. Gdy w 1946 r. powołano Pomorską Orkiestrę Symfoniczną, przy okazji obchodów 600-lecia lokacji miasta Bydgoszczy - trzon jej składu stanowili muzycy orkiestry radiowej z Rezlerem na czele. 
Muzykę orkiestry radiowej cechowała rozległość stylistyczna i wszechstronność repertuaru. Znalazły się w nim utwory klasyki polskiej i obcej oraz współczesna muzyka rozrywkowa. Oprócz pracy w radio, orkiestra towarzyszyła "Festiwalowi Muzyki Polskiej" w Bydgoszczy, oraz prowadziła cykliczne programy: „"Przy sobocie po robocie"”, „"Żądło mikrofonu"”, „"Dla każdego coś miłego"”. Uczestniczyła także w nadawaniu „"Pokrzyw nad Brdą"” – pierwszej w powojennej polskiej radiofonii cyklicznej audycji satyrycznej, w której brali udział m.in. Jeremi Przybora i Grzegorz Kardaś.
Skład orkiestry powiększał się stopniowo, osiągając w 1955 r. 57 osób. Muzycy orkiestry często występowali w małych zespołach, w repertuarze rozrywkowym, jak np. zespół instrumentalny Tadeusza Polańskiego (członka orkiestry i kompozytora) oraz Eugeniusza Raabego. Utwory ludowe były domeną kapeli Stanickiego, zaś współpraca Pawła Billerta, kierownika Redakcji Muzycznej i członka orkiestry z muzykologiem Lucjanem Kamieńskim, przyniosła szereg oryginalnych, na nowo opracowanych pieśni kaszubskich. Wielu muzyków orkiestry radiowej występowało solo, i na odwrót - soliści zewnętrzni z orkiestrą, np. Lidia Skowron, Eugenia Gwieździńska, Wanda Wiłkomirska, Władysław Kędra, Stanisław Szpinalski. Dyrygentami orkiestry byli: Arnold Rezler, Henryk Czyż, Walerian Pawłowski i Zdzisław Wendyński, zaś kierownikiem redakcji muzycznej rozgłośni od 1946 do 1949 r. – Edmund Rezler, brat dyrygenta orkiestry. Doświadczenie w orkiestrze zdobywali znani później muzycy i nauczyciele jak Edwin Golnik, pedagog, długoletni pierwszy waltornista Filharmonii Narodowej, czy Roman Suchecki, pierwszy rektor Państwowej Wyższej Szkoły Muzycznej w Bydgoszczy.
W 1949 r. nastąpił kryzys w działalności orkiestry symfonicznej. W tym czasie Arnold Rezler skoncentrował swoją działalność wyłącznie w orkiestrze radiowej, odchodząc z Pomorskiej Orkiestry Symfonicznej. W kolejnych latach programy muzyczne dostosowano do trendów, jakie występowały w kulturze tego okresu. Ideologizacja życia nie ominęła repertuaru, który musiał zawierać 50% polskiej muzyki ludowej, 30% innej muzyki słowiańskiej i 20% muzyki poważnej, a także szereg utworów związanych tematycznie z ZSRR. Orkiestra uczestniczyła w spektakularnych przedsięwzięciach przeznaczonych dla świata pracy, przy otwieraniu nowych świetlic, spółdzielni produkcyjnych, państwowych gospodarstw rolnych i zakładów pracy. Jednak muzyka broniła się sama, a z kompozytorów rosyjskich wybierano też Czajkowskiego czy Musorgskiego. W 1950 r. orkiestra rozpoczęła rejestrację swoich wykonań na taśmach magnetofonowych. Rozpoczął się wtedy drugi etap działalności orkiestry, podczas którego zaczęli do Bydgoszczy przyjeżdżać znani instrumentaliści i śpiewacy, by nagrywać najlepsze pozycje swego repertuaru. Byli wśród nich m.in. śpiewacy (Wanda Wermińska, Antonina Kawecka, Bogdan Paprocki, Andrzej Hiolski, Jerzy Sergiusz Adamczewski, Maria Fołtyn), pianiści (Stanisław Szpinalski, Barbara Hesse-Bukowska), skrzypkowie (Bogusław Gimpel) i inni. Solistycznych nagrań dokonywali też co wybitniejsi instrumentaliści z zespołu Rezlera. Orkiestra współpracowała też z Państwową Wytwórnią Filmową. Na jej zlecenie nagrano ilustrację muzyczną do filmu krótkometrażowego „"Młodzi inżynierowie"” według muzyki Henryka Czyża oraz podkład muzyczny do filmu rysunkowego „"Pani Twardowska"” (kompozycje Zbigniewa Turskiego). 
W latach 50. centrala warszawska rozpoczęła starania o przeniesienie orkiestry do Szczecina lub Warszawy, gdzie notowano problemy kadrowe. W 1955 r. nastąpił kres jej istnienia w wyniku zarządzenia Ministerstwa Kultury, które dwa lata wcześniej powołało Filharmonię Pomorską w Bydgoszczy złożoną z dotychczas istniejących zespołów muzyków bydgoskich. Niewielka część muzyków przeniosła się za Arnoldem Rezlerem do Filharmonii Narodowej w Warszawie, a większość zasiliła Orkiestrę Symfoniczną Filharmonii Pomorskiej
Repertuar.
Orkiestra Radiowa przez długie lata stanowiła wizytówkę artystyczną Bydgoszczy na arenie ogólnopolskiej oraz jeden z najpopularniejszych zespołów orkiestrowych tamtych lat. Jej wyróżnikiem był szeroki repertuar, od rozrywki do najpoważniejszych form. Wykonywała szereg utworów instrumentalnych takich kompozytorów jak: F. Mendelssohn, F. Liszt, L. van Beethoven, J.S. Bach, F. Chopin, H. Wieniawski, J. Strauss, utwory wokalno-instrumentalne z towarzystwem chóru „Arion” (w tym arie operowe), muzykę baletową, utwory kameralne, regionalne (tańce i fantazje kujawskie) i rozrywkowe. W ciągu 10 lat Rozgłośnia Polskiego Radia w Bydgoszczy nadała z udziałem orkiestry ponad 1000 audycji lokalnych, ogólnopolskich i transmisji zagranicznych (Czechosłowacja, Węgry). Orkiestra wykonała także ponad 250 koncertów publicznych, w dużej części bezpośrednio przez radio transmitowanych. Np. koncert chopinowski (1949) z udziałem Haliny Czerny-Stefańskiej transmitowano bezpośrednio do Paryża.
Kilkaset nagrań utworów orkiestry i zespołów z udziałem Arnolda Rezlera zostało zdigitalizowanych i w postaci cyfrowej zachowane jest na serwerach Archiwum Dokumentów Fonicznych rozgłośni Polskiego Radia Pomorza i Kujaw.

</doc>
<doc id="2555080" url="https://pl.wikipedia.org/wiki?curid=2555080" title="Historia Brittonum">
Historia Brittonum

Historia Brytów (łac. "Historia Brittonum") - dzieło historyczne spisane w latach 829-830, którego autorstwo przypisywane jest walijskiemu mnichowi Nenniuszowi. Jego tematyka to dzieje Brytów i późniejszych mieszkańców Brytanii, aż do czasów średniowiecza. Jest to jedno z niewielu zachowanych źródeł pisanych z tego okresu, jest więc wykorzystywane przy analizach dotyczących historii Anglii i Walii, mimo iż wielu współczesnych historyków podważa jego historyczną wartość.

</doc>
<doc id="2555082" url="https://pl.wikipedia.org/wiki?curid=2555082" title="Markarian 171">
Markarian 171



</doc>
<doc id="2555084" url="https://pl.wikipedia.org/wiki?curid=2555084" title="Srpski film">
Srpski film

Srpski film () – serbski horror i pierwszy film fabularny Srđana Spasojevicia z 2010 roku. Film opowiada o byłym gwiazdorze filmów pornograficznych, który zgadza się uczestniczyć w „filmie artystycznym” do momentu, gdy odkrywa, że film zawiera sceny gwałtu na dziecku, tortur i elementy nekrofilii.
Po premierze film uzyskał duży rozgłos, ze względu na ukazanie gwałtów, pedofilii i nekrofilii. Serbska krajowa prokuratura wszczęła śledztwo, aby upewnić się, czy film nie narusza prawa. Badane były elementy przeciwko moralności seksualnej oraz kwestia ochrony nieletnich. Decyzją sądu film nie został opublikowany w San Sebastián i został zakazany w Norwegii po dwóch miesiącach sprzedaży z powodu naruszenia artykułów 204a i 382 norweskiego kodeksu karnego.
Film otrzymał w większości negatywne recenzje; serwis Rotten Tomatoes przyznał mu wynik 46%.

</doc>
<doc id="2555094" url="https://pl.wikipedia.org/wiki?curid=2555094" title="Bolesty-Kolonia">
Bolesty-Kolonia

Bolesty-Kolonia – kolonia w Polsce położona w województwie mazowieckim, w powiecie łosickim, w gminie Olszanka. 
Kolonia wchodzi w skład sołectwa Bolesty.
Wierni Kościoła rzymskokatolickiego należą do parafii św. Jana Chrzciciela w Hadynowie.
W latach 1975–1998 miejscowość administracyjnie należała do województwa bialskopodlaskiego.

</doc>
<doc id="2555095" url="https://pl.wikipedia.org/wiki?curid=2555095" title="Japonia na Zimowych Igrzyskach Olimpijskich 2002">
Japonia na Zimowych Igrzyskach Olimpijskich 2002

Japonię na Zimowych Igrzyskach Olimpijskich 2002 reprezentowało 103 zawodników. Był to siedemnasty start Japonii na zimowych igrzyskach olimpijskich.
Wyniki reprezentantów Japonii.
Biathlon.
Mężczyźni
Kobiety
Bobsleje.
Mężczyźni
Biegi narciarskie.
Mężczyźni
Kobiety
Curling.
Kobiety
Kombinacja norweska.
Mężczyźni
Łyżwiarstwo figurowe.
Mężczyźni
Kobiety
Łyżwiarstwo szybkie.
Mężczyźni
Kobiety
Narciarstwo alpejskie.
Mężczyźni
Kobiety
Narciarstwo dowolne.
Mężczyźni
Kobiety
Saneczkarstwo.
Mężczyźni
Kobiety
Short track.
Mężczyźni
Kobiety
Skeleton.
Mężczyźni
Kobiety
Skoki narciarskie.
Mężczyźni
Snowboard.
Mężczyźni
Kobiety

</doc>
<doc id="2555098" url="https://pl.wikipedia.org/wiki?curid=2555098" title="Hipgnosis (zespół muzyczny)">
Hipgnosis (zespół muzyczny)

Hipgnosis – polska grupa grająca rock progresywny i psychodeliczny pochodząca z Krakowa założona w 2005.
Historia.
Grupa powstała w 2005 w Krakowie. Zyskała uznanie w kręgach odbiorców rocka progresywnego wydanymi płytami "Sky Is the Limit" (2006) oraz koncertową "Still Ummadelling" (2007). 18 lipca 2008 zespół dał bardzo dobrze przyjęty koncert na Festiwalu Night of the Prog III w Loreley, grając na jednej scenie obok tak Tangerine Dream, Klaus Schulze &amp; Lisa Gerrard. 
W listopadzie 2011 zespół wydał drugi studyjny album – "Relusion", który także spotkał się z dobrym odbiorem. W notowaniu najlepszej płyty roku 2011 programu radiowego Noc Muzycznych Pejzaży nadawanego w radiowej Trójce zdobyła piąte miejsce, najwyższe spośród polskich wykonawców. Na okładce płyty Relusion artyści wykorzystali surrealistyczne obrazy malarza Tomasza Sętowskiego. 
Skład zespołu.
Byli członkowie:

</doc>
<doc id="2555104" url="https://pl.wikipedia.org/wiki?curid=2555104" title="HMAS Canberra (1927)">
HMAS Canberra (1927)

HMAS „Canberra” – australijski krążownik ciężki, jeden z dwóch zamówionych dla Royal Australian Navy okrętów typu „Kent”, w służbie od 1928 roku.
W czasie II wojny światowej był początkowo wykorzystywany w służbie konwojowej na wodach macierzystych oraz na trasach do Afryki Południowej i Azji. Od początku 1942 roku, wobec narastającego zagrożenia ze strony Japonii, operował głównie w rejonie Nowej Gwinei. W nocy z 31 maja na 1 czerwca cumował w Sydney podczas ataku japońskich miniaturowych okrętów podwodnych. Po rozpoczęciu kampanii na Guadalcanalu wszedł, wraz z siostrzaną „Australią” w skład amerykańsko-australijskiego zespołu krążowników, Task Force 44. W nocy z 8 na 9 sierpnia 1942 roku uczestniczył w bitwie koło wyspy Savo. Poważnie uszkodzony, został ewakuowany i zatopiony torpedą amerykańskiego niszczyciela .

</doc>
<doc id="2555105" url="https://pl.wikipedia.org/wiki?curid=2555105" title="There's a Poison Goin' on">
There's a Poison Goin' on



</doc>
<doc id="2555108" url="https://pl.wikipedia.org/wiki?curid=2555108" title="Portoryko na Zimowych Igrzyskach Olimpijskich 2002">
Portoryko na Zimowych Igrzyskach Olimpijskich 2002

Portoryko na Zimowych Igrzyskach Olimpijskich 2002 reprezentowało 2 zawodników. Był to szósty start Portoryko na zimowych igrzyskach olimpijskich.
Wyniki reprezentantów Portoryko.
Bobsleje.
Mężczyźni

</doc>
<doc id="2555109" url="https://pl.wikipedia.org/wiki?curid=2555109" title="Ian Adam">
Ian Adam

Ian Adam (ur. 14 marca 1931 w Fortrose, zm. 10 maja 2007 w Londynie) – brytyjski śpiewak operowy (tenor) i trener śpiewu, długoletni nauczyciel Michaela Crawforda oraz współpracownik Andrew Lloyda Webbera.
Życiorys.
Ian Adam ukończył Robert Gordon's College w Aberdeen. Uczył się śpiewu pod kierunkiem między innymi Josepha Hislopa i Maggie Teyte. Występował w Scottish Opera w Glasgow, gdzie poznał swoją przyszłą współpracownicę, Kate Hughes. Razem z nią przeniósł się do Londynu, gdzie rozpoczął pracę jako trener śpiewu. Pracował z Michaelem Crawfordem przed jego występem w musicalu "Billy" (1973) i pozostał jego nauczycielem także w późniejszych latach. W latach 80. pracował również z Sarah Brightman, która zarekomendowała Crawforda swojemu mężowi, Andrew Lloydowi Webberowi, kompletującemu obsadę do musicalu "Upiór w operze". Adam współpracował także z Webberem przy pracy nad musicalami "Cats", "Evita" oraz "Starlight Express".
Innymi uczniami Iana Adama w jego studiu w South Kensington byli: Jeremy Irons, Michael Ball, Siân Phillips, Elaine Paige, Tom Conti, Boy George, Marc Almond, Lulu, Clive James oraz księżna Yorku. Trenował australijską sopranistkę Rhondę Bruce. Pracował również nad wymową członków gabinetu Margaret Thatcher i ochroniarzy księżnej Diany.
Ian Adam był reżyserem brytyjskiej premiery opery "La vera costanza" autorstwa Josepha Haydna. W 1989 roku prowadził w telewizji BBC własny program "I’d Like to Teach the World to Sing". Zagrał epizodyczną rolę nauczyciela śpiewu w filmie "Confetti" (2006). Współpracował przy realizacji filmów "Stracone zachody miłości" (2000) oraz (2007, jako trener Johnny'ego Deppa i Heleny Bohnam Carter).
Zmarł po krótkiej chorobie w londyńskim szpitalu, 10 maja 2007 roku.

</doc>
<doc id="2555116" url="https://pl.wikipedia.org/wiki?curid=2555116" title="Nowa Zelandia na Zimowych Igrzyskach Olimpijskich 2002">
Nowa Zelandia na Zimowych Igrzyskach Olimpijskich 2002

Nową Zelandię na Zimowych Igrzyskach Olimpijskich 2002 reprezentowało 10 zawodników. Był to dwunasty start Nowej Zelandii na zimowych igrzyskach olimpijskich.
Wyniki reprezentantów Nowej Zelandii.
Bobsleje.
Mężczyźni
Narciarstwo alpejskie.
Mężczyźni
Kobiety
Saneczkarstwo.
Kobiety
Short track.
Mężczyźni
Skeleton.
Kobiety

</doc>
<doc id="2555131" url="https://pl.wikipedia.org/wiki?curid=2555131" title="Eisenacher Motorenwerk">
Eisenacher Motorenwerk



</doc>
<doc id="2555132" url="https://pl.wikipedia.org/wiki?curid=2555132" title="Batyżowiecka Dolina">
Batyżowiecka Dolina



</doc>
<doc id="2555133" url="https://pl.wikipedia.org/wiki?curid=2555133" title="Bielańska Dolina">
Bielańska Dolina



</doc>
<doc id="2555134" url="https://pl.wikipedia.org/wiki?curid=2555134" title="Błotna Dolina">
Błotna Dolina



</doc>
<doc id="2555135" url="https://pl.wikipedia.org/wiki?curid=2555135" title="Bobrowiecka Dolina Liptowska">
Bobrowiecka Dolina Liptowska



</doc>
<doc id="2555137" url="https://pl.wikipedia.org/wiki?curid=2555137" title="Chochołowska Dolina">
Chochołowska Dolina



</doc>
<doc id="2555138" url="https://pl.wikipedia.org/wiki?curid=2555138" title="Chochołowska Dolina Wyżnia">
Chochołowska Dolina Wyżnia



</doc>
<doc id="2555139" url="https://pl.wikipedia.org/wiki?curid=2555139" title="Cicha Dolina Liptowska">
Cicha Dolina Liptowska



</doc>
<doc id="2555140" url="https://pl.wikipedia.org/wiki?curid=2555140" title="Ożaglowanie arabskie">
Ożaglowanie arabskie

Ożaglowanie arabskie – rodzaj ożaglowania z czworokątnym żaglem przymocowanym do długiej ukośnej rejki. Powstało przez skrócenie przedniej części żagla łacińskiego.

</doc>
<doc id="2555141" url="https://pl.wikipedia.org/wiki?curid=2555141" title="Układ w Kępnie">
Układ w Kępnie

Układ w Kępnie – układ o przeżycie zawarty 15 lutego 1282 w Kępnie między księciem gdańskim Mściwojem II a księciem wielkopolskim Przemysłem II; umowa głosiła, że ten z książąt, który przeżyje drugiego, będzie po nim dziedziczył.
Tło polityczne.
Władca pomorski Mściwój II około 1273 roku zjednoczył księstwo gdańsko-sławieńskie. Tymczasem zasadność praw Mściwoja do Pomorza z tytułu zapisów Racibora i Sambora II starał się podważyć zakon krzyżacki. Sprawa stała się przedmiotem sporu i oddano ją do osądzenia papieżowi Marcinowi IV, który zlecił przeprowadzenie śledztwa swojemu legatowi Filipowi z Fermo. Mściwój II chcąc uniknąć wyroku zaocznego, który mógłby być bardziej surowy udał się z początkiem stycznia do Wielkopolski, chcąc z bliska obserwować rozwój procesu, który miał się odbyć w należącym do diecezji wrocławskiej Miliczu. Najpóźniej 7 lutego 1282 r. książę pomorski przybył do nadgranicznego Kępna, gdzie zapewne odbyły się polityczne rozmowy między Mściwojem i możnymi pomorskimi z jednej strony a Przemysłem II i możnymi wielkopolskimi z drugiej. Ich rezultatem był dokument wydany w Kępnie w dniu 15 lutego 1282 r., który miał w niedalekiej przyszłości doprowadzić do zjednoczenia Pomorza Gdańskiego z Wielkopolską.
Zawarcie układu.
W obliczu zagrożenia ekspansją krzyżacką i brandenburską oraz wobec braku męskich potomków, Mściwoj zdecydował się na współpracę z władcą Wielkopolski Przemysłem II. W drodze na rozmowy z delegacją krzyżacką i legatem papieskim książę zatrzymał się w Kępnie, gdzie 12 lutego 1282 roku dokonał darowizny swego księstwa na rzecz księcia wielkopolskiego Przemysła II. Było to nadanie Pomorza Gdańskiego za życia (łac. donatio inter vivos), z zastrzeżeniem, że darczyńca miał zarządzać swoim terytorium aż do śmierci (Mściwoj II zmarł w 1294 r.), dopiero później przechodziło ono we władanie jego sojusznika Przemysła II. W Kępnie na Mściwoja oczekiwał prawdopodobnie książę wielkopolski. Tutaj 15 lutego 1282 doszło do zawarcia układu politycznego, który miał w niedalekiej przyszłości doprowadzić do zjednoczenia Pomorza Gdańskiego z Wielkopolską. Pod sporządzonym tutaj dokumentem podpisali się: wojewoda pomorski Waysil, wojewoda poznański Beniamin, wojewoda gnieźnieński Arkembold, sędzia poznański Mikołaj, sędzia kaliski Andrzej oraz dominikanin Piotr będący zapewne osobą, która redagowała tekst pisma. W Kępnie byli także z pewnością inni ważniejsi urzędnicy obu dzielnic (mało prawdopodobne, aby Mściwojowi towarzyszył tylko wojewoda).
Jak każdy akt prawny umowa kępińska wymagała akceptacji społeczeństwa (w praktyce możnowładztwa i rycerstwa) obu dzielnic. Do spotkania elit wielkopolsko-pomorskich doszło 13 września, lub 15 września 1284 r. w Nakle, gdzie potwierdzono w pełni prawa Przemysła względem Pomorza Gdańskiego. Integracja Pomorza z Wielkopolską nie była wyłącznie decyzją Przemysła i Mściwoja. Nominacje na urzędy pomorskie dla możnych wielkopolskich świadczą, że także oni byli żywotnie zainteresowani ścisłą integracją obu dzielnic.
Wyrok w sprawie sporu z Krzyżakami zapadł wkrótce po układzie w Kępnie 18 maja 1282 r. w położonym w księstwie wrocławskim Miliczu. Był on kompromisowy – Mściwój został zmuszony do oddania Krzyżakom tylko ziemi gniewskiej i kilku wsi na Żuławach. Jeżeli jednak weźmiemy pod uwagę fakt, że Krzyżacy uzyskali te nabytki w drodze pokojowej, bez zaangażowania militarnego, to ugodę milicką należy uznać za sukces Krzyżaków.
Skutki zawarcia układu.
Po zawarciu układu kępińskiego stosunki pomorsko-wielkopolskie uległy dalszemu zacieśnieniu. Oba księstwa nie tylko prowadziły wspólną politykę zagraniczną, ale także ważniejsze sprawy wewnętrzne odbywały się za obopólną zgodą możnych z obu dzielnic. Przy czym od początku daje się zauważyć znaczna przewaga Wielkopolski. Do ważniejszych zjazdów wielkopolsko-pomorskich doszło w Nakle w 1284 r., w Słupsku w 1287 r., w Rzepce 14 maja 1288r, czy w ponownie w Nakle w 1291 r. Szczególnie ważny dla dalszych losów Pomorza był zjazd w Słupsku 23 listopada 1287 r., gdzie oprócz Przemysła i Mściwoja zjawił się książę szczeciński Bogusław IV.
Książęta zawarli wówczas przymierze skierowane przeciwko każdemu przeciwnikowi, a zwłaszcza przeciwko agresywnej polityce Brandenburgii i władcy rugijskiego Wisława II. Porozumienie gwarantowało Bogusławowi IV i dynastii Gryfitów objęcie Pomorza Gdańskiego w przypadku bezpotomnych zgonów Mściwoja Pomorskiego i Przemysła Wielkopolskiego. Ponadto w znaczący sposób przyczyniło się do pogorszenia na jakiś czas stosunków z rządzącą w Brandenburgii dynastią askańską. Przymierze to zostało następnie potwierdzone na spotkaniu w Nakle w sierpniu 1291 roku.
Do pierwszych rozmów Mściwoja II z Przemysłem II na temat sukcesji doszło zapewne jeszcze w 1281, prawdopodobnie przy okazji przyjazdu księcia pomorskiego do wielkopolskiego opactwa benedyktyńskiego w Lubiniu. Wprawdzie nie ma bezpośrednich dowodów, że w opactwie benedyktynów był w tym samym czasie Przemysł II, lecz obecność w tym miejscu biskupa poznańskiego Jana i innych dostojników wielkopolskich sugeruje takie rozwiązanie. Na początku następnego roku Mściwój II ponownie udał się do południowej Wielkopolski, w celu rozmowy z legatem papieskim Filipem z Fermo, mającym rozstrzygnąć spór Pomorza z zakonem krzyżackim o Gniew i Białogard. Legat przebywał wówczas na dworze biskupów wrocławskich w należącym do księstwa wrocławskiego Miliczu. Z uwagi na niezbyt przyjazne stosunki łączące Przemysła II (a więc i jego sojusznika Mściwoja) z Henrykiem IV książę pomorski zdecydował się zatrzymać w nadgranicznym (przynależnym do diecezji wrocławskiej) Kępnie, gdzie miał oczekiwać na wyrok legata.
Kontrowersje.
Wśród historyków trwają spory na temat charakteru umowy kępińskiej. Według jednych (Balzer, Wojciechowski) był to klasyczny układ o przeżycie, w którym ten kto przeżyje partnera umowy dziedziczy jego terytoria. Według innych (Kętrzyński, Baszkiewicz, Zielińska, Nowacki, Swieżawski) miał to być układ jednostronny – darowizna za życia Mściwoja II względem Przemysła II (tzw. donatio inter vivos). Według tej drugiej wersji zostałby więc Przemysł II już w roku 1282 formalnie księciem pomorskim, jednak na czas życia swego darczyńcy ustąpił mu swoje prawa.

</doc>
<doc id="2555143" url="https://pl.wikipedia.org/wiki?curid=2555143" title="Pomnik Cesarzowej Achai">
Pomnik Cesarzowej Achai

Pomnik Cesarzowej Achai – kilkutomowa powieść fantastyczna (mieszanka science fiction i fantasy) Andrzeja Ziemiańskiego będąca kontynuacją jego powieści "Achaja". 
Pierwszy tom ukazał się nakładem wydawnictwa Fabryka Słów w kwietniu 2012, drugi w lutym 2013, trzeci w lutym 2014, czwarty w listopadzie 2014 roku, a piąty 18 maja 2016 r. Pierwotnie "Pomnik Cesarzowej Achai" miał być jedynie opowiadaniem i ukazać się zaraz po premierze III tomu "Achai". Według Andrzeja Ziemiańskiego "Pomnik Cesarzowej Achai" jest drugą częścią trylogii i ze względów wydawniczych będzie miał objętość pięciu tomów.
Akcja powieści toczy się tysiąc lat po wydarzeniach opisanych w "Achai".

</doc>
<doc id="2555145" url="https://pl.wikipedia.org/wiki?curid=2555145" title="Sanktuarium św. Józefa w Częstochowie">
Sanktuarium św. Józefa w Częstochowie

Kościół św. Józefa Rzemieślnika w Częstochowie − kościół znajdujący się w częstochowskiej dzielnicy Raków, przy ul. Stefana Okrzei.
Historia.
W 1904 roku z inicjatywy Ryty Mierzwińskiej wybudowano tutaj niewielką kapliczkę. Rok później, dzięki staraniom ks. Bolesława Osadnika, wybudowano nową, większą kapliczkę. Jej budowniczym był Derlinger, a środki finansowe przekazał Bernard Hantke - ówczesny właściciel pobliskiej huty. W 1910 roku erygowano parafię Św. Józefa. W 1913 roku rozpoczęto starania o budowę nowego kościoła (wykupiono grunty, opracowano plany budowy). W 1925 roku na zlecenie ks. Stefana Niedźwieckiego, architekci Stefan Szyller i Wiesław Kononowicz opracowali nowe plany budowy (stare zaginęły podczas I wojny światowej). Prezesem Komitetu Budowy Kościoła został Ludwik Trochimowski, aktywnie w nim uczestnicząc i pozyskując materiały budowlane od huty. Budowę kościoła rozpoczęto w 1926 roku, a zakończono w 1928 roku. W następnym roku kościół poświęcił ks. biskup Teodor Kubina. W 1938 roku dobudowano zakrystię. 

</doc>
<doc id="2555148" url="https://pl.wikipedia.org/wiki?curid=2555148" title="Turak żółtodzioby">
Turak żółtodzioby

Turak żółtodzioby ("Tauraco macrorhynchus") – gatunek średniej wielkości ptaka z rodziny turakowatych (Musophagidae). Występuje w Zachodniej i Środkowej Afryce, głównie wzdłuż wybrzeża Zatoki Gwinejskiej. Nie jest zagrożony wyginięciem. Charakterystyczne dla tego i kilku spokrewnionych z nim gatunków jest występowanie w piórach unikatowych barwników: zielonej turakowerdyny i czerwonej turacyny, niespotykanych u prawie żadnych innych zwierząt.
Zasięg występowania.
Areał zamieszkania podzielony jest na dwie strefy: zachodnią obejmującą leśne tereny Gwinei, Sierra Leone, Liberii, Wybrzeża Kości Słoniowej i Ghany. Wschodni areał obejmuje przybrzeżne tereny Nigerii i Kamerunu, niemal cały obszar Gabonu i Gwinei Równikowej oraz zachodnie krańce Konga i Demokratycznej Republiki Konga aż po skrajnie północno-zachodnie obszary Angoli (prowincje Kabinda i Zair). Zamieszkuje raczej niżej położone lasy, najwyżej można spotkać ten gatunek na wysokości 1600 m n.p.m. Zasięg jego występowania jest zbliżony do podobnego turaka zielonoczubego, z tym że turak żółtodzioby preferuje gęstsze i bardziej zwarte, pierwotne lasy deszczowe, z dala od ludzkiej ingerencji w przyrodę.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1839 roku Louis Fraser. Autor nadał mu nazwę "Corythaix macrorhynchus". Nie wskazał miejsca typowego, gdyż holotyp pochodził z ptaszarni i nie było wiadomo, gdzie został odłowiony; później jako miejsce typowe uznano Sierra Leone. Obecnie gatunek ten zwykle zaliczany jest do rodzaju "Tauraco". W 2020 roku w oparciu o badania filogenetyczne zaproponowano wydzielenie go do rodzaju "Musophaga".
Podgatunki.
Wyróżnia się dwa podgatunki "T. macrorhynchus":
Opis gatunku.
Upierzeniem przypomina bardzo turaka zielonoczubego, do którego wcześniej był zaliczany jako podgatunek.
Głowa i przednia część tułowia (szyja, pierś, górna część grzbietu) zielone. Czub zakończony białą kreską, która na karku łączy się z również białą linią wychodzącą spod oka. U podgatunku "T. macrorhynchus verreauxii" zakończenie czuba ognistoczerwone. Otoczka oka naga i czerwona jak u innych gatunków turaków. Dziób wyróżnia go od podobnych gatunków żółtym kolorem i brakiem piór u nasady, co czyni wrażenie dużo większego. Stąd łaciński epitet gatunkowy "macrorhynchus", co znaczy „dużodzioby”. Tylna część ciała: od pokryw skrzydłowych i brzucha po ogon niebiesko-granatowe, poza czerwonymi lotkami widocznymi w locie. Skrzydła stosunkowo krótkie i zaokrąglone, ogon długi, przystosowany do manewrowania wśród gałęzi. Lata słabo, za to zręcznie skacze i wspina się wśród koron drzew. Charakterystyczny, donośny głos turaka przypomina nawoływanie się małp.
Długość ciała: 40–43 cm (wraz z długim ogonem). Masa ciała: samce 261–272 g, samice 216–234 g.
Gęste, pierwotne, nizinne lasy równikowe.
Owoce, pąki, liście i kwiaty drzew. Dietę uzupełniają też drobne stawonogi.
Samica składa zwykle 2 jaja. Młode wychowują obydwoje rodzice.
Status.
Międzynarodowa Unia Ochrony Przyrody (IUCN) uznaje turaka żółtodziobego za gatunek najmniejszej troski (LC – "Least Concern"). Liczebność populacji nie została oszacowana, ale ptak ten opisywany jest jako lokalnie pospolity w Liberii i Gabonie, w pozostałych krajach rzadki, choć może to wynikać z tego, że jest mylony z innymi gatunkami turaków. Trend liczebności populacji oceniany jest jako spadkowy ze względu na utratę siedlisk.

</doc>
<doc id="2555149" url="https://pl.wikipedia.org/wiki?curid=2555149" title="Tauraco macrorhynchus">
Tauraco macrorhynchus



</doc>
<doc id="2555150" url="https://pl.wikipedia.org/wiki?curid=2555150" title="Gmina Kistanje">
Gmina Kistanje

Gmina Kistanje () – gmina w Chorwacji, w żupanii szybenicko-knińskiej.
Położenie.
Znajduje się w północnej części Dalmacji.
Demografia.
Większość mieszkańców to Serbowie. Populacja: 3537 mieszkańców (2011).

</doc>
<doc id="2555151" url="https://pl.wikipedia.org/wiki?curid=2555151" title="Tauraco corythaix">
Tauraco corythaix



</doc>
<doc id="2555153" url="https://pl.wikipedia.org/wiki?curid=2555153" title="Noachis Terra">
Noachis Terra

Noachis Terra (łac. "Ziemia Noego") – duża marsjańska równina. Znajduje się na zachód od krateru uderzeniowego Hellas Planitia. Obszar ten ma średnicę 5519,45 km a rozciąga się od −2,53° szerokości północnej do −83,6° szerokości południowej oraz 74,61° długości wschodniej do -59,96° długości zachodniej. Centrum Noachis Terra znajduje się na . Od nazwy tego regionu wziął nazwę okres noachijski w historii geologicznej Marsa, w którym uformowała się ta równina.
Na obszarze tym znajduje się pięć dużych kraterów uderzeniowych (Greene, Darwin, Lohse, Kaiser, Proctor), których średnica mieści się pomiędzy 100 a 200 km.
Decyzją Międzynarodowej Unii Astronomicznej w 1979 roku obszar ten został nazwany od postaci biblijnego Noego.

</doc>
<doc id="2555157" url="https://pl.wikipedia.org/wiki?curid=2555157" title="Zatoka Kazachska">
Zatoka Kazachska

Zatoka Kazachska (kaz. Қазақ шығанағы, "Kazak szyganagy"; ros. Казахский залив, "Kazachskij zaliw") – zatoka we wschodniej części Morza Kaspijskiego, położona na południe od półwyspu Mangystau.
Wymiary zatoki: długość – około 46 km, szerokość u wejścia – 83 km. Głębokość średnia – 13-15 m, głębokość maksymalna – 32 m. Zasolenie wody w zatoce wynosi 13-14‰. W lecie woda ogrzewa się do temperatury 26-27 °C, a zimą jej temperatura spada do -8 °C i przez 2-3 miesiące zatoka jest pokryta cienkim lodem.

</doc>
<doc id="2555159" url="https://pl.wikipedia.org/wiki?curid=2555159" title="U-581">
U-581

U-581 – niemiecki okręt podwodny (U-Boot) "typu VII C" z okresu II wojny światowej. Okręt wszedł do służby w 1941 roku. Jedynym dowódcą był Kptlt. Werner Pfeifer.
Historia.
Okręt został wcielony do 5. Flotylli U-Bootów celem treningu i zgrania załogi. Od grudnia 1941 roku w 7. Flotylli jako jednostka bojowa. 
Odbył dwa patrole bojowe, podczas których zatopił (prawdopodobnie) jeden okręt pomocniczy – brytyjski trawler ZOP HMS "Rosemonde" (364 t).
Celem drugiego patrolu U-581 na początku 1942 roku miały być wody wokół Nowej Fundlandii, ale wiadomość o storpedowaniu brytyjskiego transportowca wojska "Llangibby Castle" przez U-402 w pobliżu Azorów spowodowała zmianę rozkazów. Uszkodzony statek schronił się w neutralnym porcie Horta na wyspie Faial. Władze portugalskie zezwoliły na dwutygodniowy postój celem naprawy uszkodzeń, jednak przedłużenie tego okresu skutkowałoby internowaniem statku. U-Boot dostał się do portu, ale kamienny pirs osłaniał nieprzyjacielską jednostkę. 2 lutego 1942 roku U-581 został wykryty przez brytyjskie niszczyciele. HMS "Westcott" zaatakował go bombami głębinowymi i staranował. Zginęło 4 członków załogi okrętu podwodnego; 41 rozbitków zostało uratowanych przez załogi alianckich okrętów (drugim był niszczyciel eskortowy HMS "Croome"). Drugi oficer, Walter Sitek, zdołał dopłynąć wpław 6 kilometrów do wyspy Pico (Azory), a następnie poprzez neutralną Hiszpanię dotrzeć do Niemiec. Później dowodził U-17, U-981 i U-3005.

</doc>
<doc id="2555163" url="https://pl.wikipedia.org/wiki?curid=2555163" title="Władysław Frankowski">
Władysław Frankowski

Władysław Frankowski (ur. w Olszanie, zm. 30 sierpnia 1922 w Słupi) – generał dywizji Wojska Polskiego.
Życiorys.
Urodził się 6 grudnia 1859 roku w Olszanie, w powiecie kaniowskim, w rodzinie Ignacego i Teresy z domu Regnault d’Saint Jean d’Angely. Po ukończeniu gimnazjum klasycznego w Kijowie kształcił się w szkole junkrów w Jelizawietgradzie. 16 kwietnia 1878 roku otrzymał stopień korneta i przydział do 14 Jamburgskiego Pułku Ułanów w Pińczowie. Uczestniczył w wojnie rosyjsko-tureckiej. W czasie I wojny światowej dowodził 2 brygadą 12 Dywizji Kawalerii. 28 lutego 1916 roku został zwolniony ze służby z powodu stanu zdrowia.
Od 1917 roku w formacjach polskich w Rosji. W listopadzie 1918 roku został przyjęty do Wojska Polskiego w stopniu generała podporucznika. Początkowo był komendantem wojskowym powiatu pińczowskiego. 12 marca 1920 roku objął Dowództwo Okręgu Generalnego „Kielce”. 20 września 1920 roku został zatwierdzony z dniem 1 kwietnia 1920 roku w stopniu generała podporucznika, w kawalerii, w grupie oficerów byłych Korpusów Wschodnich i byłej armii rosyjskiej. Obowiązki dowódcy okręgu pełnił do 12 maja 1921 roku. Od 1 września 1921 roku do 10 czerwca 1922 roku był dowódcą Okręgu Korpusu Nr III w Grodnie. Pełnił też obowiązki zastępcy przewodniczącego Oficerskiego Trybunału Orzekającego. 3 maja 1922 roku został zweryfikowany w stopniu generała dywizji ze starszeństwem z 1 czerwca 1919 roku i 12. lokatą w korpusie generałów. W czerwcu 1922 roku został przeniesiony w stan spoczynku.
Zmarł 30 sierpnia 1922 roku w Słupi, w ziemi kieleckiej, w następstwie „gwałtownej choroby zapalenia płuc”. 5 września 1922 roku został pochowany w grobie rodzinnym na cmentarzu Powązkowskim (kwatera 160-4-1,2).

</doc>
<doc id="2555165" url="https://pl.wikipedia.org/wiki?curid=2555165" title="Koagulat">
Koagulat



</doc>
<doc id="2555167" url="https://pl.wikipedia.org/wiki?curid=2555167" title="BMW 269">
BMW 269

BMW 269 – samochód Formuły 2, zaprojektowany w 1969 roku dla koncernu BMW przez Lena Terry'ego.
Wcześniejsze samochody wystawiane przez BMW w zawodach Formuły 2 były skonstruowane przez Lolę. 269 (zwany także F269) był pierwszym samochodem Formuły 2 w całości skonstruowanym przez BMW. Ten model, zaprojektowany przez Terry'ego (który wcześniej zaprojektował m.in. Eagle'a T1G czy BRM P207) był stosunkowo prostą i ortodoksyjną konstrukcją, osiągał jednak dobre wyniki dzięki mocnemu silnikowi. Silnik ten miał pojemność 1598 cm³ i moc 250 KM przy 10700 rpm.
Ścigając się dla zespołu BMW w 1969 roku i korzystając wówczas z Loli T102 i BMW 269, Hubert Hahne zdobył tytuł wicemistrzowski w Formule 2. W 1969 roku modelem 269 Niemiec nie osiągał jednak dobrych wyników. 
Samochód został zgłoszony do Grand Prix Niemiec 1969 Formuły 1. Jego kierowcami mieli być Hubert Hahne, Gerhard Mitter i Dieter Quester. Jednak podczas piątkowego treningu Mitter miał wypadek, na skutek którego zmarł, i pozostali kierowcy BMW wycofali się.
Następcą modelu był BMW 270.

</doc>
<doc id="2555168" url="https://pl.wikipedia.org/wiki?curid=2555168" title="BMW F269">
BMW F269



</doc>
<doc id="2555179" url="https://pl.wikipedia.org/wiki?curid=2555179" title="The Civil Wars">
The Civil Wars

The Civil Wars to nominowany do nagrody Grammy duet tekściarzy i piosenkarzy, w którego skład wchodzą Joy Williams oraz John Paul White. Oboje spotkali się podczas sesji tekściarskiej w Nashville, Tennessee, w 2008. Po nagraniu albumu z koncertu na żywo i EP-ki zawierającej cztery utwory, duo wydało w 2011 roku swój debiutancki album "Barton Hollow".
Historia.
2008-2010: "Początki".
Williams i White spotkali się podczas sesji tekściarskiej w studiu muzycznym w Nashville, Tennessee w 2008 roku. Odwołując się do oficjalnej strony duetu, 8 kwietnia 2009 roku, nagrali swój występ w Eddie's Attic w Decatur, Georgia, by utworzyć potem album zatytułowany Live At Eddie's Attic, zawierający zapis ze wspomnianego koncertu. W listopadzie, zespół udostępniło cyfrowy album, wyprodukowany przez Charlie Peackocka, "Poison &amp; Wine", z którego tytułowa piosenka pojawiła się w telewizyjnym serialu "Chirurdzy". W grudniu 2010 duo zostało wyróżnione w kolumnie „Best of What’s Next” magazynu "Paste Magazine".
Od 2011 "Barton Hollow".
W 2011 The Civil Wars wystąpiło w wieczornym programie The Tonight Show with Jay Leno, na Sundance Film Festival oraz ASCAP's Music Cafe. Ich debiutancki album, "Barton Hollow" został wydany w tym samym roku, uzyskując pozycję 12 na liście Billboard 200 oraz numer 1 notowania Billboard Digital Albums, sprzedając się w nakładzie 25 tysięcy w ciągu pierwszego tygodnia, okupując tym samym pierwszą pozycję na liście iTunes przez 9 dni. The Civil Wars gościli podczas edycji radiowej NPR "All Things Considered" oraz pojawili się w The Los Angeles Times. Wystąpili również podczas A Prairie Home Companion, a ich teledysk do "Barton Hollow" został wyemitowany na VH1. Zostali nominowani na CMT Award w kategorii Video Roku Duetu, jak również pojawili się na okładce magazynu Pollstar. Duet pojawił się po raz drugi w programie The Tonight Show with Jay Leno w maju, otwierali północnoamerykańską trasę dla Adele, byli nominowani na rozdaniach nagród Americana Music Awards w kategorii duet/grupa roku oraz debiutant roku, wystąpili także w charytatywnym koncercie dla ofiar tornada w Alabamie, które miało miejsce w 2011 roku. W czerwcu, zostali okrzyknięci nową grupą dnia przez „The Guardian”. Latem 2011 duet wystąpił podczas emisji radiowej KCRW w Los Angeles, otwierali parę koncertów Emmylou Harris, oraz pojawili się na festiwalu Newport Folk Festival na wyspie Rodos. We wrześniu ponownie dołączyli do Adele, podczas jej trasy koncertowej po Wielkiej Brytanii, oraz otrzymali nomiację na Country Music Association Awards, w kategorii wokalny duet roku. W październiku pojawili się w brytyjskim show telewizyjnym "Later...Live", a ich album "Barton Hollow" zadebiutował na miejscu 22 na liście UK Download Chart, oraz na miejscu 54. notowania UK Albums Chart. Tego samego miesiąca duo pojawiło się w „The New York Times”, dało występ podczas programu "Late Show with David Letterman" oraz zagościło na łamach magazynu "Interview Magazine". Duet pojawił się na okładce listopadowego wydania magazynu Nashville Scene, oraz byli temat konwersacji podczas radiowego talk show Sound Opinions. The Civil Wars wydało świąteczny singiel "Tracks In The Snow" na 10” białym winylu, a cyfrowa wersja "O Come O Come Emmanue" stała się Świątecznym Singlem Tygodnia na stronie iTunes. 30 listopada 2011 roku "Barton Hollow" otrzymał nominację do Grammy w kategorii najlepszy album folk oraz najlepszy występ country duetu/grupy. Liczne publikacje zauważyły, że The Civil Wars zostali zlekceważeni przez Grammy w kategorii najlepszy nowy artysta. W grudniu zespół wystąpił Grand Ole Opry's Ryman Auditorium, oraz nagrali piosenkę wraz z Taylor Swift oraz T Bone Burnett do filmu "Igrzyska śmierci". "Barton Hollow" pojawił się na różnych zestawieniach najlepszych albumów 2011 roku, wliczając w to NPR Music, Paste Magazine, American Songwriter, Rough Trade, Amazon.com, „Time Magazine”, iTunes, Huffington Post, Associated Press, The Tennesseean, AllMusic.com oraz „The Wall Street Journal”. „Entertainment Weekly”, USA Today and Yahoo Music uznało duet jako najlepszych nowych artystów lub przełomowych artystów 2011 roku.
Duet został rozwiązany w 2014.

</doc>
<doc id="2555180" url="https://pl.wikipedia.org/wiki?curid=2555180" title="Bieg na 600 metrów">
Bieg na 600 metrów

Bieg na 600 metrów – konkurencja lekkoatletyczna, najkrótszy z biegów średniodystansowych.
Dystans nierozgrywany na międzynarodowych seniorskich zawodach rangi mistrzowskiej, na treningach i mityngach biegany zwykle przez specjalistów od 800 metrów w celu wzmocnienia szybkości bądź przez biegaczy na 400 metrów (przez płotki lub płaskie) w celu wzmocnienia wytrzymałości.
W przeszłości bieg na 600 metrów pojawiał się w programie mistrzostw w juniorskich kategoriach wiekowych (kobiety biegały na tym dystansie podczas europejskich igrzysk juniorów w 1964 czy na mistrzostwach Ameryki Południowej juniorów młodszych w 1975 i 1976).
W tej konkurencji wielokrotnie rywalizowano podczas halowych mistrzostw krajowych m.in.: Związku Radzieckiego, Finlandii, Irlandii, Estonii, Hiszpanii czy Stanów Zjednoczonych, w 1961 bieg na 600 metrów rozegrano na halowych mistrzostwach Jugosławii.
Incydentalnie odcinek 600-metrowy pojawia się w biegach sztafetowych, np. podczas zawodów halowego pucharu Europy rozgrywano sztafetę 800–600-400-200 metrów (w 2003 200-400-600-800).
Na stadionie dystans 600 metrów równy jest 1,5 okrążenia, w hali zaś 3 okrążeniom.
Tabele historyczne.
Najlepsze zawodniczki w historii (stadion, stan na 27 sierpnia 2017).
Wartościowe wyniki na 600 metrów notowano także jako międzyczasy w biegu na 800 metrów: 1:23,78 reprezentującej NRD Anity Weiß (24 lipca 1976, Montreal); 1:24,48 Niemki Sigrun Grau (9 września 1989, Barcelona) i 1:24,7 reprezentującej ZSRR Nadieżdy Olizarenko (27 lipca 1980, Moskwa).
Najlepsi zawodnicy w historii (stadion, stan na 5 czerwca 2016).
Wartościowe wyniki na 600 metrów notowano także jako międzyczasy w biegu na 800 metrów, m.in. 1:13,2 Kenijczyka Johna Kipkurgata (23 marca 1974, Pointe-à-Pierre).
Najlepsze zawodniczki w historii (hala, stan na 15 stycznia 2014).
29 stycznia 1988 w Leningradzie na bieżni o obwodzie większym niż 200 metrów pierwsze miejsce zajęła Rosjanka Marina Stiepanowa (1:25,74), drugie Ukrainka Inna Jewsiejewa (1:25,87), a trzecie Ukrainka Jelena Zawadska (1:25,88).
7 marca 1999 w finałowym biegu na 800 metrów podczas halowych mistrzostw świata w Maebashi zanotowano wartościowe międzyczasy po 600 metrach: 1:25,79 prowadzącej Mozambijki Marii Mutoli oraz 1:26,0 Czeszki Ludmily Formanovej.
5 lipca 2008 w Tule w trakcie biegu na 800 metrów Rosjanka Jelena Sobolewa uzyskała międzyczas na 600 metrów 1:25,4. Wynik ten został jednak później anulowany z powodu dopingu zawodniczki.

</doc>
<doc id="2555209" url="https://pl.wikipedia.org/wiki?curid=2555209" title="Lotec Sirius">
Lotec Sirius

Lotec Sirius – hipersamochód wyprodukowany w 2000 roku. Jest jednym z nielicznych pojazdów, które potrafią osiągnąć prędkość ponad 400 km/h.
Historia i budowa.
Założyciel firmy Lotec - Kurt Lotterschmid, chciał skonstruować nowy sportowy supersamochód, którego planowanie rozpoczął w 1992 roku. Szacunkowy koszt prac projektanckich to około 1,2 miliona marek. Obecnie cena jest na żądanie, ale powinna ona wynosić nie więcej niż 1,2 miliona euro. Przez lata projektowania pozostały problemy z trakcją mimo olbrzymich tylnych opon przyśpieszenie ze startu zatrzymanego do 100 km/h zajmuje ok. 4 sekund, to relatywnie dużo, jeśli uzmysłowimy sobie, że auta tej klasy z mocą prawie o połowę niższą osiągają czasy o ok. jedną sekundę krócej, przykładem może być McLaren F1 (627 KM i 3,2 sekundy) lub Bugatti EB 110SS (600 KM i 3,2 sekundy). Przez 8 lat jednak uporano się częściowo z problemami trakcyjnymi i dzięki temu auto może pokazać swoją prawdziwą moc w przedziale 100-200 km/h, gdy trakcja nie jest już tak istotna jak w przyśpieszaniu ze startu zatrzymanego. Mimo iż nie było oficjalnie testów tego auta jeśli chodzi o maksymalną prędkość, należy uznać, że jest to obok Bugatti Veyrona jedno z najszybszych aut produkowanych seryjnie.
Zastosowana technika i silnik.
Sirius ma bardzo mocny silnik o maksymalnej mocy 882 kW/1200 KM. Podstawa tej jednostki pochodzi od Mercedesa S-Klasy starszej generacji i jest to 6-litrowy silnik V12 Mercedes-Benz, który posiadał 408 KM. W przypadku Loteca jest on wyposażony w dwie turbosprężarki niemieckiej firmy KKK model 27, aby dodatkowo zwiększyć wydajność silnika w zależności od ciśnienia doładowania, służy specjalny regulator wewnątrz kabiny, w którym można regulować moc od nominalnych 1000, do maksymalnych 1200 KM. Podobnie jak w samochodach wyczynowych Le Mans. Ponadto, silnik posiada obecnie suche smarowanie miski olejowej, które nawet przy dużych prędkościach na zakrętach i ogromnych siłach, zapewniają dobre smarowanie maszyny. Mimo wyczynowych parametrów (pierwszy prototyp testowy) wyposażano w różne warianty mocy nawet z powiększonym ciśnieniem doładowana, auto osiągało moc 1334 KM, jednak wyczynowa skrzynia CIMA się zbyt mocno przegrzewała, a także problemy trakcyjne spowodowane zbyt dużym momentem obrotowym rzędu 1400-1500 Nm skutecznie, utwierdziły w przekonaniu Kurta Lotterschmida o zmniejszeniu mocy.
Sirius jest wykonany z nowoczesnych materiałów, które są również wykorzystywane w przemyśle lotniczym. Rama wykonana jest z rur stalowych i kompozytowych a także z włókna węglowego. Pomimo ciężkiego silnika (ważącego ponad 300 kg) ciężar samochodu jest lekki. Wyczynowy układ hamulcowy pochodzi od włoskich specjalistów z firmy Brembo, system hydrauliczny do podnoszenia prześwitu jest również dostępny. Auto wyposażone jest także we wspomaganie kierownicy i ABS a także w otwierane drzwi w kształcie nożyczek, potrójne reflektory, pełną osłonę podwozia, dwa zbiorniki paliwa bezpieczeństwa, z lewej i prawej w polach bocznych o pojemności 50 litrów każdy. Przezroczysta pokrywa silnika i drzwi otwierają się za pomocą amortyzatorów gazowych. Ten samochód wyścigowy wyposażony jest w skórzaną tapicerkę, sportowe fotele z trzypunktowymi pasami bezpieczeństwa i klimatyzację. Wnętrze i kolor zewnętrzny auta może w całości wybrać klient. Standardowo wyposaża się je w instrumenty z Porsche 968, można powiedzieć, że kokpit niemalże przypomina wersję 968, z tym że prędkościomierz wyskalowany jest do 410 km/h. Wnętrze jest koloru niebiesko-czarnego.

</doc>
<doc id="2555210" url="https://pl.wikipedia.org/wiki?curid=2555210" title="Stephen Jackson">
Stephen Jackson

Stephen Jesse Jackson (ur. 5 kwietnia 1978 w Houston) – amerykański koszykarz grający w lidze NBA na pozycji niskiego skrzydłowego lub obrońcy, mistrz NBA z 2003, z drużyną San Antonio Spurs.
Kariera sportowa.
W 1996 wystąpił w meczu gwiazd amerykańskich szkół średnich - McDonald’s All-American.
Został wybrany w drafcie przez Phoenix Suns, w II rundzie, z numerem 43 w 1997.
W lipcu 2015 ogłosił zakończenie kariery sportowej.

</doc>
<doc id="2555212" url="https://pl.wikipedia.org/wiki?curid=2555212" title="Magomied Dżafarow">
Magomied Dżafarow

Magomied (Magoma) Dżafarow, ros. Магомед (Магома) Джафаров (ur. 1 kwietnia we wsi Kudali w okręgu gunibskim, zm. 3 listopada 1937 w łagrze w rejonie marinskim na Syberii) – rosyjski wojskowy (pułkownik), gubernator Czeczenii na przełomie 1918/1919 r., północnokaukaski bojownik antysowiecki
Ukończył szkołę realną w Temir-Chan-Szurze, po czym wstąpił ochotniczo do 2 Dagestańskiego Pułku Konnego. Brał udział w rosyjsko-japońskiej w latach 1904–1905. Na początku grudnia 1905 r. odznaczono go Krzyżem Św. Jerzego 4 klasy. W 1907 r. ukończył szkołę kawaleryjską w Jelizawetgradzie. Służył w stopniu chorążego w 1 Nerczinskim Pułku Kozaków zabajkalskich. Brał udział w I wojnie światowej w szeregach 1 Dagestańskiego Pułku Konnego. W 1915 r. awansował do stopnia porucznika. Objął dowództwo straży przyboczej gen. W. I. Iranowa, dowódcy III Kaukaskiego Korpusu Armijnego. Odznaczono go Orderem Św. Stanisława 4 klasy i Orderem Św. Anny 2 klasy. Doszedł do stopnia pułkownika. W 1917 r. powrócił na Północny Kaukaz. Po wycofaniu się wojsk tureckich z Dagestanu w grudniu 1918 r., z ramienia rządu Republiki Górskiej Północnego Kaukazu objął funkcję gubernatora Czeczenii, stając na czele tamtejszych wojsk. Jako dowódca 1 Dagestańskiego Pułku Konnego podjął walkę z wojskami Białych gen. Antona I. Denikina. Po upadku Republiki Górskiej w maju 1919 r., przeszedł wraz ze swoim pułkiem na służbę Białych. Walczył na froncie carycyńskim. Po zajęciu Dagestanu przez wojska bolszewickie na początku 1920 r., został jednym z przywódców powstania przeciwko ich władzy. Po aresztowaniu jego żony przez Czeka przybył tajnie do Temir-Chan-Szury, gdzie się poddał. Nie został jednak aresztowany dzięki wstawiennictwu przewodniczącego rewwojenrewkoma M.-M. Chizrojewa. Na początku 1921 r. wyjechał do Moskwy, gdzie objął funkcję wykładowcy w głównej szkole wojskowej przygotowania fizycznego robotników. Był też członkiem komisji do spraw przejścia wojska na system milicyjny. W latach 1922–1931 podejmował się jedynie czasowych prac. W 1931 r. został aresztowany przez OGPU w Kazachstanie, gdzie zajmował się skupem koni dla Narkomtorga ZSRR. Po procesie skazano go na karę 4,5 lat łagrów, ale została ona zniesiona. Pod koniec 1932 r. powrócił do Moskwy, otrzymując pracę inspektora w oddziale transportowym Dmitłaga OGPU. Otrzymał od Gienricha G. Jagody propozycję nielegalnego wyjazdu do Polski w celu rozpracowywania białej emigracji, ale odmówił. W rezultacie w marcu 1933 r. został ponownie aresztowany. W listopadzie tego roku skazano go na karę 10 lat łagrów. Osadzono go w obozie w rejonie marinskim. 3 listopada 1937 r. został rozstrzelany.

</doc>
<doc id="2555214" url="https://pl.wikipedia.org/wiki?curid=2555214" title="Jeroen">
Jeroen

Jeroen – holenderskojęzyczna forma męskiego imienia Hieronim.

</doc>
<doc id="2555215" url="https://pl.wikipedia.org/wiki?curid=2555215" title="Aleksiej Troszyn">
Aleksiej Troszyn

Aleksiej Andriejewicz Troszyn (Rollin), ros. Алексей Андреевич Трошин (Роллин) (ur. 27 września 1892 r. we wsi Wynczewiesa w guberni orłowskiej, zm. 22 października 1960 r. w Monachium) – rosyjski, a następnie radziecki wojskowy (pułkownik), zastępca komendanta szkoły kontrwywiadowczej w specjalnym obozie Rosyjskiej Armii Wyzwoleńczej w Lötzen podczas II wojny światowej, działacz emigracyjny.
W 1910 r. ukończył 1 gimnazjum w Orle, zaś w 1915 r. szkołę praporszczików w Pskowie. Brał udział w I wojnie światowej. W połowie września 1918 r. został zmobilizowany do wojska bolszewickiego. Objął dowództwo kompanii 32 Pułku Strzeleckiego 4 Dywizji Strzeleckiej. Od końca września tego roku dowodził batalionem pułku. Na początku lutego 1919 r. został zastępcą dowódcy pułku. Walczył w tym czasie z polskimi siłami Samoobrony Kresowej. Od poł. listopada tego roku dowodził 32 Pułkiem Strzeleckim, zaś od początku maja 1920 r. 31 Pułkiem strzeleckim na froncie zachodnim. Na początku lutego 1921 r. brał udział w walkach z Gruzinami. Pod koniec listopada tego roku objął funkcję starszego zastępcy szefa oddziału operacyjnego sztabu 9 Samodzielnej Kaukaskiej Brygady Strzeleckiej. Na początku marca 1922 r. został na krótko szefem sztabu brygady. Od początku kwietnia tego roku odkomenderowano go na tichorieckie kursy piechoty, po ukończeniu których pod koniec stycznia 1923 r. został dowódcą 38 Pułku Strzeleckiego 13 Dywizji Strzeleckiej. Odznaczono go Orderem Czerwonego Sztandaru za udział w wojnie domowej. Pod koniec września 1924 r. ukończył kursy oficerskie przy wyższej szkole strzeleckiej im. III Międzynarodówki, po czym powrócił na poprzednie stanowisko. W połowie maja 1925 r. objął dowództwo 26 Pułku Strzeleckiego 9 Dońskiej Dywizji Strzeleckiej. W połowie listopada 1929 r. skierowano go ponownie na kursy oficerskie przy wyższej szkole strzeleckiej im. III Międzynarodówki, po czym powrócił na poprzednie stanowisko. Od poł. grudnia 1931 r. był zastępcą dowódcy 22 Krasnodarskiej Dywizji Strzeleckiej. Na początku maja 1934 r. został szefem sztabu 94 Dywizji Strzeleckiej. Pod koniec października 1935 r. awansował do stopnia pułkownika. Wiosną 1938 r. został aresztowany przez NKWD i po procesie osadzony w łagrze. Na początku czerwca tego roku zdemobilizowano go z Armii Czerwonej. Pod koniec 1941 r. wypuszczono go na wolność i zrehabilitowano. Na początku lutego 1942 r. objął obowiązki dowódcy 205 Dywizji Strzeleckiej Frontu Dalekowschodniego. Latem 1942 r. dywizję przerzucono na front wschodni, gdzie poniosła bardzo duże straty pod Stalingradem. W połowie listopada płk A. A. Troszyn (Rollin) dostał się do niewoli niemieckiej. Przebywał w różnych obozach jenieckich. Pod koniec 1943 r. wstąpił do Rosyjskiej Armii Wyzwoleńczej (ROA). W 1944 r. w stopniu pułkownika został zastępcą komendanta szkoły kontrwywiadowczej w obozie specjalnym ROA w Lötzen w Prusach Wschodnich. Pod koniec kwietnia 1945 r. wraz z ewakuowanym personelem szkoły podporządkował się gen. Wiktorowi I. Malcewowi, dowódcy wojsk lotniczych Sił Zbrojnych Komitetu Wyzwolenia Narodów Rosji. Pod koniec kwietnia tego roku poddał się Amerykanom. Uniknął deportacji do ZSRR. Zamieszkał w Monachium, angażując się w działalność emigracyjnych organizacji "własowskich".

</doc>
<doc id="2555216" url="https://pl.wikipedia.org/wiki?curid=2555216" title="Lampland">
Lampland

Lampland:

</doc>
<doc id="2555219" url="https://pl.wikipedia.org/wiki?curid=2555219" title="Filary Ziemi (miniserial)">
Filary Ziemi (miniserial)

Filary Ziemi (ang. "The Pillars of the Earth") – niemiecko-kanadyjski miniserial historyczny z 2010 roku, będący adaptacją powieści Kena Folletta o tym samym tytule. 
Treść.
Rok 1120. U wybrzeży Normandii dochodzi do katastrofy okrętu, w której ginie jedyny legalny następca tronu Anglii. Na króla wybrany zostaje Stefan, mający największe poparcie. Jednak córka Henryka I, Matylda, nie godzi się z takim stanem rzeczy i uchodzi do Francji wraz z synem, skąd rozpoczyna próby odbicia tronu.
Na tle walk o władzę ukazana jest budowa monumentalnej katedry w fikcyjnym mieście Kingsbridge w południowej Anglii. Splatają się tu losy mistrza budowniczego Toma i jego rodziny, ambitnego opata Filipa, biskupa Walerana Bigoda, rodziny Hamleigh, dążącej za wszelką cenę do uzyskania szlachectwa, rodziny Earla Shiring, oskarżonego o bunt przeciw królowi.
Zdjęcia.
Zdjęcia do serialu realizowane były na terenie Węgier (Budapeszt, Tata) i Austrii (Wiedeń, Leobendorf).

</doc>
<doc id="2555220" url="https://pl.wikipedia.org/wiki?curid=2555220" title="HMAS Lolita">
HMAS Lolita

HMAS „Lolita” – australijski patrolowiec i okręt pomocniczy z okresu II wojny światowej.
Historia.
Lolita.
Luksusowy jacht motorowy „Lolita” został zbudowany w stoczni H. L. Holmes and Co w Sydney w 1936, wodowanie odbyło się 30 października 1936. Został zbudowany na zamówienie państwa A. D. Walker z Broken Bay. Jacht mierzył 54 stopy (16,45 m) długości, 13 stóp i 5 cali (4,1 m) szerokości, jego zanurzenie wynosiło 3 stopy i 2 cale (0,9 m). Napęd stanowiły dwa sześciocylindrowe silniki spalinowe Gray o mocy 91 KM każdy (w późniejszych czasie zastąpione silnikami Vosper-Ford V8) i dwie śruby. Wyporność jachtu wynosiła 18 ton.
2 stycznia 1940 jacht został sprzedany przez pierwszego właściciela H. Smallowi (właściciela bardzo znanej i popularnej wówczas fabryki czekolady H Small and Co) z Sydney za 3200 funtów.
HMAS Lolita.
Po wybuchu II wojny światowej jacht wszedł do służby Royal Australian Navy (RAN) 26 września 1941, w ramach ochotniczej organizacji Naval Auxiliary Patrol, a popularnie znanej jako „Hollywood Fleet”. Należały do niej cywilne jachty, często bardzo luksusowe ochotniczo oddane przez ich właścicieli w ręce RAN-u. W skład „hollywoodzkiej floty” wchodziły także takie jachty jak „Lauriana” czy . Marynarze NAP-u, popularnie zwani "nappies" (dosłownie – „pieluszki”) byli ochotnikami, zazwyczaj zdyskwalifikowanymi z normalnej służby czynnej z powodu wieku lub chorób.
Do służby wszedł 22 listopada 1941 jako HMAS „Lolita” (14). Okręt został uzbrojony w dwa pojedyncze karabiny maszynowe Vickers (7,7 mm) i cztery bomby głębinowe na dwóch zrzutniach.
Początkowo „Lolita” służyła jako okręt zaopatrzeniowy ("tender") w bazie , następnie była używana jako patrolowiec ("channel patrol boat") w Sydney Harbour. Okręt był na służbie przy zaporze bonowej wraz z w nocy 31 maja 1942 w czasie japońskiego ataku miniaturowych okrętów podwodnych i zaatakował japoński okręt podwodny bombami głębinowymi.
„Lolita” została wykupiona od jej właściciela 25 czerwca 1942 za 3000 funtów. W późniejszym okresie okręt służył w Cairns w roli okrętu ratowniczego ("air sea rescue boat") już jako HMAS „Lolita” (907). W październiku 1944 „Lolita” przebywała w Jayapura.
Okręt zatonął 13 czerwca 1945 w Sydney Harbour po eksplozji w maszynowni, cztery dni później z powodu obrażeń doznanych w czasie eksplozji zmarło w szpitalu dwóch mechaników okrętu.
Lista dowódców okrętu.
Wszyscy dowódcy byli rezerwistami RAN-u.

</doc>
<doc id="2555221" url="https://pl.wikipedia.org/wiki?curid=2555221" title="Mykoła Otreszko-Arski">
Mykoła Otreszko-Arski

Mykoła Otreszko-Arski, ukr. Микола Отрешко-Арський (ur. 1900, zm. 29 lipca 1986 w USA) – ukraiński wojskowy, współpracownik Sonderstab „R”, a następnie oficer 1 Dywizji Ukraińskiej Armii Narodowej podczas II wojny światowej, emigracyjny działacz i publicysta narodowy.
W latach 1919–1920 służył w 1 Sotni Konnej im. Maksyma Żeleźniaka Pułku Konnego Czarnych Zaporożców Armii Czynnej Ukraińskiej Republiki Ludowej. Brał udział w I Marszu Zimowym. Doszedł do stopnia majora. Na emigracji zamieszkał w Paryżu. Był autorem artykułów dotyczących okresu wojny o niepodległość Ukrainy. W 1942 r. został współpracownikiem Sonderstab „R” gen. Borisa A. Smysłowskiego. Odznaczono go Żelaznym Krzyżem. Na pocz. 1945 r. został starsziną 1 Dywizji Ukraińskiej Armii Narodowej gen. Pawło Szandruka. Po zakończeniu wojny wyjechał do USA. Stanął na czele Stowarzyszenia Żołnierzy Ukraińskich w Ameryce. Był członkiem Towarzystwa Podolan przy Ukraińskiej Wolnej Akademii Nauk w USA.

</doc>
<doc id="2555222" url="https://pl.wikipedia.org/wiki?curid=2555222" title="Bojana Bobusic">
Bojana Bobusic

Bojana Bobusic (ur. 2 października 1987 w Belgradzie) – australijska tenisistka o statusie profesjonalnym.
Kariera tenisowa.
Jest zawodniczką praworęczną z oburęcznym backhandem. W turnieju głównym Wielkiego Szlema zadebiutowała w 2012 roku podczas Australian Open, w którym wystąpiła dzięki dzikiej karcie przyznanej przez organizatorów. W pierwszej rundzie przegrała z Niemką Angelique Kerber 1:6, 3:6. Do zawodów gry podwójnej również uzyskała dziką kartę. Występowała w parze z Nowozelandką Sashą Jones, jednak odpadła w drugiej rundzie, po przegranej z deblem Vania King i Jarosława Szwiedowa 1:6, 0:6.
W 2014 ogłosiła zakończenie kariery sportowej.

</doc>
<doc id="2555223" url="https://pl.wikipedia.org/wiki?curid=2555223" title="Filary Ziemi (ujednoznacznienie)">
Filary Ziemi (ujednoznacznienie)



</doc>
<doc id="2555224" url="https://pl.wikipedia.org/wiki?curid=2555224" title="Charlie w banku">
Charlie w banku

Charlie w banku (ang. "The Bank") − amerykański film niemy z 1915 roku, w reżyserii Charliego Chaplina. Premiera odbyła się 9 sierpnia 1915.
Opis filmu.
Charlie pracujący jako dozorca w banku jest zakochany w pięknej sekretarce, Ednie, koleżance z pracy. Ona jednak woli przystojnego kasjera. Pewnej nocy Charlie-dozorca zasypia. We śnie ratuje piękną sekretarkę i bank przed rabunkiem. Jednak po przebudzeniu Edna odrzuca jego miłość.

</doc>
<doc id="2555227" url="https://pl.wikipedia.org/wiki?curid=2555227" title="Vincent Malone">
Vincent Malone

Vincent Malone (ur. 11 września 1931 w Liverpoolu, zm. 18 maja 2020 tamże) – brytyjski duchowny rzymskokatolicki, w latach 1989–2006 biskup pomocniczy Liverpoolu.
Życiorys.
Święcenia kapłańskie przyjął 18 września 1955 w swojej rodzinnej archidiecezji Liverpoolu. 13 maja 1989 papież Jan Paweł II mianował go biskupem pomocniczym archidiecezji ze stolicą tytularną Abora. Sakry udzielił mu 3 lipca 1989 Derek Worlock, ówczesny arcybiskup metropolita Liverpoolu. We wrześniu 2006 osiągnął biskupi wiek emerytalny (75 lat) i nieco ponad miesiąc później, 26 października 2006, opuścił swoje stanowisko i został biskupem seniorem archidiecezji. Jednocześnie decyzją arcybiskupa Patricka Kelly’ego pozostawał jednym z wikariuszy generalnych archidiecezji.
Zmarł 18 maja 2020, chorował COVID-19.

</doc>
<doc id="2555228" url="https://pl.wikipedia.org/wiki?curid=2555228" title="Schronisko PTTK „Chata Baców” w Korbielowie">
Schronisko PTTK „Chata Baców” w Korbielowie

Schronisko PTTK „Chata Baców” w Korbielowie – górskie schronisko turystyczne Polskiego Towarzystwa Turystyczno-Krajoznawczego w Beskidzie Żywieckim, położone w Korbielowie.
Historia.
Schronisko powstało w 1967 jako "schronisko PTTK „Smrek” w Korbielowie", kiedy to Oddział Babiogórski PTTK w Żywcu zakupił od prywatnego właściciela pochodzącą z 1939, położoną na wysokości 630 m n.p.m. willę o nazwie „Smrek”. Obiekt był uzupełnieniem bazy noclegowej dla położonego nieopodal Domu Wycieczkowego PTTK „Na Rozdrożu”. Wykonano wtedy doraźny remont schroniska, a w jego pobliżu ustawiono 5 domków kempingowych. Schronisko posiadało 22 miejsca noclegowe i prowadziło wyżywienie w formie bufetu. 
Po zakończonym w 1987 remoncie, zmieniono nazwę obiektu na „Chata Baców”, nawiązując do mieszczącej się w obiekcie od 1983 siedziby "Klubu Bacówkarzy PTTK".
Warunki pobytu.
Obecnie w schronisku jest 18 miejsc noclegowych, jadalnia, bufet. Obok jest miejsce na ognisko, pole namiotowe.
Szlaki turystyczne.
W bezpośrednim sąsiedztwie przebiega czarny szlak z Przełęczy Jałowieckiej na Przełęcz Glinne. Poniżej, u wylotu doliny Buczynki rozpoczynają bieg szlaki żółty na Pilsko przez Halę Miziową oraz niebieski na Przełęcz Przysłopy.

</doc>
<doc id="2555230" url="https://pl.wikipedia.org/wiki?curid=2555230" title="Stadion Tofika Bachramowa">
Stadion Tofika Bachramowa



</doc>
<doc id="2555231" url="https://pl.wikipedia.org/wiki?curid=2555231" title="Boļeslavs Maikovskis">
Boļeslavs Maikovskis

Boļeslavs Maikovskis (urodzony jako Bolesław Majkowski 21 stycznia 1904, zm. 19 kwietnia 1996 w Münster) – łotewski oficer policji pomocniczej na służbie niemieckiej, pochodzenia polskiego. Szef 2 odcinka policji rejonu Rēzekne, dowódca oddziału karnego podczas II wojny światowej, emigracyjny działacz narodowy.
Po zajęciu Łotwy przez wojska niemieckie latem 1941, podjął współpracę z okupantami. Mianowano go kapitanem policji. Objął funkcję szefa 2 odcinka policji rejonu rezekneńskiego. Zmienił nazwisko na Maikovskis. Jego oddział przeprowadzał ekspedycje karne przeciwko wsiom (m.in. w pierwszych dniach stycznia 1942 r. uczestniczył w zamordowaniu ok. 170 mieszkańców wsi Audriņi w Łatgalii w odwecie za ukrywanie kilku czerwonoarmistów). Po zakończeniu wojny zamieszkał w Austrii. W 1950 wyjechał do USA, otrzymując obywatelstwo amerykańskie. Zamieszkał w Nowym Jorku. Pracował jako stolarz. Zaangażował się w działalność emigracyjnych organizacji łotewskich. Pod koniec października 1965 na procesie w Rydze został zaocznie skazany na karę śmierci. W latach 80. władze amerykańskie podjęły decyzję o jego deportacji do ZSRR. Jednakże Maikovskis zdążył przenieść się do RFN. W 1988 rozpoczęto przeciwko niemu proces sądowy, zawieszony w 1994 ze względów zdrowotnych.

</doc>
<doc id="2555232" url="https://pl.wikipedia.org/wiki?curid=2555232" title="Ha-Eda ha-charedit">
Ha-Eda ha-charedit

Ha-Eda ha-charedit (hebr. העדה החרדית, „wspólnota tych, którzy boją się Boga”) – szeroka grupa ortodoksyjnych (chasydzkich i aszkenazyjskich) wspólnot żydowskich, które wywodzą się z żydów zamieszkałych w Ziemi Świętej przed osadnictwem syjonistów. Charakteryzuje je silny antysyjonizm oraz ścisłe przestrzeganie prawa religijnego, nieuczestniczenie w strukturach państwa, np. szkolnictwie. Ha-Eda ha-charedit posiada własne szkolnictwo, synagogi, mykwy, certyfikaty koszerności, system sądowniczy. Z Ha-Eda ha-charedit utożsamiają się liczne dwory chasydzkie, m.in. Satmar, Duszinski, Toldos Aharon, Toldos Awrohom Jicchok, Spinka, zaś inni ortodoksyjni żydzi (chasydzi) uważają Ha-Eda ha-charedit za niebezpieczną sektę.
Kobiety należące do Ha-Eda ha-charedit mają bardzo fundamentalistyczne nastawienie do przepisów Prawa: noszą stroje odsłaniające jedynie oczy, aranżują śluby między swoimi dziećmi, rodzą w domu, nie posyłają dzieci do szkół, uprawiają seks z mężami jedynie kilka razy w roku.

</doc>
<doc id="2555233" url="https://pl.wikipedia.org/wiki?curid=2555233" title="Terence Brain">
Terence Brain

Terence John Brain (ur. 19 grudnia 1938 w Coventry) – brytyjski duchowny rzymskokatolicki, biskup diecezjalny Salford w latach 1997-2014. 
Życiorys.
Święcenia kapłańskie przyjął 22 lutego 1964 w archidiecezji Birmingham, udzielił ich mu Francis Joseph Grimshaw, ówczesny arcybiskup metropolita Birmingham. 5 lutego 1991 papież Jan Paweł II mianował go biskupem pomocniczym tej archidiecezji ze stolicą tytularną Amudarsa. Sakry udzielił mu 25 kwietnia 1991 arcybiskup Maurice Noël Léon Couve de Murville. 2 września 1997 papież przeniósł go na urząd biskupa diecezjalnego Salford, jego ingres do tamtejszej katedry odbył się 7 października 1997. 
30 września 2014 papież Franciszek przyjął jego rezygnację z urzędu złożoną ze względu na wiek.

</doc>
<doc id="2555234" url="https://pl.wikipedia.org/wiki?curid=2555234" title="Huffington Post">
Huffington Post



</doc>
<doc id="2555236" url="https://pl.wikipedia.org/wiki?curid=2555236" title="Werner Zaske">
Werner Zaske

Werner Zaske (ur. 28 lutego 1961 w Wadgassen) – niemiecki lekkoatleta specjalizujący się w krótkich biegach sprinterskich.

</doc>
<doc id="2555238" url="https://pl.wikipedia.org/wiki?curid=2555238" title="Piłka siatkowa na Letnich Igrzyskach Olimpijskich 2000 – turniej plażowy mężczyzn">
Piłka siatkowa na Letnich Igrzyskach Olimpijskich 2000 – turniej plażowy mężczyzn

W turnieju wzięły udział 24 zespoły wyłonione w procesie kwalifikacji. Turniej został rozegrany w dniach 16 - 26 września 2000 roku.
Eliminacje.
Rozegrano trzy rundy eliminacyjne.
W pierwszej rundzie rozegrano 12 meczów (rozgrywano tylko jeden set), z których zwycięzcy awansowali do 1/8 finału, a przegrani uczestniczyli w dalszych eliminacjach.
Druga runda eliminacji.
W drugiej rundzie rozegrano 6 pojedynków, z których zwycięzcy awansowali do kolejnej rundy eliminacji, a przegrani zajęli 19 miejsce w turnieju.
Trzecia runda eliminacji.
W tej fazie rozegrano 3 pojedynki, z których zwycięzcy awansowali do 1/8 finału. Spośród przegranych drużyna z najwyższym miejscem rankingowym awansowała do 1/8 finału, a pozostali przegrani zajęli 17. miejsce.
1/8 finału.
Od tej fazy rozgrywek przegrywający odpadał z dalszej rywalizacji.

</doc>
<doc id="2555240" url="https://pl.wikipedia.org/wiki?curid=2555240" title="HR 4796">
HR 4796

HR 4796 ("HD 109573") – gwiazda podwójna położona w gwiazdozbiorze Centaura w odległości około 240 lat świetlnych. Wiek tej gwiazdy określa się na nie więcej niż 10 milionów lat.
Główny składnik układu, gwiazdę HR 4796 A, otacza pierścień pyłowy składający się z cząsteczek pyłu krążących po orbicie dwukrotnie większej od orbity Plutona odkryty przy pomocy Teleskopu Subaru. Oś tego pierścienia pyłowego jest przesunięta względem gwiazdy. Prawdopodobnie jest to skutek działania sił grawitacyjnych pochodzących od jednej lub większej ilości egzoplanet, które zakłóciły rozkład pyłu podobnie jak w wypadku gwiazdy Fomalhaut. W pobliżu gwiazdy HR 4796 A nie dostrzeżono dotąd planet, które mogłyby być odpowiedzialne za zakłócenie pierścienia, lecz mogą one być jeszcze zbyt ciemne, by można je dostrzec.

</doc>
<doc id="2555242" url="https://pl.wikipedia.org/wiki?curid=2555242" title="Piłka siatkowa na Letnich Igrzyskach Olimpijskich 2000 – turniej plażowy kobiet">
Piłka siatkowa na Letnich Igrzyskach Olimpijskich 2000 – turniej plażowy kobiet

W turnieju wzięły udział 24 zespoły wyłonione w procesie kwalifikacji. Turniej został rozegrany w dniach 16 - 26 września 2000 roku.
Eliminacje.
Rozegrano trzy rundy eliminacyjne.
W pierwszej rundzie rozegrano 12 meczów (rozgrywano tylko jeden set), z których zwycięzcy awansowali do 1/8 finału, a przegrani uczestniczyli w dalszych eliminacjach.
Druga runda eliminacji.
W drugiej rundzie rozegrano 6 pojedynków, z których zwycięzcy awansowali do kolejnej rundy eliminacji, a przegrani zajęli 19 miejsce w turnieju.
Trzecia runda eliminacji.
W tej fazie rozegrano 3 pojedynki, z których zwycięzcy awansowali do 1/8 finału. Spośród przegranych drużyna z najwyższym miejscem rankingowym awansowała do 1/8 finału, a pozostali przegrani zajęli 17. miejsce.
1/8 finału.
Od tej fazy rozgrywek przegrywający odpadał z dalszej rywalizacji.

</doc>
<doc id="2555244" url="https://pl.wikipedia.org/wiki?curid=2555244" title="Hans Fritzsche (lekkoatleta)">
Hans Fritzsche (lekkoatleta)

Hans Fritzsche (ur. 10 lipca 1960) – niemiecki lekkoatleta specjalizujący się w krótkich biegach sprinterskich.

</doc>
<doc id="2555246" url="https://pl.wikipedia.org/wiki?curid=2555246" title="Aleksiej Wojewoda">
Aleksiej Wojewoda

Aleksiej Iwanowicz Wojewoda (ros. Алексей Иванович Воевода; ur. 9 maja 1980 w Kalinowicy w Ukraińskiej SRR) – rosyjski bobsleista, występujący w rywalizacji dwójek i czwórek, dwukrotny medalista olimpijski, armwrestler.
Kariera.
Karierę rozpoczął w 1999 roku. Wziął udział w trzech igrzyskach olimpijskich. W Turynie zdobył srebrny medal w czwórce razem z Aleksandrem Zubkowem, Filippem Jegorowem i Aleksiejem Sieliwierstowem, a w Vancouver zdobył brązowy medal w dwójce razem z Aleksandrem Zubkowem. Z Zubkowem na IO w Soczi zdobył złote medale w dwójkach i czwórkach, jednak musiał zwórcić medale po tym jak w 2017 roku został zdyskwalifikowany za doping.
Ponadto Wojewoda zdobył złoty medal w dwójkach na Mistrzostwach Świata w 2011 roku oraz brązowy medal w 2008 roku. W Mistrzostwach Europy zdobył dwa złote medale w dwójkach - w Winterbergu w 2011 roku oraz w Cesana Pariol w 2008.
Aleksiej jest weganinem.powiedział w wideo, zrealizowanym dla rosyjskiej organizacji ochrony praw zwierząt Vita. Uważa też, że weganizm pomógł mu poprawić sportowe wyniki.

</doc>
<doc id="2555247" url="https://pl.wikipedia.org/wiki?curid=2555247" title="Aleksandr Zubkow">
Aleksandr Zubkow

Aleksandr Jurjewicz Zubkow (ros. Александр Юрьевич Зубков; ur. 10 sierpnia 1974 w Bracku) – rosyjski bobsleista. Medalista olimpijski oraz wielokrotny medalista mistrzostw świata.
W listopadzie 2017 roku MKOl zdyskwalifikował go dożywotnio za stosowanie dopingu, tym samym został pozbawiony dwóch złotych medali zdobytych podczas igrzysk w Soczi.

</doc>
<doc id="2555248" url="https://pl.wikipedia.org/wiki?curid=2555248" title="Swietłow">
Swietłow



</doc>
<doc id="2555252" url="https://pl.wikipedia.org/wiki?curid=2555252" title="Rezerwat przyrody Čantoryje">
Rezerwat przyrody Čantoryje



</doc>
<doc id="2555253" url="https://pl.wikipedia.org/wiki?curid=2555253" title="Syrtis Major Planum">
Syrtis Major Planum

Syrtis Major Planum – największy ciemny obszar na powierzchni Marsa. Obszar ten może być obserwowany z Ziemi. Syrtis Major Planum wyróżnia się ciemną barwą powierzchni między jasnymi obszarami Arabia Terra na zachodzie i Isidis Planitia na wschodzie.
Syrtis Major Planum odkrył w 1659 roku Christiaan Huygens, który wykorzystał to odkrycie do wyznaczenia długości marsjańskiego dnia. Obszar ten ma średnicę 1214,86 km a rozciąga się od 19,41° szerokości północnej do −1,37° szerokości południowej oraz 76,64° długości wschodniej do 58,88° długości zachodniej. Centrum Syrtis Major Planum znajduje się na . Początkowo Syrtis Major uważano za morze, w którym zmieniał się poziom wody, powodując zmiany rozmiarów obserwowanego obszaru. Obecnie jednak wiadomo, że jest to pozbawiona wody prowincja wulkaniczna, która powstała ponad 3 miliardy lat temu, a zmiany kształtu tego obszaru są powodowane przez pył i piasek nawiewany przez marsjańskie wiatry.
Obszar ten zawiera pola lawy pokrywającej dno wyżyny, otaczające odosobnione wzgórza o stromych zboczach, zbyt wysokich by mogły zostać przykryte przez lawę. Wzgórza te są widoczne, ponieważ mają jaśniejszy kolor oraz znajdują się w innym stanie erozji. Na zboczach górskich widoczne są również dawne doliny. Widoczne są również poszczególne strumienie lawy oraz kratery częściowo lub całkowicie wypełnione lawą. Kierunki wiejących wiatrów utworzyły jaśniejsze smugi pyłu i ciemne smugi piasku wyraźnie widoczne w okolicach mniejszych kraterów.
Decyzją Międzynarodowej Unii Astronomicznej w 1973 roku obszar ten został nazwany od zatoki Wielka Syrta.

</doc>
<doc id="2555255" url="https://pl.wikipedia.org/wiki?curid=2555255" title="The Sting (album)">
The Sting (album)

The Sting – ósmy album studyjny jamajskiej sekcji rytmicznej Sly &amp; Robbie.
Płyta została wydana w roku 1986 wspólnym nakładem Taxi Records (własnej wytwórni Dunbara i Shakespeara) oraz labelu Moving Target Records, będącego oddziałem nowojorskiej wytwórni Celluloid Records. Produkcją nagrań zajęli się Dunbar i Shakespeare. 

</doc>
<doc id="2555256" url="https://pl.wikipedia.org/wiki?curid=2555256" title="Siwa Baszta">
Siwa Baszta

Siwa Baszta (, 1030 m n.p.m.) – turnia w Dolinie Siwej w słowackich Tatrach Zachodnich. Znajduje się na północnym końcu Upłazkowej Grani (Upłaziki). Jest najwyższą wśród skał zwanych Kamiennym Mlekiem ("Kamenné mlieko"). Nazwa tych skał jest ludowego pochodzenia. Na dawnych mapach austriackich figurowała pod błędną nazwą Obleko, sprostował ją dopiero Tadeusz Zwoliński w 1936 r.
Na cały dolnym, opadającym do Doliny Siwej wschodnim stoku Upłazkowej Grani, na którym znajduje się Siwa Baszta i Kamienne Mleko, w 1974 r. utworzono rezerwat ścisły Rezervácia Uplaziky, w 1987 całą dolinę (powyżej granicy lasu) włączono w obszar Tatrzańskiego Parku Narodowego. Rejon ten utworzony jest ze skał węglanowych. Rosną tutaj rzadkie w Tatrach cisy, znaleziono też gniazdo orła. Dawniej, przed utworzeniem rezerwatu ścisłego, w Dolinie Siwej wydobywano wapienie, przetapiane później w pobliskim wapienniku.
Dolina Siwa jest niedostępna dla turystów, ale wystająca ponad las Siwa Baszta jest dobrze widoczna z wielu miejsc szosy Sucha Góra – Zuberzec.

</doc>
<doc id="2555257" url="https://pl.wikipedia.org/wiki?curid=2555257" title="Kyra Gracie">
Kyra Gracie

Kyra Gracie Guimarães (ur. 29 maja 1985 w Rio de Janeiro) − brazylijska grapplerka, jedna z najbardziej utytułowanych zawodniczek na świecie, wielokrotna mistrzyni świata w brazylijskim jiu-jitsu i submission fightingu.
Sportowa kariera.
Pochodzi z rodziny Gracie, jest prawnuczką Carlosa Graciego, twórcy brazylijskiego jiu-jitsu. Ową sztukę walki zaczęła trenować, gdy miała 11 lat. W wieku 21 lat otrzymała z rąk jednego ze swych wujów, Carlosa Graciego Juniora, czarny pas. 
Jest jedną z najbardziej rozpoznawalnych postaci w środowisku brazylijskiego jiu-jitsu, szczególnie w ojczystej Brazylii. W sporcie tym sięgnęła po najwyższe trofea, wielokrotnie zdobywając mistrzostwa kraju, kontynentu i świata (w wadze piórkowej − do 53 kg i lekkiej − do 58). Poza tym trenuje również boks i judo.
Osiągnięcia.
"Na podstawie": 

</doc>
<doc id="2555258" url="https://pl.wikipedia.org/wiki?curid=2555258" title="Katedra św. Stefana w Metzu">
Katedra św. Stefana w Metzu



</doc>
<doc id="2555260" url="https://pl.wikipedia.org/wiki?curid=2555260" title="Jesse Cook">
Jesse Cook

Jesse Cook jest kanadyjskim gitarzystą, urodzonym w Paryżu, reprezentującym styl new flamenco. W swojej twórczości łączy funky jazz i muzykę latynoską z szeroko pojętą muzyką świata, szczególnie specjalizując się w gatunku rumba flamenco. Nagrał siedem studyjnych płyt dla wytwórni Narada, EMI i E1 Music
Życiorys.
Urodził się 28 listopada 1964 roku w Paryżu, jako syn filmowca Johna Cooka oraz Heather Cook, reżyserki i producentki telewizyjnej. Wczesne lata dzieciństwa spędził w Europie, podróżując wraz z rodzicami pomiędzy Paryżem, Południową Francją i Barceloną. Już wówczas poznał i zafascynował się muzyką Manitasa de Platy, francuskiego gitarzysty flamenco wywodzącego się z kręgu kultury cygańskiej. 
Po separacji rodziców Jesse Cook wraz z siostrą i matką przeprowadził się do Kanady, gdzie rozpoczął profesjonalną naukę gry na gitarze w Eli Kassner Guitar Academy w Toronto. Jego ojciec pozostał we Francji i zamieszkał w Arles, malowniczym mieście w regionie Camargue na wybrzeżu Morza Śródziemnego. Niezwykłym zbiegiem okoliczności jego sąsiadem został Nicolas Reyes, wokalista Gipsy Kings. Podczas częstych wizyt w Arles Cook niejednokrotnie miał okazję spotkać się ze sławnym muzykiem, nawet jammował z nim na dachu domu swojego ojca. Muzyka Arles, rytmy oscylujące wokół rumby flamenco, wywarła duży wpływ na nastoletniego Cooka, który nieustannie do niej powracał, pomimo że studiował klasyczną i jazzową muzyką gitarową. Uczył się między innymi w legendarnym Berklee College of Music w Bostonie.
Kariera.
Kariera muzyczna Cooka rozpoczęła się w 1995 roku, kiedy to ukazał się jego debiutancki album „Tempest”. Muzyk został wówczas zaproszony do występu podczas Catalina Jazz Festival. Jego koncert odbył się na głównej scenie, co dla debiutanta było sporym wyróżnieniem. W krótkim czasie „Tempest” pojawił się na amerykańskiej liście Billboardu i osiągnął czternastą pozycję. Dotychczas Cook nagrał siedem płyt studyjnych i jedną koncertową, z czego cztery albumy uzyskały status złotej płyty („Tempest”, „Gravity”, „Vertigo”, „Nomad”) a jedna platynowej („Free Fall”). Do 2003 roku nagrywał dla amerykańskiej wytwórni Narada, wydającej głównie muzykę świata, później współpracował z EMI (płyta „Frontiers”) oraz E1 Music („The Rumba Foundation”). Jego ostatnia płyta „The Rumba Foundation”, która ukazała się w 2009 roku, jest muzycznym zapisem podróży do Bogoty, gdzie muzyk usiłował zgłębić sens i historię rumby flamenco. Repertuar z tej płyty został wydany również na DVD zatytułowanym „The Rumba Foundation”. Jest to drugie, po „One Night at the Metropolis”, koncertowe DVD Cooka.
Występował przed takimi gwiazdami jak: B.B. King, Ray Charles, Diana Krall. Współpracował z irlandzką grupą folkową The Chieftains oraz z zespołem Afro Celt Sound System, łączącym nowoczesną muzykę taneczną z muzyką celtycką i afrykańską. Razem z sopranistką Charlotte Church wystąpił w popularnym programie telewizyjnym Tonight Show. Jego kompozycje wykorzystane zostały w kilku odcinkach serialu „Seks w wielkim mieście”, w The Chris Isaak Show oraz podczas zawodów olimpijskich. 
Wśród licznych nagród jakie Cook otrzymał w ciągu swojej kilkunastoletniej kariery muzycznej wymienić można nagrodę Juno, przyznawaną przez kanadyjski przemysł fonograficzny. Otrzymał ją w 2001 roku w kategorii Najlepszy Album Instrumentalny za płytę „Free Fall”. W 2009 roku przez magazyn „Acoustic Guitar” został uznany drugim na świecie najlepszym gitarzystą Flamenco, wyprzedził go jedynie Paco de Lucía. Trzykrotnie otrzymał nagrodę Canadian Smooth Jazz w kategorii Gitarzysta Roku.

</doc>
<doc id="2555261" url="https://pl.wikipedia.org/wiki?curid=2555261" title="Nabu-szum-ukin II">
Nabu-szum-ukin II



</doc>
<doc id="2555262" url="https://pl.wikipedia.org/wiki?curid=2555262" title="Modus (czasopismo)">
Modus (czasopismo)

Modus. Prace z historii sztuki – czasopismo Instytutu Historii Sztuki UJ. 
Czasopismo powstało w 1999 jako kontynuacja wydawanych poprzednio rocznika "Zeszyty Naukowe UJ. Prace z historii sztuki". Założycielem i pierwszym redaktorem naczelnym był Wojciech Bałus. Od 2012 funkcję redaktora pełni Andrzej Betlej. 
Ukazało się 14 tomów czasopisma. Zawartość (t. 1-13) dostępna jest on-line na stronie internetowej czasopisma.
Skład Rady Naukowej (1999-2012): prof. dr hab. Wojciech Bałus, dr hab. Andrzej Betlej, prof. dr hab. Marcin Fabiański, prof. dr hab. Jerzy Gadomski, prof. dr hab. Tomasz Gryglewicz, dr hab. Maria Hussakowska-Szyszko, prof. dr hab. Piotr Krasny, prof. dr hab. Adam Małkiewicz, prof. dr hab. Jan K. Ostrowski, dr hab. Teresa Rodzińska-Chorąży, dr hab. Małgorzata Smorąg-Różycka, dr hab. Marek Walczak, dr hab. Marek Zgórniak, prof. dr hab. Klementyna Żurowska.
Skład Rady Naukowej (2012-): prof. dr hab. Wojciech Bałus, prof. Milena Bartlová, dr hab. Andrzej Betlej, prof. dr hab. Marcin Fabiański, prof. dr hab. Tomasz Gryglewicz, prof. dr hab. Jan K. Ostrowski, dr hab. Marek Walczak.

</doc>
<doc id="2555263" url="https://pl.wikipedia.org/wiki?curid=2555263" title="Katedra św. Stefana w Bourges">
Katedra św. Stefana w Bourges



</doc>
<doc id="2555266" url="https://pl.wikipedia.org/wiki?curid=2555266" title="Nabu-szum-ukin I">
Nabu-szum-ukin I



</doc>
<doc id="2555267" url="https://pl.wikipedia.org/wiki?curid=2555267" title="Ze Helio">
Ze Helio



</doc>
<doc id="2555268" url="https://pl.wikipedia.org/wiki?curid=2555268" title="Katedra św. Stefana w Meaux">
Katedra św. Stefana w Meaux



</doc>
<doc id="2555270" url="https://pl.wikipedia.org/wiki?curid=2555270" title="Mieczysław Stachowski">
Mieczysław Stachowski

Mieczysław Józef Stachowski ps. „Maciej”, „Sęp” (ur. 4 stycznia 1900 w Czarnej, zm. 1 czerwca 1966 we Wrocławiu) – polski inżynier leśnik, oficer rezerwy Wojska Polskiego, żołnierz Armii Krajowej. Kawaler Orderu Virtuti Militari.
Życiorys.
Mieczysław Stachowski był synem leśnika. Po ukończeniu gimnazjum w Jarosławiu rozpoczął praktykę leśną, przerwaną w marcu 1918 roku powołaniem do armii austriackiej. W listopadzie 1918 roku zgłosił się do formowanego Wojska Polskiego, w którym służył do listopada 1920 roku, jako żołnierz 1 pułku artylerii lekkiej. W latach 1920–1924 był studentem Wydziału Inżynierii Lasowej Politechniki Lwowskiej, ukończył studia z dyplomem inżyniera leśnika. Podczas studiów został członkiem Polskiego Towarzystwa Leśnego. Na stopień podporucznika został mianowany ze starszeństwem z 1 września 1929 i 947. lokatą w korpusie oficerów rezerwy piechoty. W 1934 roku pozostawał w ewidencji Powiatowej Komendy Uzupełnień Nisko. Posiadał przydział w rezerwie do 3 Pułku Piechoty Legionów w Jarosławiu. Do wybuchu II wojny światowej pracował w Inspekcji Leśnej w Rzeszowie, następnie w Dyrekcji Lasów w Budzie Stalowskiej, jako leśniczy w Dębie oraz, od 1933 roku nadleśniczy w Żdżarach. Na stopień porucznika został mianowany ze starszeństwem z 19 marca 1939 i 1044. lokatą w korpusie oficerów rezerwy piechoty.
Podczas okupacji hitlerowskiej pracował w niemieckiej administracji leśnej, jako nadleśniczy w Woli Ocieckiej. Zaangażował się w pracę konspiracyjną, w lutym 1940 roku został zaprzysiężony jako członek Związku Walki Zbrojnej. Od 1941 roku był dowódcą Placówki Sędziszów w Obwodzie AK Dębica. W obszarze jego działalności znalazły się między innymi obóz pracy w Pustkowie oraz poligon rakietowy w Bliźnie, wokół których kierował pracami wywiadu Armii Krajowej. W maju 1944 roku został dowódcą Podobwodu AK Sędziszów. Wziął udział w akcji „Burza”, walcząc z Niemcami na terenie lasów w rejonie Lipnicy i Broniszowa, gdzie 2 sierpnia 1944 roku stoczył zaciętą potyczkę. Dwa dni później spotkał się we wsi Krzywa z dowódcą nacierających wojsk radzieckich, przekazując mu zdobyte przez wywiad AK plany umocnień niemieckich w rejonie. Został komendantem Obwodu AK Dębica na obszarach zajętych przez wojska radzieckie. Aresztowany we wrześniu 1944 roku przez NKWD, został uwięziony na Zamku w Rzeszowie a następnie wywieziony w głąb Związku Radzieckiego, do łagrów Borowicze i Swierdłowsk. Powrócił do Polski pod koniec 1947 roku.
Od listopada 1948 roku pracował z powrotem w leśnictwie, początkowo jako nadleśniczy w Jagodzinie, następnie inżynier w rejonie Lasów Państwowych w Lubaniu. Prowadził melioracje wodne na terenie Puszczy Zgorzeleckiej, zajmował się również zagospodarowywaniem terenów leśnych zniszczonych w czasie działań wojennych. Od 1959 roku pracował jako inspektor obwodowy w Okręgowym Zarządzie Lasów Państwowych we Wrocławiu. Zmarł nagle 1 czerwca 1966 roku.

</doc>
<doc id="2555271" url="https://pl.wikipedia.org/wiki?curid=2555271" title="Luigi Luca Cavalli-Sforza">
Luigi Luca Cavalli-Sforza

Luigi Luca Cavalli-Sforza (ur. 25 stycznia 1922 w Genui, zm. 31 sierpnia 2018 w Belluno) – włoski genetyk populacyjny, czołowy ekspert w stosowaniu jej algorytmów do badań nad historią populacji ludzkich.
Studiował w Cambridge, wykładał na uniwersytetach w Parmie i Pawii. Od 1970 profesor genetyki Uniwersytetu Stanforda. Zagraniczny członek Royal Society. Inspirował badania nad koewolucją genów i kultury. Stosował matematyczne algorytmy genetyki do badań nad rozprzestrzenianiem się wzorców społecznych czy w lingwistyce. W oparciu o naukowe dowody wykazywał błędność ideologii rasistowskiej.

</doc>
<doc id="2555273" url="https://pl.wikipedia.org/wiki?curid=2555273" title="Rhythm Killers">
Rhythm Killers

Rhythm Killers – dziewiąty album studyjny jamajskiej sekcji rytmicznej Sly &amp; Robbie.
Płyta została wydana w roku 1987 przez brytyjską wytwórnię Island Records. Nagrania zostały zarejestrowane w Quad Recording Studio w Nowym Jorku. Ich produkcją zajął się Bill Laswell.

</doc>
<doc id="2555274" url="https://pl.wikipedia.org/wiki?curid=2555274" title="Ostracion bicaudalis">
Ostracion bicaudalis



</doc>
<doc id="2555275" url="https://pl.wikipedia.org/wiki?curid=2555275" title="Rhinesomus bicaudalis">
Rhinesomus bicaudalis



</doc>
<doc id="2555280" url="https://pl.wikipedia.org/wiki?curid=2555280" title="Ostracion fornasini">
Ostracion fornasini



</doc>
<doc id="2555281" url="https://pl.wikipedia.org/wiki?curid=2555281" title="Lactoria fuscomaculata">
Lactoria fuscomaculata



</doc>
<doc id="2555282" url="https://pl.wikipedia.org/wiki?curid=2555282" title="Lactoria galeodon">
Lactoria galeodon



</doc>
<doc id="2555285" url="https://pl.wikipedia.org/wiki?curid=2555285" title="Dieter Daniels">
Dieter Daniels

Dieter Daniels (ur. 11 stycznia 1960) – niemiecki lekkoatleta specjalizujący się w krótkich biegach sprinterskich.
Największy sukces w karierze odniósł w 1979 w Bydgoszczy, gdzie zdobył złoty medal mistrzostw Europy juniorów w biegu sztafetowym 4 x 100 metrów.

</doc>
<doc id="2555287" url="https://pl.wikipedia.org/wiki?curid=2555287" title="Kac Wawa">
Kac Wawa

Kac Wawa – polska komedia z 2011 roku w reżyserii Łukasza Karwowskiego zrealizowana w technologii 3D. Film jest promowany piosenką „Kac Wawa”, wykonywaną przez Dorotę Rabczewską. W 2013 film otrzymał 16 nominacji do filmowych antynagród – Węży (polski odpowiednik Złotych Malin).
Fabuła.
Przyjaciele (Andrzej, Karol, Jarek, Tomek i Jerzy) spotykają się z zamiarem gry w brydża na wieczorze kawalerskim Andrzeja. Przyszła panna młoda ma w tym czasie wieczór panieński, jednak koledzy Andrzeja nie chcą grać w brydża, tylko spędzić wieczór po męsku.
Prace nad scenariuszem.
Jak twierdzi scenarzysta Piotr Czaja w wywiadzie dla „Głosu Wielkopolskiego”, większość akcji filmu Kac Wawa luźno opiera się na kilku zdarzeniach z lat 1997–2006, które zaczął układać w scenariusz (zatytułowany „2 dni rozpusty”) w roku 2006 i zamierzał zrealizować jako amatorski film oraz opublikować go w Internecie. Później poznał Jacka Samojłowicza, który zainteresował tematem swojego znajomego współproducenta i dzięki temu powstał film kinowy. Zdaniem scenarzysty akcja jest tylko tłem dla zadrwienia tak z siermiężnej polskiej prostytucji, jak i wszędobylskiego chamstwa, cwaniactwa oraz zachowań panów, którzy na chwilę wyrwą się z domu. W czasie realizacji filmu bez uzgodnienia z autorem dokonano licznych zmian w scenariuszu, zmieniony został również tytuł filmu
Krytyka.
Film spotkał się z krytycznymi recenzjami. Łukasz Muszyński z portalu Filmweb stwierdził, że "w wywiadzie dla radiowej Czwórki Łukasz Karwowski ujawnił, że zrobił „Kac Wawę” po to, by zobaczyć, jak się „cycki trzęsą w trzy de”. Proponowałbym, by następnym razem znalazł bardziej racjonalne powody dla nakręcenia filmu. Widzowie zaoszczędzą przynajmniej kilkadziesiąt złotych na biletach, a reżyser nie naje się wstydu z powodu celuloidowego bełta puszczonego na kinowy ekran".
Tomasz Raczek napisał: "Szczerze i nieodwołalnie odradzam pójście na 'Kac Wawę' do kina. Ten film powinien ponieść klęskę frekwencyjną – może to nauczyłoby czegoś producentów i aktorów".
Piotr Mirski z portalu Interia.pl stwierdził, że "„Kac Wawa” nadaje się tylko na celuloidowy śmietnik, miejsce, do którego nie zagląda się nawet podczas alkoholowej głupawki, kiedy do ubawu starczą nagrania z YouTube'a z gimnazjalistami pijącymi wódkę okiem".
Także Marcin Zembrzuski z portalu Stopklatka.pl negatywnie ocenił film. W swojej recenzji odnotował, że "kolejne epizody „Kac Wawy” są tak luźno ze sobą powiązane, a przewijają się w kolejności sprawiającej przeważnie wrażenie zupełnie przypadkowej, iż częstokroć można odnieść wrażenie, że ogląda się fragmenty różnych filmów, połączonych ze sobą tylko głupotą, wtórnością, szowinizmem".
Jacek Sobczyński na łamach naszemiasto.pl napisał o filmie, że "ten przypadkowy zbiór żartów, których jakość obniżyłaby poziom nawet najgorszego przeglądu studenckich kabaretów, mnie jako widza po prostu obraża".
Łukasz Knap z filmtok.pl określił film mianem "najbardziej dresiarskiego filmu dekady".
Sylwia Krasnodębska z „Gazety Polskiej Codziennie” wytyka filmowi słaby scenariusz i niedopracowane dialogi oraz mierną puentę. Nazywa tę produkcję "upadkiem polskiej komedii".
Portal Stereoscopy News uznał film za najgorszy film wykonany w technologii 3D na świecie. Serwis dodał również, że ten film powinien otrzymać nagrodę za najgorszy plakat filmowy w historii.
W 2013 roku „Kac Wawa” zdobyła 7 Węży – nagród będących odpowiednikiem amerykańskich Złotych Malin. Film triumfował w kategoriach: "Wielki Wąż" (najgorszy film), "Aktor" (Borys Szyc), "Duet na ekranie" (Sonia Bohosiewicz i Borys Szyc), "Reżyseria" (Łukasz Karwowski), "Scenariusz" (Piotr Czaja, Jacek Samojłowicz i Krzysztof Węglarz), "Komedia, która nie śmieszy" i "Żenująca scena".

</doc>
<doc id="2555288" url="https://pl.wikipedia.org/wiki?curid=2555288" title="The Summit (album Sly and Robbie)">
The Summit (album Sly and Robbie)

The Summit – dziesiąty album studyjny jamajskiej sekcji rytmicznej Sly &amp; Robbie.
Płyta została wydana w roku 1988 przez waszyngtońską wytwórnię RAS Records. Nagrania zostały zarejestrowane w Dynamic Sounds Studio w Kingston. Ich produkcją zajął się Phillip "Fatis" Burrell.

</doc>
<doc id="2555292" url="https://pl.wikipedia.org/wiki?curid=2555292" title="Eochaid IX Feidlech">
Eochaid IX Feidlech

Eochaid IX Feidlech („Solidny”) – legendarny zwierzchni król Irlandii z dynastii Milezjan (linia Eremona) w latach 26-14 p.n.e. Syn Finna, w szóstym stopniu potomka Enny III Aignecha („o Doskonałej Gościnności”), zwierzchniego króla Irlandii. Jest bardziej znany, jako ojciec Medb, legendarnej królowej Connachtu.
Objął, według średniowiecznych irlandzkich legend i historycznej tradycji, zwierzchni tron Irlandii w wyniku pokonania i zabicia swego poprzednika, Fachtny Fathacha, w bitwie pod Leitir Ruad na terenie Connachtu. Ten także był królem Ulsteru. Po jego śmierci kraina przeszła na brata stryjecznego, Fergusa I mac Leite. Saga "Cath Leitrech Ruibhe" podaje przebieg tej bitwy. Fachtna Fathach, będąc daleko od Tary, składał wizytę w Ulsterze. W tym czasie Eochaid z armią najechał Tarę, zabijając prowincjonalnych królów i biorąc zakładników. Kiedy wiadomości dotarły do Fachtny w Emain Macha, postanowił zmobilizować armię z mieszkańców Ulsteru i wydać bitwę w Leitir Ruad w Corann (na terenie ob. hrabstwa Sligo). Eochaid jednak pokonał go i zabił, ścinając mu głowę. Następnie pomaszerował do Tary, by objąć zwierzchni tron Irlandii.
Conchobar mac Nessa wziął za żony cztery córki Eochaida: Medb, Eithne, Mugain i Clothrę. Po pewnym czasie synowie, zwani Finemnas, postanowili obalić swego ojca w bitwie pod Druimm Criaich. Noc przed bitwą, ich siostra Clothra, przestraszona, że bracia zmarliby bezpotomnie, uwiodła wszystkich z nich. Następnego dnia bracia zostali zabici. Clothra, po dziewięciu miesiącach, urodziła syna, przyszłego arcykróla Lugaida Sriab nDerga. Inne źródła uważają, że ojcem dziecka był Bres. Eochaid panował nad Irlandią dwanaście lat, gdy zmarł z przyczyn naturalnych w Tarze. Został zastąpiony przez swego młodszego brata, Eochaida X Airema („Grabarza”). 
Potomstwo.
Eochaid miał z żoną Clothfinn, córką Eochaida Uchtlethana, dziewięcioro dzieci (sześć córek i trzech synów trojaczków, zwanych Finn z Eamhain):
Bibliografia.
O’Hart J., "Irish Pedigress. The Origin and Stem of The Irish Nation", vol. I, Fifth Edition, Dublin 1892, s. 355-256.

</doc>
<doc id="2555293" url="https://pl.wikipedia.org/wiki?curid=2555293" title="Alutera aurantiacus">
Alutera aurantiacus



</doc>
<doc id="2555294" url="https://pl.wikipedia.org/wiki?curid=2555294" title="Wyższe Lwowskie Seminarium Duchowne w Brzuchowicach">
Wyższe Lwowskie Seminarium Duchowne w Brzuchowicach



</doc>
<doc id="2555296" url="https://pl.wikipedia.org/wiki?curid=2555296" title="Alutera punctata">
Alutera punctata



</doc>
<doc id="2555297" url="https://pl.wikipedia.org/wiki?curid=2555297" title="Alutera schoepfii">
Alutera schoepfii



</doc>
<doc id="2555299" url="https://pl.wikipedia.org/wiki?curid=2555299" title="Aluteres cuspicauda">
Aluteres cuspicauda



</doc>
<doc id="2555300" url="https://pl.wikipedia.org/wiki?curid=2555300" title="Aluterus cultrifrons">
Aluterus cultrifrons



</doc>
<doc id="2555301" url="https://pl.wikipedia.org/wiki?curid=2555301" title="Aluterus holbroocki">
Aluterus holbroocki



</doc>
<doc id="2555302" url="https://pl.wikipedia.org/wiki?curid=2555302" title="Aluterus punctatus">
Aluterus punctatus



</doc>
<doc id="2555303" url="https://pl.wikipedia.org/wiki?curid=2555303" title="Balistes aurantiacus">
Balistes aurantiacus



</doc>
<doc id="2555304" url="https://pl.wikipedia.org/wiki?curid=2555304" title="Balistes cuspicauda">
Balistes cuspicauda



</doc>
<doc id="2555305" url="https://pl.wikipedia.org/wiki?curid=2555305" title="Herbert Mutschler">
Herbert Mutschler

Herbert Mutschler (ur. 7 maja 1960) – niemiecki lekkoatleta specjalizujący się w krótkich biegach sprinterskich.
Największy sukces w karierze odniósł w 1979 w Bydgoszczy, gdzie zdobył złoty medal mistrzostw Europy juniorów w biegu sztafetowym 4 x 100 metrów. W 1982 r. zdobył tytuł mistrza Republiki Federalnej Niemiec w sztafecie 4 x 100 metrów. Po zakończeniu czynnej kariery zajął się działalnością szkoleniową.

</doc>
<doc id="2555306" url="https://pl.wikipedia.org/wiki?curid=2555306" title="Balistes schoepfii">
Balistes schoepfii



</doc>
<doc id="2555308" url="https://pl.wikipedia.org/wiki?curid=2555308" title="Kala">
Kala



</doc>
<doc id="2555310" url="https://pl.wikipedia.org/wiki?curid=2555310" title="Telekamery 2012">
Telekamery 2012

Telekamery 2012 – wyniki piętnastego plebiscytu Telekamery "Tele Tygodnia" za rok 2011 dla postaci i wydarzeń telewizyjnych ogłoszono 30 stycznia 2012 na łamach tygodnika. Nagrody zostały przyznane w 15 kategoriach. Rozdanie statuetek odbyło się na uroczystej kolacji w Pałacu Sobańskich w Warszawie.

</doc>
<doc id="2555311" url="https://pl.wikipedia.org/wiki?curid=2555311" title="Eochaid X Airem">
Eochaid X Airem

Eochaid X Airem („Grabarz”) – legendarny zwierzchni król Irlandii z dynastii Milezjan (linia Eremona) w latach 14-4 p.n.e. Młodszy syn Finna, w szóstym stopniu potomka Enny III Aignecha („o Doskonałej Gościnności”), zwierzchniego króla Irlandii. 
Eochaid, według średniowiecznej irlandzkiej legendy i historycznej tradycji, został zwierzchnim królem Irlandii po śmierci swego starszego brata, Eochaida IX Feidlecha („Solidnego”). 
Jest jedną z postaci opowieści "Tochmarc Étaíne" („Zaloty Étaín”). Saga ta opowiada o życiach pięknej Étaín, ukochanej Midira z Tuatha Dé Danann, która została zamieniona w muchę przez zazdrosną Fuanbach, żonę Midira. Étaín została połknięta przez żonę Etara, wojownika Ulsteru. Ta zaszła w ciążę, dzięki czemu Étaín mogła się odrodzić się w wyniku reinkarnacji. Eochaid zaprosił mieszkańców Irlandii na święta do Tary. Ci odmówili udziału w uczestnictwie, z powodu braku królowej. Król postanowił w tej sprawie wysłać posłańców, by poszukali najpiękniejszej kobiety w Irlandii. Ci przyprowadzili Étaín, w której Eochaid zakochał się od pierwszego wejrzenia, po czym ją poślubił. Brat Eochaida Ailill Anglonnach (inne źródła nie wymieniają go) był także w niej zakochany. Z tego powodu zachorował, nie wyjawiając powodów choroby. Król wyjeżdżając, zostawił żonę z umierającym Ailillem. Ten chciał, żeby ona zechciała się z nim spotkać na pobliskim wzgórzu. Bowiem się wstydził wyjawienia jej przyczyn choroby w domu króla. Étaín zgodziła się na spotkanie, by pomóc mu w powrocie do zdrowia. Trzy razy przychodziła, ale za każdym razem spotykała Midira, który uśpił Aililla, przybierając jego wygląd. Przy trzeciej okazji Midir ujawnił swą tożsamość. Powiedział jej, kim jest naprawdę, ale ona nie poznała go. Étaín w końcu zgodziła się pójść z nim, ale tylko za przyzwoleniem Eochaida.
Po pewnym czasie, gdy Ailill wyzdrowiał i Eochaid wrócił do domu, Midir przybył do Tary i wezwał króla do zagrania w „fidchell” (starożytna irlandzka gra planszowa). Ci grali o coraz wyższą stawkę. Midir, przegrywając, był zmuszony zbudować groblę przez bagno Móin Lámrige (Corlea Trackway), drewnianą groblę zbudowaną przez bagno w hrabstwie Longford. W końcu Midir zasugerował, żeby zagrać o pocałunki i objęcia z Étaín. Tym razem Midir zwyciężył. Król kazał mu wrócić za miesiąc, by odebrać zwycięstwo. Pomimo utrudnienia ze strony licznej straży królewskiej, Midir ukazał się wewnątrz domu. Eochaid zgodził się, by objął Étaín. Kiedy to zrobił, para odleciała przez świetlik, zamieniając się w łabędzie. Eochaid poinstruował swych ludzi, by odkopali każdy "síd" (czarodziejski kopiec) w Irlandii, aż zwrócą mu żonę. Z tego powodu otrzymał przydomek „Grabarz”, ponieważ był pierwszym wykopującym kopce w Irlandii. Ludzie króla znaleźli ją w kopcu w Brí Léith. Midir ukazał się im, po czym obiecał oddać królową. W umówionym czasie przyprowadził pięćdziesiąt kobiet, które były podobne do siebie. Następnie kazał Eochaidowi wybrać tą, którą uważa za Étaín. Król wybrał kobietę, którą uważał za swą żonę, następnie zabrał ją do domu oraz sypiał z nią. Miał z nią córkę. Potem Midir, po ukazaniu się, powiedział mu, że prawdziwa żona Étaín była w ciąży, kiedy ją zabrał. Następnie, że wybrał swą własną córkę, która urodziła się w kopcu Midira. Eochaid, czując wstyd, rozkazał córkę z kazirodczego związku wyrzucić. Córka jednak została znaleziona i wychowana przez pasterza i jego żonę. Później była poślubiona Ederscelowi mac Eogan. Z tego związku narodził się Conaire I Mor („Wielki”), przyszły zwierzchni król.
Eochaid panował dziesięć, dwanaście lub piętnaście lat nad Irlandią, gdy został spalony we Fremain przez Sigmalla. Został zastąpiony przez zięcia Ederscela mac Eogan z milezjańskiej linii Itha, stryja Mileda. 

</doc>
<doc id="2555312" url="https://pl.wikipedia.org/wiki?curid=2555312" title="Ederscel mac Eogan">
Ederscel mac Eogan

Ederscel mac Eogan – legendarny zwierzchni król Irlandii z dynastii Milezjan (linia Itha) w latach 4 p.n.e.-1 n.e. Syn Eogana I, króla Munsteru, w dwudziestym stopniu potomka linia Itha, stryja Mileda.
Niektóre źródła podają błędnie, że był potomkiem arcykróla Aengusa III Tuirmecha Temracha z linii Eremona. Bowiem Oilioll Erand, przodek Ederscela, był w rzeczywistości przybranym synem Fiachy Fermary, syna Aengusa. Ederscel, według średniowiecznej irlandzkiej legendy i historycznej tradycji, został zwierzchnim królem po śmierci teścia Eochaida X Airema („Grabarza”). Występuje w opowieści "Togail Bruidne Dá Derga" (Zniszczenie zajazdu Dá Derga). Nie mając żadnych dzieci, otrzymał proroctwo, że pewna kobieta, nieznanego pochodzenia, urodzi mu syna. Po pewnym czasie znalazł i przymusowo poślubił piękną Mess Buachalla, córkę Cormaca mac Laithech. Z tego związku urodził się Conaire Mor. Inną wersję podaje opowieść "Tochmarc Étaín" („Zaloty Etain”), według której Ederscel poślubił nieznaną z imienia córkę arcykróla Eochaida X Airema i jego własnej córki Étaín. Z tego związku także miał się urodzić Conaire Mor („Wielki”), przyszły mściciel śmierci ojca oraz zwierzchni król Irlandii.
Ederscel rządził Irlandią przez pięć lat, za panowania Oktawiana Augusta, cesarza rzymskiego. Zginął z ręki swego następcy, Nuady Nechta („Białego”), w bitwie pod Aillinn (Aillenn). Żył w czasach narodzin Jezusa Chrystusa w Betlejem.

</doc>
<doc id="2555313" url="https://pl.wikipedia.org/wiki?curid=2555313" title="Fischerinsel (Tollensesee)">
Fischerinsel (Tollensesee)

Fischerinsel (dosł. "Wyspa Rybacka") – wyspa jeziorna w Niemczech, w kraju związkowym Meklemburgia-Pomorze Przednie, w powiecie Mecklenburgische Seenplatte, w pobliżu Neubrandenburga. Położona jest w południowej części jeziora Tollensesee, naprzeciwko miasta Penzlin.
Wyspa ma 150 m długości oraz 40 m szerokości i porośnięta jest drzewami. W połowie wyspy, na wschodnim jej krańcu stoi zrujnowana chata rybacka z 1729, która była użytkowana jeszcze w latach 70. XX wieku. Nocowali w niej rybacy, którzy wykonywali swój zawód na jeziorach Tollensesee oraz na pobliskim Lieps. Obecnie podejmuje się próby odrestaurowania chaty.
Wykopaliska archeologiczne.
Przez długi czas na wyspie trwały badania, ponieważ twierdzono, iż znajdowało się na niej główne legendarne centrum kultu słowiańskich Wieletów – Radogoszcz. W roku 1969 podczas wykopalisk archeologicznych przeprowadzonych pod kierunkiem niemieckiego archeologa Adolfa Hollnagela, odkryto w warstwie datowanej na XI–XII wiek dwie figury kultowe z drewna dębowego. Pierwsza, o wysokości 1,78 m, przedstawia umieszczone na kolumnie dwa zrośnięte ze sobą męskie popiersia z dużymi oczami, nosami i wąsami. Druga figura, mierząca 1,57 m, przedstawia postać żeńską z wyraźnie zaznaczonym biustem. Znalezisko to zdaniem badaczy może potwierdzać istnienie u Słowian kultu bliźniaczych bóstw (por. Lel i Polel).
Odkryto także wiele elementów z drewna, pochodzących z zamku "Wustrow" ("castrum Wustrow"), który istniał tutaj do XIII w. W roku 1886 odnaleziono most który prowadził z lądu obok zamku na wyspę. Podczas kolejnych wykopalisk odkrywano cenne znaleziska takie jak: klucze, noże, siekiery, groty włóczni, kabłączki skroniowe, monety srebrne i inne. Przypuszcza się, że na niej znajdowała się ufortyfikowana osada. W roku 1977 inny niemiecki archeolog Hartmut Boeck odkrył w północno-wschodniej części wyspy miejsce w kształcie prostokąta o wymiarach 40m×14m, które z roku na rok coraz bardziej zarastało. Wyciągnął on jednak wniosek, że musiał tutaj niegdyś stać jakiś budynek. Wcześniejsze wiercenia w tym samym miejscu, które w roku 1905 przeprowadził Gustav Oesten, dowodziły o istnieniu w tym miejscu kawałków węgla drzewnego oraz skorup ceramicznych. Budynek czy też zamek znajdujący się niegdyś w północno-wschodniej części wyspy, wskazują na osadę kultu Słowian.
Większość badaczy uznaje, że na wyspie lub w jej pobliżu znajdowała się Radogoszcz.

</doc>
<doc id="2555315" url="https://pl.wikipedia.org/wiki?curid=2555315" title="Schauenburg (ruiny zamku we Friedrichroda)">
Schauenburg (ruiny zamku we Friedrichroda)

Schauenburg – zamek istniejący od XI do XIII w. na północnej krawędzi Lasu Turyńskiego, obecnie w mieście Friedrichroda w Niemczech (kraj związkowy Turyngia, powiat Gotha). Obecnie zachowały się jedynie niewielkie pozostałości dawnego założenia.
Historia.
Zamek Schauenburg został wzniesiony ok. 1044 roku przez Ludwika Brodatego, protoplastę rodu Ludowingów, przyszłych landgrafów Turyngii. Stanowił siedzibę rodową, ale została ona z czasem przeniesiona do ufundowanego przez Ludwika Skoczka zamku Wartburg. W 1114 roku Schauenburg od Skoczka nabyło założone także przez niego w pobliżu opactwo Reinhardsbrunn. Z czasem jednak zamek, miast być ochroną dla klasztoru, miał stać się siedzibą raubritterów. Z tego powodu miał zostać w 1265 roku zdobyty i zniszczony.

</doc>
<doc id="2555320" url="https://pl.wikipedia.org/wiki?curid=2555320" title="Generał Służby Więziennej">
Generał Służby Więziennej

Generał Służby Więziennej "(gen. SW)" – najwyższy stopień w Służbie Więziennej, odpowiednik stopnia generała brygady w Siłach Zbrojnych RP.
Stopień generała Służby Więziennej został ustanowiony z dniem 1 lipca 1975, w miejsce dotychczasowego stopnia głównego komisarza Służby Więziennej. Stopień generała SW nadawał Prezes Rady Ministrów na wniosek ministra sprawiedliwości. Po zmianach ustrojowych w Polsce, stopień generała SW nadaje Prezydent RP, także na wniosek ministra sprawiedliwości.
Wzory dystynkcji generała SW zostały określone w rozporządzeniu ministra sprawiedliwości z dnia 7 lutego 2011 w sprawie umundurowania funkcjonariuszy Służby Więziennej.
Kolejni Prezydenci RP nadali stopień generała Służby Więziennej niżej wymienionym funkcjonariuszom:

</doc>
<doc id="2555322" url="https://pl.wikipedia.org/wiki?curid=2555322" title="Biskupi Des Moines">
Biskupi Des Moines



</doc>
<doc id="2555323" url="https://pl.wikipedia.org/wiki?curid=2555323" title="Richard Pates">
Richard Pates

 
Richard Edmund Pates (ur. 12 lutego 1943 w Saint Paul, Minnesota) – amerykański duchowny katolicki, w latach 2008–2019 biskup Des Moines w stanie Iowa. Od 2021 administrator apostolski diecezji Crookston.
Kształcił się w seminarium archidiecezjalnym w rodzinnym mieście, a także w Rzymie w Kolegium Ameryki Płn. i na Uniwersytecie Gregoriańskim, gdzie uzyskał licencjat z teologii. Święcenia kapłańskie otrzymał 20 grudnia 1968 w bazylice św. Piotra z rąk bpa Francisa F. Reh. Po powrocie do kraju służył m.in. jako dyrektor ds. powołań archidiecezji i sekretarz abpa St. Paul i Minneapolis. W latach 1975-1981 sekretarz Delegatury Apostolskiej w Waszyngtonie. Powrócił następnie do rodzinnej archidiecezji i został rektorem Seminarium św. Jana Vianneya (lata 1981-1987). W kolejnych latach pracował duszpastersko jako proboszcz parafii.
22 grudnia 2000 otrzymał nominację na biskupa pomocniczego St. Paul i Minneapolis ze stolicą tytularną "Suacia". Sakry udzielił mu metropolita Harry Flynn. Niedługo później został wikariuszem generalnym archidiecezji. 10 kwietnia 2008 mianowany ordynariuszem diecezji Des Moines w metropolii Dubuque. Ingres odbył się 29 maja 2008.
13 kwietnia 2021 papież Franciszek mianował go administratorem apostolskim sede vacante diecezji Crookston, którym pozostawał do 6 grudnia tegoż roku.

</doc>
<doc id="2555328" url="https://pl.wikipedia.org/wiki?curid=2555328" title="Izaak Pitman">
Izaak Pitman



</doc>
<doc id="2555330" url="https://pl.wikipedia.org/wiki?curid=2555330" title="Pilica (tor łyżwiarski)">
Pilica (tor łyżwiarski)

Pilica – sztucznie mrożony tor łyżwiarski służący do uprawiania sportu łyżwiarstwa szybkiego, położony w Tomaszowie Mazowieckim. Na miejscu toru w latach 2016-2017 wybudowano obiekt wielofunkcyjny Arena Lodowa Tomaszów Mazowiecki.
Historia.
Tor naturalnie mrożony został oddany do użytku w 1971.
Budowa toru sztucznie mrożonego rozpoczęła się w 1979, a jego otwarcie nastąpiło 17 stycznia 1984. Położony był na wysokości 153 m n.p.m.
Obiekt był położony przy ulicy Strzeleckiej 24/26 i funkcjonował w ramach Ośrodka Sportu i Rekreacji w Tomaszowie Mazowieckim (OSiR).
Na obiekcie trenował klub sportowy Pilica Tomaszów Mazowiecki. 
Łyżwiarstwo szybkie.
Na przestrzeni lat na torze Pilica odbywało się wiele zawodów rangi mistrzowskiej.

</doc>
<doc id="2555333" url="https://pl.wikipedia.org/wiki?curid=2555333" title="Referendum w Chorwacji w 2012 roku">
Referendum w Chorwacji w 2012 roku

Referendum akcesyjne w Chorwacji – referendum przeprowadzone 22 stycznia 2012 roku ws. przystąpienia Republiki Chorwacji do Unii Europejskiej. 
Geneza referendum.
Negocjacje rozpoczęto w 2005. Ich zakończenie początkowo planowano na lipiec 2010, a założoną datą akcesji był rok 2011. Negocjacje jednak przeciągnęły się w czasie, między innymi z powodu konfliktu granicznego pomiędzy Chorwacją a Słowenią i zablokowaniem ich przez tę ostatnią. Ostatecznie, zamknięcie negocjacji nastąpiło 30 czerwca 2011.
Badania opinii publicznej.
Badania opinii publicznej dotyczące przystąpienia Chorwacji do Unii Europejskiej były regularnie prowadzone przez agencje CRO Demoskop, Ipsos Puls i Mediana Fides. Od 2008 badania wykazują poparcie obywateli dla przystąpienia Chorwacji do Unii Europejskiej, a od lipca 2011 poparcie waha się pomiędzy 55% a 60%. Największe poparcie odnotowano w połowie listopada 2010 i wyniosło 64% za. Najniższe poparcie odnotowano w dniach 15–16 kwietnia po wyroku ICTY na Mladena Markača i Ante Gotoviny, gdzie poparcie dla przystąpienia Chorwacji do UE wyniosło 23%.
Przebieg i wyniki głosowania.
Obywatele Chorwacji w referendum odpowiadali na następujące pytanie:
"Czy jesteś za członkostwem Republiki Chorwacji w Unii Europejskiej?" 
"Za" oddano 66,27% głosów (tzn. 1 299 008), natomiast "przeciw" wstąpieniu Chorwacji do Wspólnot Europejskich opowiedziało się 33,13% osób (649 490). 11 733 głosujących oddało głos nieważny, co stanowi 0,6%.
Frekwencja wyniosła 43,51% i była zdecydowanie niższa od spodziewanej. Premier Chorwacji, Zoran Milanović w reakcji na tak niskie zainteresowanie swoich rodaków głosowaniem, stwierdził, że "ludzie są najwyraźniej rozczarowani – jest to przesłanie świadczące o stanie tego kraju i przesłanie pod adresem mojego rządu".
Ponieważ w Chorwacji nie obowiązuje pojęcie ciszy wyborczej, w przededniu głosowania odbyło się wiele manifestacji – głównie eurosceptyków.
Chorwacja przystąpiła do Unii Europejskiej jako 28. państwo członkowskie 1 lipca 2013.

</doc>
<doc id="2555336" url="https://pl.wikipedia.org/wiki?curid=2555336" title="Antoni (Bystrow)">
Antoni (Bystrow)

Antoni, imię świeckie Nikołaj Michajłowicz Bystrow (ur. 1858 w Niubie, zm. 16 lipca 1931 w Archangielsku) – rosyjski biskup prawosławny, święty nowomęczennik.
Był synem kapłana prawosławnego. W 1879 ukończył seminarium duchowne w Wołogdzie, następnie podjął pracę psalmisty w jednej z cerkwi eparchii wołogodzkiej i wielkoustiuskiej. W 1882, jako mężczyzna żonaty, został wyświęcony na kapłana. W 1888, już po śmierci małżonki, wstąpił do Monasteru Pielszemskiego. W 1890 został przełożony Monasteru Korniliewsko-Komelskiego. W 1892 otrzymał godność ihumena, zaś w 1906 – archimandryty. W 1907 przeniesiony do monasteru Zesłania Ducha Świętego w Wołogdzie, również jako jego przełożony.
17 stycznia 1910 miała miejsce jego chirotonia biskupia, po której został biskupem wielkim, wikariuszem eparchii wołogodzkiej. W 1921 został przeniesiony na katedrę archangielską i chołmogorską. W 1922 aresztowany i zesłany do Kraju Narymskiego, odzyskał wolność po czterech latach. Po powrocie ponownie objął zarząd eparchii archangielskiej z godnością arcybiskupią. 23 stycznia 1931 został aresztowany razem z grupą duchowieństwa i wiernych i oskarżony o prowadzenie zbiórki środków dla duchownych przebywających na zesłaniu. W więzieniu czytał Ewangelię ze współwięźniami, rozmawiał z nimi o wierze, zachowywał surowy post. W lipcu 1931 ciężko zachorował i zmarł w więziennym szpitalu.
W 2000 kanonizowany jako jeden z Soboru Świętych Nowomęczenników i Wyznawców Rosyjskich.

</doc>
<doc id="2555338" url="https://pl.wikipedia.org/wiki?curid=2555338" title="Gati">
Gati



</doc>
<doc id="2555343" url="https://pl.wikipedia.org/wiki?curid=2555343" title="Lotus ART">
Lotus ART



</doc>
<doc id="2555344" url="https://pl.wikipedia.org/wiki?curid=2555344" title="Lotus GP">
Lotus GP



</doc>
<doc id="2555345" url="https://pl.wikipedia.org/wiki?curid=2555345" title="COS Zakopane (tor łyżwiarski)">
COS Zakopane (tor łyżwiarski)

COS Zakopane (Tor lodowy Centralnego Ośrodka Sportu w Zakopanem) – sztucznie mrożony tor łyżwiarski, służący do uprawiania łyżwiarstwa szybkiego, położony w Zakopanem, na wysokości 932 m n.p.m. Obiekt zlokalizowany jest przy ulicy Bronisława Czecha 1 i funkcjonuje w ramach Ośrodka Przygotowań Olimpijskich COS Zakopane, a zarządza nim Centralny Ośrodek Sportu.
Jest najwyżej położonym i przez to najszybszym z czterech działających sztucznych torów łyżwiarskich w Polsce. Na obiekcie trenują panczeniści klubów łyżwiarskich SN PTT Zakopane, AZS Zakopane, ZSMS Zakopane.
Budowę toru rozpoczęto w połowie lat 50. XX wieku, a zakończono w 1956. Od momentu otwarcia do 2007 funkcjonował jako tor naturalny (naturalnie mrożony). 14 listopada 2008 zakończono wartą 18,6 mln zł przebudowę toru naturalnego na sztucznie mrożony.
Tor lodowy spełnia wymogi Światowej Federacji Łyżwiarstwa Szybkiego i posiada następujące parametry:
Tuż przy torze zlokalizowany jest pawilon obiektu, posiadający: szatnie, zaplecze sanitarne, zaplecze techniczne (maszynownia) oraz kawiarnię.
Łyżwiarstwo szybkie.
Na przestrzeni lat na torze w Zakopanem odbywało się wiele zawodów rangi mistrzowskiej.

</doc>
<doc id="2555346" url="https://pl.wikipedia.org/wiki?curid=2555346" title="Mięsień oczodołowy Müllera">
Mięsień oczodołowy Müllera



</doc>
<doc id="2555348" url="https://pl.wikipedia.org/wiki?curid=2555348" title="Teodozjusz (Kirika)">
Teodozjusz (Kirika)

Teodozjusz, imię świeckie Fieodosij Kirika, Teodosie Chirică (ur. 11 stycznia 1866 w Varniţy, Gubernia besarabska, zm. 2 grudnia 1937) – rosyjski biskup prawosławny.
Życiorys.
Absolwent seminarium duchownego w Kiszyniowie. Na początku XX wieku był misjonarzem eparchialnym w eparchii kiszyniowskiej.
14 października 1933 został wyświęcony na biskupa mikołajowskiego, wikariusza eparchii odeskiej w cerkwi Wniebowstąpienia Pańskiego w Odessie. W chirotonii jako konsekratorzy wzięli udział metropolita odeski i chersoński Anatol oraz biskup symferopolski i krymski Porfiry.
Od 23 maja do sierpnia 1937 był biskupem kurskim, następnie został przeniesiony na katedrę kostromską. Aresztowany jeszcze w sierpniu, tj. niecały miesiąc po przyjeździe do Kostromy.
Jego dalsze losy są nieznane.

</doc>
<doc id="2555349" url="https://pl.wikipedia.org/wiki?curid=2555349" title="Śanti">
Śanti



</doc>
<doc id="2555357" url="https://pl.wikipedia.org/wiki?curid=2555357" title="Heifer International">
Heifer International

Heifer International – międzynarodowa organizacja non-profit, z siedzibą w Little Rock w Stanach Zjednoczonych walcząca z ubóstwem i głodem dbając o zrównoważony rozwój na świecie.
Założona w 1944 roku, działa na polu edukacji oraz finansuje zwierzęta hodowlane i rośliny uprawne osobom potrzebującym. Jej lokalne biura pomogły ponad 13,6 mln rodzin (71 mln ludzi) w ponad 125 krajach.
Polskie przedstawicielstwo Heifer International (Heifer Poland) działa od 1992 roku w Warszawie. W ciągu 20 lat działalności przedstawicielstwo to doprowadziło do rozdysponowania 47 tys. zwierząt hodowlanych o wartości ponad 5 mln dol. Obecnie prowadzi 32 projekty pomocowe, w tym jeden w Gruzji, jeden w Armenii i jeden edukacyjny projekt na Słowacji.
Historia.
Założyciel Heifer International, farmer z Ohio, Dan West (1893–1971), wymyślił nowatorską formułę działalności charytatywnej pracując w Hiszpanii, dokąd trafił jako wolontariusz w czasie wojny domowej 1936–1939. West zajmował się rozdawnictwem żywności wśród ludności cywilnej. Codziennie stawał przed zadaniem zaopatrzenia nadmiernej liczby potrzebujących. Obserwacja skutków głodu na masową skalę sprawiła, że West wymyślił proste rozwiązanie systemowe: „zamiast rozdawać mleko, dajmy człowiekowi krowę”. W ten sposób, jak zauważał, obdarowując potrzebującego samodzielnością, równocześnie „eliminuje się poczucie poniżenia, jakie towarzyszy przyjęciu jednorazowej jałmużny”.
Po powrocie do Stanów Zjednoczonych rozpoczął realizację pomysłu. Założona przezeń organizacja Heifers for Relief (Jałówki na Pomoc) dostarczała potrzebującym zwierzęta oraz szkolenia tak, by „każdy obdarowany mógł z pracy własnych rąk wyżywić własne dzieci”. Do działalności charytatywnej włączył także aspekt społeczny (wspólnotowy), proponując by każdy człowiek, obdarowany zwierzęciem hodowlanym, nasionami roślin itd., zobowiązał się do przekazania kolejnemu potrzebującemu samodzielnie wyhodowanego zwierzęcia, nasion roślin itp. W ten sposób obdarowana rodzina, poprzez edukację i pracę, uczestniczy w poprawie bytu lokalnej społeczności, a pierwotna działalność fundacji zostaje pomnożona.
Tak narodził się pomysł „Przekazania Daru” (Passing on the Gift), który wyróżnia Heifer International spośród innych organizacji non-profit. Pierwsza partia zwierząt (17 jałówek) opuściła USA w 1944 roku i podążyła statkiem do Portoryko.
Pomoc Polsce po II wojnie światowej.
W 2013 roku amerykańska pisarka Peggy Reiff Miller przywiozła do Gdańska ponad 800 nieznanych do tej pory fotografii miasta i okolic wykonanych zaraz po wojnie. Zaprosiła ją tu Magdalena Staręga, historyk sztuki, która zajmuje się historią mennonitów w Gdańsku. Zdjęcia powstały podczas wypraw „morskich kowbojów”, którzy od 1945 roku dostarczali polskim rodzinom zwierzęta hodowlane. Po II wojnie światowej konie i krowy dostarczane przez Projekt Heifer, trafiały do Polski dzięki pomocy programu UNRRA. „Morscy kowboje” – tak sami siebie nazywali farmerzy, którzy brali udział w rejsach – opiekowali się zwierzętami w czasie długich podróży. Wielu było kwakrami albo mennonitami, dla których wyprawa do kraju zniszczonego przez wojnę była niezapomnianym, wstrząsającym przeżyciem. Podczas pobytu w Gdańsku Peggy Reiff Miller udało się spotkać z jedną z osób, która zaraz po wojnie otrzymała pomoc dostarczoną przez morskich kowbojów.
Heifer International dziś.
Heifer International została umieszczona w 2003 roku przez magazyn „Forbes” wśród 10 najważniejszych organizacji non-profit na świecie.
Obecnie w Katalogu Darów (Gift Catalog) fundacji znajdują się m.in. bydło, owce, króliki i świnie, kaczki i gęsi, a także pszczoły, dżdżownice i żaby. W zależności od lokalnych uwarunkowań, Katalog Darów jest uzupełniany np. o bawoły czy lamy. To element misji ekologicznej fundacji: oprócz funkcji pomocowej, proponowany w Katalogu inwentarz korzystnie wpływa na rozwój lokalnego środowiska.
Celem każdego projektu fundacji jest doprowadzenie do stanu, w którym objęta programem społeczność staje się samowystarczalna. Po spełnieniu kluczowego warunku umowy z Heifer International, czyli „przekazaniu daru” (osobiście wyhodowanego potomstwa pozyskanego od fundacji zwierzęcia), obdarowane wspólnoty zaczynają działać na prawach rynku.
Oprócz typowej zbiórki funduszy na statutową działalność – czyli pozyskiwania pieniędzy od osób indywidualnych, rządów państw, innych organizacji pozarządowych i korporacji – Heifer International stosuje także innowacyjne pomysły. Przykładem jest propozycja dla nowożeńców, którzy zamiast tworzyć listy podarków dla samych siebie, skierować mogą uwagę przyjaciół i bliskich w stronę dobroczynności. Wymyślony do tego celu Rejestr Ślubny (Wedding Registry) pozwala gościom na internetowe sfinansowanie zakupu kozy, kaczki czy krowy dla potrzebujących w Boliwii, Senegalu czy Bangladeszu. Dzięki takim działaniom, niskim kosztom administracyjnym, a także finansowej transparentności fundacja cieszy się dobrą opinią zarówno wśród audytorów, jak też wśród zwykłych ludzi. Przykładem są amatorskie reklamówki Heifer International, kręcone na własną rękę przez dzieci, dostępne na YouTube (Project for Awesome).
Centrum edukacyjne Heifer International nosi nazwę Heifer Village. Interaktywna ekspozycja jest atrakcją zarówno dla dzieci, jak też dla dorosłych, a znajduje się obok głównej siedziby fundacji w Little Rock, Arkansas.
Nagrody i rankingi.
Budynek głównej siedziby fundacji (Little Rock, Arkansas) w 2007 roku został umieszczony przez Amerykański Instytut Architektów ("American Institute of Architects") w zestawieniu Dziesięciu Najlepszych Zielonych Projektów ("Top Ten Green Projects").
Transparentność.
W opinii Better Business Bureau, fundacja Heifer International spełnia wszystkie standardy działalności charytatywnej. Audytorzy potwierdzają, że raporty są zgodne ze stanem faktycznym, budżet administracyjny jest niski, a sprawozdania finansowe są przejrzyste i łatwo dostępne. Według Charity Navigator, fundacja zasługuje na 3 punkty w czteropunktowej skali ocen. Z danych finansowych wynika, że Heifer International przeznacza około 75% funduszy na pomoc, zbiórka funduszy i administracja pochłania około 25% budżetu.
Zgodnie ze sprawozdaniem finansowym fundacji w 2011r, ostatni budżet Heifer International (okres rozliczeniowy od lipca 2010 do czerwca 2011) wyniósł 117,5 mln dol.

</doc>
<doc id="2555367" url="https://pl.wikipedia.org/wiki?curid=2555367" title="Jean François Gravelet">
Jean François Gravelet



</doc>
<doc id="2555372" url="https://pl.wikipedia.org/wiki?curid=2555372" title="Live in Eindhoven">
Live in Eindhoven

Live in Eindhoven – ostatni album koncertowy nagrany przez amerykański zespół Death. Został on nagrany w Eindhoven.

</doc>
<doc id="2555374" url="https://pl.wikipedia.org/wiki?curid=2555374" title="Kapila">
Kapila



</doc>
<doc id="2555375" url="https://pl.wikipedia.org/wiki?curid=2555375" title="Magic Attraction">
Magic Attraction

MAGIC ATTRACTION – drugi album japońskiej piosenkarki Nany Mizuki, wydany 6 listopada 2002. Utwór wykorzystano jako ending w grze na "Memories Off Duet ~1st&amp;2ndStories~" PS2. Album sprzedał się w nakładzie egzemplarzy.

</doc>
<doc id="2555379" url="https://pl.wikipedia.org/wiki?curid=2555379" title="Stefan Czernelecki">
Stefan Czernelecki

Stefan Czernelecki (ur. 25 listopada 1913 r. w Suczawie, zm. 6 listopada 1989 r.) – ratownik górski, działacz turystyczny, jeden z twórców Grupy Beskidzkiej GOPR.
W 1950 roku Stefan Czernelecki ukończył kurs ratownictwa górskiego, organizowany przez Tatrzańskie Ochotnicze Pogotowie Ratunkowe. W rok później, na wniosek Komisji Bezpieczeństwa Klubu Wysokogórskiego w Krakowie zorganizował Narciarskie Ochotnicze Pogotowie Ratunkowe, które w listopadzie 1952 roku przekształciło się w Beskidzkie Ochotnicze Pogotowie Ratunkowe. Po powstaniu GOPR objął w 1953 roku stanowisko prezesa Grupy Beskidzkiej. Od 1952 roku szkolił kadry ratowników w Tatrach i Beskidach.
Stefan Czernelecki należał do Beskidzkiego Koła Przewodników Turystycznych przy Oddziale PTTK w Bielsku-Białej, któremu prezesował w latach 1959-1968. Był jednym z pierwszych osób w Kole, której przyznano uprawnienia przewodnika beskidzkiego I klasy. Od 2004 roku Koło nosi jego imię.
Za swą działalność został odznaczony m.in. Złotą Odznaką PTTK, Złotą Odznaką GOPR oraz odznaką Zasłużonego Działacza Turystyki. Publikował także w roczniku "Wierchy".

</doc>
<doc id="2555380" url="https://pl.wikipedia.org/wiki?curid=2555380" title="Lisa Larsen">
Lisa Larsen

Lisa Maria Larsen (ur. 25 grudnia 1990 w Sztokholmie) – szwedzka biegaczka narciarska oraz biegaczka na orientację, pięciokrotna medalistka mistrzostw świata juniorów w biegach narciarskich.
Kariera.
Zadebiutowała 9 grudnia 2006 w Idre w biegu na 7,5 km stylem klasycznym zajęła 21. miejsce. Niecałe dwa lata później zadebiutowała na mistrzostwach świata juniorów w Malles Venosta, tam w biegu na 5 km stylem klasycznym była czternasta. Zdobyła brązowy medal w biegu na 10 km oraz srebrny wraz z koleżankami: Hanną Brodin, Therese Svensson i Hanną Falk. Prawie rok później zdobyła następne dwa medale na mistrzostwach świata juniorów w Praz de Lys – Sommand: razem z Brodin, Falk i Emmą Wiken zdobyła srebrny medal oraz indywidualnie także srebrny w biegu na 5 km. Dwa miesiące później zadebiutowała w Pucharze Świata. Zawody odbyły się w Lahti, gdzie w biegu na 10 km zajęła 44. miejsce. Rok później pojawiła się na mistrzostwach świata juniorów w Hinterzarten, gdzie Szwedki zajęły trzecie miejsce w sztafecie. Kilka miesięcy później wystartowała na juniorskich mistrzostwach swojego kraju w Hudiksvall, wygrywając bieg na 5 km ze startu wspólnego, a w sprincie była druga. W latach 2011 i 2012 startowała na mistrzostwach świata młodzieżowców, jednak nie zdobyła żadnego medalu. Kilka dni później zadebiutowała na seniorskich mistrzostwach Szwecji. Zajęła tam odpowiednio 10. miejsce na 15 km, 14. miejsce w sprincie i 17. w biegu na 10 km stylem klasycznym.
Osiągnięcia.
Puchar Świata.
Miejsca na podium.
Jak dotąd Lisa nie stała na podium indywidualnych zawodów Pucharu Świata.

</doc>
<doc id="2555381" url="https://pl.wikipedia.org/wiki?curid=2555381" title="Ryuji Takahashi">
Ryuji Takahashi



</doc>
<doc id="2555383" url="https://pl.wikipedia.org/wiki?curid=2555383" title="Martin Skotak">
Martin Skotak



</doc>
<doc id="2555386" url="https://pl.wikipedia.org/wiki?curid=2555386" title="Zatoka Türkmenbaşy">
Zatoka Türkmenbaşy

Zatoka Türkmenbaşy (dawniej Zatoka Krasnowodzka; turkm.: "Türkmenbaşy aýlagy") – zatoka we wschodniej części Morza Kaspijskiego, u wybrzeży Turkmenistanu.
Zatoka jest oddzielona od morza półwyspami: Türkmenbaşy i Czelekeńskim Północnym. Jej długość wynosi 46 km, szerokość u wejścia 18 km, głębokość 5–6 m. Brzegi zatoki są silnie porozcinane, otoczone osuszonymi terenami. Istnieje wiele małych zatok i zatoczek. Zasolenie 13-16‰. Na północnym brzegu zatoki leży miasto i port Turkmenbaszy.

</doc>
<doc id="2555388" url="https://pl.wikipedia.org/wiki?curid=2555388" title="Hanczaryk">
Hanczaryk



</doc>
<doc id="2555390" url="https://pl.wikipedia.org/wiki?curid=2555390" title="Milinkiewicz">
Milinkiewicz



</doc>
<doc id="2555391" url="https://pl.wikipedia.org/wiki?curid=2555391" title="Order Vasco Núñeza de Balboa">
Order Vasco Núñeza de Balboa

Order Vasco Núñeza de Balboa (hiszp. "Orden de Vasco Núñez de Balboa") – panamskie, cywilne odznaczenie państwowe ustanowione w 1941, przyznawane Panamczykom za znaczące osiągnięcia w dziedzinie nauki, sztuki i literatury, oraz cudzoziemcom zasługującym na wyróżnienie nim przez rząd Republiki Panamy.
Historia i zasady nadawania.
"Orden de Vasco Núñez de Balboa" został ustanowiony 1 lipca 1941 przez Zgromadzenie Narodowe Republiki Panamy jako „odznaczenie państwowe przyznawane obywatelom kraju za znaczące osiągnięcia w dziedzinie nauki, sztuki i literatury, oraz cudzoziemcom zasługującym na wyróżnienie nim przez rząd Republiki Panamy”. Prawo do nadawania orderu otrzymało Ministerstwo Spraw Zagranicznych. Organem zatwierdzającym wnioski o przyznanie odznaczenia jest Kapituła Orderu ("Consejo de la Orden"), której "ex officio" przewodniczy minister spraw zagranicznych. W jej skład wchodzą także rektor Uniwersytetu Panamskiego ("Universidad de Panamá"), prezes Sądu Najwyższego Panamy oraz sekretarz MSZ Panamy (będący zarazem sekretarzem kapituły). Nazwa orderu upamiętnia postać Vasco Núñeza de Balboa, założyciela pierwszej stałej europejskiej kolonii na kontynencie amerykańskim, powstałej na terenie obecnej Panamy.
Klasy orderu.
Order dzieli się na pięć klas:
Insygnia.
Odznakę orderu stanowi krzyż ze złoconego srebra o czterech emaliowanych na biało ramionach połączonych zielonym wieńcem laurowym. Na środku awersu krzyża umieszczony jest okrągły, białoemaliowany medalion z profilem Vasco Núñeza de Balboa, otoczonym napisem z nazwą orderu.
Gwiazda orderu składa się z ośmiu wiązek promieni, na które nałożony jest krzyż – odznaka orderu.
Wstążki orderu są koloru purpurowego z usytuowanym centralnie, żółtym paskiem. 

</doc>
<doc id="2555394" url="https://pl.wikipedia.org/wiki?curid=2555394" title="Kaiserstuhl-Tuniberg">
Kaiserstuhl-Tuniberg



</doc>
<doc id="2555395" url="https://pl.wikipedia.org/wiki?curid=2555395" title="Grenada na Mistrzostwach Świata w Lekkoatletyce 2011">
Grenada na Mistrzostwach Świata w Lekkoatletyce 2011

Grenada na Mistrzostwach Świata w Lekkoatletyce 2011 była reprezentowana przez 3 zawodników – 2 mężczyzn i 1 kobietę.

</doc>
<doc id="2555397" url="https://pl.wikipedia.org/wiki?curid=2555397" title="Ragadozók">
Ragadozók

Ragadozók (węg. "Drapieżniki") – trzeci studyjny album węgierskiego zespołu rockowego Lord, wydany w 1989 roku. W nagraniach brał udział nowy perkusista, Lajos Gyurik, który zastąpił László Hollósiego. Mimo że album został nagrany w austriackim Oberschützenben a Sica Sound Studio, został wydany przez węgierską wytwórnię Hungaroton-Bravo. Wydano go na LP i MC, a w 2000 roku nastąpiło jego wznowienie na CD, z dwiema bonusowymi piosenkami.

</doc>
<doc id="2555400" url="https://pl.wikipedia.org/wiki?curid=2555400" title="Kaiserstuhl">
Kaiserstuhl

Niemcy:
Szwajcaria:
Inne:
Zobacz też:

</doc>
<doc id="2555401" url="https://pl.wikipedia.org/wiki?curid=2555401" title="SAP ERP">
SAP ERP

SAP ERP (do 2007 jako "MySAP ERP") – zintegrowany modułowy pakiet oprogramowania ERP stworzony przez SAP, wspierający zarządzanie w dużych i średnich organizacjach różnych branż. System jest następcą pakietu SAP R/3.
Jest jednym z najpopularniejszych systemów wspomagających zarządzanie przedsiębiorstwem na świecie.
Moduły i komponenty.
Architektura systemu SAP ERP składa się z obszaru funkcjonalnego i technicznego.
Obszar funkcjonalny to podział systemu na moduły funkcjonalne. Najbardziej ogólny podział wyróżnia trzy główne grupy modułów: logistyka, finanse i zarządzanie zasobami ludzkimi.
Moduły funkcjonalne wchodzące w skład systemu to:
Rozwój.
ERP powstał w oparciu o poprzednie oprogramowanie SAP R/3. SAP R/3, który oficjalnie został uruchomiony 6 lipca 1992 roku, składał się z różnych aplikacji na czele z SAP Basis – zestawu programów i narzędzi oprogramowania pośredniego SAP. Wszystkie aplikacje zostały zbudowane na serwerze SAP Web Application Server, a zestawy rozszerzeń zostały wykorzystane do dostarczenia nowych funkcji oraz utrzymania jądra oprogramowania tak stabilnego, jak to możliwe. Serwer aplikacji WWW zawierał wszystkie możliwości SAP Basis.
Wraz z wprowadzeniem mySAP ERP w 2004 roku, nastąpiła całkowita zmiana architektury oprogramowania. R/3 zastąpiono poprzez ERP Central Component (SAP ECC). Biznesowa hurtownia danych (SAP Business Warehouse), Zarządzanie Strategiczne Przedsiębiorstwem (SAP Strategic Enterprise Management) oraz Internetowy Serwer Transakcyjny (Internet Transaction Server) zostały połączone z SAP ECC, pozwalając użytkownikom na uruchamianie ich w jednej instancji. SAP Application Server został zawarty w SAP NetWeaver, który wprowadzono w 2003 roku. W celu wsparcia architektury usług dla przedsiębiorstw, wprowadzono także zmiany architektoniczne, dzięki którym klienci mogli przejść na rozwiązania architektury zorientowanej na usługi.
Najnowsza wersja systemu – SAP ERP 6.0 – została wprowadzona w 2006 roku. Od tego czasu system SAP ERP 6.0 został zaktualizowany za pomocą pakietów rozszerzeń SAP, w tym ostatniego – SAP 8 dla SAP ERP 6.0 w 2016 roku.
Typowe fazy realizacji.
Przedsiębiorstwa, które planują wdrożenie lub modernizację systemu SAP ERP, powinny zwrócić szczególną uwagę na integrację systemu, celem zabezpieczenia go przed awarią podczas wdrożenia. Dzięki integracji systemu, przepływy danych przesuwają się całkowicie i poprawnie między różnymi komponentami SAP ERP, co nie tylko usprawnia procesy biznesowe, ale i eliminuje lub minimalizuje zbędne działania związane z wprowadzaniem danych.
Firma analityczna Gartner szacuje, że 55% do 75% wszystkich projektów ERP nie spełnia swoich celów. Spośród 10 największych barier udanego doświadczenia z SAP ERP, 5 z nich można rozwiązać poprzez opracowanie i wdrożenie ustrukturyzowanego programu zarządzania zmianami.

</doc>
<doc id="2555406" url="https://pl.wikipedia.org/wiki?curid=2555406" title="Stany Zjednoczone na Zimowych Igrzyskach Olimpijskich 2002">
Stany Zjednoczone na Zimowych Igrzyskach Olimpijskich 2002

Stany Zjednoczone na Zimowych Igrzyskach Olimpijskich 2002 reprezentowało 202 zawodników. Był to dziewiętnasty start Stanów Zjednoczonych na zimowych igrzyskach olimpijskich.
Wyniki reprezentantów Stanów Zjednoczonych.
Biathlon.
Mężczyźni
Kobiety
Bobsleje.
Mężczyźni
Kobiety
Biegi narciarskie.
Mężczyźni
Kobiety
Curling.
Mężczyźni
Kobiety
Hokej na lodzie.
Mężczyźni
Kobiety
Kombinacja norweska.
Mężczyźni
Łyżwiarstwo figurowe.
Mężczyźni
Kobiety
Pary
Łyżwiarstwo szybkie.
Mężczyźni
Kobiety
Narciarstwo alpejskie.
Mężczyźni
Kobiety
Narciarstwo dowolne.
Mężczyźni
Kobiety
Saneczkarstwo.
Mężczyźni
Kobiety
Short track.
Mężczyźni
Kobiety
Skeleton.
Mężczyźni
Kobiety
Skoki narciarskie.
Mężczyźni
Snowboard.
Mężczyźni
Kobiety

</doc>
<doc id="2555408" url="https://pl.wikipedia.org/wiki?curid=2555408" title="Kapila (awatara Wisznu)">
Kapila (awatara Wisznu)

Kapila (dewanagari स्वाहा, trl. kapila, ang. Kapila) – jeden z lila awatarów Wisznu.
Według "Bhagawatapurany" Kapila narodził się jako jedyny syn Kardamy muniego (dewanagari कर्दम, trl. kārdama) oraz jego żony Dewahuti (dewanagari देवहूति, trl. devahūti, ang. Devahuti) będąc inkarnacją Wsznu. Canto 3.21.10 wskazuje, iż Kapila będący awatarem Wisznu jest autorem sankhjajogi i nie należy go mylić z innym Kapilą twórcą własnego systemu filozofii zwanej sankhją.

</doc>
<doc id="2555409" url="https://pl.wikipedia.org/wiki?curid=2555409" title="Aleh Sakadyniec">
Aleh Sakadyniec

Aleh Sciapanawicz Sakadyniec (, , "Oleg Stiepanowicz Sakadyniec"; ur. 7 listopada 1951 w Borkach w rejonie kirowskim) – białoruski lekarz i polityk, w latach 2008–2012 deputowany do Izby Reprezentantów Zgromadzenia Narodowego Republiki Białorusi IV kadencji.
Życiorys.
Urodził się 7 listopada 1951 roku we wsi Borki, w rejonie kirowskim obwodu bobrujskiego Białoruskiej SRR, ZSRR. Ukończył Mohylewską Szkołę Medyczną i Miński Państwowy Instytut Medyczny, uzyskując wykształcenie lekarza. Posiada wyższą kategorię kwalifikacyjną lekarza psychiatry i lekarza organizatora ochrony zdrowia. Po ukończeniu szkoły odbył służbę wojskową w szeregach Armii Radzieckiej. Po studiach pracował jako lekarz internista, lekarz psychiatra, kierownik oddziału, zastępca lekarza głównego Mohylewskiego Obwodowego Szpitala Psychiatrycznego, pierwszy zastępca kierownika Urzędu Ochrony Zdrowia Mohylewskiego Obwodowego Komitetu Wykonawczego.
W 2004 roku został deputowanym do Izby Reprezentantów Zgromadzenia Narodowego Republiki Białorusi III kadencji z Bychowskiego Okręgu Wyborczego Nr 66. Wchodził w niej w skład Stałej Komisji ds. Ochrony Zdrowia, Kultury Fizycznej, Rodziny i Młodzieży. 27 października 2008 roku został deputowanym do Izby Reprezentantów IV kadencji z Bychowskiego Okręgu Wyborczego Nr 82. Pełnił w niej funkcję zastępcy przewodniczącego tej samej komisji. Od 13 listopada 2008 roku był członkiem Narodowej Grupy Republiki Białorusi w Unii Międzyparlamentarnej.
Życie prywatne.
Aleh Sakadyniec jest żonaty, ma dwóch synów.

</doc>
<doc id="2555410" url="https://pl.wikipedia.org/wiki?curid=2555410" title="Polskie Stowarzyszenie Dziennikarzy Naukowych „Naukowi.pl”">
Polskie Stowarzyszenie Dziennikarzy Naukowych „Naukowi.pl”

Polskie Stowarzyszenie Dziennikarzy Naukowych „Naukowi.pl” – organizacja pozarządowa działająca w latach 2006–2018 w Warszawie, zrzeszająca dziennikarzy naukowych. 
Działalność stowarzyszenia.
Misją stowarzyszenia była integracja środowiska dziennikarzy piszących o nauce, medycynie i technice, ułatwianie wymiany informacji o wyjazdach, szkoleniach, konferencjach naukowych i stypendiach, a także promowanie nauki i dziennikarstwa naukowego. PSDN współpracowało z organizacjami europejskimi, a szczególnie z European Union of Science Journalists' Associations (EUSJA).
Stowarzyszenie w ramach popularyzacji nauki oraz rzetelnego dziennikarstwa naukowego przyznawało doroczne nagrody w ramach:
Do 2010 roku przyznawano także nagrodę „Odkrywca roku” – dla naukowca – za wybitne odkrycie, które wzbudziło największe zainteresowanie mediów.
W grudniu 2018 r. podjęto decyzję o likwidacji stowarzyszenia.

</doc>
<doc id="2555411" url="https://pl.wikipedia.org/wiki?curid=2555411" title="Angerer">
Angerer

Angerer – niemieckie nazwisko, pierwotnie oznaczało osobę mieszkającą przy gminnej łące "Anger". Szczególnie popularne w Bawarii, gdzie najwięcej osób o tym nazwisku mieszka w powiecie Berchtesgadener Land.

</doc>
<doc id="2555412" url="https://pl.wikipedia.org/wiki?curid=2555412" title="Oleg Sakadyniec">
Oleg Sakadyniec



</doc>
<doc id="2555414" url="https://pl.wikipedia.org/wiki?curid=2555414" title="Kierźliny">
Kierźliny



</doc>
<doc id="2555415" url="https://pl.wikipedia.org/wiki?curid=2555415" title="March-Umkirch">
March-Umkirch



</doc>
<doc id="2555416" url="https://pl.wikipedia.org/wiki?curid=2555416" title="Kościół św. Józefa w Hamburgu">
Kościół św. Józefa w Hamburgu

Kościół św. Józefa w Hamburgu (niem. "St.-Joseph-Kirche") – kościół rzymskokatolicki w Hamburgu, położony przy ul. Große Freiheit 41 w okręgu administracyjnym Altona, obecnie dzielnica St. Pauli. Wybudowany został w latach 1718–1721 według projektu architekta Melchiora Tatza. Jest pierwszym katolickim kościołem zbudowanym w Europie północnej po nastaniu reformacji, a jego parafia jest najstarszą katolicką parafią w północnych Niemczech.
Historia wspólnoty katolickiej przy ul. Große Freiheit w Altonie.
Altona, dziś najbardziej na zachód wysunięty okręg administracyjny Hamburga, była aż do XX w. samodzielnym miastem, należącym do księstwa Holsztyn. Chociaż Altona i Holsztyn należały "de iure" do Cesarstwa, to księstwem od roku 1640 zarządzali królowie duńscy. Król Fryderyk III jako książę Holsztynu nadał w roku 1658 katolickiej wspólnocie Altony przywilej wolności wyznania i wyznaczył miejsce do budowy świątyni przy Große Freiheit. Nazwa ulicy była symboliczna: duńscy królowie uznali istniejące korzyści mieszkańców Altony wynikające z faktu, iż mogli oni w swoim mieście, w przeciwieństwie do sąsiedniego Hamburga, cieszyć się wolnością handlową i religijną. Ponieważ rzemieślnicy i drobni przedsiębiorcy, również bez członkostwa w cechach oraz uchodźcy religijni dostali w Altonie możliwość pracy, przyczynili się przez to do pomyślnego rozwoju miasta.
Katolicka parafia w Altonie została założona ok. 1594 roku, a od 1660 zaczęła budować kaplicę przy Grosse Freiheit. Ten pierwszy kościół został zniszczony przez pożar Altony w 1713 roku, podczas wielkiej wojny północnej. Po 1718 roku wybudowano drugi kościół dedykując go św. Józefowi.
Kościół katolicki pw. św. Józefa.
Historia i architektura.
Budowa nowego kościoła rozpoczęła się w 1718 roku i trwała do 1721. Nadzór nad robotami budowlanymi powierzono pochodzącemu z monarchii habsburskiej architektowi Melchiorowi Tatzowi. Ponieważ kościół jest nieco cofnięty w stosunku do linii zabudowy, znajduje się przed nim niewielki placyk, z którego wybiega prostopadle ulica Schmuckstraße, tworząc oś widokową na jego barokową fasadę. Kościół został zbudowany z cegły jako założenie salowe. Barokowa, łukowato uformowana fasada, wykonana została z piaskowca w oparciu o wzory włoskie. Z potężnym, zwieńczonym figurą św Józefa i otoczonym wysokimi oknami portalem oraz z ozdobionym wolutami szczytem stanowi ona jeden z najważniejszych przykładów sztuki barokowej na terenie Hamburga i okolic. Kościół posiadał niegdyś wartościowe, barokowe wyposażenie, które jednak w dużej mierze przepadło podczas II wojny światowej. Przyległą plebanię wybudował w 1717 roku architekt miejski Claus Stallknecht.
Czasy kardynała Louisa-Josepha de Montmorency-Lavala.
Od 1796 roku aż do śmierci w 1808 roku sprawował posługę duszpasterską w kościele św. Józefa francuski kardynał, książę-biskup diecezji Metz Louis-Joseph de Montmorency-Laval (1725–1808), żyjący po 1791 na wygnaniu w krajach niemieckich.
O jego życiu w Altonie niewiele wiadomo. Kiedy tam przybył, miał ok. 72 lat. Zapamiętano go, jak chodził ulicami miasta w czerwonym płaszczu rozdając czasem dzieciom pieniądze. Przy ołtarzu często usługiwał mu niejaki Aloys Kleyser, który prowadził noclegownię i tawernę na Grosse Freiheit, w pobliżu kościoła św. Józefa. Kardynał do pomocy miał gosposię i zakonnicę ze Zgromadzenia Sióstr Miłosierdzia; prawdopodobnie wymagał wówczas opieki zdrowotnej.
Kiedy papież Pius VII zawarł konkordat z Napoleonem, wezwał do powrotu wszystkich biskupów francuskich przebywających na wygnaniu. Kardynał Montmorency-Laval nie zdecydował się jednak na ten krok. Pozostał na emigracji zachowując aż do śmierci tytuł biskupa Metzu.
Zmarł 17 czerwca 1808 roku. Jego ciało zostało pochowane w krypcie kościoła św. Józefa.
Prawie sto lat później, w 1900 roku szczątki kardynała zostały przeniesione do Metzu i w dniu 4 lipca złożone w krypcie miejscowej katedry. Krypta pod kościołem św. Józefa w Altonie została zniszczona w czasie II wojny światowej w wyniku bombardowania.
Zniszczenia wojenne i odbudowa.
1 kwietnia 1938 roku na podstawie Ustawy o Wielkim Hamburgu z 26 stycznia 1937 Altona znalazła się w granicach Hamburga. 28 lipca 1944 roku w wyniku bombardowania kościół został niemal doszczętnie zniszczony. Jego wnętrze strawił pożar a sklepienia runęły. Pozostała jedynie fasada, jakkolwiek i ona mocno ucierpiała.
Odbudowa kościoła, pod kierunkiem Georga Wellhausena, miała miejsce w latach 1953–1955. Odrestaurowano wówczas fasadę i cały kościół dając jego wnętrzu nowoczesny wygląd. 11 grudnia 1955 biskup Johannes von Rudloff uroczyście konsekrował kościół. Na początku lat. 70 podjęto decyzję o rebarokizacji wnętrza mając na celu przywrócenie jego pierwotnego, paradnego stanu. Prace przeprowadzono w latach 1976–1978 pod nadzorem architekta Jörna Rau. Obecnie we wnętrzu dominuje wielki ołtarz główny, który razem z oboma ołtarzami bocznymi i delikatnymi kolorami ścian nawiązuje do pierwotnego wyglądu kościoła.
Polska Misja Katolicka w Hamburgu.
Przy kościele św. Józefa działa Polska Misja Katolicka. Została ona utworzona w roku 1976. Biskup ordynariusz diecezji Osnabrück, Helmut Wittler dekretem z dnia 4 sierpnia 1977 roku ustalił status prawny polskiej placówki w Hamburgu, erygując tzw. misję duszpasterską dla wiernych języka polskiego, zacieśniając jednocześnie jej terytorium do obszaru Hamburga, leżącego w obrębie diecezji Osnabrück (część prawobrzeżna Łaby).
Dekretem arcybiskupa Wernera Thissena, od dnia 1 sierpnia 2009 roku opiekę duszpasterską nad polskojęzycznymi katolikami w dekanacie Hamburg-Harburg sprawuje Polska Misja Katolicka w Hamburgu. Obecnie Misja obejmuje jurysdykcyjnie 5 dekanatów miasta Hamburga łącznie z miastem Norderstedt. Patronką Misji jest Matka Boża Częstochowska; jej odpust przypada 3 maja.
Misja prowadzi pracę duszpasterską wśród polskich emigrantów w Niemczech. Do podstawowej działalności duszpasterskiej należy sprawowanie sakramentów i przepowiadanie Słowa Bożego. Oprócz posługi duszpasterskiej misja prowadzi też tzw. duszpasterstwo ruchów i wspólnot wewnątrzkościelnych, działalność kulturalno-oświatową oraz charytatywno-społeczną i wydawniczą.

</doc>
<doc id="2555419" url="https://pl.wikipedia.org/wiki?curid=2555419" title="Richard Hughes (pisarz)">
Richard Hughes (pisarz)

Richard Arthur Warren Hughes (ur. 19 kwietnia 1900 w Weybridge, zm. 28 kwietnia 1976 w Harlech) – brytyjski pisarz pochodzenia walijskiego, Oficer Orderu Imperium Brytyjskiego, autor utworów poetyckich, powieści, opowiadań dla dzieci, sztuk teatralnych oraz pierwszego na świecie słuchowiska radiowego.
Życiorys.
Jego rodzicami byli urzędnik służby cywilnej Arthur Hughes i Louise Grace Warren, która dorastała na Jamajce. Ukończył szkołę średnią Chaterhouse oraz studia w Oriel College w Oksfordzie.
Pisać zaczął w szkole średniej. Podczas studiów w Oksfordzie opublikował dwa tomiki wierszy, był także współredaktorem publikacji "Oxford’s Poetry" z 1921. W okresie studiów napisał też sztukę "The Sister’s Tragedy", która została wystawiona na West Endzie w Royal Court Theatre w 1922. W 1924 na podstawie jego sztuki "Danger", napisanej dla radia, powstało pierwsze słuchowisko na świecie, które nadała rozgłośnia BBC.
Po studiach pracował jako dziennikarz i dużo podróżował – po Kanadzie, Stanach Zjednoczonych, Antylach i Maroku. W tym okresie napisał też swoją najsłynniejszą powieść "Orkan na Jamajce", o grupie dzieci, które okazują się bardziej amoralne od piratów, którzy je porwali. W 1932 ożenił się z malarką Frances Bazley. Podczas II wojny światowej służył w Admiralicji Królewskiej Marynarki Wojennej za co został odznaczony Orderem Imperium Brytyjskiego. W okresie powojennym pisał scenariusze dla Ealing Studios. Ponownie zaczął publikować w 1961 – zaplanował napisać trylogię "The Human Predicament". Zdołał jednak stworzyć tylko dwie części ("The Fox in the Attic" i "The Wooden Shepherdess") – trzeciej nie ukończył. Zmarł w Walii w 1976.
Publikacje.
Powieści i opowiadania
Sztuki teatralne
Poezje
Ekranizacje.
W 1965 wszedł na ekrany amerykański film fabularny pt. "A High Wind in Jamaica", zrealizowany na podstawie noszącej ten sam tytuł powieści Hughesa. Obraz wyreżyserował Alexander Mackendrick, a w rolach głównych wystąpili Anthony Quinn i James Coburn.

</doc>
<doc id="2555420" url="https://pl.wikipedia.org/wiki?curid=2555420" title="Zjednoczenie Narodowe „Wszystko dla Łotwy!” – TB/LNNK">
Zjednoczenie Narodowe „Wszystko dla Łotwy!” – TB/LNNK

Zjednoczenie Narodowe „Wszystko dla Łotwy!” – „Ojczyźnie i Wolności/Łotewski Narodowy Ruch Niepodległości” (łot. "Nacionālā apvienība „Visu Latvijai!” – „Tēvzemei un Brīvībai/LNNK”") – łotewska prawicowa partia polityczna powstała w lipcu 2011 ze zjednoczenia ugrupowań o profilu narodowym: „Wszystko dla Łotwy!” i „Dla Ojczyzny i Wolności/Łotewski Narodowy Ruch Niepodległości”. W Parlamencie Europejskim należy do grupy Europejskich Konserwatystów i Reformatorów. Od października 2011 jedno z ugrupowań rządzących Łotwą.
Historia.
Partia powstała na zjeździe zjednoczeniowym „Wszystko dla Łotwy!” oraz TB/LNNK w dniu 23 lipca 2011. Rok wcześniej, w wyborach parlamentarnych w 2010, oba ugrupowania współpracowały ze sobą, uzyskując wspólne przedstawicielstwo w Sejmie X kadencji. W wyborach do Sejmu XI kadencji Zjednoczenie Narodowe wystartowało już jako jednolita partia, uzyskując 127,2 tys. głosów, co dało 13,88% w skali kraju i 14 mandatów w Sejmie. Na listach zjednoczenia znaleźli się także kandydaci ruchu „Demokratyczni Patrioci”.
W wyniku negocjacji koalicyjnych Zjednoczenie Narodowe weszło w skład trzeciego gabinetu Valdisa Dombrovskisa, uzyskując dwa resorty: sprawiedliwości (Gaidis Bērziņš) i kultury (Žaneta Jaunzeme-Grende). Partia weszła także w skład pierwszego i drugiego rządu Laimdoty Straujumy. W wyborach parlamentarnych w 2014 narodowcy uzyskali 16,61% głosów oraz 17 mandatów w Sejmie XII kadencji. W wyborach w 2018 na narodowców głosowało 11,01% wyborców, co przełożyło się na 13 mandatów w Sejmie XIII kadencji. Od 2016 do 2019 partia była częścią koalicji tworzącej rząd Mārisa Kučinskisa. W styczniu 2019 weszła w skład gabinetu Artursa Krišjānisa Kariņša, delegując do niego dwóch ministrów.
Współprzewodniczącymi partią zostali Gaidis Bērziņš i Raivis Dzintars. 9 grudnia 2017 na jedynego przewodniczącego ugrupowania został wybrany Raivis Dzintars.
W wyniku wyborów w 2019 partia uzyskała 16,40% głosów oraz dwa mandaty poselskie do Parlamentu Europejskiego IX kadencji, które objęli Roberts Zīle i Dace Melbārde.

</doc>
<doc id="2555423" url="https://pl.wikipedia.org/wiki?curid=2555423" title="Kelly Conlon">
Kelly Conlon

Kelly Conlon (ur. 19 marca 1969) – amerykański muzyk, kompozytor i instrumentalista, basista.
Był członkiem grupy muzycznej Death, w latach 1994-1995. Wraz z zespołem nagrał wydany w 1995 roku album "Symbolic". Następnie na krótko związał się z grupą Monstrosity, z którą nagrał dwie płyty: "Millennium" (1996) i "In Dark Purity" (1999). Od 1998 roku współtworzy progmetalową formację Infinity Minus One. W latach 2000-2001 jako muzyk koncertowy współpracował z grupą Tony'ego Lazaro - Vital Remains. Natomiast od 2007 roku występuje w black-death metalowej formacji Fires of Babylon. W 2008 roku dołączył do power metalowej grupy Pessimist. Od 2010 roku gra w melodic deathmetalowym zespole Wynterborne. W 2011 roku został członkiem power-thrash metalowej grupy Temple of Blood. Tego samego roku dołączył do death-thrash metalowej formacji Sargon.

</doc>
<doc id="2555427" url="https://pl.wikipedia.org/wiki?curid=2555427" title="Gertrude Casey">
Gertrude Casey

Gertrude Casey – amerykańska kostiumograf.
Jedna z pierwszych osób tworzących dział kostiumów Disneya założony przez Chucka Keehna. Między 1961 a 1965 jej kostiumy zostały wykorzystane w 6 odcinkach serialu Disneyland.

</doc>
<doc id="2555428" url="https://pl.wikipedia.org/wiki?curid=2555428" title="Mikałaj Samasiejka">
Mikałaj Samasiejka

Mikałaj Leanidawicz Samasiejka (, , "Nikołaj Leonidowicz Samosiejko"; ur. 3 października 1959 w Moskwie) – białoruski prawnik, sędzia i polityk, od 2008 roku deputowany do Izby Reprezentantów Zgromadzenia Narodowego Republiki Białorusi IV i V kadencji.
Życiorys.
Urodził się 3 października 1959 roku w Moskwie, w Rosyjskiej FSRR, ZSRR. Ukończył studia na Wydziale Prawa Białoruskiego Uniwersytetu Państwowego ze specjalnością „Prawoznawstwo”. Pracę rozpoczął jako ślusarz narzędziowiec Mińskiego Zjednoczenia Produkcyjnego „Horyzont”. Odbył służbę wojskową w szeregach Armii Radzieckiej. Następnie pracował jako stażysta sędziego, sędzia sądu rejonu frunzeńskiego Mińska, sędzia kolegium sądowego spraw karnych Mińskiego Sądu Miejskiego, przewodniczący sądu rejonu centralnego Mińska.
27 października 2008 roku został deputowanym do Izby Reprezentantów Zgromadzenia Narodowego Republiki Białorusi IV kadencji ze Starowilenskiego Okręgu Wyborczego Nr 105. Od 31 października pełnił w niej funkcję przewodniczącego Stałej Komisji ds. Prawodawstwa i Kwestii Sądowo-Prawnych. Od 13 listopada był członkiem Narodowej Grupy Republiki Białorusi w Unii Międzyparlamentarnej. 18 października 2012 roku został deputowanym do Izby Reprezentantów V kadencji z tego samego okręgu. Pełni w niej funkcję przewodniczącego Stałej Komisji ds. Międzynarodowych. Jest także deputowanym Zgromadzenia Parlamentarnego Związku Białorusi i Rosji. Wchodzi w nim w skład Komisji ds. Prawodawstwa i Przepisów.
Wypowiedzi.
Według wypowiedzi Mikałaja Samasiejki, sankcje nałożone przez Unię Europejską na Białoruś w związku z łamaniem praw człowieka są „kontrproduktywne”. Ponadto mimo pełnienia funkcji przewodniczącego parlamentarnej komisji ds. międzynarodowych, w jednej z rozmów z dziennikarzami wykazał się niewiedzą m.in. czym są Organizacja Bezpieczeństwa i Współpracy w Europie (OBWE) i Rada Europy. Błędnie interpretując skrót nazwy tej pierwszej, stwierdził:
Życie prywatne.
Mikałaj Samasiejka jest żonaty, ma troje dzieci.

</doc>
<doc id="2555431" url="https://pl.wikipedia.org/wiki?curid=2555431" title="Zjednoczenie Narodowe">
Zjednoczenie Narodowe

Zjednoczenie Narodowe – polityczne ugrupowanie pasywistyczne, powstałe w 1915 roku na bazie programu Stronnictwa Narodowo-Demokratycznego. Skupiało konserwatywne mieszczaństwo, ziemiaństwo i inteligencję. Przywódcami byli: Antoni Marylski-Łuszczewski, Witold Teofil Staniszkis, Eugeniusz Krasuski, T. Sułowski, Leopold Skulski.

</doc>
<doc id="2555433" url="https://pl.wikipedia.org/wiki?curid=2555433" title="Bella Center">
Bella Center

Bella Center (skracane do BC) – największe centrum wystawowe i konferencyjne w Skandynawii, ulokowane w Kopenhadze. Mieści się w części miasta zwanej Ørestad, między centrum miasta i portem lotniczym. Wielkość obiektu: 121 800 m². Budynek zdolny jest pomieścić 20 000 osób.
Historia.
Centrum swoją nazwę wzięło od Bellahøj w północnej Kopenhadze, gdzie miało miejsce inne centrum kongresowe. Pierwszy budynek kompleksu Bella Center został wzniesiony w 1956 roku. Między latami 1973-1975 Bella Center przeniesiono do jego obecnej lokalizacji na wyspie Amager. Oryginalny budynek centrum przerobiony został na centrum sportowe o nazwie Grøndals Centret. Założenia Bella Center opierały się na nierozwiniętych terenach poza miastem. Od 1992 roku otoczenie budynku zmieniało się w zbity teren miejski. W 2004 roku po otworzeniu linii kopenhaskiego metra nazwanej M1, przy Bella Center umieszczono stację o tej samej nazwie.
Infrastruktura.
Bella Center zawiera:
Hotel Bella Sky.
Obecnie Hotel jest rozbudowywany. Zaprojektowany przez duńskich architektów należących do firmy 3XN, składa się z dwóch pochyłych wież wysokich na 76,5 metra każda i pochylonych w przeciwległych kierunkach o 15 stopni. Czterogwiazdkowy hotel oferować będzie 814 pokoi, 32 sale konferencyjne, 3 restauracje, otwarty na niebo bar i centrum zdrowia.
Wydarzenia.
W Centrum mają miejsce takie wydarzenia jak targi, wystawy, kongresy i zebrania polityczne. Każdego roku budynek gości 25-30 wielkich wystaw oraz około 1300 spotkań o różnym wymiarze.
Transport.
Stacja Bella Center na linii M1 kopenhaskiego metra jest ulokowana tuż przy Centrum. Pociągi regionalne Øresundståg z Kopenhagi i Malmö zatrzymują się na stacji Ørestad tuż przy Bella Center. Z tego miejsca można przejść do metra. Pociągi Øresundståg zatrzymują się także w kopenhaskim porcie lotniczym, 5 minut od stacji Ørestad.

</doc>
<doc id="2555434" url="https://pl.wikipedia.org/wiki?curid=2555434" title="Nacionālā apvienība">
Nacionālā apvienība



</doc>
<doc id="2555435" url="https://pl.wikipedia.org/wiki?curid=2555435" title="Silent Assassin">
Silent Assassin

Silent Assassin – jedenasty album studyjny jamajskiej sekcji rytmicznej Sly &amp; Robbie.
Płyta została wydana w roku 1989 przez brytyjską wytwórnię Island Records. Nagrania zostały zarejestrowane w studiu The Mixing Lab w Kingston. Ich produkcją zajęli się Lawrence "KRS-One" Parker oraz Suzette Newman.

</doc>
<doc id="2555436" url="https://pl.wikipedia.org/wiki?curid=2555436" title="Sojusz Narodowy (Łotwa)">
Sojusz Narodowy (Łotwa)



</doc>
<doc id="2555438" url="https://pl.wikipedia.org/wiki?curid=2555438" title="Musculus scalptor ani">
Musculus scalptor ani



</doc>
<doc id="2555439" url="https://pl.wikipedia.org/wiki?curid=2555439" title="Musculus aniscalptor">
Musculus aniscalptor



</doc>
<doc id="2555440" url="https://pl.wikipedia.org/wiki?curid=2555440" title="FIS Ladies Winter Tournee">
FIS Ladies Winter Tournee

Do 2000 roku FIS Ladies Grand Tournee, od 2000 roku FIS Ladies Grand Prix, od 2009 do 2011 FIS Ladies Winter Tournee – najbardziej prestiżowy turniej w skokach narciarskich kobiet, bardzo często porównywany do Turnieju Czterech Skoczni. 
Zawody rozgrywane były na skoczniach w Niemczech (Baiersbronn, Breitenberg, Schönwald, Braunlage, Schonach i Hinterzarten) i Austrii (Saalfelden, Ramsau), do roku 2008 turniej rozgrywany był w lutym, po 2008 roku – w styczniu. 
Zwycięzcą zostawała zawodniczka, która zdobyła największą liczbę punktów we wszystkich konkursach łącznie. Turniej odbył się po raz pierwszy w 1999 roku i był najstarszym i najdłuższym turniejem w skokach narciarskich dla kobiet.
Od 2005 do 2011 roku turniej FIS Ladies Grand Prix był rozgrywany w ramach Pucharu Kontynentalnego.
W 2011 roku odbyły się ostatnie zawody w ramach FIS Ladies Winter Tournee, później turniej nie został już wznowiony.
Historia.
Turniej rozegrano po raz pierwszy w 1999 roku i wówczas odbył się on pod nazwą FIS Ladies Grand Tournee. W pierwszej edycji przeprowadzonych zostało pięć konkursów: na skoczniach w Braunlage, Baiersbronn, Schönwald, Breitenberg i Ramsau. Rok później zawody w Ramsau zostały zastąpione przez austriackie Saalfelden, a zawody w Braunlage – przez konkurs drużynowy na skoczni w Breitenbergu. W 2001 roku nastąpiła zmiana w strukturze rozgrywania zawodów oraz zmieniona została nazwa cyklu na FIS Ladies Grand Prix. Od 2001 roku rozgrywane są cztery indywidualne konkursy: w Baiersbronn, Schönwald, Saalfelden i Breitenbergu. Oprócz konkursów indywidualnych, jest rozgrywany konkurs drużynowy na jednej z czterech skoczni, na których odbywa się konkurs indywidualny. Wyjątkiem był konkurs drużynowy w 2001 roku, kiedy wyniki konkursu zostały ustalone na podstawie rezultatów poszczególnych zawodniczek w konkursach indywidualnych. 
Od 2005 roku turniej Ladies Grand Prix jest rozgrywany w ramach Pucharu Kontynentalnego. W 2007 roku zawody w Schönwaldzie zostały przeniesione do niemieckiego Schonach z powodu braku śniegu. W 2008 roku organizatorzy zawodów w Saalfelden zrzekli się prawa do organizacji, w związku z czym konkurs zastąpiono jednorazowo zmaganiami w austriackim Seefeld, jednak i te zawody się nie odbyły z powodów warunków pogodowych. W sezonie 2008/2009 chęć zorganizowania zawodów wyraziły tylko niemieckie miejscowości – Schonach i Baiersbronn, co zmusiło organizatorów oraz FIS do wykreślenia turnieju z kalendarza Pucharu Kontynentalnego. Rok później chęć zorganizowania zawodów wyraziły trzy niemieckie miejscowości – Baiersbronn, Schonach i Braunlage, dzięki czemu turniej ponownie zaczęto rozgrywać w ramach Pucharu Kontynentalnego, jednak aby uniknąć nieporozumień, zmieniona została nazwa z FIS Ladies Grand Prix na FIS Ladies Winter Tournee. Ponieważ skocznia Adlerschanze została zamknięta w 2008 roku, zawody z tej miejscowości przeniesiono na obiekt oddalony o kilka kilometrów, tj. Langenwaldschanze w Schonach. W 2011 roku w kalendarzu turnieju po raz pierwszy pojawiła się niemiecka miejscowość Hinterzarten. Ostatni konkurs w ramach FIS Ladies Winter Tournee odbył się 16 stycznia 2011 roku w Braunlage, później turniej nie został już wznowiony.
Wyniki turniejów.
Turniej został odwołany, ponieważ chęć zorganizowania zawodów wyraziły tylko niemieckie miejscowości Schonach i Baiersbronn. Nie udało się znaleźć innych miast organizatorów turnieju, co zmusiło organizatorów oraz FIS do odwołania turnieju.

</doc>
<doc id="2555441" url="https://pl.wikipedia.org/wiki?curid=2555441" title="FIS Ladies Grand Prix">
FIS Ladies Grand Prix



</doc>
<doc id="2555443" url="https://pl.wikipedia.org/wiki?curid=2555443" title="Eumenides Dorsum">
Eumenides Dorsum

Eumenides Dorsum – grzbiet na powierzchni Marsa o długości około 569,26 km. Znajduje się na zachód od wulkanicznego regionu Tharsis na obszarze Medusae Fossae. Obszar ten rozciąga się od 9,58° szerokości północnej do −0,01° szerokości południowej oraz 155,06° do 158,46° długości zachodniej. Centrum Eumenides Dorsum znajduje się na .
Decyzją Międzynarodowej Unii Astronomicznej w 1976 roku obszar ten został nazwany od mitologicznych Erynii.

</doc>
<doc id="2555444" url="https://pl.wikipedia.org/wiki?curid=2555444" title="Alsen Marketing">
Alsen Marketing

Alsen Marketing Sp. z o.o. – jedna z największych polskich sieci franczyzowych, kapitałowo powiązana z przedsiębiorstwem handlu hurtowego AB SA.
Firma zrzesza około 350 salonów komputerowych w 250 miastach w całej Polsce. Oferta sieci obejmuje m.in. produkty IT, elektronikę użytkową (RTV) i AGD.
Historia.
Sieć franczyzowa Alsen powstała w 2003 roku. W czerwcu 2006 roku firma otworzyła sklep internetowy.
Struktura.
Alsen Marketing to spółka z ograniczoną odpowiedzialnością o numerze KRS 0000321159 z siedzibą w Chorzowie. Sieć franczyzowa pod koniec 2011 roku zrzeszała 335 sklepów partnerskich. Salony zlokalizowane są w 250 miastach Polski. Każdy z salonów sieci to Autoryzowany Punkt Sprzedaży i Autoryzowany Punkt Serwisowy. Dopełnieniem aktywności franczyzowej jest sklep internetowy, za pośrednictwem którego możliwe jest zamówienie towarów online i odebranie w wybranym przez siebie sklepie sieci Alsen bez dodatkowych kosztów. Właściciel sklepów internetowych Zadowolenie, Urwis oraz Kakto.
Działalność.
Oferta firmy obejmuje m.in.: komputery i akcesoria komputerowe, multimedia, AGD i RTV, produkty telekomunikacyjne (np. telefony), urządzenia GPS, elektronikę użytkową oraz artykuły biurowe – w sumie ponad 25 tys. produktów.

</doc>
<doc id="2555447" url="https://pl.wikipedia.org/wiki?curid=2555447" title="Zatoka Turkmeńska">
Zatoka Turkmeńska

Zatoka Turkmeńska (turkm.: "Türkmen aýlagy") – zatoka we wschodniej części Morza Kaspijskiego, u wybrzeży Turkmenistanu. Od zachodu jest ograniczona wyspą Ogurjaly a od północy półwyspem Çeleken, przy którym znajduje się mniejsza zatoka Gonorta Çeleken (Czeleken Południowy). Brzegi porozcinane są wieloma niewielkimi zatoczkami i pokryte są sołonczakami. Nad zatoką leży miejscowość Garaköl.

</doc>
<doc id="2555451" url="https://pl.wikipedia.org/wiki?curid=2555451" title="Zatoka Krasnowodzka">
Zatoka Krasnowodzka



</doc>
<doc id="2555452" url="https://pl.wikipedia.org/wiki?curid=2555452" title="Zatoka Turkmenbaszy">
Zatoka Turkmenbaszy



</doc>
<doc id="2555453" url="https://pl.wikipedia.org/wiki?curid=2555453" title="Damian (Woskriesienski)">
Damian (Woskriesienski)

Damian, imię świeckie Dmitrij Grigorjewicz Woskriesienski (ur. 23 października 1873 w Brusowie, zm. 3 listopada 1937 w uroczysku Sandarmoch) – rosyjski biskup prawosławny, święty nowomęczennik.
Był synem kapłana prawosławnego. Po ukończeniu seminarium duchownego w Kursku w 1894 przez rok był psalmistą w cerkwi we wsi Nikołajewka (gubernia kurska). Następnie do 1897 pracował w szkole duchownej w Starym Oskole. 6 stycznia 1897 przyjął święcenia kapłańskie, jako mężczyzna żonaty. Przez cztery lata, do śmierci małżonki, służył w soborze Przemienienia Pańskiego w Putywlu. W 1905 ukończył studia w Petersburskiej Akademii Duchownej oraz równolegle studia na kierunku archeologia. 27 listopada 1904 złożył wieczyste śluby mnisze, przyjmując imię Damian.
Od 1905 do 1907 wykładał homiletykę w seminarium duchownym w Smoleńsku. Następnie przez rok pełnił obowiązki nadzorcy szkoły duchownej w Starym Oskole i przez trzy lata w Obojaniu. W 1911 otrzymał godność archimandryty i został rektorem seminarium duchownego w Smoleńsku.
29 kwietnia 1918 we Włodzimierzu odbyła się jego chirotonia na biskupa perejasławskiego, wikariusza eparchii włodzimierskiej. Aresztowany w 1920 we Włodzimierzu, został skazany przez Trybunał Rewolucyjny na uwięzienie i prace przymusowe do momentu zakończenia wojny domowej. Zwolniony w 1921, po roku został aresztowany ponownie i skazany na trzyletnią zsyłkę do Turkmenistanu. W 1925 wrócił po odbyciu kary do eparchii włodzimierskiej i został mianowany jej "locum tenens". W grudniu tego samego roku dołączył do grigoriewców i wszedł w skład niekanonicznej Tymczasowej Wyższej Rady Cerkiewnej kierowanej przez arcybiskupa swierdłowskiego Grzegorza. W lutym 1926 ogłosił wystąpienie z niego i poprzez akt pokutny został przyjęty ponownie w skład episkopatu Rosyjskiego Kościoła Prawosławnego. Do 1927 pozostał "locum tenens" eparchii włodzimierskiej. Następnie w maju 1927 otrzymał godność arcybiskupa połtawskiego i perejasławskiego, którą łączył z obowiązkami "locum tenens" eparchii dniepropetrowskiej. W 1928 został arcybiskupem kurskim i obojańskim.
Na krótko aresztowany w Kursku w 1930, po raz czwarty trafił do więzienia w 1932, aresztowany razem z biskupem Mikołajem (Mogilewskim). Oskarżono o przywództwo w cerkiewno-monarchistycznej organizacji kontrrewolucyjnej i organizowanie oporu przeciw władzy radzieckiej i kolektywizacji rolnictwa, został skazany na śmierć przez rozstrzelanie. Wyrok zamieniono następnie na 10 lat łagrów. Karę odbywał w obozie urządzonym w dawnym Monasterze Sołowieckim. W listopadzie 1937 został rozstrzelany w uroczysku Sandarmoch.
Kanonizowany w 2000. Należy do Soboru Świętych Nowomęczenników i Wyznawców Rosyjskich oraz do Soboru Świętych Kurskich.

</doc>
<doc id="2555455" url="https://pl.wikipedia.org/wiki?curid=2555455" title="Blue Streak">
Blue Streak

Blue Streak – brytyjski pocisk balistyczny o średnim zasięgu, zbudowany jako alternatywa dla wycofanych w 1965 samolotów V-Bomber w kwestii wynoszenia ładunku jądrowego, a także będący również podstawą dla rakiet Europa i Black Prince.
Historia.
Pocisk zaprojektowano w 1957 roku. Przetarg na budowę wygrała firma de Havilland Aircraft Company (wkrótce przejęty przez Hawker Siddeley).
Według założeń projektu pocisk miał długość 18 m, średnicę 3 m i mógł wynieść głowicę o masie 1360 kg. Całkowita masa pocisku wynosiła 90 ton.
Napęd stanowiły 2 silniki RZ2, zbudowane przez Rolls-Royce’a, będące ulepszoną wersją silników Rocketdyne S3D. Silniki te napędzała mieszanina nafty RP-1 i ciekłego tlenu. Pocisk mógł trafić cel znajdujący się w odległości do 4000 km od miejsca wystrzału. Z powodu braku miejsca do testów pocisku na Wyspach Brytyjskich testy te miały się odbywać na poligonie rakietowym Woomera w Australii.
W związku z powolnym wdrażaniem projektu pocisku Blue Streak w życie (w przeciwieństwie do USA i ZSRR), a także trudnościami ze zdobyciem materiałów promieniotwórczych na budowę głowicy od USA (ze względu na ograniczenia nałożone przez Kongres Stanów Zjednoczonych w 1946) ostatecznie w 1960 zaniechano dalszych prac nad projektem.
Po upadku projektu MRBM Blue Streak powstała koncepcja użycia pocisku jako podstawy dla rakiety nośnej nazwanej Black Prince. Pierwszym stopniem miał być właśnie Blue Streak, drugim rakieta Black Knight. Paliwem dla takiej rakiety miała być mieszanina nafty i nadtlenku wodoru. Ten pomysł nie został zrealizowany.
W 1960 została utworzona Europejska Organizacja Rozwoju Rakiet Nośnych (ELDO). Do projektu trzystopniowej rakiety nośnej o nazwie Europa przyłączyło się 7 państw, w tym Wielka Brytania i Australia (która udostępniła poligon Woomera). 
Pierwszym stopniem tej rakiety miał być człon oparty na konstrukcji Blue Streak z ulepszonymi silnikami Rolls-Royce RZ2, drugim stopniem miała być francuska rakieta Coralie. Trzeci stopień o nazwie Astris był udostępniony przez RFN, zaś cała elektronika pokładowa przez Holandię i Belgię.
Przed pierwszym startem rakiety Europa wykonano 5 testów stopnia Blue Streak na poligonie Woomera. Pierwszy testowy start Blue Streak miał miejsce w 1964, ostatni w 1966. Wszystkie testy zakończyły się powodzeniem. Pierwszy start Europy oznaczony jako F6,1 odbył się w roku 1967, ale nie doszło do zapłonu silników 2. stopnia. Wszystkie starty rakiety Europa zakończyły się fiaskiem z powodu awarii 2. lub 3. stopnia albo nawet niemożności odrzucenia osłon aerodynamicznych, stąd Blue Streak był jedynym niezawodnym elementem tej rakiety. Te awarie zadecydowały o porzuceniu programu Europa w 1972.
Inna opcja została opracowana w 1972 przez firmę Hawker Siddeley. Zakładała ona budowę brytyjsko-amerykańskiej dwustopniowej rakiety nośnej. Pierwszym stopniem tej rakiety miał być Blue Streak, drugim amerykański Centaur (używany w rakietach Titan III, Titan IV i Atlas V).
Obecnie Blue Streak można oglądać na wystawach w Belgii, Wielkiej Brytanii i Niemczech.

</doc>
<doc id="2555459" url="https://pl.wikipedia.org/wiki?curid=2555459" title="Müllheim-Badenweiler">
Müllheim-Badenweiler



</doc>
<doc id="2555462" url="https://pl.wikipedia.org/wiki?curid=2555462" title="Park Narodowy Yankari">
Park Narodowy Yankari

Park narodowy Yankari "(ang. Yankari Game Reserve)" – rozległy rezerwat natury położony w południowej części stanu Bauczi w południowo-wschodniej Nigerii. Rozciąga się na powierzchni 2224 km² z kilkoma ciepłymi źródłami oraz ogromną różnorodnością flory i fauny. Utworzony w 1956 roku jako rezerwat dzikich zwierząt, w 1991 jego status został podniesiony do rangi parku narodowego, stając się największym parkiem narodowym Nigerii. Na jego terenie znajduje się jedna z największych populacji słoni afrykańskich w Zachodniej Afryce (szacowana liczebność: 100-150 osobników). Jest on najbardziej popularną atrakcją turystyczną w kraju.

</doc>
<doc id="2555463" url="https://pl.wikipedia.org/wiki?curid=2555463" title="Augarten">
Augarten

Augarten – park miejski rozciągający się na obszarze 52,2 ha w 2 dzielnicy Wiednia, Leopoldstadt. W parku znajdują się najstarsze ogrody barokowe w mieście oraz ważne instytucje.
Park został zaprojektowany w stylu francuskiego baroku: kwietniki i rabaty kwiatowe oraz szerokie aleje wzdłuż których ciągną się rzędy kasztanowców, jesionów, lip i klonów.
Park jest otwarty tylko za dnia, bramy są zamykane po zachodzie słońca.
Historia.
W roku 1614, cesarz Maciej Habsburg miał na terenach obecnego parku mały domek myśliwski. W roku 1650 Ferdynand III wykupił obszary wokół Taboru, kazał rozbudować domek myśliwski, który przybrał formę pałacu i kazał urządzić na tych terenach ogród w stylu holenderskim. W latach sześćdziesiątych XVII wieku, Leopold I nabył sąsiadujące ogrody należące do rodziny arystokratycznej Trautson i stworzył ogród barokowy.
W nocy z 28 lutego na 1 marca 1830, z powodu powodzi i podniesienia się wód Dunaju, cały obszar Augarten znalazł się 1,75 m pod wodą. Upamiętniają to dwie tablice, jedna po wewnętrznej stronie Bramy Głównej, druga przy bramie od ulicy Castellezgasse. W latach 1860 do 1870 uregulowano Dunaj i oddzielono park Augarten od Dunaju.
W końcu XIX wieku właścicielem pałacu w Augarten był arcyksiążę Otto Habsburg.
Znaczenie kulturalne.
26 maja 1782 roku w Sali Ogrodowej (niem. Gartensaal) zamku Augarten odbył się pierwszy z tzw. Koncertów Porannych (niem. Morgenkonzerte) pod batutą Wolfganga Amadeusa Mozarta. Przez dłuższy czas Koncerty Poranne dyrygował sam Mozart, później inni dyrygenci. W roku 1795 prowadzenie Koncertów Porannych przejął znany skrzypek Ignaz Schuppanzigh. Także Ludwig van Beethoven zezwolił Schuppanzigh'owi na wykonanie swoich dzieł.
Dzisiaj.
Na terenie parku znajdują się różne instytucje:

</doc>
<doc id="2555465" url="https://pl.wikipedia.org/wiki?curid=2555465" title="Pancerniki projektu A-150">
Pancerniki projektu A-150

Okręty projektu A-150, określane także jako pancerniki typu Super Yamato – projekt japońskiego typu pancernika z okresu II wojny światowej. Prace nad nim rozpoczęły się w latach 1938–1939, projekt był w większości gotowy w 1941 roku. Jednak zmiana priorytetów i zapotrzebowanie na inne klasy okrętów spowodowały, że prace nad projektem A-150 zostały wstrzymane i nie położono stępki żadnej jednostki. Gdyby ich budowę ukończono, byłyby najsilniej uzbrojonymi pancernikami w historii, ponieważ ich uzbrojenie miało się składać z sześciu dział kal. 510 mm oraz wielu dział mniejszych kalibrów.
Projekt.
Pierwotny projekt.
Pierwsze prace nad projektem A-150 zakładały zbudowanie jednostek uzbrojonych w osiem dział kal. 510 mm umieszczonych w dwóch czterodziałowych lub dziewięć dział tegoż kalibru w trzech trzydziałowych wieżach artyleryjskich. W latach 1920–1921 pomyślnie zakończono próby skonstruowania dział kal. 460 mm, co upewniło Japończyków, że budowa dział kal. 510 mm jest możliwa. Zakładano również, że nowe okręty będą osiągały prędkość maksymalną 30 węzłów, co miało je uczynić szybszymi od amerykańskich pancerników typu "North Carolina", mających według danych japońskiego wywiadu prędkość 27 węzłów. Jednak pierwotne plany zostały zweryfikowane, gdy testy wykazały, że wyporność takich okrętów osiągnie około 90 000 ton. Uważano, iż okręty tych rozmiarów będą "zbyt duże i zbyt drogie".
Końcowy projekt.
Studialne prace projektowe zostały podjęte po ukończeniu planów okrętów typu "Yamato", prawdopodobnie w latach 1938–1939. Koncentrowały się na konstrukcji pancernika o wyporności podobnej do poprzedników. Ponieważ Japończycy spodziewali się, iż pomimo zachowania ścisłej tajemnicy Amerykanie będą mogli zdobyć prawdziwe charakterystyki jednostek typu "Yamato" (przede wszystkim fakt uzbrojenia tych okrętów w działa kal. 460 mm), użycie dział kal. 510 mm było istotne dla japońskiej doktryny wojny morskiej, zakładającej, że każdy japoński okręt powinien mieć w bezpośredniej konfrontacji przewagę nad swoim amerykańskim przeciwnikiem. Planowano, iż okręty projektu A-150 będą stanowiły ripostę na amerykańską odpowiedź na okręty typu "Yamato".
Zasadniczo prace projektowe zostały zakończone w 1941 roku. Jednak większość dokumentów i wszystkie plany jednostek typu A-150, podobnie jak plany okrętów typu "Yamato", zostały zniszczone pod koniec wojny, na skutek czego pełna specyfikacja pancerników nie jest znana. Wiadomo, że miały mieć znacznie większą siłę ognia w porównaniu do poprzedników: artyleria główna miała się składać z sześciu dział kal. 510 mm umieszczonych w trzech wieżach dwudziałowych, zaś artyleria uniwersalna z licznych dział kal. 100 mm. Wyporność miała wynosić około 70 000 długich ton (ts) (według jednego ze źródeł taką wartość miała osiągać wyporność normalna), długość całkowita około 263 m, zaś szerokość maksymalna około 39 m. Burtowy pas pancerny miał prawdopodobnie mieć grubość 460 mm. Japońskie huty nie mogły wyprodukować stali pancernej o takiej grubości, dlatego planowano zastosowanie dwóch warstw o takiej łącznej grubości, zmniejszało to jednak efektywność pancerza w porównaniu do pojedynczej płyty. Pozostałe dane dotyczące planowanego opancerzenia są nieznane, ale historycy marynarki są zdania, że miało ono przewyższać parametrami pancerz typu "Yamato".
Uzbrojenie.
Pomimo tego, iż nie ma szczegółowych danych na temat uzbrojenia, zwłaszcza mniejszych kalibrów, jest pewne, że główne uzbrojenie okrętów projektu A-150 miało się składać z sześciu dział kal. 510 mm, o długości lufy wynoszącej 45 kalibrów, umieszczonych na osobnych łożach w dwudziałowych wieżach. Wzorem pancerników typu "Yamato" dwie wieże miały znajdować się na dziobie, w superpozycji, trzecia na rufie. Byłyby to działa o największym kalibrze kiedykolwiek zastosowanym w pancernikach i krążownikach liniowych, przewyższające działa o kalibrze 460 mm zastosowane na jednostkach typu "Yamato". Do 1941 roku przynajmniej jedno działo kal. 510 mm było budowane w arsenale w Kure. Były gotowe także szczegółowe plany wież artylerii głównej. Miały ważyć 2780 ton każda i mogłyby się obracać z prędkością 2 stopni na sekundę. Zakres obrotu wynosił po 120 stopni na każdą burtę od osi okrętu. Samo działo miało mieć maksymalną szybkostrzelność 1 do 1,5 pocisku na minutę. Zakres kątów podniesienia to od –5 do 45 stopni, maksymalna prędkość zmiany elewacji 10 stopni na sekundę. Waga pojedynczego działa miała wynosić 227 ton, długość całkowita 23,56 metra, długość części gwintowanej 22,84 metra. Pocisk przeciwpancerny miał ważyć około 1900–2000 kilogramów, a pocisk burzący 1858 kg. Masa ładunku miotającego miała wynieść 480 kg.
Planowano uzbrojenie okrętów w artylerię średniego kalibru złożoną z licznych dział uniwersalnych kal. 100 mm, o długości lufy 65 kalibrów, ale brakuje szczegółowych danych na ten temat. Było to najlepsze działo przeciwlotnicze produkowane przez Japonię w okresie II wojny światowej, zastosowane na lotniskowcu „Taihō”, krążowniku „Ōyodo” oraz niszczycielach typu "Akizuki", wypadające bardzo korzystnie na tle podobnych konstrukcji innych państw. Miało wysokie parametry prędkości wylotowej (1010 m/s) i szybkostrzelności (15–21 strzałów na minutę), co powodowało jednak spadek żywotności lufy do około 350–400 strzałów, w porównaniu do 4600 strzałów dla zbliżonej amerykańskiej armaty uniwersalnej Mark 12 kal. 127 mm. Masa lufy z zamkiem wynosiła 3053 kg, długość lufy 6730 mm, masa pocisku 13 kg, ładunku miotającego 6 kg. W przypadku prowadzenia ognia przeciwlotniczego, przy podniesieniu 90 stopni zasięg maksymalny wynosił 13 000 metrów, zasięg skuteczny to 11 000 metrów.
W książce "Battleships: Axis and Neutral Battleships in World War II" autorzy William H. Garzke i Robert O. Dulin twierdzą, że okręty projektu A-150 miały być najsilniej uzbrojonymi pancernikami w historii (ang. "most powerful battleships in history") ze względu na niespotykanie wielki kaliber dział głównego kalibru i użycie licznej uniwersalnej artylerii średniego kalibru.
Budowa.
Pomimo że na początku 1941 roku prace projektowe nad planami okrętów projektu A-150 były bliskie ukończenia, w związku z coraz bardziej prawdopodobnym zaangażowaniem Japonii w wojnę ze Stanami Zjednoczonymi priorytetem stoczniowym stała się budowa nowych lotniskowców, krążowników i jednostek mniejszych klas. Oba planowane pancerniki projektu A-150 otrzymały prowizoryczne numery budowy 798 oraz 799 i zostały włączone do programu budowy okrętów na rok 1942. 798 miał być budowany w tym samym doku w Yokosuce, w którym były prowadzone prace nad „Shinano”, natomiast 799 miał być budowany w Kure w tym samym doku, w którym wcześniej budowano „Yamato” po tym, gdy zwolniono by go wodując czwartą jednostkę typu, okręt numer 111 (którego nigdy nie ukończono). Stępki obu okrętów miały być położone pod koniec 1941 lub na początku 1942 roku, zwodowane miały być na przełomie lat 1944/45 i ukończone w 1946/47 roku. Jednak zmiana sytuacji wojennej po klęsce japońskich lotniskowców w bitwie pod Midway spowodowała całkowite zarzucenie prac nad wielkimi pancernikami.

</doc>
<doc id="2555467" url="https://pl.wikipedia.org/wiki?curid=2555467" title="Müllheim">
Müllheim



</doc>
<doc id="2555468" url="https://pl.wikipedia.org/wiki?curid=2555468" title="Muellheim">
Muellheim



</doc>
<doc id="2555469" url="https://pl.wikipedia.org/wiki?curid=2555469" title="Louis Flobert">
Louis Flobert

Louis Auguste Nicolas Flobert (ur. 1819 w Paryżu, zm. 1894 w Gagny) – francuski rusznikarz, wynalazca i producent, uważany za twórcę pierwszego praktycznie użytecznego naboju z bocznym zapłonem.
Wynalazca na swój wynalazek uzyskał 23 lipca 1849 r. patent o numerze 8618. Zaletą amunicji tego typu jest niska cena produkcji, jak i w przypadku małych kalibrów, mała energia generowana przy zapłonie. To sprawia, że amunicja tego typu wykorzystywana jest powszechnie w strzelectwie sportowym i amatorskim. Obecnie jednym z najpopularniejszych jest nabój .22 Long Rifle.
Flobert zajmował się również projektowaniem i produkcją broni wykorzystującej amunicję bocznego zapłonu. Były to karabinki i rewolwery zazwyczaj gładkolufowe, cechujące się małym ciężarem.
Od nazwiska wynalazcy, zarówno małokalibrowa broń, jak i amunicja bocznego zapłonu bywa nazywana „floberami”, „flobertami”.

</doc>
<doc id="2555474" url="https://pl.wikipedia.org/wiki?curid=2555474" title="Strafing">
Strafing

Ostrzał z broni pokładowej to rodzaj ataku powietrznego na cele naziemne, polegający na ostrzeliwaniu ich zamontowanym w samolocie uzbrojeniem strzeleckim. Ataków, w których oprócz tego rodzaju uzbrojenia używane są także bomby czy pociski rakietowe zazwyczaj nie uznaje się za ostrzał z broni pokładowej.
Historia.
 Przykładowo, amerykański as lotniczy Edward Rickenbacker zaatakował metodą ostrzału z broni pokładowej niemieckich artylerzystów podczas bitwy o Saint-Mihiel. 
 Do ostrzału z broni pokładowej nad terytorium niemieckim wykorzystywano m.in. samoloty dwusilnikowe de Havilland Mosquito. Pojawiły się też pierwsze dedykowane samoloty szturmowe (w tym Ił-2).

</doc>
<doc id="2555478" url="https://pl.wikipedia.org/wiki?curid=2555478" title="Panic Zone">
Panic Zone

Panic Zone - debiutancki singel amerykańskiego zespołu hip-hopowego N.W.A Produkcja została wydana jako EP, łącznie trwa prawie 20 minut.
EP-ka znalazła się także na kompilacji "N.W.A and the Posse".
Lista utworów.
Źródło.

</doc>
<doc id="2555480" url="https://pl.wikipedia.org/wiki?curid=2555480" title="Zatoka Bakijska">
Zatoka Bakijska

Zatoka Bakijska (azer. "Bakı körfəzi", "Bakı buxtası") — naturalna przystań portu w Baku oraz miejsce cumowania lokalnego klubu jachtowego, znajdująca się na południowym brzegu Półwyspu Apszerońskiego w Azerbejdżanie. Ma powierzchnię ok. 50 km² i długość jej linii brzegowej wynosi ok. 20 km. Zatoka graniczy na wschodzie z przylądkiem Sultan, na południowym zachodzie z przylądkiem Şıx i wyspami Qum, Daş Zirə i Böyük Zirə na południu i południowym wschodzie. Te wyspy są częścią archipelagu Baku.
Podczas ciężkich burz z silnym wiatrem, wysokość fal w zatoce może osiągnąć 1,5 m.

</doc>
<doc id="2555483" url="https://pl.wikipedia.org/wiki?curid=2555483" title="Obszar Chronionego Krajobrazu Beskidy">
Obszar Chronionego Krajobrazu Beskidy

Obszar Chronionego Krajobrazu Beskidy (czes. "Chráněná krajinná oblast (CHKO) Beskydy") – obszar chronionego krajobrazu w Czechach, w kraju morawsko-śląskim i zlińskim, obejmujący Beskid Śląsko-Morawski, część Gór Wsetyńskich oraz część Jaworników. Powstał 16 marca 1973 r. na mocy rozporządzenia Ministra Kultury Republiki Czechosłowackiej nr 5373 z dn. 5 marca 1973 r. Powierzchnia parku wynosi 1160,0 km² co czyni go największym obszarem chronionego krajobrazu na terenie Czech.
CHKO od strony słowackiej sąsiąduje z CHKO Kysuce.
Na jego obszarze znajduje się ponadto 51 małopowierzchniowych form ochrony przyrody:

</doc>
<doc id="2555485" url="https://pl.wikipedia.org/wiki?curid=2555485" title="Straight Outta Compton (singel)">
Straight Outta Compton (singel)

Straight Outta Compton – pierwszy singel amerykańskiego zespołu hip-hopowego N.W.A, który promował album o tym samym tytule. Został wydany w 1988 roku. Producentem utworu wówczas byli DJ Yella i Dr. Dre. Do singla powstał klip. Reżyserem był Rupert Wainwright.

</doc>
<doc id="2555486" url="https://pl.wikipedia.org/wiki?curid=2555486" title="Polska Filharmonia Kameralna Sopot">
Polska Filharmonia Kameralna Sopot

Polska Filharmonia Kameralna Sopot – orkiestra smyczkowa, która występuje także w składzie powiększonym o grupę instrumentów dętych. Jest instytucją kultury Miasta Sopot oraz Samorządu Województwa Pomorskiego.
Historia.
Powstała w lutym 1982 roku jako 19-osobowa orkiestra smyczkowa, w skład, której weszli młodzi, utalentowani i pełni entuzjazmu muzycy. Jej założycielem był Wojciech Rajski. Zadebiutowali oficjalnie w czerwcu, tego samego roku pod nazwą Orkiestra Kameralna Wojciecha Rajskiego, w Teatrze Muzycznym w Gdyni, a już za kilka dni otwierali koncertem festiwal Schleissheimer Sommer w Monachium i 37. Festiwal Sommerliche Musiktage Hitzacker.
Młody zespół od początku swojej kariery zachwycał publiczność i krytyków. Zapraszany uczestniczył we wszystkich niemieckich festiwalach i wystąpił w najważniejszych salach koncertowych m.in. Filharmonii Berlińskiej, sali Gasteig w Monachium, Gewandhaus w Lipsku, Musikhalle w Hamburgu, Sali Pleyela oraz w Cité de La Musique w Paryżu, Musikverein w Wiedniu oraz Concertgebouw w Amsterdamie.
Pod koniec lat osiemdziesiątych zespół dawał prawie 100 koncertów rocznie, głównie w Niemczech, ale również we Francji, Austrii, Szwajcarii, Hiszpanii, Belgii, Holandii, Szwecji, Danii, Luksemburgu, Anglii i w innych krajach. W 1987 roku orkiestra odbyła tournée po Stanach Zjednoczonych, grając 33 koncerty m.in. w J.F. Kennedy Center w Waszyngtonie i Metropolitan Museum w Nowym Jorku. Ponownie orkiestra odwiedziła Stany Zjednoczone w 1999 roku. Zespół gościł również w dalekiej Azji – w 1990 roku, w Chinach i w 1997 roku w Japonii.
Występowali z najwybitniejszymi solistami o światowej sławie, wśród których byli m.in. – Mstisław Rostropowicz, Boris Piergamienszczikow, Natalija Gutman, Irene Grafenauer, Sabine i Wolfgang Meyer, Guy Touvron, Misha Maisky, Raphaël Oleg, Gil Shaham, David Geringas, Gary Karr, czy Ivo Pogorelić. Z orkiestrą stale występują zarówno w kraju jak i za granicą czołowi polscy soliści.
Wiele razy gościli na Festiwalu Muzycznym w Łańcucie i wielokrotnie występowali w Filharmonii Narodowej w Warszawie. Występują na renomowanych festiwalach europejskich, m.in. na Schleswig-Holstein Musik Festival, Mecklenburg-Vorpommern, Rheingau Festival, Praska Wiosna, Weilburger Schlosskonzerte, Festival van Vlaanderen, La Chaise-Dieu.
W 2007 roku Polska Filharmonia Kameralna Sopot obchodziła jubileusz 25-lecia. Podczas cyklu koncertów zorganizowanych z tej okazji zespół wystąpił m.in. z wiolonczelistą Davidem Geringasem, pianistą Ivo Pogoreliciem oraz dyrygentami Janem Krenzem i Krzysztofem Pendereckim.
W 2012 roku gościem specjalnym koncertu jubileuszowego (z okazji 30. lecia Polskiej Filharmonii Kameralnej Sopot oraz 80. urodzin Wojciecha Kilara), inaugurującego Festiwal Sopot Classic 2012 była Justyna Steczkowska.
Skład.
Dyrektorem artystycznym orkiestry jest założyciel zespołu Wojciech Rajski.
W sezonie artystycznym 2014/2015 Dyrygentem-rezydent Polskiej Filharmonii Kameralnej Sopot został Ariel Ludwiczak.
Nagrania.
Orkiestra zrealizowała ponad 60 płyt analogowych i CD dla wielu wytwórni fonograficznych. Pierwsze nagrania zostały zarejestrowane na analogowych płytach długogrających i pochodzą z 1983 roku wykonane dla Wifonu i Thorofonu. Od 1986 roku orkiestra współpracuje m.in. z wytwórniami EMI, Midas, Thorofon, Claves, Sonomaster, Opus, Mediaphon, Wifon, DUX.
Płyty CD.
W 2012 roku Polska Filharmonia Kameralna Sopot pod dyrekcją Wojciecha Rajskiego otrzymała nominację do Nagrody Muzycznej Fryderyka w kategorii "Album roku – muzyka symfoniczna i koncertująca" za płytę "Fryderyk Chopin – I Koncert fortepianowy e-moll op.11", wydaną przez firmę fonograficzną DUX.
Siedziba.
Dzięki staraniom władz Sopotu i Bałtyckiej Agencji Artystycznej BART, po 15 latach oczekiwań, Polska Filharmonia Kameralna doczekała się własnej siedziby w Sopocie, na terenie Opery Leśnej.

</doc>
<doc id="2555490" url="https://pl.wikipedia.org/wiki?curid=2555490" title="Kanada na Zimowych Igrzyskach Olimpijskich 2002">
Kanada na Zimowych Igrzyskach Olimpijskich 2002

Kanadę na Zimowych Igrzyskach Olimpijskich 2002 reprezentowało 150 zawodników. Był to dziewiętnasty start Kanady na zimowych igrzyskach olimpijskich.
Wyniki reprezentantów Kanady.
Biathlon.
Mężczyźni
Bobsleje.
Mężczyźni
Kobiety
Biegi narciarskie.
Mężczyźni
Kobiety
Curling.
Mężczyźni
Kobiety
Hokej na lodzie.
Mężczyźni
Kobiety
Łyżwiarstwo figurowe.
Mężczyźni
Kobiety
Pary
Łyżwiarstwo szybkie.
Mężczyźni
Kobiety
Narciarstwo alpejskie.
Mężczyźni
Kobiety
Narciarstwo dowolne.
Mężczyźni
Kobiety
Saneczkarstwo.
Mężczyźni
Kobiety
Short track.
Mężczyźni
Kobiety
Skeleton.
Mężczyźni
Kobiety
Snowboard.
Mężczyźni
Kobiety

</doc>
<doc id="2555491" url="https://pl.wikipedia.org/wiki?curid=2555491" title="Pariżskij wiestnik">
Pariżskij wiestnik

Pariżskij wiestnik (, ) – emigracyjne pismo rosyjskie w okupowanym Paryżu podczas II wojny światowej
Pierwszy numer pisma wyszedł 14 czerwca 1942 r. Ukazywało się ono w okupowanym Paryżu co niedzielę po rosyjsku. Było organem prasowym Zarządu do spraw Rosyjskich Emigrantów we Francji (niem. "Vertrauensstelle der Russischen Emigranten in Frankreich"; ros. Управление делами русских эмигрантов во Франции; fr. "Direction des Affaires des Emigres Russes en France") pod kierownictwem Jurija S. Żeriebkowa. Pierwszym redaktorem naczelnym został Paweł N. Bogdanowicz. Na pocz. listopada 1942 r. zastąpił go O. W. Puzino, zaś pod koniec sierpnia 1943 r. funkcję redaktora objął N. W. Piatnicki. Z tygodnikiem współpracowało ok. 100 osób, wśród których była grupa stałych autorów artykułów (m.in. ataman gen. Piotr N. Krasnow, J.S. Żeriebkow, Ilia D. Surguczow, Władimir K. Abdank-Kossowski, Iwan S. Szmielow, gen. Nikołaj N. Gołowin, płk P.W. Kartaszow) i większa grupa emigrantów epizodycznie wysyłających swoje teksty do redakcji, w tym „własowców” (najczęściej piszących pod pseudonimami) związanych z Rosyjską Armią Wyzwoleńczą (ROA). Artykuły i felietony publikowane w piśmie dotyczyły głównie życia emigracji rosyjskiej w okupowanej Francji, w tym zwłaszcza Paryżu. Dużą rolę odgrywały propagandowe teksty o charakterze proniemieckim i antysemickim. Ponadto w piśmie znajdowały się komunikaty kierownictwa Zarządu do spraw Rosyjskich Emigrantów we Francji, analizy poświęcone różnych aspektom sowieckich rządów w ZSRR, przeglądy wydarzeń wojennych, literackie recenzje, kronika emigracji, nekrologi, reklamy. Pismo przestało wychodzić 12 sierpnia 1944 r. Ogółem ukazało się 112 numerów.

</doc>
<doc id="2555492" url="https://pl.wikipedia.org/wiki?curid=2555492" title="Sauber C31">
Sauber C31

Sauber C31 – samochód Formuły 1 zaprojektowany na sezon 2012 przez Jamesa Keya dla Sauber F1 Team. Samochód został zaprezentowany 6 lutego 2012 roku. Samochód, podobnie jak większość konkurentów, wyposażono w stopniowany nos, co wynika z przepisów na sezon 2012. Kierowcami samochodu są Kamui Kobayashi i Sergio Pérez.

</doc>
<doc id="2555493" url="https://pl.wikipedia.org/wiki?curid=2555493" title="Zatoka Qızılağac">
Zatoka Qızılağac

Zatoka Qızılağac (Zatoka Kyzyłagacz, Zatoka Kyzył-Agacz, dawniej Zatoka Kirowa; azer. "Qızılağac körfəzi") – zatoka na południowo-zachodnim wybrzeżu Morza Kaspijskiego w Azerbejdżanie. Powierzchnia 460 km², głębokość 2 m. Wody zatoki są częścią Rezerwatu Qızılağac.

</doc>
<doc id="2555494" url="https://pl.wikipedia.org/wiki?curid=2555494" title="Cry For The Moon">
Cry For The Moon

Cry For The Moon – trzeci singel holenderskiej grupy symfoniczno metalowej Epica wydany w 2004 roku w celu promocji pierwszego albumu grupy "The Phantom Agony".

</doc>
<doc id="2555498" url="https://pl.wikipedia.org/wiki?curid=2555498" title="Zatoka Kyzył-Agacz">
Zatoka Kyzył-Agacz



</doc>
<doc id="2555499" url="https://pl.wikipedia.org/wiki?curid=2555499" title="Saqaliba">
Saqaliba

Saqaliba, Sakaliba (, lp. Siqlab) – zbiorcza nazwa słowiańskich najemników i niewolników w średniowiecznym świecie arabskim. Wyraz ten najpewniej pochodzi od greckiego wyrazu określającego Słowian – "Sklabonei". Saqalibowie należeli do najcenniejszych dóbr eksportowych Słowiańszczyzny, a handel nimi angażowało się wiele królestw i ludów.
Pierwsze pojedyncze wzmianki o ludziach "sa-Saqaliba" pochodzą od pisarzy arabskich z drugiej połowy VII wieku, w roku 691 Ghiyath ibn Ghawth al-Taghlibi al-Akhtal, poeta tworzący na dworze Umajjadów wspomina o "tłumie jasnowłosych Saqaliba", pisze też o grupie, która po odbyciu służby wojskowej osiedliła się w pobliżu miasta Apamea. Pierwszym geografem, który określił położenie kraju "ard as-Saqaliba" był Muhammad ibn Musa al-Chuwarizmi, autor "Księgi obrazu ziemi" (Kitab surat al-ard) ok. 850 rok, w dziele tym perski geograf jednoznacznie stwierdza, że kraj Germania, jest identyczny z ziemią Saqaliba" . Natomiast Ibrahim ibn Jakub lokował centrum "Saqaliba" na zachód od Bułgarii Nadwołżańskiej.
Perski kronikarz Ibn al-Faqih pisał, że istniały dwie grupy "Saqaliba" – śniadoskórzy i ciemnowłosi z brzegów morza oraz bladolicy i jasnowłosi z głębi lądu. Abu Zayd al-Balkhi pisał o trzech głównych miejscach pochodzenia owych – Kuyaba (zdaniem Grekowa jest to Kijów), Slavia (w średniowieczu tak określano m.in. zamieszkane przez Słowian połabskich – Ziemie połabskie czyli Łużyce, Brandenburgię, Meklemburgię i Pomorze Zachodnie), a także Artania (najpewniej okolice Jarosławia, gdzie odnaleziono skarb z arabskimi monetami).
Z miasta Bulgar leżącego nad Mielenką, dopływ Wołgi, królowie "as-Saqaliba", pod tą nazwą występują w źródłach arabskich Bułgarzy kamscy, pobierali dziesięcinę składaną przez Słowian. Wiódł tędy z biegiem Wołgi, główny szlak niewolniczy "Nahr-as-Saqaliba" ("rzeki Słowian") prowadzący nad "Bahr al-Hazar" Morze Kaspijskie opisany przez Abd al-Hamid al-Katiba. Podczas drugiej wojny arabsko-chazarskiej (722–737) skierowanej przeciwko chazarskiemu kaganowi, muzułmański generał Marwan Ibn Muhammad (ostatni kalif umajjadzki) miał wziąć do niewoli nad rzeką Don 20 tys. Słowian i prawdopodobnie przesiedlił ich w głąb kalifatu. W VIII w. karawany niewolników przez Bramę Cylicyjską zmierzały do Hisn as-Saqaliba ("twierdzy Słowian") przy ówczesnej granicy arabsko-bizantyńskiej.
Niewolnicy trafiali na południe Europy i Bliski Wschód trzema szlakami handlowymi, do Wenecji (zob. Riva degli Schiavoni), Bagdadu, arabskiej Andaluzji i Afryki Północnej. Najważniejsze arabskie targi niewolników mieściły się w Bagdadzie i Kordobie – "słowiańska szarańcza dosłownie zatyka ulice Bagdadu", pisał na początku IX wieku arabski poeta Abu Yaqub Ali ibn Gabala.
Niewolników dostarczali arabskim handlarzom głównie Żydzi. Ibrahim ibn Jakub wspomina, że czeska Praga (965) była na ówczesne czasy największym ośrodkiem handlu niewolnikami w tej części Europy – "przebywają do niego z miasta Karako Rusowie i Saqalibowie z towarami. I przychodzą do nich z kraju Turków muzułmanie, Żydzi i Turcy, również z towarami, ... a wywożą od nich niewolników, cynę, i wszelkie rodzaje futer". W "Żywocie Świętego Wojciecha" znajduje się również wzmianka o żydowskich kupcach, którym sprzeciwiał się św. Wojciech – "jeńców i niewolników chrześcijańskich, których kupiec żydowski nabywał za nieszczęsne złoto, i to tylu, że biskup nie mógł ich wykupić". W pierwszej połowie XII wieku żydowski podróżnik Beniamin z Tudeli wymienia przypadki sprzedaży przez rodziców swoich słowiańskich dzieci .
Za żywy towar nabywcy ze świata arabskiego płacili srebrnymi monetami. Prawdopodobnie dirhemy i srebrne siekańce monet, które bardzo licznie pojawiają się w odkrytych skarbach z X i XI wieku są pośrednimi śladami tego handlu. Znaleziska te występują najczęściej na Pomorzu, w Wielkopolsce, Małopolsce i na Mazowszu. Poza Polską najliczniejsze skarby arabskiego srebra znane są z terenów Połabia, Rusi i Skandynawii. Handel niewolnikami na ziemiach piastowskich zaczął załamywać się na początku XI wieku; przyjęcie chrześcijaństwa ograniczyło nieznacznie zjawisko niewolnictwa.
Mu’awija I miał mieć w Syrii armię złożoną z 5000 "Saqaliba" w latach 60. VII wieku.
Niektórzy Sakalibowie mieli po upadku Kalifatu Kordobańskiego być władcami taif, czyli muzułmańskich księstw na Półwyspie Iberyjskim.

</doc>
<doc id="2555500" url="https://pl.wikipedia.org/wiki?curid=2555500" title="Piotr Warszawski">
Piotr Warszawski

Piotr Warszawski (ur. 26 grudnia 1963 we Wrocławiu) – polski aktor teatralny i filmowy.
Życiorys.
W 1984 ukończył Studium Aktorskie przy Teatrze Dzieci Zagłębia w Będzinie. Sześć lat później ukończył studia na PWST we Wrocławiu. Występował w następujących teatrach:
W Teatrze Telewizji wystąpił m.in. w spektaklu "Puszka pandory" z 1996, gdzie wcielił się w rolę policjanta.

</doc>
<doc id="2555503" url="https://pl.wikipedia.org/wiki?curid=2555503" title="Solitary Ground">
Solitary Ground

Solitary Ground – singiel holenderskiej grupy Epica, grającej metal symfoniczny, który pochodzi z ich drugiego studyjnego albumu "Consign to Oblivion".

</doc>
<doc id="2555506" url="https://pl.wikipedia.org/wiki?curid=2555506" title="Władimir Arsenjew">
Władimir Arsenjew



</doc>
<doc id="2555507" url="https://pl.wikipedia.org/wiki?curid=2555507" title="I liga polska w hokeju na lodzie (1976/1977)">
I liga polska w hokeju na lodzie (1976/1977)

22. sezon I ligi polskiej w hokeju na lodzie rozegrany na przełomie 1976 i 1977 jako 40. sezon rozgrywek o Mistrzostwo Polski w hokeju na lodzie.
W porównaniu do poprzedniego sezonu skład uczestników I ligi został powiększony z 10 do 12 uczestników (do ligi awansowali mistrzowie dwóch grup II ligi 1975/1976: Stoczniowiec Gdańsk i Stal Sanok, a w wyniku baraży miejsce uzyskał zeszłoroczny I-ligowiec Legia Warszawa oraz II-ligowiec Pomorzanin Toruń), jednak było to rozwiązanie przejściowe, gdyż po tej edycji zaplanowano degradację trzech drużyn i awans tylko jednej z II ligi. Sezon zainaugurowano dwumeczami 25 i 26 września 1976. 7 lipca 1976 w Pałacu Lodowym w Sosnowcu dokonano losowania par sezonu, zaplanowanego na termin od 25 września 1976 do 21 kwietnia 1977.
Dwumecze były rozgrywane w różnych dniach tygodnia (nie tylko sobota-niedziela). W trakcie sezonu nastąpiły dwie około miesięczne przerwy w rozgrywkach, pierwsza na przełomie listopada / grudnia 1976, a druga na przełomie lutego / marca 1977 (w tym czasie odbył się turniej Mistrzostw Świata 1977 Grupy B w Tokio, w którym brała udział reprezentacja Polski). W całym sezonie rozegrano 22 podwójne kolejki (dwa mecze dzień po dniu). Od początku rozgrywek prowadziło Podhale Nowy Targ. Ostatni dwumecz sezonu został rozegrany 20 i 21 kwietnia 1977. Mistrzem Polski został zespół Podhala Nowy Targ i był to 9. tytuł mistrzowski w historii klubu, w tym siódmy z kolei (tym samym nowotarżanie wyrównali podobną serię Legii Warszawa). Rywalizacja o wicemistrzostwo pomiędzy drużynami urzędującego mistrza Baildonu Katowice oraz Naprzodu Janów rozstrzygnęła się w ostatnim dwumeczu w bezpośrednim starciu tych zespołów – w ostatecznym rozrachunku przy równej liczbie punktów i takiej samej statystyce meczów (po jednym zwycięstwie i dwa remisy) lepszy w bezpośrednim bilansie bramkowym okazał się Naprzód (20:19).
Królem strzelców sezonu został Jan Mrugała (Podhale Nowy Targ), zdobywca 64 goli. Złoty Kij za sezon otrzymał Walenty Ziętara (Podhale Nowy Targ).

</doc>
<doc id="2555508" url="https://pl.wikipedia.org/wiki?curid=2555508" title="Jorge Santiago">
Jorge Santiago

Jorge Santiago Rodrigues (ur. 9 października 1980 w Rio de Janeiro) − brazylijski zawodnik mieszanych sztuk walki. Zwycięzca turnieju wagi średniej Strikeforce z 2007 roku oraz były mistrz World Victory Road w latach 2009-2010.
Mieszane sztuki walki.
Santiago zawodowo walczy w MMA od 2002 roku. W latach 2002-2006 występował na mniejszych amerykańskich galach i turniejach z bilansem 11 wygranych i 5 przegranych pojedynków, ulegając m.in. Manwelowi Gamburjanowi oraz mającemu polskie korzenie Keithowi Wisniewskiemu. Dwukrotnie bez powodzenia walczył o mistrzostwo King of the Cage, najpierw przegrywając z Diego Sanchezem w 2004 roku, a potem z Joeyem Villaseñorem w 2005.
UFC.
Po serii trzech wygranych pojedynków w mniejszych organizacjach związał się z czołową amerykańską organizacją MMA - Ultimate Fighting Championship. W swoim debiucie na gali "UFC Ultimate Fight Night 5" w 2006 roku znokautował ciosem kolanem Justina Levensa. Kolejne dwa pojedynki w UFC przegrał przed czasem. Najpierw z Chrisem Lebenem na "UFC Fight Night 6", a następnie z Alanem Belcherem na gali "UFC Fight Night: Sanchez vs Riggs". Po dwóch ciężkich nokautach z rzędu Santiago został zwolniony z UFC.
Strikeforce.
W 2007 roku związał się z ówcześnie szybko rozwijającą się organizacją Strikeforce. W listopadzie tego samego roku wystartował w turnieju wagi średniej. W pierwszej walce znokautował Seana Salmona latającym kolanem w niespełna 24 sekundy. W finałowym pojedynku pokonał Trevora Prangleya przez techniczny nokaut (cios kolanem w korpus) w 1. rundzie.
World Victory Road.
Na początku 2008 roku podpisał kontrakt z nowo powstałą japońską organizacją World Victory Road. 18 maja 2008 roku zadebiutował w Japonii na gali "World Victory Road Presents: Sengoku 2" przeciw doświadczonemu Yukiemu Sasakiemu. W 3. rundzie Santiago pokonał Sasakiego, poddając go dźwignią na staw łokciowy. Po tym zwycięstwie, we wrześniu tego samego roku wystąpił w turnieju wagi średniej Sengoku. W pierwszej rundzie tego turnieju poddał Amerykanina Logana Clarka. W ćwierćfinale, który odbył się 1 listopada, Santiago zmierzył się z Afgańczykiem Siyarem Bahadurzadą. Szybko poddał go dźwignią skrętową na staw skokowy i zakwalifikował się do finału turnieju, który odbył się na tej samej gali. Brazyllijczyk pokonał w nim na początku 3. rundy przez TKO Kazuhiro Nakamurę. 
Zwycięstwo w turnieju umożliwiło Santiago stoczenie pojedynku o pas mistrzowski Sengoku (4 stycznia 2009 roku). Jego przeciwnikiem był zwycięzca PRIDE Grand Prix wagi półśredniej z 2006 roku Kazuo Misaki. W 5. rundzie walki Santiago poddał duszeniem zza pleców Misakiego i został pierwszym mistrzem Sengoku w wadze średniej. Pod koniec tego samego roku, 7 listopada na gali "World Victory Road Presents: Sengoku 11" stoczył pojedynek z Polakiem czeczeńskiego pochodzenia Mamedem Chalidowem. Santiago przegrał przez TKO (uderzenia w parterze) w 1. rundzie, notując tym samym pierwszą porażkę w World Victory Road. 7 marca 2010 roku doszło do walki rewanżowej, której stawką był tym razem pas mistrzowski. Santiago wygrał na punkty (48–47, 48–47, 49–47) i obronił tytuł. 22 sierpnia tego samego roku na gali "World Victory Road Presents: Sengoku Raiden Championships 14" po raz drugi bronił pasa. Przeciwnikiem Santiago był ponownie Kazuo Misaki. Na 29 sekund przed końcem walki narożnik Misakiego poddał go ze względu na wycieńczenie i obrażenia, których doznał w czasie pojedynku. Starcie to zostało potem uznane przez fachowe portale o tematyce MMA (m.in. sherdog.com) za walkę roku.
Pod koniec roku organizacja WVR popadła w długi. 10 lutego 2011 roku zwolniła ona z obowiązującego kontraktu Santiago, który stał się wolnym agentem.
Powrót do UFC.
12 lutego 2011 roku telewizja ESPN ogłosiła powrót Santiago do UFC. W ten sam dzień owa informacja została potwierdzona przez włodarzy UFC. Swój pierwszy pojedynek po ponad 5 latach przerwy stoczył 28 maja 2011 roku na gali "UFC 130". Został zestawiony z były mistrzem WEC Brianem Stannem. Pod koniec 2. rundy Stann zasypał ciosami w parterze Santiago, w wyniku czego sędzia przerwał pojedynek. Mimo porażki Brazylijczyk otrzymał bonus finansowy za "walkę wieczoru". Kolejny pojedynek stoczył 8 października 2011 roku na gali "UFC 136", a jego przeciwnikiem był rodak Demian Maia. Po 3. rundach sędziowie orzekli zwycięstwo Mai. Po tej porażce Santiago został zwolniony z UFC.
Po UFC.
2 marca 2012 roku stoczył zwycięski pojedynek z rodakiem Leonardo Pecanhą na gali "Titan Fighting Championships 21" którego znokautował już w 1. rundzie. W kolejnej walce w organizacji TFC która odbyła się 15 czerwca poddał Justina Guthrie'a w 1. rundzie.

</doc>
<doc id="2555515" url="https://pl.wikipedia.org/wiki?curid=2555515" title="Ratusz Kazimierski w Krakowie">
Ratusz Kazimierski w Krakowie



</doc>
<doc id="2555516" url="https://pl.wikipedia.org/wiki?curid=2555516" title="Yasuhiro Katō">
Yasuhiro Katō

 – japoński piłkarz, grający na pozycji ofensywnego pomocnika.
Kariera piłkarska.
Kariera klubowa.
Wychowanek klubu Nagoya Grampus. Występował w uniwersyteckiej drużynie Hamamatsu. W 2009 rozpoczął profesjonalną karierę piłkarską w A.C. Nagano Parceiro, skąd w następnym roku przeszedł do tajskiego Osotspa Saraburi F.C. Po pół roku zmienił klub na Royal Thai Army. W marcu 2011 wyjechał do Łotwy, gdzie został piłkarzem FB Gulbene. 7 lipca 2011 przeniósł się do FK Ventspils.
W lutym 2012 podpisał 2-letni kontrakt z ukraińskim klubem Howerła-Zakarpattia Użhorod. 26 września 2013 roku Japończyk podpisał roczny kontrakt ze Stomilem Olsztyn.
W lipcu 2016 został zawodnikiem Motoru Lublin.

</doc>
<doc id="2555517" url="https://pl.wikipedia.org/wiki?curid=2555517" title="Kazachstan na Zimowych Igrzyskach Olimpijskich 2002">
Kazachstan na Zimowych Igrzyskach Olimpijskich 2002

Kazachstan na Zimowych Igrzyskach Olimpijskich 2002 reprezentowało 50 zawodników. Był to trzeci start Kazachstanu na zimowych igrzyskach olimpijskich.
Wyniki reprezentantów Kazachstanu.
Biathlon.
Mężczyźni
Kobiety
Biegi narciarskie.
Mężczyźni
Kobiety
Hokej na lodzie.
Kobiety
Łyżwiarstwo szybkie.
Mężczyźni
Kobiety
Narciarstwo alpejskie.
Mężczyźni
Kobiety
Narciarstwo dowolne.
Mężczyźni
Skoki narciarskie.
Mężczyźni

</doc>
<doc id="2555527" url="https://pl.wikipedia.org/wiki?curid=2555527" title="Synkretyzm afroamerykański">
Synkretyzm afroamerykański

Synkretyzm afroamerykański – kulty, które łączą w sobie wierzenia Czarnej Afryki, kultury europejskie, spirytualizm brazylijski i religię rzymskokatolicką. Początek synkretyzmu afroamerykańskiego przypadł na połowę XVI wieku. Rozwijał się do połowy XIX wieku. Związany był z handlem niewolnikami, gdy miliony Afrykanów przywieziono do Ameryki. Wraz z nimi do Nowego Świata dotarły ich rodzime wierzenia, które z czasem zostały wchłonięte przez katolicyzm.
Synkretyzm afroamerykański rozwijał się głównie w krajach Ameryki Południowej i Centralnej. Już w trzeciej dekadzie XVII wieku w Brazylii pojawiły się kulty "batuques" i "candomblé", skierowane na oddawanie czci Orisze i Wodanowi. Z czasem "batuques" rozprzestrzeniły się przede wszystkim na Antylach i subkontynencie, gdzie większość mieszkańców stanowiły potomkowie niewolników z Afryki oraz mulaci. Zdobyły popularność także w krajach Ameryki i Europy (Hiszpanii, Niemczech i Włoszech). Antyle, mimo ekspansji "batuques", miały własne odmiany kultów synkretycznych. Tak, na Haiti ukształtował się kult voodoo, na Kubie – santeria, na Trynidadzie i Grenadzie – szango. Te trzy kulty współcześnie są wypierane przez umbanda.
Pod względem religijnym synkretyzm afroamerykański rozwijał się głównie w dwóch kierunkach. Na pierwszą grupę wpływ mieli wyznawcy politeizmu z wybrzeży Zatoki Gwinejskiej. Wyrazem ich religii były okazałe świątynie i posiadanie rozbudowanych instytucji kapłańskich. Główny trzon tej grupy stanowili Jorubowie, Ibo i ludy Akan. Druga grupa składała się z ludów, oddających cześć przodkom. Należały do nich przede wszystkim ludy Bantu. Ta grupa była bardziej podatna na oddziaływanie katolicyzmu.
Z punktu widzenia obrzędów religijnych, afroamerykańskie kulty synkretyczne polegają na przekazywaniu woli bóstwa lub grupy bóstw za pośrednictwem medium. Cechą kultu jest odwoływanie się do magii. W niektórych koloniach katolickich, jak na przykład, na Kubie, w Brazylii czy na Haiti, do miejscowych wierzeń włączano katolicki kult świętych. Boga Nana Buluku utożsamiano ze św. Anną. Szankpannę – ze św. Łazarzem, Szango – ze św. Hieronimem w Brazylii lub ze św. Janem Chrzcicielem na Trynidadzie.
Każdorazowy dopływ niewolników z Afryki przyczyniał się do wzmocnienia afrykańskich wierzeń. W Ameryce Północnej praktycznie nie było warunków do rozwinięcia synkretyzmu afroamerykańskiego, ponieważ większość protestancka odrzucała kult świętych. W porównaniu z Ameryką Południową na północ trafiało mniej niewolników, a ich rodzime wierzenia szybko zanikały.

</doc>
<doc id="2555529" url="https://pl.wikipedia.org/wiki?curid=2555529" title="FB Gulbene 2005">
FB Gulbene 2005



</doc>
<doc id="2555530" url="https://pl.wikipedia.org/wiki?curid=2555530" title="Live in Cottbus ’98">
Live in Cottbus ’98

Live in Cottbus ’98 – album DVD amerykańskiej grupy muzycznej Death. Wydawnictwo ukazało się 11 listopada 2005 roku nakładem wytwórni muzycznej Nuclear Blast. Na płycie znalazł się koncert formacji zarejestrowany w Chociebużu (niem. Cottbus) w Niemczech w 1998 roku. Materiał charakteryzuje niska jakość dźwięku, gdyż został zgrany bezpośrednio z konsolety reżyserskiej oraz nie został poddany żadnej postprodukcji.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="2555531" url="https://pl.wikipedia.org/wiki?curid=2555531" title="Abell 85">
Abell 85

Abell 85 – gromada galaktyk znajdująca się w konstelacji Wieloryba w odległości około 740 mln lat świetlnych.
Gromada ta była badana przez teleskop Chandra. Została ona wybrana jako jedna z 86 gromad w projekcie, którego celem jest ustalenie stopnia w jakim ciemna energia hamuje wzrost masywnych struktur we Wszechświecie w okresie ostatnich 7 miliardów lat.

</doc>
<doc id="2555536" url="https://pl.wikipedia.org/wiki?curid=2555536" title="Atak angielski na Porto Farina">
Atak angielski na Porto Farina

Atak na Porto Farina – starcie zbrojne, które miało miejsce w roku 1655.
W roku 1655 brytyjska eskadra w sile 15 okrętów pod dowództwem admirała Roberta Blake'a skierowała się ku brzegom Tunezji. Jej celem była baza korsarzy północnoafrykańskich w Porto Farina (obecnie Ghar el-Melh położone 45 km na płn od Tunisu). Dnia 4 kwietnia Anglicy wdarli się do portu, niszcząc ogniem artylerii działa miejscowego fortu. Następnie desant żołnierzy spalił 9 stojących w porcie okrętów korsarskich.

</doc>
<doc id="2555539" url="https://pl.wikipedia.org/wiki?curid=2555539" title="Film łzowy">
Film łzowy



</doc>
<doc id="2555542" url="https://pl.wikipedia.org/wiki?curid=2555542" title="Wasilij Tutkiewicz">
Wasilij Tutkiewicz

Wasilij Iwanowicz Tutkiewicz, ros. Василий Иванович Туткевич (ur. w 1878 r. we wsi Bolszaja Koszeliewka w guberni czernichowskiej, zm. 6 maja 1943 r. w Krasnodarze) – radziecki duchowny prawosławny, bojownik antysowiecki
Był duchownym prawosławnym. Posługiwał jako protojerej w stanicy Paszkowskaja. Na pocz. lat 30. brał udział w antysowieckich wystąpieniach zbrojnych na Kubania, w rezultacie czego aresztowano go i skazano w listopadzie 1932 r. na karę 3 lat łagrów. Po jej odbyciu powrócił w rodzinne strony. Podczas okupacji niemieckiej w latach 1942-1943 służył protojerejem w cerkwi Swiato-Iljinskiej w Krasnodarze. Po wyzwoleniu miasta przez Armię Czerwoną na pocz. 1943 r., został aresztowany przez NKWD. Po procesie skazano go na pocz. kwietnia tego roku na karę śmierci przez rozstrzelanie, która została wykonana 6 maja.
Linki zewnętrzne.
Chronologia życia Wasilija I. Tutkiewicza (jęz. rosyjski)

</doc>
<doc id="2555545" url="https://pl.wikipedia.org/wiki?curid=2555545" title="Szeregowy Służby Więziennej">
Szeregowy Służby Więziennej

Szeregowy Służby Więziennej "(szer. SW)" – stopień w Służbie Więziennej, odpowiednik stopnia szeregowego w Siłach Zbrojnych RP.
Wzory dystynkcji szeregowego SW zostały określone w rozporządzeniu ministra sprawiedliwości z dnia 7 lutego 2011 w sprawie umundurowania funkcjonariuszy Służby Więziennej.

</doc>
<doc id="2555546" url="https://pl.wikipedia.org/wiki?curid=2555546" title="Starszy szeregowy Służby Więziennej">
Starszy szeregowy Służby Więziennej

Starszy szeregowy Służby Więziennej "(st. szer. SW)" – stopień w Służbie Więziennej, odpowiednik stopnia starszego szeregowego w Siłach Zbrojnych RP.
Wzory dystynkcji starszego szeregowego SW zostały określone w rozporządzeniu ministra sprawiedliwości z dnia 7 lutego 2011 w sprawie umundurowania funkcjonariuszy Służby Więziennej.

</doc>
<doc id="2555552" url="https://pl.wikipedia.org/wiki?curid=2555552" title="Remember Precious Times">
Remember Precious Times

Remember Precious Times – trzynasty album studyjny jamajskiej sekcji rytmicznej Sly &amp; Robbie.
Płyta została wydana w roku 1992 przez waszyngtońską wytwórnię RAS Records. Produkcją nagrań zajęli się Dunbar i Shakespeare.

</doc>
<doc id="2555555" url="https://pl.wikipedia.org/wiki?curid=2555555" title="Taihō (lotniskowiec)">
Taihō (lotniskowiec)



</doc>
<doc id="2555557" url="https://pl.wikipedia.org/wiki?curid=2555557" title="Jens Nilssøn">
Jens Nilssøn

Jens Nilssøn (1538-1600) – biskup Oslo w latach 1580-1600, poeta, pisarz, przedstawiciel grupy humanistów z Oslo, którzy wprowadzili renesansowy humanizm do myśli norweskiej. Nadzorował wprowadzenie Reformacji w swojej diecezji. Opublikował kilka książek po łacinie i po duńsku. Prowadził korespondencję z innymi humanistami z Danii i Norwegii, m.in. z Tycho Brahem. Jest najbardziej znanym Norwegiem żyjącym przed 1600 rokiem. Opisywał Norwegię z XVI wieku. Pisał poezję po łacinie. Interesował się naukami ścisłymi, szczególnie astronomią, i historią dawnej Norwegii. Dzięki niemu zachowała się "Jǫfraskinn", która jest częścią "Heimskringla". Jego brat Anders Nilssøn był burmistrzem Oslo.

</doc>
<doc id="2555561" url="https://pl.wikipedia.org/wiki?curid=2555561" title="Korea Południowa na Zimowych Igrzyskach Olimpijskich 2002">
Korea Południowa na Zimowych Igrzyskach Olimpijskich 2002

Koreę Południową na Zimowych Igrzyskach Olimpijskich 2002 reprezentowało 48 zawodników. Był to czternasty start Korei Południowej na zimowych igrzyskach olimpijskich.

</doc>
<doc id="2555562" url="https://pl.wikipedia.org/wiki?curid=2555562" title="Protesty w Grecji (2010-2011)">
Protesty w Grecji (2010-2011)



</doc>
<doc id="2555563" url="https://pl.wikipedia.org/wiki?curid=2555563" title="Kostaryka na Zimowych Igrzyskach Olimpijskich 2002">
Kostaryka na Zimowych Igrzyskach Olimpijskich 2002

Kostarykę na Zimowych Igrzyskach Olimpijskich 2002 reprezentował 1 zawodnik. Był to piąty start Kostaryki na zimowych igrzyskach olimpijskich.
Wyniki reprezentantów Kostaryki.
Biegi narciarskie.
Mężczyźni

</doc>
<doc id="2555567" url="https://pl.wikipedia.org/wiki?curid=2555567" title="Sankt Peter">
Sankt Peter



</doc>
<doc id="2555573" url="https://pl.wikipedia.org/wiki?curid=2555573" title="Brig">
Brig

Brig (fr. "Brigue-Glis"; wł. "Briga-Glis") – miasto w południowej Szwajcarii, w kantonie Valais, nad Rodanem. Położone na wysokości 691 m n.p.m. Ludność: 12 728 osób (2012).

</doc>
<doc id="2555576" url="https://pl.wikipedia.org/wiki?curid=2555576" title="Staufen-Münstertal">
Staufen-Münstertal



</doc>
<doc id="2555577" url="https://pl.wikipedia.org/wiki?curid=2555577" title="Idol z piekła rodem">
Idol z piekła rodem

Idol z piekła rodem (tytuł oryg. "Get Him to the Greek") – amerykański film komediowy z 2010 roku, napisany i wyreżyserowany przez Nicholasa Stollera, z Jonah Hillem i Russellem Brandem obsadzonymi w rolach głównych. Film jest spin-offem komedii "Chłopaki też płaczą" ("Forgetting Sarah Marshall", 2008), także w reżyserii Stollera.
Film zyskał pozytywne recenzje krytyków oraz stał się przebojem kinowym, dookoła świata inkasując dziewięćdziesiąt jeden milionów dolarów.
Fabuła.
Aaron Green, pracownik wytwórni muzycznej, ma siedemdziesiąt dwie godziny, by sprowadzić z Londynu do Los Angeles legendę rocka, skandalistę Aldousa Snowa, na jego pierwszy koncert po latach scenicznej przerwy. Aby zachować stanowisko, Aaron będzie musiał nie tylko wygrać szalony wyścig z czasem oraz znosić ekscentryczne zachowanie Aldousa.

</doc>
<doc id="2555578" url="https://pl.wikipedia.org/wiki?curid=2555578" title="Forever and a Day (singel Kelly Rowland)">
Forever and a Day (singel Kelly Rowland)



</doc>
<doc id="2555581" url="https://pl.wikipedia.org/wiki?curid=2555581" title="Obersaxen">
Obersaxen

Obersaxen (rm. "Sursaissa") – miejscowość w gminie Obersaxen Mundaun we wschodniej Szwajcarii, w kantonie Gryzonia, w regionie Surselva. Położona na wysokości 1281 m n.p.m. Ludność: 828 osób (2010). Do 31 grudnia 2015 samodzielna gmina, która dzień później została połączona z gminą Mundaun.

</doc>
<doc id="2555583" url="https://pl.wikipedia.org/wiki?curid=2555583" title="Borowodorek litu">
Borowodorek litu

Borowodorek litu, – nieorganiczny związek chemiczny z grupy borowodorków. Stosowany jest w syntezie organicznej jako reduktor.
Otrzymywanie.
Historycznie pierwszą metodą syntezy była procedura opracowana w roku 1940 w laboratorium Hermanna Schlesingera:
Borowodorek litu można otrzymać bezpośrednio w reakcji podwójnej wymiany pomiędzy borowodorkiem sodu i chlorkiem lub bromkiem litu:
Reakcja ta może być prowadzona "in situ" w diglymie.
Właściwości.
Jest białą substancją krystaliczną. Stosunkowo szybko i łagodnie redukuje estry do alkoholi, w przeciwieństwie do NaBH4, który jest mało efektywny w tej reakcji. Ponadto do alkoholi redukuje aldehydy, ketony, chlorki kwasowe i epitlenki, a laktony do dioli. Reaguje też z nitrozwiązkami, natomiast nie reaguje z kwasami karboksylowymi i ich solami, nitrylami lub olefinami.
Szczególnie silnie działanie redukujące wykazuje w tandemie z trimetylochlorosilanem (Me3SiCl): redukuje kwasy karboksylowe do alkoholi, amidy do amin, aminokwasy do aminoalkoholi i in.
Zastosowanie.
Borowodorek litu stosowany jest głównie jako reduktor. Ponadto może być wykorzystany jako związek wyjściowy do syntezy borowodorku uranu(IV), U(BH4)4 (lotnego i o niskiej masie cząsteczkowej związku uranu, przeznaczonego do celów militarnych w trakcie II wojny światowej):
Metoda ta nie znalazła zastosowania przemysłowego ze względu na małą dostępność litu w USA w trakcie wojny.

</doc>
<doc id="2555585" url="https://pl.wikipedia.org/wiki?curid=2555585" title="Otf">
Otf



</doc>
<doc id="2555586" url="https://pl.wikipedia.org/wiki?curid=2555586" title="Podział administracyjny kościoła katolickiego w Izraelu">
Podział administracyjny kościoła katolickiego w Izraelu

Podział administracyjny kościoła katolickiego w Izraelu
Linki zewnętrzne.
Informacje na gcatholic

</doc>
<doc id="2555588" url="https://pl.wikipedia.org/wiki?curid=2555588" title="Gmina Biskupija">
Gmina Biskupija

Biskupija (w zapisie cyrylicą serbską "Бискупија") – miejscowość i gmina w Chorwacji, położona w żupanii szybenicko-knińskiej.
Demografia.
Większość mieszkańców to Serbowie. Populacja: 1696 mieszkańców (2011).

</doc>
<doc id="2555591" url="https://pl.wikipedia.org/wiki?curid=2555591" title="Bergsjö">
Bergsjö

Bergsjö – miejscowość (tätort) w środkowej Szwecji w regionie Gävleborg, siedziba gminy Nordanstig. Liczy 1 266 mieszkańców (2010).

</doc>
<doc id="2555595" url="https://pl.wikipedia.org/wiki?curid=2555595" title="Pecowin">
Pecowin

Pecowin – kompleks przemysłowy przy ul. Mostowej 11 na Grobli w Poznaniu.
Zespół zabudowań fabrycznych, służących dawniej Zakładom Przemysłu Przetworów Żywnościowych "Pecowin", które należały do kupca Wincentego Paetza. Zakłady istniały już wcześniej, ale w 1928 zostały przeniesione w to miejsce, do kompleksu zaprojektowanego przez Stefana Sawickiego.
Architektura obiektów należy do bardzo oszczędnej, pozbawiona jest okazałych dekoracji i ornamentów. Główny budynek ma trzy piętra. Oprócz tego zrealizowano garaże i magazyny z dużym zegarem.
"Pecowin" zaczynał działalność od produkcji octu. Z czasem znacząco się rozwinął i produkował musztardę, marynaty, konserwy jarzynowe i owocowe, marmoladę, ogórki konserwowe w puszkach oraz soki owocowe. Towar eksportowany był nawet do USA.
Z "Pecowinem" sąsiadował "Likwowin" (Zjednoczone Fabryki Wódek i Likierów) - Wincenty Paetz był w nich udziałowcem. Obiekty Likwowinu pochodzą z 1930 i zaprojektowane zostały także przez Stefana Sawickiego na rogu ulic Wierzbowej i Mostowej, w równie oszczędnych formach. Jedynie elewacja od strony ul. Wierzbowej nosiła cechy reprezentacyjne. 
Bezpośrednio do zabudowań fabrycznych przylega willa właściciela w formie pałacyku. W pobliżu znajdują się także Muzeum Etnograficzne (dawna Loża Masońska) i Instytut Zachodni, natomiast architekturę przemysłową reprezentuje nieodległa Fabryka Zeylanda.

</doc>
<doc id="2555597" url="https://pl.wikipedia.org/wiki?curid=2555597" title="Podział administracyjny Kościoła katolickiego w Jordanii">
Podział administracyjny Kościoła katolickiego w Jordanii

Podział administracyjny Kościoła katolickiego w Jordanii
Linki zewnętrzne.
Informacje na gcatholic

</doc>
<doc id="2555599" url="https://pl.wikipedia.org/wiki?curid=2555599" title="Giovanni Pellielo">
Giovanni Pellielo

Giovanni Pellielo (ur. 11 stycznia 1970 r. w Vercelli) – włoski strzelec sportowy, czterokrotny medalista olimpijski, wielokrotny mistrz świata i Europy. Specjalizuje się w konkurencji trap.
W 2000, 2004 i 2008 roku został odznaczony Orderami Zasługi Republiki Włoskiej.
Igrzyska olimpijskie.
Na igrzyskach zadebiutował w 1992 roku w Barcelonie. W zawodach zdołał dojść do półfinału, lecz tam odpadł, zostając sklasyfikowanym na 10. miejscu. Cztery lata później w Atlancie odpadł w kwalifikacjach, kończąc zmagania na 10. pozycji. Pierwszy medal zdobył podczas igrzysk w 2000 roku w Sydney. W finale z wynikiem 140 punktów zajął trzecie miejsce, otrzymując brązowy medal. W 2004 roku w Atenach wywalczył srebro. Lepszy okazał się jedynie Rosjanin Aleksiej Alipow, który wyrównał rekord olimpijski. Sukces ten powtórzył po czterech latach w Pekinie. Tym razem przegrał rywalizację z Davidem Kosteleckim z Czech. Podczas igrzysk olimpijskich w 2012 roku w Londynie nie udało się jemu awansować do finału. W kwalifikacjach zajął 8. pozycję. Na igrzyskach w 2016 roku w Rio de Janeiro zdobył swój trzeci srebrny medal, przegrywając w finale z Chorwatem Josipem Glasnoviciem.

</doc>
<doc id="2555602" url="https://pl.wikipedia.org/wiki?curid=2555602" title="Ana Botella">
Ana Botella

Ana María Botella Serrano (ur. 23 lipca 1953 w Madrycie) – hiszpańska polityk, prawniczka i samorządowiec, w latach 2011–2015 alkad Madrytu.
Życiorys.
W 1975 ukończyła studia prawnicze na Uniwersytecie Complutense w Madrycie. Została urzędniczką służby cywilnej w ramach korpusu Cuerpo Superior de Administradores Civiles del Estado. Była zatrudniona w ministerstwach, robót publicznych i finansów oraz administracji regionalnej La Rioja. Zaangażowała się w działalność polityczną w ramach Partii Ludowej. W 2003 wybrana na radną Madrytu, objęła stanowisko zastępczyni alkada hiszpańskiej stolicy. W zarządzie miasta odpowiadała za kwestie związane m.in. z zatrudnieniem i ochroną środowiska.
W grudniu 2011 jako pierwsza kobieta w historii objęła stanowisko alkada Madrytu, zastępując powołanego na ministra sprawiedliwości Alberta Ruiza-Gallardóna. We wrześniu 2014 zadeklarowała, że nie będzie się ubiegała o ponowny wybór na tę funkcję. Zakończyła urzędowanie w czerwcu 2015.
Życie prywatne.
Od 1977 żona byłego premiera Hiszpanii José Marii Aznara, z którym ma trójkę dzieci.

</doc>
<doc id="2555603" url="https://pl.wikipedia.org/wiki?curid=2555603" title="Münstertal">
Münstertal

Niemcy:
Szwajcaria:
Zobacz też:

</doc>
<doc id="2555604" url="https://pl.wikipedia.org/wiki?curid=2555604" title="Admont (Styria)">
Admont (Styria)

Admont – gmina targowa w środkowej Austrii, w kraju związkowym Styria, w powiecie Liezen. Miejscowość wypoczynkowa w Alpach.
Współpraca.
Miejscowość partnerska:

</doc>
<doc id="2555605" url="https://pl.wikipedia.org/wiki?curid=2555605" title="Ordynariat Europy Wschodniej">
Ordynariat Europy Wschodniej

Ordynariat Europy Wschodniej dla Ormian katolików, jednostka administracji Kościoła katolickiego obrządku ormiańskiego. Powstała w 1991. Obejmuje Ormian katolików w Armenii, Gruzji, Rosji i Europie wschodniej (jednak nie w Polsce). Siedzibą Ordynariatu jest Giumri w Armenii, drugie co do wielkości miasto kraju.

</doc>
<doc id="2555607" url="https://pl.wikipedia.org/wiki?curid=2555607" title="Muenstertal">
Muenstertal



</doc>
<doc id="2555609" url="https://pl.wikipedia.org/wiki?curid=2555609" title="Michael Parkinson">
Michael Parkinson

Michael Parkinson (ur. 28 marca 1935 w Cudworth, potocznie często określany jako "Parky") - brytyjski dziennikarz radiowy i telewizyjny, znany przede wszystkim ze swojego talk-show "Parkinson", który w plebiscycie Brytyjskiego Instytutu Filmowego na 100 najwybitniejszych brytyjskich produkcji telewizyjnych XX wieku, przeprowadzonego wśród filmowców i ludzi mediów, zajął 1. miejsce w kategorii "styl życia i lekka rozrywka" oraz 8. miejsce w klasyfikacji generalnej. 
Życiorys.
Młodość.
Pochodzi z hrabstwa South Yorkshire, gdzie jego ojciec - jak duża część ludności regionu - pracował w górnictwie. Jako młody chłopak występował w regionalnej lidze krykieta. Zakończył edukację na szkole średniej, po czym został wezwany do odbycia zasadniczej służby wojskowej, w trakcie której brał udział m.in. w operacji podczas kryzysu sueskiego. Służbę zakończył jako kapitan, co było niezwykłą rzadkością w przypadku poborowego. W chwili promocji na ten stopień był najmłodszą posiadającą go osobą w ówczesnej brytyjskiej armii. 
Kariera dziennikarska.
Prasa i telewizja.
Po opuszczeniu wojska związał swoje życie z dziennikarstwem. Początkowo pracował jako dziennikarz prasowy w Manchestrze, później przeniósł się do Londynu, gdzie dołączył do zespołu dziennika "Daily Express". W latach 60. powrócił do Manchesteru, lecz tym razem w charakterze dziennikarza nadającej stamtąd telewizji Granada, należącej do sieci ITV. Równolegle był felietonistą sportowym (piszącym zwłaszcza o krykiecie) niedzielnego wydania dziennika "The Times". W 1969 po raz pierwszy został prowadzącym własnego programu, którym był magazyn filmowy "Cinema". 
W 1971 przeszedł do BBC, gdzie został gospodarzem własnego talk show, czerpiącego tytuł od jego nazwiska - "Parkinson", w którym prowadził wywiady z największymi gwiazdami brytyjskimi i zagranicznymi. Charakterystycznym elementem jego programów był specyficzny styl prowadzenia rozmowy. Parkinson podchodził do swoich gości bez kompleksów, z dużym humorem i w bardzo bezpośredni sposób, ale z drugiej strony - inaczej niż wielu jego konkurentów - świadomie unikał zadawania pytań, które mogłyby zostać odebrane przez rozmówcę jako kłopotliwe (np. nadmiernie dotykające jego prywatności) czy konfrontacyjne. Uzyskiwał dzięki temu efekt lekkiej, lecz nierzadko bardzo szczerej, rozmowy w przyjaznej atmosferze. Choć sporadycznie zdarzały mu się krótkie scysje z gośćmi na antenie (m.in. z Woodym Allenem), czasem bywał też krytykowany przez celebrytów w prasie (np. Meg Ryan w niewybrednych słowach uznała jego sposób prowadzenia wywiadu z nią za protekcjonalny), łącznie na rozmowę z nim zgodziło się ponad dwa tysiące osób z grona najbardziej znanych ludzi świata.
Pierwsza odsłona "Parkinsona" emitowana była przez jedenaście lat, do 1982 roku, kiedy to opuścił BBC i powrócił do pracy dla ITV, początkowo w charakterze jednego z prezenterów porannego magazynu TV-am, a później także jako prowadzący innych programów rozrywkowych. W 1995 powrócił do prowadzenia programów w BBC, zaś w 1998 reaktywował tam swój słynny talk-show po szesnastu latach przerwy. Był on emitowany do 2004 roku, kiedy to Parkinson znów zmienił pracodawcę i przeniósł swój program do ITV1, gdzie prowadził go jeszcze przez trzy lata. W 2007 ogłosił swoje przejście na częściową emeryturę, podczas której jego pierwszym projektem miało być napisanie autobiografii. Ukazała się ona w 2008 pod tytułem "Parky: My Autobiography". 
Powrócił także do pisania felietonów dla prasy. W 2009 poważne kontrowersje wywołał jego tekst na temat byłej uczestniczki programu "Big Brother" Jade Goody, która zmarła w wyniku bardzo szeroko relacjonowanej przez media choroby nowotworowej. Parkinson skrytykował medialny szum wokół tej sprawy, uznając Goody za reprezentantkę wszystkiego tego, co najgorsze we współczesnej Wielkiej Brytanii. 
W 2012 Parkinson powrócił do pracy w telewizji jako prezenter programu "Parkinson: Masterclass" (dosł. "Parkinson: Kurs mistrzowski") na antenie Sky Arts, w którym przeprowadza wywiady z artystami i innymi osobami ze świata kultury. W 2014 na zlecenie australijskiej telewizji Network Ten przeprowadził głośny wywiad z pływakiem Ianem Thorpem, w czasie którego sportowiec wyznał, iż jest gejem. 
Radio.
W latach 1985-88 Parkinson prowadził magazyn "Desert Island Disks", jedną z najbardziej popularnych pozycji programowych BBC Radio 4. Powrócił do BBC Radio w 1994, kiedy to został prowadzącym autorskiej audycji sportowej "Parkinson on Sport" na antenie BBC Radio 5 Live. Następnie od 1996 do 2007 był gospodarzem niedzielnych poranków na antenie najchętniej słuchanej brytyjskiej stacji radiowej, BBC Radio 2. 
Nagrody i wyróżnienia.
W roku 2000 Parkinson został odznaczony Orderem Imperium Brytyjskiego klasy Komandor (CBE) za swoje zasługi dla mediów elektronicznych w Wielkiej Brytanii. W 2008 otrzymał dożywotni tytuł szlachecki Sir. Jest także doktorem honoris causa University of Lincoln oraz kanclerzem Nottingham Trent University. 
Życie prywatne.
W 1959 poślubił Mary Henegan, która już jako Mary Parkinson również została dziennikarką telewizyjną, choć znacznie mniej popularną od męża. Mają troje dzieci. W 1972 Parkinson publicznie ogłosił, iż w związku z tym, iż nie planują mieć już więcej potomstwa, poddał się zabiegowi wazektomii, aby umożliwić żonie zaprzestanie przyjmowania tabletek antykoncepcyjnych. 
W 2013 ogłosił publicznie, iż zdiagnozowano u niego raka prostaty. Dziennikarz przyznał wówczas, że będąc 78-latkiem z nowotworem siłą rzeczy myśli się więcej na temat śmierci, ale dodał, iż wierzy zapewnieniom lekarzy, którzy dają mu szanse na pełne wyzdrowienie.

</doc>
<doc id="2555610" url="https://pl.wikipedia.org/wiki?curid=2555610" title="Bronisław Massalski">
Bronisław Massalski



</doc>
<doc id="2555612" url="https://pl.wikipedia.org/wiki?curid=2555612" title="Michal Kabelka">
Michal Kabelka

Michal Kabelka (ur. 4 lutego 1985 w Łuczeńcu) – słowacki lekkoatleta specjalizujący się w skoku wzwyż.
Dwukrotnie brał udział w młodzieżowych mistrzostwach Europy odpadając w eliminacjach w 2005 i zajmując dwa lata później szóstą lokatę w finale. W 2009 bez powodzenia uczestniczył w halowych mistrzostwach Europy oraz latem uplasował się na siódmym miejscu uniwersjady. 
Medalista mistrzostw Słowacji w hali oraz na stadionie. Uczestnik klubowego pucharu Europy.
Rekordy życiowe: stadion – 2,24 (29 czerwca 2012, Helsinki; 20 sierpnia 2012, Budapeszt); hala – 2,31 (8 lutego 2012, Bańska Bystrzyca). 

</doc>
<doc id="2555615" url="https://pl.wikipedia.org/wiki?curid=2555615" title="Karl Bruckner">
Karl Bruckner

Karl Bruckner (ur. 9 stycznia 1906 w Wiedniu, zm. 25 października 1982 tamże) – austriacki pisarz, autor powieści dla dzieci i młodzieży.
Życiorys.
Karl Bruckner był synem drukarzy. Dorastał w proletariackiej dzielnicy Wiednia Ottakring i kształcił się na mechanika samochodowego. W okresie międzywojennym wyemigrował do Brazylii, ale powrócił do Wiednia pod koniec 1937 roku. Dopiero w 1946 roku zaczął pisać i stał się jednym z bardziej znanych autorów literatury młodzieżowej w Austrii.
Jego największym międzynarodowym sukcesem literackim była powieść "Sadako chce żyć!" przedstawiająca losy Sadako Sasaki, japońskiej dziewczynki, która będąc dwuletnim dzieckiem przeżyła wybuch bomby atomowej zrzuconej na Hiroszimę. Wskutek napromieniowania zachorowała na białaczkę i zmarła mając 12 lat.
Bruckner był wielokrotnie nagradzany za swoją twórczość. Został pochowany w alei zasłużonych na Cmentarzu Centralnym w Wiedniu (Gruppe 40, Nummer 151).

</doc>
<doc id="2555617" url="https://pl.wikipedia.org/wiki?curid=2555617" title="Zams">
Zams

Zams – gmina w Austrii, w kraju związkowym Tyrol, w powiecie Landeck. Leży na wysokości 767 m n.p.m. w dolinie rzeki Inn. Liczy 3364 mieszkańców (1 stycznia 2015).

</doc>
<doc id="2555619" url="https://pl.wikipedia.org/wiki?curid=2555619" title="Marco Bueno">
Marco Bueno

Marco Antonio Bueno Ontiveros (ur. 31 marca 1994 w Culiacán) – meksykański piłkarz występujący na pozycji napastnika, obecnie zawodnik Guadalajary.
Początki.
Bueno pochodzi z miasta Culiacán, stolicy meksykańskiego stanu Sinaloa. Jego ojciec Pedro Bueno Torres jest inżynierem, natomiast matka Olivia Ontiveros Ponce nauczycielką, posiada o pięć lat starszego brata Pedro i młodszą siostrę Olivię. Od dzieciństwa interesował się piłką nożną i zaczynał grać w tę dyscyplinę sportu razem ze swoim bratem w położonym niedaleko jego domu parku San Agustín. Jego krajowym piłkarskim idolem jest Jared Borgetti, zaś na arenie międzynarodowej podziwia Lionela Messiego, Cristiano Ronaldo oraz Fernando Torresa.
Bueno w wieku około siedmiu lat zaczął uczęszczać na treningi do lokalnego zespołu piłkarskiego Deportivo Villa Verde, prowadzonego przez trenera Pedro Magañę. Później grał także w juniorskich ekipach Ruíz Cortínez oraz Deportiva Indio. Z ostatnią z wymienionych drużyn, której trenerem był Héctor Acosta, odniósł kilka sukcesów w młodzieżowych turniejach i podczas jednego z nich, rozgrywanego w grudniu 2006 w Tijuanie (w którym występowali też Carlos Fierro i José Pablo Tostado) został zauważony przez wysłanników występującego w najwyższej klasie rozgrywkowej klubu CF Pachuca.
Po pomyślnym przejściu testów, już na początku stycznia, dwunastoletni Bueno dołączył do uznawanej za czołową w Meksyku akademii młodzieżowej Pachuki. Na przestrzeni kilku kolejnych lat był wyróżniającym się zawodnikiem swojej drużyny w lidze meksykańskiej do lat siedemnastu (27 meczów/7 goli) i dwudziestu (18 meczów/7 goli), regularnie brał również udział w juniorskich rozgrywkach międzynarodowych. Po jednym z turniejów do lat piętnastu w Anglii jego zatrudnieniem był zainteresowany tamtejszy klub Everton FC, a w późniejszym czasie również Chelsea FC i Paris Saint-Germain.
Kariera klubowa.
W styczniu 2011 Bueno, jeszcze jako zawodnik drużyny do lat siedemnastu, został wypożyczony do drugoligowego Club León w ramach współpracy pomiędzy obydwoma zespołami (Pachuca i León posiadały wspólnego właściciela – przedsiębiorstwo Grupo Pachuca). Przy okazji transferu prezes Leónu – Jesús Martínez Jr. – określił go jako "zawodnika o nieprawdopodobnym potencjale we wszystkich aspektach". Wybrał tam numer 58 na koszulce, który w poprzednim sezonie należał do Jareda Borgettiego – najlepszego strzelca w historii reprezentacji Meksyku. W Leónie szesnastoletni piłkarz zadebiutował 30 stycznia 2011 w zremisowanym 3:3 ligowym spotkaniu z Tijuaną, kiedy to wybiegł na boisko w wyjściowym składzie, zanotował asystę przy golu Blasa Péreza i został zmieniony w 58. minucie przez Luisa Nievesa. Był to zarazem jego jedyny występ podczas półrocznego pobytu na wypożyczeniu, spowodowany głównie koniecznością spełnienia przez zespół przepisu o liczbie minut rozegranych przez młodzieżowców.
W lipcu 2011 Bueno, po powrocie do Pachuki, został włączony przez szkoleniowca Efraína Floresa do treningów pierwszej drużyny. Wówczas także został zaproszony na dziesięciodniowe testy przez sztab szkoleniowy angielskiego Liverpool FC, które wypadły pomyślnie, a po ich zakończeniu zawodnik za zgodą zarządu Pachuki podpisał z angielską drużyną umowę przedwstępną. Tym samym miał szansę zostać pierwszym meksykańskim piłkarzem, który zawarł kontrakt z drużyną Liverpoolu, lecz z powodu ograniczeń wiekowych transfer nie doszedł ostatecznie do skutku. W meksykańskiej Primera División zawodnik zadebiutował 8 października 2011 w wygranej 1:0 konfrontacji z Jaguares, zmieniając w 83. minucie Elíasa Hernándeza. Więcej szans na grę zaczął otrzymywać wraz z początkiem nowego roku, wskutek kontuzji napastników Enrique Esquedy i Guillermo Franco. Już w trzecim występie w najwyższej klasie rozgrywkowej, 14 stycznia 2012 w wygranym 3:1 meczu z Pueblą, po wejściu z ławki rezerwowych strzelił dwa gole, swoje pierwsze w profesjonalnej karierze (w 76. i 93. minucie). Ogółem do końca wiosennych rozgrywek Clausura 2012 osiemnastolatek strzelił cztery gole w piętnastu spotkaniach (z czego pięć rozpoczął w pierwszym składzie), a za sprawą świetnych występów został wybrany odkryciem sezonu w oficjalnym plebiscycie Meksykańskiego Związku Piłki Nożnej.
Bezpośrednio po tym Bueno został relegowany do roli głębokiego rezerwowego przez nowego trenera – Hugo Sáncheza. Zarzucał on zawodnikowi kiepską formę prezentowaną na treningach i podczas swojej półrocznej kadencji ani razu nie dał nastolatkowi wystąpić w meczu ligowym. Dopiero po odejściu Sáncheza i przyjścia do klubu Gabriela Caballero ponownie zaczął częściej pojawiać się na ligowych boiskach, jednak niemal wyłącznie w roli rezerwowego dla graczy takich jak Abraham Darío Carreño, Fernando Cavenaghi czy Duvier Riascos.
Wobec nieregularnych występów, w styczniu 2014 Bueno udał się na półroczne wypożyczenie do drugoligowego Estudiantes Tecos z siedzibą w Guadalajarze, współpracującego z jego klubem (podobnie jak Pachuca i León był własnością Grupo Pachuca). W ekipie prowadzonej przez Pako Ayestarána zadebiutował 11 stycznia w wygranym 3:1 pojedynku ligowym z Alebrijes, zostając zmienionym w 87. minucie przez Elgabry'ego Rangela. Od razu został podstawowym piłkarzem Tecos, tworząc duet napastników z Paragwajczykiem Gustavo Ramírezem. Pierwszego gola dla nowej drużyny strzelił 31 stycznia w doliczonym czasie wygranego 3:1 ligowego spotkania z Zacatepec. W sezonie Clausura 2014 triumfował z Tecos w rozgrywkach Ascenso MX po zwycięstwie w dwumeczu finałowym nad Correcaminos UAT (0:0, 1:1, 4:3 k.). Pozwoliło to jego zespołowi zmierzyć się w dwumeczu barażowym o awans do pierwszej ligi z Universidadem de Guadalajara – po bezbramkowym remisie w pierwszym spotkaniu, w rewanżu Tecos zremisowali 1:1 (po golu Bueno), aby ostatecznie przegrać w serii rzutów karnych. Nie wywalczyli przez to promocji do pierwszej ligi, a bezpośrednio po tym klub został rozwiązany.
W czerwcu 2014 Bueno powrócił do najwyższej klasy rozgrywkowej, na zasadzie rocznego wypożyczenia z opcją pierwokupu przenosząc się do Deportivo Toluca. Tam zadebiutował 30 lipca w przegranym 1:2 meczu pucharu Meksyku z Méridą (zmieniony w 51. minucie przez Edgara Beníteza), zaś pierwszego gola strzelił 19 sierpnia w wygranej 3:2 konfrontacji z Atlante, również w ramach krajowego pucharu. Przez pierwsze sześć miesięcy, wobec dużej konkurencji o miejsce w składzie, zanotował równocześnie zaledwie jeden występ w lidze; regularne występy zaczął notować dopiero wraz z nadejściem nowego roku, kiedy to z klubu odszedł podstawowy napastnik Pablo Velázquez, na pozycję skrzydłowego został przesunięty Benítez, zaś Jerónimo Amione zanotował regres formy. W wiosennych rozgrywkach pokazał się z dobrej strony, zdobywając dwa gole w trzynastu ligowych spotkaniach (z czego dziewięć rozegrał w pierwszym składzie), a jego udane występy zaowocowały pierwszym powołaniem do seniorskiej reprezentacji. On sam przyznał wówczas, iż rozgrywa jak dotąd najlepszy sezon w karierze, zaś serwis Goal określił go jako "piłkarza łączącego jakość z młodością". Indywidualne porady i wskazówki dawane mu podczas treningów przez szkoleniowca José Cardozo – w przeszłości wybitnego napastnika – zawodnik określił jako bardzo ważne w jego rozwoju piłkarskim.
W czerwcu 2015 Bueno na zasadzie rocznego wypożyczenia powrócił do Club León, występującego już w pierwszej lidze. Pierwsze spotkanie po transferze rozegrał 18 sierpnia 2015 w wygranym 3:1 pojedynku z Correcaminos UAT w pucharze kraju, kiedy to spędził na boisku pełne dziewięćdziesiąt minut. Po raz pierwszy wpisał się natomiast na listę strzelców 12 września tego samego roku w przegranej 2:6 ligowej konfrontacji z Chiapas. Zgodnie z oczekiwaniami pełnił rolę rezerwowego dla czołowego napastnika i króla strzelców ligi – Argentyńczyka Mauro Bosellego i na boiskach pojawiał się głównie w rozgrywkach pucharu Meksyku. Jego sytuacja pogorszyła się w styczniu, gdy do drużyny przybył nowy atakujący – Germán Cano, zaś na stanowisku trenera Luis Fernando Tena zastąpił Juana Antonio Pizziego. Nowy szkoleniowiec przesunął gracza do klubowej ekipy do lat dwudziestu, a do pierwszego zespołu przywrócił go dopiero pod koniec sezonu, wskutek kontuzji Cano.
W maju 2016 Bueno został wypożyczony z opcją kupna do klubu Chivas de Guadalajara.
Kariera reprezentacyjna.
Bueno rozpoczął występy w meksykańskich kadrach narodowych w kategorii wiekowej do lat piętnastu. W czerwcu 2011 został powołany przez szkoleniowca Raúla Gutiérreza do reprezentacji Meksyku U-17 na Mistrzostwa Świata U-17 w Meksyku. Podczas tego turnieju miał pewne miejsce w wyjściowym składzie, tworząc podstawowy duet napastników z Carlosem Fierro i rozegrał wszystkie siedem meczów, z czego sześć od pierwszej minuty. Wpisał się również na listę strzelców w spotkaniu 1/8 finału z Panamą (2:0). Meksykanie, pełniący wówczas rolę gospodarzy, zdobyli natomiast tytuł juniorskich mistrzów świata, pokonując w finale Urugwaj (2:0) na Estadio Azteca (Bueno rozegrał w tym spotkaniu 74 minuty).
W lutym 2013 Bueno znalazł się w ogłoszonym przez Sergio Almaguera składzie reprezentacji Meksyku U-20 na Mistrzostwa Ameryki Północnej U-20 w Meksyku. Tam rozegrał wszystkie pięć spotkań w wyjściowej jedenastce i strzelił dwa gole – w meczu fazy grupowej z Curaçao (3:0) oraz w ćwierćfinałowej konfrontacji z Jamajką (4:0). Jego zespół triumfował wówczas w tym turnieju, po pokonaniu w finale po dogrywce USA (3:1). Trzy miesiące później wziął udział w prestiżowym towarzyskim Turnieju w Tulonie, podczas którego zanotował komplet czterech występów (trzy w pierwszej jedenastce), zdobywając bramkę w pojedynku z Portugalią (3:3), zaś jego drużyna zajęła trzecie miejsce w grupie, nie kwalifikując się do dalszych gier. W czerwcu 2013 został powołany przez Almaguera na Mistrzostwa Świata U-20 w Turcji, gdzie jako podstawowy napastnik rozegrał wszystkie cztery mecze w pierwszym składzie i zdobył gola w konfrontacji fazy grupowej z Mali (4:1). Meksykanie odpadli natomiast z młodzieżowego mundialu w 1/8 finału, ulegając w nim Hiszpanii (1:2).
W listopadzie 2014 Bueno znalazł się w składzie reprezentacji Meksyku U-23 prowadzonej przez Raúla Gutiérreza na Igrzyska Ameryki Środkowej i Karaibów w Veracruz. Tam pełnił głównie rolę alternatywnego gracza – rozegrał cztery z pięciu meczów, z czego aż trzy jako rezerwowy i ani razu nie wpisał się na listę strzelców, natomiast Meksykanie po pokonaniu w finale Wenezueli (4:1) zdobyli złoty medal na męskim turnieju piłkarskim. W maju 2015 po raz kolejny wystąpił na Turnieju w Tulonie, gdzie zanotował trzy z czterech spotkań, strzelając gola w konfrontacji z Anglią (2:1), zaś jego kadra ponownie nie awansowała do fazy play-off, podobnie jak przed dwoma laty zajmując trzecią lokatę w swojej grupie. Miesiąc później wziął udział w Igrzyskach Panamerykańskich w Toronto, podczas których zagrał w czterech z pięciu meczów (dwa z nich rozpoczął w wyjściowym składzie) i strzelił gola w fazie grupowej Trynidadowi i Tobago (4:2). Meksykanie dotarli natomiast do finału, w którym przegrali z Urugwajem (0:1), wobec czego wywalczyli srebrny medal igrzysk.
We wrześniu 2015 Bueno został powołany do reprezentacji Meksyku U-23 na północnoamerykański turniej kwalifikacyjny do Igrzysk Olimpijskich 2016, podczas którego miał niepodważalne miejsce w formacji ofensywnej i rozegrał wszystkie pięć meczów w pełnym wymiarze czasowym. Strzelił także dwie bramki w meczu fazy grupowej z Kostaryką (4:0), a jego drużyna triumfowała w eliminacjach po pokonaniu w finale Hondurasu (2:0). W sierpniu 2016 znalazł się w składzie na Igrzyska Olimpijskie w Rio de Janeiro, gdzie rozegrał wszystkie trzy mecze w wyjściowej jedenastce, tworząc duet napastników z Oribe Peraltą (a po jego kontuzji z Erickiem Torresem). Meksykanie – broniący wówczas tytułu – odpadli jednak z męskiego turnieju piłkarskiego już w fazie grupowej.
W kwietniu 2015 Bueno został awaryjnie powołany przez selekcjonera Miguela Herrerę do seniorskiej reprezentacji Meksyku w miejsce kontuzjowanego Oribe Peralty. W kadrze narodowej zadebiutował 15 kwietnia 2015 w przegranym 0:2 meczu towarzyskim z USA, pojawiając się na boisku w 83. minucie w miejsce Eduardo Herrery.

</doc>
<doc id="2555620" url="https://pl.wikipedia.org/wiki?curid=2555620" title="Marco Antonio Bueno">
Marco Antonio Bueno



</doc>
<doc id="2555621" url="https://pl.wikipedia.org/wiki?curid=2555621" title="Puchar Świata w biathlonie 2011/2012 – Kontiolahti 2012">
Puchar Świata w biathlonie 2011/2012 – Kontiolahti 2012

Zawody pucharu świata w biathlonie w Kontiolahti były ósmymi w sezonie 2011/2012 w tej dyscyplinie sportu. Konkurencje rozgrywane były w dniach 10–12 lutego. Rywalizacja odbywała się w sztafecie mieszanej, w sprincie oraz w biegu pościgowym. 
Pierwszego dnia rozegrano sztafetę mieszaną. Wygrała Francja przed Ukrainą i Słowacją. Drugiego dnia rozgrywano sprinty. Wśród kobiet wygrała Niemka Magdalena Neuner przed Finką Kaisą Mäkäräinen i Białorusinką Darją Domraczawą. Wśród mężczyzn wygrał Francuz Martin Fourcade przed Rosjaninem Timofiejem Łapszynem i Szwajcarem Benjaminem Wegerem. Ostatniego dnia rozgrywano biegi pościgowe. U kobiet wygrała Finka Kaisa Mäkäräinen przed Niemką Magdaleną Neuner i Białorusinką Darją Domraczawą. U mężczyzn wygrał Norweg Ole Einar Bjørndalen przed Francuzem Martinem Fourcade i Rosjaninem Dmitrijem Małyszko.
Sztafeta mieszana - 10.02.2012.
Do biegu zgłoszonych zostało 19 sztafet. Przed startem wycofała się . Rywalizacji z powodu zdublowania nie ukończyły , i .
Wyniki:
Sprinty - 11.02.2012.
Mężczyźni.
Do zawodów zgłoszonych zostało 88 zawodników. Na starcie nie pojawili się Jakov Fak. Biegu nie ukończyli Daniel Mesotitsch i Tobias Eberhard.
Wyniki:
Kobiety.
Do zawodów zgłoszonych zostało 81 zawodniczek. Na starcie nie pojawiła się Anna Maria Nilsson.
Wyniki:
Biegi pościgowe - 12.02.2012.
Mężczyźni.
Do zawodów zakwalifikowanych zostało 60 zawodników. Biegu nie ukończyli Andrij Deryzemla i Alexis Bœuf. Na starcie nie pojawili się Tarjei Bø, Władimir Iliew, Vincent Jay, Aleksiej Wołkow, Michaił Kleczerow i Michael Rösch.
Wyniki:
Kobiety.
Do zawodów zakwalifikowanych zostało 60 zawodniczek. Na starcie nie pojawiły się Éva Tófalvi, Agnieszka Cyl i Sabrina Buchholz. Biegu nie ukończyła Tiril Eckhoff. Zdublowane zostały Annelies Cook, Ołena Pidhruszna, Barbora Tomešová, Song Chaoqing, Elin Mattsson i Kristel Viigipuu.
Wyniki:

</doc>
<doc id="2555624" url="https://pl.wikipedia.org/wiki?curid=2555624" title="Zaułek Piątkowski">
Zaułek Piątkowski

Zaułek Piątkowski – budynek mieszkalno-usługowy zlokalizowany na Winiarach w Poznaniu, przy ul. Piątkowskiej 112/116. Laureat architektonicznej Nagrody Jana Baptysty Quadro za najlepiej zaprojektowany i zrealizowany obiekt architektoniczny, oddany do użytku w 2005 w Poznaniu.
Projektantem była pracownia ASCA (Wojciech i Henryk Marcinkowscy). Budynek łączy w sobie cechy kamienicy i bloku mieszkaniowego. Reprezentuje tendencje neomodernistyczne, ocierając się niemal o stylistykę brutalizmu. Biała fasada jest bardzo ekspresyjna, potraktowana na sposób rzeźbiarski, zwieńczona cofniętą górną kondygnacją z osłonami przeciwsłonecznymi.
W bezpośrednim sąsiedztwie powstał później "Zaułek Piątkowski II", będący kontynuacją architektonicznych motywów Zaułku Piątkowskiego, a także kolejne realizacje mieszkaniowe czerpiące z ducha neomodernizmu. W pobliżu stoją też awangardowe modernistyczne domy studenckie Zbyszko i Jagienka.

</doc>
<doc id="2555625" url="https://pl.wikipedia.org/wiki?curid=2555625" title="Kartofla">
Kartofla

Kartofla. Poemko we czterech pieśniach – niedokończony poemat heroikomiczny, autorstwa Adama Mickiewicza, niewydany za życia artysty, opublikowany w zachowanych częściach po II wojnie światowej w 1949 roku.
Historia rękopisu i publikacji.
Część pierwsza utworu, zaplanowanego na cztery pieśni, została odczytana na posiedzeniu Towarzystwa Filomatów przez Franciszka Malewskiego 4 lutego 1819 roku. Musiała więc ona powstać przed tym terminem. Wiadomo, że w roku 1821 Mickiewicz kontynuował pisanie utworu, nigdy go jednak nie dokończył. Poza kompletną pieśnią pierwszą zachował się niewielki ustęp jednej z kolejnych pieśni, zapewne trzeciej.
Rękopis Mickiewicz przekazał swojemu bratu Aleksandrowi z zastrzeżeniem, aby nigdy nie był on publikowany. Autograf pieśni pierwszej pozostawał w posiadaniu rodziny Aleksandra aż do XX wieku, urywek pieśni trzeciej w 1872 został darowany Muzeum Sztuki Uniwersytetu Jagiellońskiego.
W 1848 roku fragment pieśni pierwszej ukazał się anonimowo w „Echu”, cotygodniowym dodatku do „Gazety Warszawskiej”. Został przedrukowany przez Zenona Przesmyckiego (Miriama) w roku 1911 w 15 numerze „Literatury i Sztuki”, dodatku do „Nowej Gazety”.
O istnieniu rękopisu pisał w 1892 roku, w petersburskim piśmie „Kraj” wnuk poety, Ludwik Gorecki, szersze informacje o utworze zamieścił w artykule "O nieznanych utworach Adama Mickiewicza" w VII numerze „Pamiętnika Literackiego” za rok 1908 Józef Kallenbach.
Autograf pieśni pierwszej został zakupiony przez redakcję, przygotowującą wydanie "Dzieł wszystkich" (tzw. „wydanie sejmowe” ukazywało się od 1933 roku) – tekst miał zostać umieszczony w tomie, którego druk przerwano z powodu wybuchu drugiej wojny światowej. Rękopis przekazany przez wydawcę Bibliotece Narodowej w Warszawie uległ zniszczeniu w 1944 roku. Zachowała się jedynie fotokopia jego pierwszej strony, która w 1931 roku została opublikowana w katalogu wystawy „Dni Mickiewiczowskie w Nowogródku”. Udało się natomiast opublikować przed wojną ustęp pieśni trzeciej. Dokonał tego w 1934 roku Adam Bochnak w „Przeglądzie Współczesnym” pod tytułem "Nieznany fragment poematu Adama Mickiewicza".
Po wojnie w 1949 roku opublikowano wszystkie zachowane fragmenty "Kartofli" w „wydaniu narodowym” "Dzieł" Adama Mickiewicza, przedruk tekstu znalazł się też w „wydaniu jubileuszowym” "Dzieł" w roku 1955.
Treść.
Pieśń pierwszą rozpoczyna inwokacja skierowana do roślinności pokrywającej Ziemię ("O wy, świata ziemskiego cenniejsze okrasy! / Wy: łąki i usiewy, i kwiatki, i lasy"). Poeta wychwala jej piękno i opisuje uroki życia na łonie natury, gdy nagle jego pieśń przerywa wydobywający się z pieca kartofel i hałaśliwie domaga się poświęcenia należnej mu uwagi. Wypomina poecie niewdzięczność ("jeść mnie nie zapomniałeś, zapomniałeś chwalić"). Poeta powraca do swojej pieśni, tym razem uwzględniając w niej niebagatelną rolę ziemniaka.
Narrator opisuje wyprawę Kolumba do nieodkrytych krain za oceanem, do których po wygnaniu z Europy przez religię chrześcijańską przenieśli się bogowie pogańscy. Nie chcieli teraz dopuścić Kolumba do odkrycia Ameryki, gdyż obawiali się, że znów zostaną wypędzeni. Neptun uwięził statki odkrywców, przytwierdził je łańcuchem do dna oceanu, nie pozwalając dalej płynąć, i zebrał bogów na naradę. Jednak nie w jego rękach były losy bohaterów. O wszystkim decydowano w niebie, gdzie Jehowa także zebrał swoich świętych. Na szali ważono korzyści i straty z dopuszczenia Europejczyków do Ameryki. Wśród zysków znalazł się chrzest wielu nieznających Boga oraz wzbogacenie Europy (złoto, srebro, zboża), wolności, których ojczyzną stanie się Ameryka za lat kilkaset; na przeciwnej szali – nowe wojny, śmierć autochtonów, niewolnictwo. Gdy rachunek korzyści i strat zrównał się, święty Dominik wyciągnął ziemniaka, zachwalając jego walory odżywcze, smak, i łatwość uprawy, wyliczał korzyści płynące z przekazania go ludom Starego Świata. Nikt wśród niebian nie miał już wątpliwości i łańcuchy narzucone na karawele przez Neptuna zostały zerwane. Wiatr wypełnił żagle, a bunty wśród załogi ucichły, gdy z wody wyłowiono bulwę ziemniaka, znak, że ląd jest już blisko. Odkrywcy szczęśliwie dotarli do Nowego Świata.
Zachowany urywek pieśni trzeciej opiewa spokój i uroki nowogródzkiej ziemi, wychwala szlachectwo i mądrość rodów ją zamieszkujących, nie zapomina także wspomnieć o uprawach "ziemlanki" (ziemniaka) na rodzimych gruntach.
Interpretacja.
"Kartofla" (takim regionalizmem określał Mickiewicz ziemniak) ma swoje źródła w naśladowaniu przez młodego poetę Woltera i parodiuje tradycję antycznego poematu bohaterskiego oraz współczesnych klasycystycznych poematów opisowo-dydaktycznych. Już poczynając od "Argumentu" (czyli wierszowanego streszczenia pieśni na jej początku), poprzez wzniosłą inwokację, aż do licznych porównań homeryckich, poemat Mickiewicza naśmiewa się z tradycyjnej stylistyki. Opisy rady świętych, pisane w duchu wolterowskim, nie są wolne od antykościelnych złośliwości. Zupełnie jednak serio podchodzi Mickiewicz do opisów przyrody nowogródczyzny (widać tu prefigurację m.in. inwokacji do "Pana Tadeusza"). Nie mniej poważnie traktuje stworzoną przez siebie syntezę historiozoficzną, w której eksponuje kluczową rolę ludów i ich dążeń wolnościowych ("Król-Lud berłem równym uległych zawładnie / do stóp swoich tyrany staroświeckie pognie / I z wolnej skry w Europie nowe wznieci ognie").

</doc>
<doc id="2555628" url="https://pl.wikipedia.org/wiki?curid=2555628" title="Wymarzony luzer">
Wymarzony luzer

Wymarzony luzer (ang. "Geek Charming") – amerykański film Disney Channel Original Movies na podstawie powieści Robina Palmera "Geek Charming". Film miał swoją światową premierę 11 listopada 2011 roku w USA na kanale Disney Channel, a w Polsce 11 lutego 2012 roku również na kanale Disney Channel. Przyciągnął ponad 4 900 000 widzów podczas premiery.
Opis fabuły.
Dylan Schoenfield (Sarah Hyland), gwiazda prestiżowej uczelni w Los Angeles, przypadkowo upuszcza torebkę do fontanny w centrum handlowym. Wyławia ją uczący się w jej szkole młody pasjonat sztuki filmowej Josh Rosen (Matt Prokop). W normalnych okolicznościach Dylan nie spojrzałaby nawet na Josha, ale tym razem robi wyjątek. W podzięce za uratowanie torby, zgadza się wystąpić w dokumencie, który chłopak przygotowuje na szkolny konkurs filmowy.Podczas kręcenia filmu wszystko się zmienia. Josh całkowicie zmienia swój wizerunek tak samo jak Dylan która z gwiazdy staje się świruską. Film Josha wygrał na festiwalu natomiast Dylan została królową balu .
Wersja polska.
Wersja polska: SDI Media Polska
Reżyseria: Artur Kaczmarski
Tekst polski: Róża Maczek
Wystąpili:
i inni

</doc>
<doc id="2555631" url="https://pl.wikipedia.org/wiki?curid=2555631" title="Pinczery">
Pinczery

Pinczery (z ) – grupa ras psa wywodzących się z niemieckich psów stróżujących i obronnych. Są cenione ze względu na małe wymagania, dużą aktywność i inteligencję. Współcześnie są użytkowane również jako psy służbowe oraz psy towarzyszące. W klasyfikacji FCI zaliczane są do grupy II – "Pinczery i sznaucery, molosy, szwajcarskie psy górskie i do bydła, pozostałe rasy".
Do pinczerów zaliczane są:

</doc>
<doc id="2555632" url="https://pl.wikipedia.org/wiki?curid=2555632" title="Wiktor Gawroński">
Wiktor Gawroński

Wiktor Mieczysław Gawroński (ur. w Bracławiu, zm. 8 listopada 1946 w Warszawie) – inżynier, generał major armii carskiej, generał-chorąży armii ukraińskiej, generał dywizji WP.
Młodość, służba w carskiej i ukraińskiej armii.
Ukończył Włodzimierskie Gimnazjum Wojskowe w Kijowie. Do carskiej armii wstąpił 10 września 1880 roku. Uczył się w Konstantynowskiej Szkole Wojskowej i Mikołajowskiej Szkole Inżynieryjnej w Petersburgu. Do 1918 służył w wojskach kolejowych. Był m.in. dowódcą 2 Zakaspijskiego batalionu kolejowego (od 15 sierpnia 1907 do 15 lipca 1910) oraz 7 brygady kolejowej (od 16 marca 1916). Uczestniczył w wojnie rosyjsko-japońskiej i I wojnie światowej. Odznaczony orderami: św. Stanisława 2 klasy (1901), św. Anny 2 klasy (1907), św. Włodzimierza 4 klasy (1912). W 1918 roku wstępuje do armii ukraińskiej hetmana Skoropadskiego. Pełni tam funkcję komendanta do spraw kolejnictwa przy Głównym Zarządzie Technicznym armii ukraińskiej. Otrzymał tam stopień generała-chorążego.
Służba w WP i późniejsze losy.
Do WP przyjęty 19 lutego 1919, otrzymał przydział na stanowisko Dowódcy Wojsk Kolejowych. Organizator i inspektor wojsk kolejowych. Następnie szef sekcji III (Wojsk Kolejowych) w Departamencie II Wojsk Technicznych MSWojsk. w 1920 roku. W 1922 przeszedł w stan spoczynku, mieszkał w Warszawie. Prezydent RP dekretem z dnia 23 października 1923 roku zatwierdził go w stopniu generała dywizji w stanie spoczynku. Był autorem artykułów: "Kolejnictwo rosyjskie w okresie wojny światowej 1914-1918" i " Zarys rozwoju wojsk kolejowych i kolejnictwa wojskowego w Niemczech, Austrji i Rosji." opublikowanych w Bellonie. Żonaty, miał dwójkę dzieci. Pochowany na cmentarzu Powązki Wojskowe w Warszawie (kwatera A12-2-4).
Awanse.
Podporucznik - 12 sierpnia 1883
Porucznik - 1 stycznia 1885
Kapitan Sztabowy - 1 sierpnia 1893
Kapitan - 1 sierpnia 1898
Podpułkownik - 26 lutego 1904
Pułkownik - 6 grudnia 1908
Generał major - 6 grudnia 1912
Generał chorąży - 1 sierpnia 1918
Generał podporucznik 1 czerwca 1919
Generał dywizji - 23 października 1923

</doc>
<doc id="2555633" url="https://pl.wikipedia.org/wiki?curid=2555633" title="Ciang Cie-szy">
Ciang Cie-szy



</doc>
<doc id="2555634" url="https://pl.wikipedia.org/wiki?curid=2555634" title="Sun Czung-szan">
Sun Czung-szan



</doc>
<doc id="2555635" url="https://pl.wikipedia.org/wiki?curid=2555635" title="Sun Yixian">
Sun Yixian



</doc>
<doc id="2555636" url="https://pl.wikipedia.org/wiki?curid=2555636" title="Sun I-sien">
Sun I-sien



</doc>
<doc id="2555641" url="https://pl.wikipedia.org/wiki?curid=2555641" title="Jenny Calendar">
Jenny Calendar



</doc>
<doc id="2555647" url="https://pl.wikipedia.org/wiki?curid=2555647" title="Parafia św. Wojciecha Biskupa Męczennika w Górkach">
Parafia św. Wojciecha Biskupa Męczennika w Górkach

Parafia św. Wojciecha w Górkach – parafia rzymskokatolicka w dekanacie Łosice diecezji siedleckiej.
Parafia ma księgi metrykalne od 1723 r. oraz kronikę parafialną od 1952 r.
Pierwszy kościół w Górkach powstał w 1471 r. Budowę obecnego kościoła parafialnego murowanego rozpoczęto w 1517, a dokończono w 1622. Kościół jest utrzymany w stylu barokowym.
Obszar parafii obejmuje Górki oraz Czeberaki, Czuchleby, Falatycze, Hruszniew, Hruszniew-Kolonię, Ostromęczyn, Ostromęczyn-Kolonię, Puczyce i Woźniki. W Czuchlebach jest kaplica filialna pw. św. Izydora.

</doc>
<doc id="2555651" url="https://pl.wikipedia.org/wiki?curid=2555651" title="My Bed">
My Bed

My Bed (pol. "Moje łóżko") – instalacja brytyjskiej artystki Tracey Emin, stworzona w 1998 roku, wystawiona w Tate Gallery (obecnie Tate Britain) w Londynie od 20 października 1999 do 23 lutego 2000 roku jako jedno z dzieł zakwalifikowanych do Nagrody Turnera. Składa się z niepościelonego łóżka artystki (o wymiarach 79 × 211 × 234 cm) z rozłożonymi wokół różnymi przedmiotami. Praca należy do nurtu tzw. britartu.
Instalacja zyskała duże zainteresowanie mediów, przede wszystkim dlatego, że artystka pozostawiła plamy po różnych wydzielinach na prześcieradle; przy łóżku znajdowały się także zużyte prezerwatywy, bielizna poplamiona krwią menstruacyjną, pusta butelka po wódce, kapcie, niedopałki papierosów i inne przedmioty. Według Tracey Emin łóżko jest w takim stanie, w jakim było, gdy spędziła w nim wiele dni pogrążona w ciężkiej depresji z powodu problemów w swoim związku.
Podczas wystawy w Tate Britain performerzy Yuan Chai i Jian Jun Xi wskoczyli na łóżko, aby – jak później wyjaśniali – ulepszyć dzieło sztuki. Swój performance nazwali "Two Naked Men Jump Into Tracey's Bed" (pol. "Dwóch nagich mężczyzn skacze na łóżko Tracey"). Na łóżku odbyli także trwającą około 15 minut walkę na poduszki. Performerzy, mimo aplauzu publiczności, zostali usunięci przez ochronę i zatrzymani, jednak nie wszczęto postępowania w tej sprawie.
Pomimo tego, że Tracy Emin nie zdobyła Nagrody Turnera, Tate Gallery chciało kupić jej instalację. Jednak większą cenę zaoferował kolekcjoner Charles Saatchi. Cena wyniosła 200 tys. funtów (nie 150 tys., jak podawały media). W 2006 roku wartość rynkowa instalacji wynosiła milion funtów. W lipcu 2010 roku Saatchi ogłosił, że po jego przejściu na emeryturę cała kolekcja sztuki należąca do Galerii Saatchi, w tym instalacja Tracey Emin, zostanie przeniesiona do nowej placówki o charakterze publicznym – Museum of Contemporary Art w Londynie.

</doc>
<doc id="2555661" url="https://pl.wikipedia.org/wiki?curid=2555661" title="Brisach am Rhi">
Brisach am Rhi



</doc>
<doc id="2555663" url="https://pl.wikipedia.org/wiki?curid=2555663" title="Gdańsk Brętowo">
Gdańsk Brętowo

Gdańsk Brętowo – przystanek kolejowy na linii Pomorskiej Kolei Metropolitalnej w Gdańsku, a dawniej stacja kolejowa na linii kolejowej Gdańsk Wrzeszcz – Stara Piła (patrz historia).
W 2017 przystanek obsługiwał 200–299 pasażerów na dobę.
Położenie.
Przystanek położony jest na terenie dzielnicy Brętowo w Gdańsku, w województwie pomorskim, tuż przy granicy z dzielnicą Piecki-Migowo i osiedlem "Morena". Przystanek znajduje się na nasypie kolejowym, na wysokości ok. 65 m n.p.m..
Połączenie z komunikacją miejską.
Przystanek kolejowy ma jeden wspólny peron (w kierunku Wrzeszcza) integrujący go z końcowym przystankiem tramwajowym "Brętowo PKM" tramwajów dwukierunkowych z dwoma osobnymi krawędziami peronowymi dla pociągów i tramwajów. Tramwaj doprowadzony jest do przystanku kolejowego osobną estakadą z "Moreny".
W bezpośrednim sąsiedztwie przystanku kolejowego znajduje się również przystanek autobusowy "Brętowo PKM".
Historia.
1912–1945.
W projekcie z początku XIX wieku uwzględniono na trasie z Wrzeszcza do Starej Piły zaledwie trzy stacje: Kiełpinek, Kokoszki i Leźno. Tego typu projekt nie spodobał się mieszkańcom Brętowa, którzy rok po rozpoczęciu inwestycji zaproponowali uwzględnienie stacji między Wrzeszczem a Kiełpinkiem. Mimo wątpliwości ekonomicznych i technicznych Ministerstwo Robót Publicznych zgodziło się na skromny przystanek osobowy z drewnianą wiatą i ceglaną toaletą. 3 marca 1914 policja budowlana zatwierdziła projekt, niemniej problemem okazała się droga do stacji. Nie dość, że została wybudowana w ostatnim momencie to na dodatek jej budowniczowie nie mogli doprosić się wynagrodzenia jeszcze cztery miesiące po oficjalnym otwarciu linii kolejowej. Związane to było z przejęciem po raz kolejny inicjatywy przez mieszkańców, którzy postanowili przedstawić władzom swój wariant drogi. Danziger Höhe starał się więc usilnie pokierować poszkodowanych po wypłatę do liderów społeczności Brętowskich. Koszt budowy stacji wyniósł 4 500 marek, a na uroczysty przejazd 1 maja 1914 inaugurujący rozpoczęcie ruchu kolejowego stację wyposażono w maszt flagowy i barwy narodowe. W trakcie działań wojennych wzdłuż nasypu na wysokości przystanku zlokalizowano rowy przeciwpancerne.
1945–2010.
Po wysadzeniu wiaduktów na trasie przez niemieckich saperów trasa kolejowa, przy której znajdował się przystanek, stała się nieprzejezdna. 13 sierpnia 1946 ogłoszono przetarg na rozbiórkę torowiska. Szyny z Brętowa trafiły na odbudowywaną linię kolejową numer 237. Z czasem przy nasypie pojawiły się ogródki działkowe budowane z elementów znalezionych przy rozebranej trasie kolejowej. Do momentu rozpoczęcia prac nad budową PKM nie zachował się żaden ślad po starej stacji kolejowej.
Od 2010.
1 września 2015 otwarto stację "Gdańsk Brętowo", która powstała w ramach projektu Pomorskiej Kolei Metropolitarnej. Stacja posiada dwa perony, w tym jeden wspólny z tramwajem. Na obu peronach zostały zbudowane szklane wiaty i dwie zewnętrzne przelotowe windy. W ramach inwestycji powstały również parkingi dla samochodów i rowerów oraz kładka nad ulicą Rakoczego. Względem starego przystanku, inwestycja jest zlokalizowana bliżej arterii łączącej Piecki-Migowo z Brętowem. Początkowo to właśnie bliskość ulicy prawdopodobnie wpłynęła na nazwę, którą projektanci linii PKM przyjęli jako obowiązującą: "Gdańsk Rakoczego". Jednak w plebiscycie zorganizowanym na wyłonienie nazw dla przystanków, większość przyszłych pasażerów opowiedziała się za historyczną nazwą "Gdańsk Brętowo".

</doc>
<doc id="2555667" url="https://pl.wikipedia.org/wiki?curid=2555667" title="Waterstone's">
Waterstone's



</doc>
<doc id="2555668" url="https://pl.wikipedia.org/wiki?curid=2555668" title="Leźno (przystanek kolejowy)">
Leźno (przystanek kolejowy)

Leźno – nieczynny przystanek kolejowy, a dawniej stacja w Leźnie na linii kolejowej nr 234, w województwie pomorskim. Budynek dworca jest obecnie wykorzystywany w celach mieszkalnych.

</doc>
<doc id="2555669" url="https://pl.wikipedia.org/wiki?curid=2555669" title="Karabinek Daewoo DR 200">
Karabinek Daewoo DR 200

Karabinek Daewoo DR 200 Rifle – południowokoreański karabinek automatyczny, odmiana Daewoo K2, produkowany przez firmę Daewoo Precision Industries.
Produkcję karabinka rozpoczęto w roku 1985. Jego konstrukcja jest mieszaniną rozwiązań konstrukcyjnych zaczerpniętych zarówno z karabinka M16, jak i karabinka AK. Zasada działania opiera się na działaniu gazów prochowych bezpośrednio na suwadło (podobnie jak w karabinku M16). Karabinek seryjnie posiada celownik krzywiznowy, ponadto istnieje możliwość montażu celownika optycznego. Broń fosforowana przeciwodblaskowo.
W roku 1997 pojawiła się wersja specjalna karabinka (DR 300) przystosowana do amunicji 7,62 x 39 mm.

</doc>
<doc id="2555673" url="https://pl.wikipedia.org/wiki?curid=2555673" title="Łysomice (przystanek kolejowy)">
Łysomice (przystanek kolejowy)

Łysomice – przystanek kolejowy, a dawniej stacja w Łysomicach na linii kolejowej nr 207, w województwie kujawsko-pomorskim.
W roku 2017 przystanek obsługiwał 50–99 pasażerów na dobę.

</doc>
<doc id="2555678" url="https://pl.wikipedia.org/wiki?curid=2555678" title="Ostaszewo Toruńskie">
Ostaszewo Toruńskie

Ostaszewo Toruńskie – stacja kolejowa w Ostaszewie na linii kolejowej nr 207, w województwie kujawsko-pomorskim.
W roku 2017 stacja obsługiwała 20–49 pasażerów na dobę.

</doc>
<doc id="2555680" url="https://pl.wikipedia.org/wiki?curid=2555680" title="Bystrické sedlo">
Bystrické sedlo

Bystrické sedlo (pol. "Przełęcz Bystrzycka", 1190 m n.p.m.) – płytka, mało wybitna przełęcz w głównym grzbiecie Gór Kremnickich w Centralnych Karpatach Zachodnich, na Słowacji.
Położenie.
Przełęcz leży w południowej części tzw. Grzbietu Flochowej (słow. "Flochovský chrbát"). Oddziela wzniesienie Skałki (słow. Skalka, 1232 m n.p.m.) na północy od wzniesienia Mytnego Wierchu (słow. Mýtny vrch, 1221 m n.p.m.) na południu. Grzbiet w tym miejscu nie stanowi już wododziału między dorzeczami Hronu i Turca, więc oba zbocza przełęczy należą do dorzecza Hronu. Dość strome zbocza wschodnie odwadniają cieki źródłowe Tajowskiego Potoku, który uchodzi do Hronu w Bańskiej Bystrzycy, natomiast łagodniejsze zbocza zachodnie – tok źródłowy potoku Bystrica, który przez Kremnický potok uchodzi do tej samej rzeki powyżej Żaru nad Hronem.
Znaczenie komunikacyjne.
Nazwa przełęczy pochodzi od miasta Bańska Bystrzyca, jednak przełęcz nigdy nie miała specjalnego znaczenia jako przejście przez grzbiet Gór Kremnickich z Bańskiej Bystrzycy do Kremnicy. Obecnie również nie ma ona żadnego znaczenia komunikacyjnego poza turystycznym.
Turystyka.
Przełęcz jest lokalnym węzłem znakowanych szlaków turystycznych. Grzbietem biegnie przez nią czerwono znakowany szlak ze Skałki na Złotą Studnię (słow. Zlatá studňa). Od strony wschodniej wyprowadza na przełęcz niebieski szlak z górnej części wsi Králiky. Grzbietem przez przełęcz biegnie zimą jedna z wielu w okolicy tras dla narciarzy biegowych.

</doc>
<doc id="2555681" url="https://pl.wikipedia.org/wiki?curid=2555681" title="Grzywna (przystanek kolejowy)">
Grzywna (przystanek kolejowy)

Grzywna – przystanek kolejowy a dawniej stacja w Grzywnej na linii kolejowej nr 207, w województwie kujawsko-pomorskim. Dawniej na terenie przystanku istniały dwa tory oraz perony, gdyż pełnił on rolę mijanki.
W roku 2017 przystanek obsługiwał 20–49 pasażerów na dobę.

</doc>
<doc id="2555684" url="https://pl.wikipedia.org/wiki?curid=2555684" title="Norwegia na Zimowych Igrzyskach Olimpijskich 2002">
Norwegia na Zimowych Igrzyskach Olimpijskich 2002

Norwegię na Zimowych Igrzyskach Olimpijskich 2002 reprezentowało 77 zawodników. Był to dziewiętnasty start Norwegii na zimowych igrzyskach olimpijskich.
Wyniki reprezentantów Norwegii.
Curling.
Mężczyźni.
Mecze.
Round Robin.
Pozycja w grupie: 2. (Q) (14 pkt, 7-2, Bilans: 64-49)
Play-off.
Końcowy wynik: 
Kobiety.
Mecze.
Round Robin.
Pozycja w grupie: 7. (8 pkt, 4-5, Bilans pkt: 53-62)
Końcowy wynik: 7. pozycja
Narciarstwo alpejskie.
Mężczyźni
Skeleton.
Mężczyźni
Skoki narciarskie.
Mężczyźni
Snowboard.
Mężczyźni

</doc>
<doc id="2555685" url="https://pl.wikipedia.org/wiki?curid=2555685" title="Ross Kemp">
Ross Kemp

Ross James Kemp (ur. 21 lipca 1964 w Barking) – brytyjski aktor i producent filmów dokumentalnych.
Jego matka była fryzjerką, a ojciec policjantem. Karierę rozpoczął od reklamówki płatków Kellogg's. Jest najbardziej znany jako Grant Mitchell z brytyjskiego serialu "Eastenders", grał także rolę Cinna w filmie "Spartakus". 
W 2007 nakręcił dokument o brytyjskich żołnierzach wyjeżdżających do Afganistanu dla Discovery Channel. Jego serial dokumentalny "Ross Kemp on Gangs" zdobył nagrodę BAFTA. Jeden odcinek serii poświęcony był polskim kibolom, pokazywano kibiców Cracovii, Wisły Kraków i Stilonu Gorzów. Jest zwolennikiem Partii Pracy.

</doc>
<doc id="2555686" url="https://pl.wikipedia.org/wiki?curid=2555686" title="Rafał Martynowski">
Rafał Martynowski

Rafał Martynowski (ur. 7 sierpnia 1984 w Maple, Ontario) – kanadyjski hokeista pochodzenia polskiego.
Jego kuzyn David Kostuch, także został hokeistą. Razem występowali w Cracovii w latach 2010-2011 i ponownie w 2012.
Kariera klubowa.
Od września 2010 do 2012 zawodnik Cracovii.

</doc>
<doc id="2555688" url="https://pl.wikipedia.org/wiki?curid=2555688" title="Stanisław Węglowski">
Stanisław Węglowski

Stanisław Węglowski (ur. 8 maja 1906 w Czersku, zm. 7 czerwca 1967 w Warszawie) pseudonim "Lechit", "Sawicki" vel Stanisław Romaniecki – polski żołnierz podziemia w czasie II wojny światowej, porucznik piechoty Wojska Polskiego (1934), podpułkownik Sił Zbrojnych Polskiej Rzeczypospolitej Ludowej.
Życiorys.
Syn Władysława i Wandy z domu Pobockiej. W 1928 ukończył Seminarium Nauczycielskie w Lublinie, a następnie odbywał służbę wojskową w Szkole Podchorążych Piechoty w Różanie (1928-1929) i w Szkole Podchorążych Piechoty w Ostrowi – Komorowie (1929-1931). 15 sierpnia 1931 promowany na stopień ppor. sł. st. do 7 pp Leg. w Chełmie na stanowisko d-cy plutonu. 1 stycznia 1934 awansowany na porucznika.
W czasie kampanii wrześniowej w 1939 dowódca kompanii w czasie walk na Kielecczyźnie, a potem w obronie Warszawy. W czasie okupacji hitlerowskiej od 1940 działał w konspiracji w ZWZ/AK. Na początku dowódca rejonu, później komendant podobwodu 642/B Puławy. W 1942 awansowany na kapitana.
W trakcie Akcji "Burza" był jednym z dowodzących siłami 15 pułku piechoty AK "Wilków" w ataku na Puławy dnia 26 lipca 1944 roku. W sierpniu 1944 został aresztowany przez NKWD i uwięziony był jako Stanisław Romaniecki w areszcie w Lublinie, następnie przewieziony do aresztu w Charkowie, gdzie przebywał do 1946, skąd przenoszony był do kolejnych obozów na terenie ZSRR. W listopadzie 1947 repatriowany do Polski i po zwolnieniu z obozu przejściowego wyjechał do Gdańska.
W 1952 mieszkał i pracował w Wesołej koło Warszawy i 26 lipca tego roku został zatrzymany przez funkcjonariuszy Ministerstwa Bezpieczeństwa Publicznego i osadzony w areszcie na ul. Rakowieckiej. Bity i torturowany w celu wymuszenia zeznań został skazany na 15 lat więzienia oraz kary dodatkowe pozbawienie praw obywatelskich i publicznych na lat 5. Karę odbywał na zamku w Lublinie, skąd przeniesiono go w 1954 do Centralnego Więzienia Karnego w Rawiczu. Z Rawicza przez Warszawę został przeniesiony do CWK Wronki, skąd został wypuszczony na wolność na mocy amnestii z 27 kwietnia 1956 roku. Wrócił do Wesołej, później został awansowany do podpułkownika w stanie spoczynku. Zmarł w 1967 w Warszawie.
Odznaczony Krzyżem Virtuti Militari kl.V, Krzyżem Walecznych, Złotym Krzyżem Zasługi z Mieczami.
Pochowany na cmentarzu Powązkowskim w Warszawie we wspólnym grobie z gen. Jędrzejem Węgłowskim (kwatera 179, rząd IV, nr grobu 7).

</doc>
<doc id="2555689" url="https://pl.wikipedia.org/wiki?curid=2555689" title="Mille">
Mille



</doc>
<doc id="2555691" url="https://pl.wikipedia.org/wiki?curid=2555691" title="Markarian 1089">
Markarian 1089



</doc>
<doc id="2555693" url="https://pl.wikipedia.org/wiki?curid=2555693" title="Paweł Dembski">
Paweł Dembski

Paweł Dembski herbu Prawdzic (ur. ok. 1540, zm. 28 lutego 1614 w Krakowie ) – ksiądz katolicki, kanonik krakowskiej kapituły katedralnej, biskup pomocniczy krakowski w latach 1587 – 1614, oficjał i wikariusz generalny diecezji.
Życiorys.
Pochodził z Mazowsza z rodziny szlacheckiej herbu Prawdzic. Był synem Stanisława Dębskiego i Katarzyny Szydłowskiej herbu Lubicz . Pełnił funkcje kanonika i administratora dóbr pabianickich . Prekonizowany na biskupa pomocniczego diecezji krakowskiej 11 marca 1587 . Od 1600 pełniący funkcje oficjała i wikariusza generalnego. Był biskupem, który zapoczątkował zwyczaj łączenia funkcji biskupa pomocniczego, wikariusza generalnego i oficjała w jednej osobie. Trzykrotnie administrował diecezją krakowską, w 1591, 1600 oraz w latach 1606 – 1607, kiedy to kardynał Bernard Maciejowski mianowany został arcybiskupem gnieźnieńskim i prymasem Polski.
Z jego działalności w diecezji znane są dość liczne konsekracje kościołów i kaplic. W 1588 konsekrował kościół św. Mateusza i Wawrzyńca w Pabianicach, w 1591 kościół Zwiastowania NMP na "Plebance" w Kazimierzu, w 1599 kościół św. Stanisława (obecnie cmentarny) w Małogoszczu, a w 1610 kościół w Lipnicy Murowanej. 
Zmarł 28 lutego 1614 w Krakowie.

</doc>
<doc id="2555695" url="https://pl.wikipedia.org/wiki?curid=2555695" title="Svensk Filmdatabas">
Svensk Filmdatabas

Svensk Filmdatabas – szwedzka baza filmowa prowadzona przez Svenska Filminstitutet. Zawiera informacje o wszystkich szwedzkich filmach od 1897 roku i filmach zagranicznych, które miały oficjalną premierę w Szwecji. Zawiera biografię aktorów, reżyserów, producentów, którzy uczestniczyli w tworzeniu szwedzkich filmów. Powstała dzięki wsparciu Stiftelsen Riksbankens Jubileumsfond. Zawiera 62 tys. filmów (w tym 17 tys. szwedzkich) i informacje o 265 tys. ludzi.

</doc>
<doc id="2555698" url="https://pl.wikipedia.org/wiki?curid=2555698" title="Kraków Airport">
Kraków Airport



</doc>
<doc id="2555699" url="https://pl.wikipedia.org/wiki?curid=2555699" title="Edmund Russow">
Edmund Russow

Edmund August Friedrich Russow (ros. Эдмунд Фридрихович Руссов, ur. w Rewlu, zm. w Dorpacie) – niemiecki botanik, profesor Uniwersytetu w Dorpacie, rzeczywisty radca stanu. Specjalizował się w badaniu torfowców i marsyliowatych. 
Syn Friedricha Russowa i Wery Dorothei z Hertwigów. Uczęszczał do gimnazjum rządowego w Rewlu od 1851 do 1860 roku, następnie wstąpił na Uniwersytet Dorpacki. Studiował na nim botanikę od 1860 do 1864 roku, w 1865 wyjechał do Berlina, gdzie uczył się pod kierunkiem Alexandra Brauna. Po powrocie do Dorpatu był pomocnikiem dyrektora ogrodu botanicznego, od 1866 Privatdozentem botaniki, od 1867 do 1874 docentem botaniki. W 1871 roku wyjeżdżał do Berlina i Rostocku. W 1871 przedstawił rozprawę doktorską "Histologie und Entwicklungsgeschichte der Sporenfrucht von Marsilia", nagrodzoną w roku następnym Nagrodą Baera przez Petersburską Akademię Nauk. Od 1874 do 1895 profesor botaniki Uniwersytetu Dorpackiego i dyrektor ogrodu botanicznego. Przewodniczący Dorpackiego Towarzystwa Przyrodniczego (1895–1897). Zmarł w 1897 roku, pochowany jest na cmentarzu Raadi w Tartu.
Na jego cześć nazwano rodzaj "Russowia" oraz jeden z torfowców – torfowiec Russowa "Sphagnum russowii", który opisał jako pierwszy pod nazwą "Sphagnum acutifolium" var. "robustum".

</doc>
<doc id="2555702" url="https://pl.wikipedia.org/wiki?curid=2555702" title="Pinczer">
Pinczer



</doc>
<doc id="2555705" url="https://pl.wikipedia.org/wiki?curid=2555705" title="Österreichischer Pinscher">
Österreichischer Pinscher



</doc>
<doc id="2555706" url="https://pl.wikipedia.org/wiki?curid=2555706" title="David Kostuch">
David Kostuch

David Kostuch (ur. 11 sierpnia 1987 w Richmond Hill, Ontario) – kanadyjski hokeista pochodzenia polskiego.
Życie prywatne.
David Kostuch ma polskie korzenie, jego ojciec urodził się w Krakowie, a rodzina pochodzi z miejscowości Przebieczany. Posiada polskie i kanadyjskie obywatelstwo. Ma czterech braci - trzech starszych również uprawia hokej na lodzie. Kuzynem Kostucha jest Rafał Martynowski, także hokeista, od 2010 także zawodnik Cracovii. Jego narzeczona Rosana jest Włoszką.
Kostuch ukończył uczelnię o profilu ekologicznym. Po powrocie do Kanady pracował w firmie budowlanej. W tym czasie grał w hokeja w niższych ligach kanadyjskich.
Kariera.
W listopadzie 2006 reprezentując Kanadę Wschodnią wystąpił w turnieju World Junior A Challenge 2006 (w składzie zespołu byli też m.in. Jordan Knox i Jeff Terminesi).
W lipcu 2010 zawodnik podpisał kontrakt z Cracovią. W połowie września 2011, po dwóch kolejkach sezonu 2011/12 Polskiej Ligi Hokejowej (w pierwszym meczu zdobył gola, w drugim zaliczył gola i asystę) nieoczekiwanie wyjechał z Krakowa, deklarując zakończenie kariery zawodniczej i chęć podjęcia pracy zawodowej. Według oświadczenia Cracovii przyczyną rezygnacji Kostucha było niespełnienie jego żądań finansowych przez klub.
13 lutego 2012, tuż przed końcem rundy zasadniczej PLH, wrócił do Cracovii z zamiarem dalszej gry w klubie w fazie play-off sezonu 2011/12. Uznał to wówczas jedynie za epizod i zadeklarował, że po sezonie zamierza powrócić do Kanady i pracy zadowowej, którą podjął w 2011. W trzecim wygranym meczu półfinałowym przeciwko Unii Oświęcim uzyskał hat-trick. W rywalizacji finałowej przeciwko Ciarko PBS Bank KH Sanok w trzech pierwszych spotkaniach zdobył w sumie 4 gole (jednak ostatecznie Cracovia przegrała finały w meczach 1:4).

</doc>
<doc id="2555707" url="https://pl.wikipedia.org/wiki?curid=2555707" title="Agnieszka Kolasa">
Agnieszka Kolasa

Agnieszka Kolasa (ur. 20 maja 1992) – polska lekkoatletka specjalizująca się w skoku o tyczce. 
Odpadła w eliminacjach podczas mistrzostw świata juniorów w Bydgoszczy (2008). W 2009 była szósta podczas mistrzostw świata juniorów młodszych oraz zajęła dziewiąte miejsce na mistrzostwach Europy juniorów. Sezon 2009 zakończyła także z rekordami Polski w hali (3,95) i na stadionie (4,05) w kategorii juniorek młodszych. Finalistka rozegranych w 2011 w Tallinnie mistrzostw Europy juniorów. Reprezentantka Polski w meczach międzypaństwowych. 
Srebrna medalistka mistrzostw Polski (2012).
Medalistka mistrzostw Polski juniorów (złoto: Toruń 2011). Stawała na podium halowych mistrzostw Polski juniorów i juniorów młodszych oraz ogólnopolskiej olimpiady młodzieży. 
Zawodniczka jest reprezentantką klubu SKLA Sopot, a jej trenerem jest Jacek Torliński. 
Rekordy życiowe: stadion – 4,30 (9 czerwca 2012, Sopot i 17 czerwca 2012, Bielsko-Biała); hala – 4,30 (29 stycznia 2012, Spała, 11 lutego 2012, Donieck i 26 lutego 2012, Spała). 

</doc>
<doc id="2555708" url="https://pl.wikipedia.org/wiki?curid=2555708" title="Karl-Oscar Liiv">
Karl-Oscar Liiv

Karl-Oscar Liiv (ur. 19 czerwca 1993 roku) – estoński kierowca wyścigowy.
Kariera.
Karl-Oscar karierę rozpoczął od startów w kartingu. W 2008 roku zadebiutował w cyklu serii wyścigów samochodów jednomiejscowych – Formule Renault. W fińskiej edycji Estończyk zmagania zakończył na 4. miejscu, natomiast w Pucharze NEZ był szósty.
W 2009 roku podpisał kontrakt z ekipą MP Motorsport i brał udział w pełnym sezonie Formuły Renault NEC 2.0. Liiv sześciokrotnie znalazł się w czołowej dziesiątce, najwyższą lokatę uzyskując w pierwszym starcie na niemieckim torze Nürburgring, gdzie był ósmy. Zdobyte punkty sklasyfikowały go na 16. pozycji. Karl-Oscar wystartował także w europejskim odpowiedniku tej serii, zaliczając cztery eliminacje w drugiej fazie mistrzostw. Estończyk nie zdobył jednak żadnych punktów. I tu najlepszy wynik zanotował w sobotniej rywalizacji na słynnym niemieckim obiekcie, dojeżdżając na piętnastej lokacie.
W sezonie 2010 kontynuował współpracę z holenderskim zespołem. Estończyk wziął udział w ośmiu rundach europejskiego cyklu (opuścił wyścigi w Czechach i we Francji). Liiv siedmiokrotnie sięgał po punkty, a najwyższą pozycję uzyskał w inauguracyjnym starcie w Aragonii, gdzie zajął piątą lokatę. Ostatecznie rywalizację ukończył na 14. miejscu. Oprócz regularnych startów, Karl-Oscar wystartował także w trzech rundach północnoeuropejskiej edycji. 17-latek trzykrotnie stanął na podium, a podczas zmagań na torze w Assen triumfował w obu wyścigach (w jednym startował z pole position). Uzyskane punkty uplasowały go na 10. lokacie.
W trzecim roku współpracy Liiv wystartował w pełnym wymiarze zarówno w europejskim, jak i północnoeuropejskim pucharze Formuły Renault. W pierwszej z nich zanotował wyraźnie słabszy sezon w stosunku do poprzedniego. Estończyk w zaledwie jednym wyścigu zdobył punkty, plasując się na czwartej pozycji w sobotnim starcie na Nürburgringu. W Formule Renault NEC 2.0 spisał się dużo lepiej. W trakcie zmagań ośmiokrotnie plasował się w czołowej dziesiątce, a podczas rywalizacji w czeskim Moście, Karl-Oscar dwukrotnie znalazł się na czwartej lokacie. Zdobyte punkty sklasyfikowały go odpowiednio na 17. i 9. miejscu.

</doc>
<doc id="2555714" url="https://pl.wikipedia.org/wiki?curid=2555714" title="Mikko Huhtala">
Mikko Huhtala

Mikko Kustaa Huhtala (ur. 30 marca 1952 w Lapua) – fiński zapaśnik w stylu klasycznym.
Na Igrzyskach Olimpijskich w Moskwie w 1980 zdobył brązowy medal w wadze półśredniej, a w Igrzyskach Olimpijskich w Montrealu w 1976 zajął czwarte miejsce. Do jego osiągnięć należy także tytuł wicemistrza świata w (Oslo 1981). Ma w swoim dorobku również srebrny medal mistrzostw Europy (1980). Zdobył trzy medale na mistrzostwach nordyckich w latach 1977 - 1982. Pięciokrotnie był mistrzem Finlandii (1976, 1977, 1978, 1979, 1980).

</doc>
<doc id="2555717" url="https://pl.wikipedia.org/wiki?curid=2555717" title="Departament General Manuel Belgrano">
Departament General Manuel Belgrano

Departament General Manuel Belgrano – jeden z 17 departamentów argentyńskiej prowincji Misiones. Stolicą departamentu jest miasto Bernardo de Irigoyen.
Powierzchnia departamentu wynosi 3275 km². Na obszarze tym w 2010 roku mieszkało 42 929 osób, a gęstość zaludnienia wynosiła 13,1 mieszkańców/km².
Od północy i wschodu graniczy z Brazylią. Wokół niego znajdują się departamenty: Iguazú, Eldorado oraz San Pedro.

</doc>
<doc id="2555719" url="https://pl.wikipedia.org/wiki?curid=2555719" title="Dimitri Sartison">
Dimitri Sartison

Dimitri Sartison (ur. 4 lutego 1980 w Rudnym) – niemiecki bokser, były zawodowy mistrz świata wagi super średniej (do 168 funtów) organizacji WBA.
Kariera amatorska.
Sukcesy rozpoczął odnosić w okresie juniorskim. W 1998 został srebrnym medalistą mistrzostw świata juniorów w Buenos Aires w wadze półśredniej.
Bilans walk amatorskich: 249 zwycięstw i 42 porażki. 
Kariera zawodowa.
Karierę zawodową rozpoczął 23 września 2003. Do lutego 2008 stoczył 22 walki, wszystkie wygrywając. 
21 czerwca 2008 stanął do pojedynku o wakujący tytuł mistrza świata federacji WBA w wadze super średniej z byłym mistrzem Duńczykiem Mikkelem Kesslerem. Przegrał po jednostronnym pojedynku znokautowany w dwunastej rundzie. Po trzech wygranych walkach ponownie otrzymał szansę walki o tytuł WBA kiedy na super mistrza awansowany został Kessler. 21 listopada 2009 w Kilonii spotkał się ze Stjepanem Božičem. Wygrał przez techniczny nokaut w szóstej rundzie i został mistrzem regularnym.
W pierwszej obronie tytułu, 31 lipca 2010, jednogłośnie na punkty pokonał pochodzącego z Armenii Khorena Gevora. Rok później, w lipcu 2011 zwakował tytuł ze względu na ciężką kontuzję kolana. Po powrocie na ring wygrał dwie walki i otrzymał szansę walki o odzyskanie tytułu mistrzowskiego zdobytego w międzyczasie przez Węgra Karoly Balzsaya. 21 kwietnia 2012 przegrał przez techniczny nokaut w dwunastej rundzie.

</doc>
<doc id="2555720" url="https://pl.wikipedia.org/wiki?curid=2555720" title="Jędrzej Węgłowski">
Jędrzej Węgłowski

Jędrzej Węgłowski, właśc. Węglowski, ros. "A.T. Венгловской" (ur. 1789, zm. 1861) – generał-major artylerii wojsk rosyjskich.
Żonaty z Karoliną z domu Üblak (Iblak). Ślub odbył się w 15 sierpnia 1824 roku w parafii Wzdół Rządowy. W tym czasie Jędrzej i Karolina Węglowscy mieszkali w Suchedniowie (następnie przenieśli się do Warszawy). Ojciec mjr. Dionizego Adama Węglowskiego (ur. 1822), Ludwiki Zaborskiej (ur. 1823), Antoniny (ur. 1825) oraz Florentyny Hermann (ur. 1827).
Kariera wojskowa.
W 1806 roku Węglowski wstąpił do armii francuskiej jako kanonier. W latach 1815-1830 służył jako artylerzysta w twierdzy Zamość. W kwietniu 1818 roku awansowany ze stopnia starszego sierżanta na stopień podporucznika w Pułku grenadierów. Następnie służył w Dyrekcji Arsenału Budowniczego. W 1824 roku przykomenderowany do Dyrekcji Pocisków w Suchedniowie, gdzie wybudował dla siebie i rodziny dom w Stokowcu (wieś położona między Suchedniowem a Baranowem, obecnie część Suchedniowa). W Roczniku Woyskowym Królestwa Polskiego na rok 1827 występuje jako odznaczony Krzyżem Złotym Polskim. W 1830 roku przeniesiony z Dyrekcji Arsenału Budowniczego do Dyrekcji Artylerii twierdzy Zamościa. W 1830 awansowany na porucznika artylerii. 12 listopada 1830 roku por. Jędrzej Węglowski w Korpusie Artylerii, w Dyrekcji Artylerii, został promowany na kapitana klasy 2, a następnie, w 1831 roku, jako Dyrektor tymczasowy Artylleryi Twierdzy Zamościa, promowany na kapitana klasy pierwszej. Skierowany do Arsenału Brańskiego w randze Sztabs-Kapitana artylerii w 1833 roku 16 lutego 1836 w nagrodę gorliwej służby mianowany kawalerem orderu Św. Włodzimierza II klasy. Rozkazem dziennym cesarskim z 1 lipca 1845 r., jako znajdujący się w obowiązkach Sztab-oficera przy warszawskim arsenale, awansowany na pułkownika. Po upadku powstania listopadowego w armii carskiej doszedł do rangi generała-majora artylerii.
Aktywność wynalazcza.
Jako podpułkownik był wynalazcą żelaznej lawety fortecznej tzw. lawety Węglowskiego (ros. "лафетa Венгловского"). Była to pierwsza żelazna laweta w armii rosyjskiej i znalazła zastosowanie w artylerii nadbrzeżnej i fortecznej w 1846. Wcześniej, jako zasługujący na pochwałę publiczną, Węglowski został wymieniony wśród nagrodzonych przez komitet oddanych na wystawę Warszawską 1839 roku płodów, sztuk pięknych i krajowego przemysłu – za koło do dorożki z kutego żelaza własnego wynalazku.
Nagrobek na warszawskich Powązkach.
Został pochowany na cmentarzu Powązkowskim w Warszawie we wspólnym grobie ze swoim praprawnukiem, ppłk. Stanisławem Węglowskim (kwatera 179, rząd IV, nr grobu 7).
Na nagrobku Jędrzeja Węglowskiego znajduje się zaprojektowany przez niego napis:
„Wszedł w służbę 1806 roku na kanoniera.
1860 wyszedł ze służby jenerałem majorem.
Wynalazca żelaznych wałowych lawetów.
Urodził się roku zgonu Grybowała 1789”.
27 listopada (9 grudnia) 1863 roku Rada Administracyjna Królestwa Polskiego zatwierdziła darowiznę 5% od summy 300 rubli darowanych przez Jędrzeja Węglowskiego na utrzymanie w porządku jego grobu. Stało się to z przedłożenia Rządowej Komisji Sprawiedliwości.

</doc>
<doc id="2555721" url="https://pl.wikipedia.org/wiki?curid=2555721" title="Mambo Taxi">
Mambo Taxi

Mambo Taxi – czternasty album studyjny jamajskiej sekcji rytmicznej Sly &amp; Robbie.
Płyta została wydana 29 lipca 1997 roku przez brytyjską wytwórnię Island Records. Znalazły się na niej covery znanych motywów filmowych w aranżacji muzyki reggae oraz dub. Produkcją nagrań zajęli się Dunbar i Shakespeare, we współpracy z Lloydem Willisem. W roku 2009 nakładem Island ukazała się reedycja albumu, zawierająca także dwa dodatkowe utwory.

</doc>
<doc id="2555722" url="https://pl.wikipedia.org/wiki?curid=2555722" title="Yasuhiro Kato">
Yasuhiro Kato



</doc>
<doc id="2555723" url="https://pl.wikipedia.org/wiki?curid=2555723" title="Ratlerek">
Ratlerek



</doc>
<doc id="2555729" url="https://pl.wikipedia.org/wiki?curid=2555729" title="Roman Šimíček">
Roman Šimíček

Roman Šimíček (ur. 4 listopada 1971 w Ostrawie) – czeski hokeista, reprezentant Czech. Trener hokejowy.
Kariera.
Wychowanek i wieloletni kapitan klubu HC Vítkovice. Od 2010 roku zawodnik GKS Tychy. Od grudnia 2012 roku także grający asystent trenera w tej drużynie. Po sezonie 2012/2013 zakończył karierę zawodniczą.
Uczestniczył w turniejach mistrzostw świata w 1997, 1999.
Od końca marca asystent trenera w macierzystym klubie HC Vítkovice. Od 2014 do początku października 2015 był trenerem w klubie HC Koszyce. Pod koniec grudnia 2016 został trenerem Orli Znojmo. Pozostawał nim do końca stycznia 2018. Wkrótce potem ponownie został asystentem w zespole z Koszyc.

</doc>
<doc id="2555737" url="https://pl.wikipedia.org/wiki?curid=2555737" title="Order Złotej Ostrogi">
Order Złotej Ostrogi

Order Złotej Ostrogi (łac. "Ordo Militia Aurata", wł. "Ordine dello Speron d'Oro") – jednoklasowy, drugi w kolejności order papieski.
Nie jest znana data jego ustanowienia, a pierwszy dokument nadania pochodzi z 1539. Nadawany był w latach 1559-1815 wraz z tytułem "palatini" przez papieża wspólnie z cesarzem, w 1841 został połączony z Orderem Świętego Sylwestra przez Grzegorza XVI i odtąd nadawany jako odznaczenie wyłącznie papieskie. Został przywrócony przez Piusa X w 1905 jako osobne odznaczenie wieszane na komandorskiej wstędze, a od 1932 na łańcuchu, w obu przypadkach wraz z gwiazdą. Od 1966 może być nadawany wyłącznie chrześcijańskim głowom państw.
Dewizą orderu jest „praemium virtuti pietali” („nagroda cnoty pobożności”).
Odznaczeni.
Wśród odznaczonych są m.in.:
po 1905:
Ostatnim żyjącym kawalerem orderu był Jan, wielki książę Luksemburga, odznaczony w 1965 (zm. 23 kwietnia 2019).

</doc>
<doc id="2555738" url="https://pl.wikipedia.org/wiki?curid=2555738" title="Jordan King">
Jordan King

Jordan King (ur. 26 lutego 1994 w Warwick) – brytyjski kierowca wyścigowy.
Życiorys.
Formuła Audi Palmer.
Jordan karierę rozpoczął w 2005 roku, od startów w kartingu. W 2010 roku zadebiutował w serii wyścigów samochodów jednomiejscowych – Formule Palmer Audi. King wystartował w ostatniej czterowyścigowej rundzie sezonu, na brytyjskim torze Silverstone. Zawodnik do pierwszego wyścigu startował z pole position, jednak nie udało mu się ukończyć. Z pozostałych trzech startów tylko w jednym udało mu się dojechać do mety, jednak zmagania zakończył na drugiej pozycji. Zdobyte punkty sklasyfikowały go na 23. miejscu.
Formuła Renault.
Pod koniec sezonu Jordan zaangażował się w zimową edycję Brytyjskiej Formuły Renault. Wystąpiwszy w sześciu wyścigach, Brytyjczyk pięciokrotnie zapunktował. Najlepszy wynik osiągnął na torze w Pembrey, gdzie podczas jednego ze startów dojechał na szóstej lokacie. Dzięki uzyskanym punktom King rywalizację ukończył na 15. miejscu.
W sezonie 2011 Jordan brał udział w głównym cyklu Brytyjskiej Formuły Renault. Brytyjczyk najlepsze wyniki odnotował na torze w Croft oraz Snetterton. Na pierwszym z nich jedyny raz stanął na podium, plasując się na drugiej lokacie. Dwa tygodnie później sięgnął z kolei po pierwsze pole startowe, a w wyścigu wykręcił najlepszy czas okrążenia (nie dojechał jednak do mety). Ostatecznie zmagania zakończył na 8. pozycji.
Formuła 2 i Formuła 1600.
Oprócz regularnych startów, King zaliczył również sześć wyścigów w Formule 2 oraz w Hinduskiej Formule 1600, natomiast pod koniec sezonu wystartował w czterech eliminacjach Formuły Renault NEC 2.0. W F2 Brytyjczyk czterokrotnie sięgnął po punkty, najlepszy wynik osiągając w sobotnich zmaganiach na torze Nürburgring, gdzie zajął piąte miejsce. Cały sezon zakończył jako czternasty. Świetnie spisał się w Indiach, gdzie zwyciężył w trzech wyścigach. W północnoeuropejskim pucharze znakomicie zaprezentował się dopiero w ostatnich startach, kiedy to w pięciu ostatnich wyścigach, czterokrotnie mieścił się w czołowej trójce. Na włoskim torze Monza dodatkowo w pierwszym wyścigu startował z pole position. Zdobyte punkty uplasowały go na 10. miejscu.
Formuła 3.
Na sezon 2014 Brytyjczyk podpisał kontrakt z brytyjską ekipą Jagona Ayam with Carlin obsługiwaną przez zespół Carlin na starty w Europejskiej Formule 3. Wystartował łącznie w 32 wyścigach, w ciągu których siedmiokrotnie stawał na podium. Uzbierał łącznie 217 punktów. Wystarczyło to na siódme miejsce w końcowej klasyfikacji kierowców.
Seria GP2.
W roku 2015 King awansował do serii GP2, gdzie nawiązał współpracę z hiszpańską ekipą Racing Engineering. Już w pierwszym starcie, na torze Sakhir, Anglik dojechał tuż za podium, na czwartej lokacie. Jedyne w sezonie odnotował jednak dopiero w ósmej rundzie, na włoskim torze Autodromo Nazionale di Monza, gdzie w sprincie dojechał na drugiej lokacie. Jordan dziesięciokrotnie sięgał po punkty i w klasyfikacji generalnej zajął 12. miejsce z dorobkiem 60 punktów. Wyniki jak na debiutanta były przyzwoite, jednak jeżeli spojrzymy na postawę jego doświadczonego partnera zespołowego, Amerykanina Alexandra Rossiego (wicemistrz z dorobkiem 181,5 punktu), jego postawa mogła być jednak lepsza.
King przedłużył kontrakt z hiszpańskim teamem na sezon 2016. W drugim roku startów zanotował progres wyników. W trzecim starcie, na hiszpańskim torze Circuit de Catalunya, stanął na najniższym stopniu podium. Wykorzystał start z pole position do odniesienia zwycięstwa niedzielnej rywalizacji na austriackim Red Bull Ringu oraz angielskim Silverstone. Na węgierskim torze Hungaroring dojechał na drugiej lokacie. Jedyne podium w sobotnim wyścigu odnotował na belgijskim torze Spa-Francorchamps, gdzie po raz drugi zajął średni stopień podium. Przed finałem w Abu Zabi King zajmował piąte miejsce w klasyfikacji generalnej, jednak brak punktów skutkował zakończeniem sezonu na siódmej, będąc wyprzedzonym przez zespołowego partnera z Francji, Normana Nato oraz swojego rodaka, Alexa Lynna.

</doc>
<doc id="2555739" url="https://pl.wikipedia.org/wiki?curid=2555739" title="Oddset Hockey Games 2012">
Oddset Hockey Games 2012

22. edycja turnieju Oddset Hockey Games została rozegrana w dniach 9-12 lutego 2012 roku. Wzięło w nim udział cztery reprezentacje: Czech, Szwecji, Finlandii i Rosji. Każdy zespół rozegrał po trzy spotkania, a łącznie odbyło się sześć spotkań. Pięć spotkań odbyło się w hali Ericsson Globe w Sztokholmie, jeden mecz rozegrano się na Stadionie Olimpijskim w Helsinkach.
Po raz pierwszy turniej odbył się pod patronatem Oddset, a nie jak dotychczas LG Electronics. Turniej był trzecim, zaliczanym do klasyfikacji Euro Hockey Tour w sezonie 2011/2012.
Klasyfikacja.
"Lp. = lokata, M = liczba rozegranych spotkań, Pkt = Liczba zdobytych punktów, W = Wygrane, WpD = Wygrane po dogrywce lub karnych, PpD = Porażki po dogrywce lub karnych, P = Porażki, G+ = Gole strzelone, G- = Gole stracone, +/- = bilans bramek"
Nagrody.
Dyrektoriat turnieju wybrał trójkę najlepszych zawodników, po jednej na każdej pozycji:
Drużyna Gwiazd wybrana przez media:

</doc>
<doc id="2555741" url="https://pl.wikipedia.org/wiki?curid=2555741" title="Niemiecka Agencja Kosmiczna">
Niemiecka Agencja Kosmiczna

Niemiecka Agencja Kosmiczna, DLR (niem. "Deutsches Zentrum für Luft- und Raumfahrt") – niemieckie centrum badań nad aeronautyką, transportem i energią Niemiec. Założona w roku 1969 na terenie RFN. Jej placówki mieszczą się w wielu miastach Niemiec, jednakże jej siedziba główna znajduje się w Kolonii. Jest zaangażowana w różne projekty zarówno krajowe jak i międzynarodowe (Międzynarodowa Stacja Kosmiczna). Jej budżet na rok 2010 wynosił 2 miliardy euro.

</doc>
<doc id="2555743" url="https://pl.wikipedia.org/wiki?curid=2555743" title="Jan Żyznowski">
Jan Żyznowski

Jan Marceli Żyznowski (ur. 1889 w Warszawie, zm. 15 lipca 1924 w Paryżu) – polski powieściopisarz, krytyk, malarz i scenograf.
Życie i twórczość.
Studiował malarstwo i literaturę w Paryżu. Należał do Towarzystwa Artystów Polskich w Paryżu. Podczas I wojny światowej służył w oddziale Bajończyków Legii Cudzoziemskiej. Walczył na froncie zachodnim. W 1915 wyjechał do Petersburga, gdzie pracował z dziennikiem "Głos Polski". Podczas krótkiego związku z formistami wystawiał z nimi w Polskim Klubie Artystycznym w Warszawie. Jego obrazy dekorowały Klub Futurystów Polskich w Hotelu Europejskim (1919). W 1921 artysta pokazał swe prace w salach wystawowych Zachęty i rozpoczął współpracę z pismem "Formiści". W okresie 1920–1923 prowadził dział krytyki artystycznej czasopisma "Rzeczpospolita", a w l. 1923–1924 - „Tygodnika Ilustrowanego” i „Pani”. W 1924 pisał recenzje z wystaw dla "Wiadomości Literackich". Gdy zachorował na raka wątroby, z Polski został skierowany na kurację do Paryża. Tam po przeprowadzeniu operacji i transfuzji krwi jego stan pogorszył się i w obliczu doznawanego cierpienia poprosił o pozbawienie go życia swą narzeczoną Stanisławę Umińską, która go zastrzeliła. Na początku 1925 sąd francuski uniewinnił zabójczynię, określaną przez opinię publiczną jako „anioł śmierci”.
Uprawiał malarstwo sztalugowe. Malował syntetyczne, zgeometryzowane kompozycje figuralnego o dynamicznej strukturze i pogłębionej ekspresji. Obwiedzione mocnym konturem postacie wpisywał w nieokreślone, abstrakcyjne tła wypełnione przełamanymi na kształt pryzmatu płaszczyznami. Tworzył również dekoracyjne, zrytmizowane kompozycje zrobione z giętkich, biegnących po łukach linii. Stosował mroczną, zgaszoną tonację barw.
Uczestnictwo zarówno w I wojnie światowej, jak i w wojnie polsko-bolszewickiej (1920) posłużyły mu jako materiał dla prawie całej jego twórczości. Młodopolska w stylistyce i ekspresywna proza Żyznowskiego cieszyła się w II Rzeczypospolitej popularnością i uznaniem za prawdziwe świadectwo wojny. Po II wojnie światowej jego twórczości nie wznawiano ze względów politycznych.

</doc>
<doc id="2555745" url="https://pl.wikipedia.org/wiki?curid=2555745" title="Film więzienny">
Film więzienny

Film więzienny lub dramat więzienny (ang. "prison film") – film, którego akcja rozgrywa się w więzieniu, domu poprawczym, obozie jenieckim itp., przedstawiający sytuację więźniów oraz warunki ich życia i społeczność, jaką tworzą. Odmianą filmu więziennego jest film ucieczki, opowiadający o próbie ucieczki z więzienia.
Film więzienny narodził się w kinie amerykańskim lat 30. XX wieku. Jego powstanie zainspirowały głośne bunty, które miały miejsce latem 1929 roku w zakładach karnych w Dannemora i Auburn (oba w stanie Nowy Jork). Pierwszym filmem tego typu był "Szary dom" George’a W. Hilla, natomiast pierwszym filmem, którego akcja rozgrywała się w domu poprawczym, był "Dom z piekła rodem" Howarda Higgina. Filmy więzienne zawierają często krytykę zdegenerowanego systemu penitencjarnego, istnieje też zestaw typowych dla nich wątków i postaci, z których część wywodzi się już z "Szarego domu" Hilla.
Filmy więzienne to m.in. "Sing Sing" Michaela Curtiza, "Zbieg z San Quentin" Lloyda Bacona, "Szkoła dla dziewcząt" Williama Nigha, "Miasto chłopców" Normana Tauroga, "Pappillon" ("Motylek") Franklina J. Schaffnera, "Nadzór" Wiesława Saniewskiego, "Symetria" Konrada Niewolskiego, "Skazani na Shawshank" Franka Darabonta oraz "Przed egzekucją" Tima Robbinsa.

</doc>
<doc id="2555746" url="https://pl.wikipedia.org/wiki?curid=2555746" title="White Motor Company">
White Motor Company

White Motor Company – dawne amerykańskie przedsiębiorstwo branży motoryzacyjnej produkujące głównie samochody ciężarowe, z siedzibą w Cleveland, w stanie Ohio.
Historia.
Początki przedsiębiorstwa sięgają 1859 roku, gdy Thomas White otworzył w Orange, w stanie Massachusetts firmę produkującą maszyny do szycia. W 1866 roku siedzibę przedsiębiorstwa przeniesiono do Cleveland. W 1900 roku wraz z czterema synami – Thomasem, Rollinem, Walterem i Windsorem, opracował samochód napędzany silnikiem parowym i założył spółkę White Motor Company, która sześć lat później osiągnęła produkcję na poziomie 1500 samochodów rocznie.
W okresie I wojny światowej przedsiębiorstwo wyprodukowało około 18 000 samochodów ciężarowych dla amerykańskiej armii. Po wojnie spółka zaprzestała produkcji samochodów osobowych. Spadek sprzedaży spowodowany wielkim kryzysem lat 30. wymusił przejściowe połączenie ze Studebakerem. Podczas II wojny światowej White Motor Company produkowało samochody pancerne M3 Scout Car, a także półgąsienicowe pojazdy M2 i M3 Halftrack.
W latach 50. przedsiębiorstwo nabyło kilka innych spółek produkujących samochody ciężarowe: w 1951 roku Sterling Trucks, w 1953 Autocar Company, w 1957 REO Motor Car Company, a w 1958 Diamond T Motor Car Company. Marka Sterling została wkrótce po zakupieniu wycofana z rynku, natomiast REO oraz Diamond T zostały w 1967 roku połączone w Diamond REO Trucks. W tym samym roku powołana została marka Western Star, pod którą oferowano pojazdy na zachodnim wybrzeżu Stanów Zjednoczonych. W latach 1952-1977 w sieci sprzedaży White pod marką White-Freightliner sprzedawane były pojazdy produkowane przez przedsiębiorstwo Freightliner Trucks.
W 1981 roku spółka White Motor Company została wykupiona przez Volvo AB, a marki White ostatecznie zaprzestano używać w latach 90.

</doc>
<doc id="2555747" url="https://pl.wikipedia.org/wiki?curid=2555747" title="Alex Loan Ventura">
Alex Loan Ventura

Alex Loan Ventura (ur. 30 maja 1995 w Andorze) – andorski kierowca wyścigowy.
Kariera.
Alex karierę rozpoczął od startów w kartingu. W 2011 roku zadebiutował w serii wyścigów samochodów jednomiejscowych – Eurocupie F4 1.6. Ventura ośmiokrotnie sięgał po punkty, najlepszą pozycję uzyskując w pierwszy starcie, na belgijskim torze Spa-Francorchamps, gdzie był piąty. Ostatecznie rywalizację ukończył na 11. miejscu.
W sezonie 2012 Andorczyk podpisał kontrakt z francuskim zespołem ARTA Engineering, na udział w Europejskiej Formule Renault. Wystartował jednak w zaledwie jednym wyścigu i nie był zaliczany do klasyfikacji. W tym samym roku w serii alpejskiej był 22.

</doc>
<doc id="2555750" url="https://pl.wikipedia.org/wiki?curid=2555750" title="Jakub Milewski">
Jakub Milewski

Jakub Milewski herbu Jastrzębiec (zm. 20 listopada 1586 w Krakowie) – ksiądz katolicki, kanonik gnieźnieński, dziekan łęczycki i łowicki, kanonik krakowski, biskup pomocniczy krakowski w latach 1578 – 1586.
Życiorys.
Syn Mikołaja Milewskiego herbu Jastrzębiec, właściciela Milewa w ziemi ciechanowskiej i Doroty Konarzewskiej . W 1550 został kanonikiem kapituły gnieźnieńskiej. Wykazywał się biegłością w sprawach finansowych. Był podskarbim prymasa Mikołaja Dierzgowskiego oraz wspomagał w sprawach finansowych kolejnych dwóch prymasów. Przy ich pomocy obejmował kolejne urzędy, dziekanię łęczycką i łowicką oraz kanonie włocławską i krakowską. Był pełnomocnikiem kapituły gnieźnieńskiej do zarządzania majątkami kapituły w powiecie wieluńskim. W 1572 zakończył działalność na rzecz kapituły gnieźnieńskiej intensyfikując swoją aktywność w diecezji krakowskiej. W wyniku zatargów z prymasem Uchańskim zrzekł się kanoni gnieźnieńskiej . W 1577 był prokuratorem w imieniu biskupa Piotra Myszkowskiego do objęcia przez niego biskupstwa krakowskiego. Myszkowski był przyjacielem Milewskiego z kapituły gnieźnieńskiej.
W 1578 biskup Myszkowski przedstawił stolicy apostolskiej kandydaturę Milewskiego na swojego biskupa pomocniczego. Nie została ona jednak przyjęta. Dopiero po interwencji Myszkowskiego u wpływowych kardynałów, 6 października 1578 papież Grzegorz XIII prekonizował go na biskupa pomocniczego krakowskiego ze stolicą tytularną Laodycei we Frygii . Już jako biskup był proboszczem w Wawrzeńczycach. W 1585 konsekrował kościół w Liszkach . Znany ze swojej aktywności w zakresie spraw finansowych brał udział w staraniach w kurii rzymskiej o uchylenie dla Polski dekretu trydenckiego o zakazie kumulacji beneficjów . Starania te zakończone zostały sukcesem.
Biskup Milewski zmarł w Krakowie 20 listopada 1586. Został pochowany w katedrze wawelskiej.

</doc>
<doc id="2555752" url="https://pl.wikipedia.org/wiki?curid=2555752" title="Tajovský potok">
Tajovský potok

Tajovský potok (pol. "Tajowski Potok") – niewielki ciek wodny w regionie zwanym Górnym Pohroniem, w zachodniej części powiatu Bańska Bystrzyca na Słowacji. Prawobrzeżny dopływ Hronu.
Hydrografia.
Źródła w Górach Kremnickich na wschodnich stokach szczytu Skałka, na wysokości ok. 1150 m n.p.m. Spływa generalnie w kierunku wschodnim m.in. przez wsie Králiky i Tajov, gdzie płynie przez obszar Gór Starohorskich. Niżej, na wysokości ok. 430 m n.p.m., wpływa na teren Kotliny Zwoleńskiej i jednocześnie na teren miasta Bańska Bystrzyca. Płynie przez bańskobystrzyckie dzielnice Podlavica i Fončorda, po czym na skraju tej ostatniej, nieco na południowy zachód od centrum Bańskiej Bystrzycy, wpada do Hronu na wysokości 319 m n.p.m. Długość 11,8 km.
Główne dopływy lewobrzeżne to "Kordícky potok" spod Przełęczy Kordickiej i "Riečanka" spod Przełęczy Rzeczańskiej i z wsi Riečka. Prawostronne to "Farbený potok" spod Przełęczy Kralickiej i "Mútňanský potok" spod Niemieckiego Wierchu (słow. "Nemecký vrch"; 843 m n.p.m.).
W górnej części toku, na północ od wsi Králiky, na potoku szereg niewielkich wodospadów.

</doc>
<doc id="2555753" url="https://pl.wikipedia.org/wiki?curid=2555753" title="Ed Jones (kierowca)">
Ed Jones (kierowca)

Ed Jones (ur. 12 lutego 1995 w Dubaju) – emiracki kierowca wyścigowy.
Życiorys.
Po zakończeniu kariery w kartingu, w 2011 roku Ed Jones zadebiutował w serii wyścigów samochodów jednomiejscowych – Brytyjskiej Formule Renault. Reprezentując ekipę Fortec, Jones wziął udział w trzech rundach, a najlepszy wynik osiągając w pierwszym starcie na brytyjskim torze Brands Hatch, gdzie był siódmy. Ze względu na brak licencji nie był jednak liczony do klasyfikacji. Pod koniec sezonu 16-latek wystartował w zimowej edycji tej serii. We wszystkich ukończonych wyścigach Ed Jones sięgał po punkty, jednak tylko raz znalazł się w czołowej ósemce. W sobotnich zmaganiach na torze Rockingham, Jones dojechał jednak na wysokiej czwartej lokacie. Zdobyte punkty sklasyfikowały go na 15. miejscu.
Wyniki.
Podsumowanie.
† – Jones nie był zaliczany do klasyfikacji

</doc>
<doc id="2555755" url="https://pl.wikipedia.org/wiki?curid=2555755" title="Ronny Rockel">
Ronny Rockel

Ronny Rockel, pseud. The Rock (ur. 12 lipca 1972 r. w Bad Schlema) jest niemieckim profesjonalnym kulturystą. Przynależy do związku International Federation of BodyBuilding and Fitness (IFBB).
Kariera.
W 1995 został mistrzem Niemiec w kulturystyce według federacji National Amateur Bodybuilders Association (NABBA), a w 2000 mistrzem świata według World Amateur Body Building Association (WABBA). W 2002 WABBA przyznało mu kartę zawodnika profesjonalnego. W 2005 debiutował na zawodach Mr. Olympia, bez sukcesu osiągając siedemnastą lokację. Rok później zajął pierwsze miejsce na Grand Prix Australii według IFBB, a w 2007 startował po raz pierwszy w zawodach Arnold Classic, gdzie uplasował się na miejscu ósmym. W 2010 został zwycięzcą zawodów IFBB Mr. Europe, a także objął miejsca szóste na Mr. Olympia i Arnold Classic.

</doc>
<doc id="2555756" url="https://pl.wikipedia.org/wiki?curid=2555756" title="Alexandre Girard-Bille">
Alexandre Girard-Bille

Alexandre Girard-Bille (ur. w 1899, zm. w maju 1961 w Bienne) – szwajcarski narciarz klasyczny, uczestnik Zimowych Igrzysk Olimpijskich 1924.
Zajął ósme miejsce w konkursie skoków, dwudzieste szóste w biegu na 18 km i czternaste w zawodach kombinacji norweskiej.

</doc>
<doc id="2555759" url="https://pl.wikipedia.org/wiki?curid=2555759" title="Waleryj Kokarau">
Waleryj Kokarau

Waleryj Iwanawicz Kokarau (, , "Walerij Iwanowicz Kokoriew"; ur. 25 czerwca 1950 w Bugulmie, zm. 8 października 2020) – białoruski polityk, w latach 1994–2001 zastępca premiera Republiki Białorusi; doktor nauk technicznych (odpowiednik polskiego stopnia doktora habilitowanego).
Życiorys.
Urodził się 25 czerwca 1950 w mieście Bugulma, w Tatarskiej ASRR, w Rosyjskiej FSRR, ZSRR. W latach 1969–1974 studiował w Ufińskim Instytucie Naftowym, uzyskując wykształcenie inżyniera technologa. W latach 1987–1989 był słuchaczem Akademii Gospodarki Ludowej przy Radzie Ministrów ZSRR, którą ukończył, uzyskując wykształcenie inżyniera technologa i stopień kandydata nauk technicznych (odpowiednik polskiego stopnia doktora). W 1987 roku zdobył stopień doktora nauk technicznych (odpowiednik polskiego stopnia doktora habilitowanego).
Po ukończeniu szkoły, od 1967 roku pracował jako tokarz, ślusarz samochodowy, elektryk w przedsiębiorstwach Bugulmy i Almietjewska. W latach 1974–1985 był operatorem ds. wydobycia ropy i gazu, inżynierem technologiem, kierownikiem obsługi inżynieryjno-technologicznej przedsiębiorstwa „Rieczicanieft”. W 1985 roku pracował jako kierownik obsługi inżynieryjno-technologicznej przedsiębiorstwa „Biełaruśnieft”. W latach 1985–1987 pełnił funkcję głównego inżyniera – zastępcy dyrektora generalnego tego przedsiębiorstwa. W latach 1989–1994 był pierwszym zastępcą dyrektora generalnego, a następnie dyrektorem generalnym tego przedsiębiorstwa. 17 sierpnia 1994 roku został pełniącym obowiązki zastępcy premiera Republiki Białorusi, a od 29 września zastępcą premiera. 6 października 2000 roku został przedstawicielem państwa w spółce „Priorbank”. 21 września 2001 roku, zgodnie z procedurą po wyborach prezydenckich, wraz z całym rządem podał się do dymisji. Nie znalazł się w składzie kolejnego rządu.
Życie prywatne.
Waleryj Kokarau jest żonaty, ma syna i córkę.

</doc>
<doc id="2555761" url="https://pl.wikipedia.org/wiki?curid=2555761" title="Ali Bajramow (okręt strażniczy)">
Ali Bajramow (okręt strażniczy)



</doc>
<doc id="2555765" url="https://pl.wikipedia.org/wiki?curid=2555765" title="Sivá bašta">
Sivá bašta



</doc>
<doc id="2555766" url="https://pl.wikipedia.org/wiki?curid=2555766" title="Józef Sebald">
Józef Sebald

Józef Sebald, wcześniej Sheybal (ur. 1853 w Złoczowie, zm. 24 kwietnia 1931 w Krakowie) – polski fotograf. Od końca XIX w. do I wojny światowej prowadził w Krakowie zakład fotograficzny.
Życiorys.
Jego rodzina wywodziła się ze Szkocji; jeden z jego przodków opuścił ją w XVIII w. z powodu prześladowań religijnych i osiadł w Czechach. Na przełomie XIX i XX w. część rodziny zamieszkała w Polsce. W 1893 r. Józef Sheybal zmienił nazwisko na Sebald. 
Rozpoczęte w roku akademickim 1875/76 studia w krakowskiej Szkole Sztuk Pięknych przerwał z powodu śmierci ojca. Fotografii uczył się m.in. u Stanisława Bizańskiego i Walerego Rzewuskiego. W latach 1890-1893 wraz z Juliuszem Mienem prowadził atelier fotograficzne przy ul. Sławkowskiej 31. 
W 1893 r. odkupił od Lesława Rzewuskiego zakład Walerego Rzewuskiego (zmarłego w 1888 r.), mieszczący się przy ul. Kolejowej 27b (obecnej ul. Westerplatte 11). Wraz z zakładem wszedł w posiadanie archiwum klisz autorstwa Rzewuskiego, z których wykonywał odbitki. Przejął również jego pracowników oraz klientów. Wykonywał głównie zdjęcia portretowe, charakteryzujące się wykorzystaniem niewielkiej liczby rekwizytów (wyjątek stanowiły fotografie reprezentacyjne). Zakład ten – funkcjonujący również pod nazwą "Atelier Wanda" – ok. 1900 r. posiadał filię w Rynku Podgórskim w Krakowie. W 1901 r. Sebald zakupił willę "Pod Stańczykiem" przy ul. Batorego 12, dokąd przeniósł swoje studio. Działało ono do 1914 r.; po wojnie Sebald sprzedał część sprzętu fotograficznego Zygmuntowi Garzyńskiemu. Z setek tysięcy klisz, które Sebald wykonał w ciągu swojej działalności, ocalało ok. 6 tysięcy, które zostały odnalezione w 1976 r. w jego willi. Trafiły one do Krakowskiego Towarzystwa Fotograficznego.
Józef Sebald był żonaty z Wandą z Kulińskich (zm. 1912), z którą miał dwie córki: Zofię (1885-1897) i Helenę (1886-1958). Jego siostra Kazimiera prowadziła własny zakład fotograficzny w Kołomyi. Był stryjem Stanisława Sheybala. Został pochowany na Cmentarzu Rakowickim w Krakowie (kwatera W, rząd zach.).

</doc>
<doc id="2555770" url="https://pl.wikipedia.org/wiki?curid=2555770" title="Armin Scholz">
Armin Scholz

Armin Scholz (ur. 31 stycznia 1976 w Lipsku) jest profesjonalnym niemieckim kulturystą.
Przynależy do prestiżowego związku International Federation of BodyBuilding and Fitness (IFBB). W 1995 został mistrzem Niemiec w kulturystyce juniorów, a trzy lata później w zawodach sportowców pełnoletnich. W 2008 podczas IFBB Houston Pro Championships uplasował się na czwartym miejscu.

</doc>
<doc id="2555771" url="https://pl.wikipedia.org/wiki?curid=2555771" title="BW Sculptoris">
BW Sculptoris

BW Sculptoris (BW Scl) – kataklizmiczna nowa karłowata położona w gwiazdozbiorze Rzeźbiarza. Gwiazda ta jest klasyfikowana jako kataklizmiczna typu WZ Sge.
BW Sculptoris była klasyfikowana jako zmienna nowopodobna. Jednak zaobserwowany 21 października 2011 roku jasny wybuch zmiennej zmienił jej klasyfikację. Wykonane obserwacje gwiazdy wskazują, że okres orbitalny trwa 78 minut. Równocześnie na krzywej blasku zaobserwowano ponadprogramowe silne wybrzuszenia o okresie 87 minutowych pulsów. Źródło tych pulsów nie zostało poznane, jednak mogą one pochodzić od niestabilności w dysku akrecyjnym.

</doc>
<doc id="2555773" url="https://pl.wikipedia.org/wiki?curid=2555773" title="OSD">
OSD



</doc>
<doc id="2555774" url="https://pl.wikipedia.org/wiki?curid=2555774" title="Indeks barw">
Indeks barw



</doc>
<doc id="2555784" url="https://pl.wikipedia.org/wiki?curid=2555784" title="Manganian(VI) potasu">
Manganian(VI) potasu



</doc>
<doc id="2555785" url="https://pl.wikipedia.org/wiki?curid=2555785" title="Tour de France 2012">
Tour de France 2012

99. edycja Tour de France odbyła się w dniach od 30 czerwca do 22 lipca 2012. Trasa największego kolarskiego wyścigu rozpoczęła się w belgijskim Liège sześciokilometrowym prologiem (jazdą indywidualną na czas).

</doc>
<doc id="2555786" url="https://pl.wikipedia.org/wiki?curid=2555786" title="Franz Schnopfhagen">
Franz Schnopfhagen

Franz Schnopfhagen (ur. 30 marca 1848 w Oberneukirchen, zm. 17 lipca 1925 w Linzu) – austriacki lekarz patolog, psychiatra i neuroanatom. Wiceprzewodniczący Górnoaustriackiej Izby Lekarskiej w latach 1893-1899. Jeden z pionierów wioślarstwa w Górnej Austrii.
Syn Johanna, brat Hansa Schnopfhagena (1845–1908), kompozytora. Po ukończeniu humanistycznego gimnazjum w Linzu studiował medycynę na Uniwersytecie Wiedeńskim, tytuł doktora medycyny uzyskał w 1873 roku na Uniwersytecie w Innsbrucku. Był pierwszym Privatdozentem psychiatrii i anatomii mózgu na Uniwersytecie w Innsbrucku. Od 1879 prymariusz zakładu psychiatrycznego Nidernhart w Linzu.

</doc>
<doc id="2555788" url="https://pl.wikipedia.org/wiki?curid=2555788" title="Wielkanocny Festiwal Ludwiga van Beethovena">
Wielkanocny Festiwal Ludwiga van Beethovena

Wielkanocny Festiwal Ludwiga van Beethovena – festiwal muzyki poważnej odbywający się co roku w Warszawie w okresie poprzedzającym święta Wielkanocy. Dyrektorką generalną Festiwalu jest Elżbieta Penderecka, a organizatorem Stowarzyszenie im. Ludwiga van Beethovena.
Historia.
Wielkanocny Festiwal Ludwiga van Beethovena po raz pierwszy odbył się w 1997 roku w Krakowie dla upamiętnienia 170. rocznicy śmierci kompozytora. Festiwal jest imprezą cykliczną, odbywającą się co roku w okresie poprzedzającym święta Wielkanocy. Od 2004 r. organizowany w Warszawie (przez pierwsze 7 lat w Krakowie). W 2001 r. Festiwal został przyjęty do Europejskiego Stowarzyszenia Festiwali (EFA) z siedzibą w Gandawie. We wrześniu 2010 r. zarząd Światowej Federacji Festiwali (IFEA) w Saint Louis przyznał Festiwalowi główną nagrodę IFEA/Haas &amp; Wilkerson Pinnacle Award 2010, uznając go za artystyczne przedsięwzięcie roku i wyróżniając spośród 3 300 imprez na całym świecie. Podczas Festiwalu organizowane są koncerty symfoniczne, kameralne i recitale; zapraszane są światowej sławy zespoły, dyrygenci i soliści. Kolejne edycje Festiwalu ujmują dzieła Beethovena z różnych perspektyw, ukazując jego inspiracje, wpływ jego muzyki na twórców innych epok oraz na sztukę współczesną i dzisiejszy świat; ukazują spuściznę Beethovena w nowych kontekstach i znaczeniach.
Tematy Festiwalu.
Każdej edycji Festiwalu przyświeca temat przewodni, wokół którego zbudowany jest program wydarzeń. Dotychczasowe edycje były poświęcone następującym tematom:
Artyści.
Wśród artystów, którzy wystąpili na Festiwalu, znaleźli się m.in.:
Cykl „Nieznane opery”.
W 2008 zapoczątkowany został cykl produkcji „Nieznane opery”, w ramach którego warszawskiej publiczności prezentowane są koncertowe wersje oper rzadko wykonywanych na świecie. Każda opera jest następnie wydawana na płytach CD. Do tej pory w cyklu ukazały się:
Wydarzenia towarzyszące.
Festiwalowi od pierwszej edycji towarzyszy wystawa autografów oraz druków muzycznych wielkich kompozytorów, m.in. Bacha, Beethovena, Brahmsa, Chopina, Haydna, Mozarta, Schumanna i Szymanowskiego. Unikatowe autografy pochodzą z kolekcji Biblioteki Jagiellońskiej w Krakowie oraz z Biblioteki Pruskiej w Berlinie, której zbiory przechowywane są w Bibliotece Jagiellońskiej. Co roku w ramach festiwalu odbywa się też Międzynarodowe Sympozjum Muzykologiczne, stanowiące muzyczno-naukowo-humanistyczną refleksję na temat muzyki Beethovena oraz jej wpływu na twórczość innych kompozytorów. Owocem sympozjum są książki dokumentujące referaty sesji.
Od 2007 r. w trakcie Festiwalu odbywają się kursy mistrzowskie prowadzone przez światowej sławy muzyków: 
Galeria plakatów.
Wizytówką festiwalu są projekty plakatów. Do tej pory autorami grafik byli: Modulus Studio, Ryszard Horowitz, Rafał Olbiński, Stasys Eidregevičius, Wojciech Siudmak, Grzegorz Stec, Witold Siemaszkiewicz, Andrzej Pągowski, Marianna Sztyma, Wilhelm Sasnal, Bartek Materka, Marcin Maciejowski, Jakub Julian Ziółkowski i Honza Zamojski.

</doc>
<doc id="2555789" url="https://pl.wikipedia.org/wiki?curid=2555789" title="Bytowska Watra">
Bytowska Watra

Bytowska Watra (ukr. "Битівська ватра") – coroczna impreza kulturalna, organizowana w Bytowie przez miejscowy Związek Ukraińców w Polsce, odbywająca się w lipcu nad jeziorem Watra, w miejscowości Udorpie, nieopodal Bytowa.
Prezentują się tam różne grupy artystyczne prezentujące kulturę ukraińską, a także kaszubską oraz niemiecką. Nazwa imprezy nawiązuje do tradycyjnego (łemkowskiego) ogniska – watry, którego rozpalenie podczas Bytowskiej Watry inauguruje imprezę. Zabawa przyciąga przede wszystkim mniejszość ukraińską z całej Polski.
Historia.
Początkiem Bytowskiej Watry była zabawa w Tągowiu w roku 1990, kiedy to lokalny rolnik zaprosił kilkanaście ukraińskich rodzin. Pomysł się przyjął, a w roku 1992 zabawa została przeniesiona do Udorpia, na teren miejscowej parafii greckokatolickiej, będącej jednocześnie jednym z centrów kulturalnych lokalnej mniejszości ukraińskiej. W 2000 roku Watrę odwiedził prezydent RP, Aleksander Kwaśniewski. Impreza rokrocznie przyciąga kilka tysięcy turystów.

</doc>
<doc id="2555790" url="https://pl.wikipedia.org/wiki?curid=2555790" title="Deutsches Zentrum für Luft- und Raumfahrt">
Deutsches Zentrum für Luft- und Raumfahrt



</doc>
<doc id="2555791" url="https://pl.wikipedia.org/wiki?curid=2555791" title="Steve Kuclo">
Steve Kuclo

Steve Kuclo (ur. 15 sierpnia 1985 w Detroit w stanie Michigan) – amerykański kulturysta zawodowy, na co dzień pracujący jako strażak oraz sanitariusz.
Życiorys.
Jest pochodzenia polsko-włosko-ukraińskiego. Dorastał w St. Clair Shores, małej miejscowości w Michigan; jako nastolatek interesował się baseballem, futbolem amerykańskim i hokejem. Przez dwa lata studiował na University of Michigan.
Debiutował jako kulturysta w 2004, startując w zawodach National Physique Committee (NPC; związku, do którego należy) Capital City Classic. Uplasował się wtedy pierwszy w rankingu nastoletnich zawodników oraz trzeci w generalnym rankingu zawodników kategorii wagowej ciężkiej. Podobnie tego roku zajął pierwsze miejsce wśród nastolatków oraz czwartą lokację wśród zawodnik wagi ciężkiej na NPC Michigan Bodybuilding State Championships. W 2005 zwyciężył stanowe mistrzostwa kulturystyki nastolatków. Dwa lata później startował w krajowych zawodach NPC North American Championships jako zawodnik o wadze superciężkiej; objął pozycję ósmą. W 2008 i 2010 w tym samych zawodach był trzeci, a w 2011 zajął pierwsze miejsce na podium. W tym roku wydał film treningowy "The Future Of Bodybuilding".
Mieszka w Plano w stanie Teksas, wraz z żoną Amy Peters, sportsmenką przynależną do IFBB, którą poślubił w sierpniu 2009. Pracuje jako ratownik medyczny i strażak w Dallas.

</doc>
<doc id="2555793" url="https://pl.wikipedia.org/wiki?curid=2555793" title="Gwiazdy zmienne typu WZ Sge">
Gwiazdy zmienne typu WZ Sge

Gwiazdy zmienne typu WZ Sge ("UGWZ") – podgrupa gwiazd zmiennych typu SU Ursae Majoris. Prototypem tej klasy gwiazd jest WZ Sagittae.
Gwiazdy typu WZ Sge są zmiennymi kataklizmicznymi utworzonymi przez białego karła oraz chłodną i mało masywną gwiazdę ciągu głównego lub brązowego karła. Dysk akrecyjny rotujący wokół białego karła jest utworzony z gazu spływającego z gwiazdy towarzyszącej białemu karłowi. Gaz odbierany chłodnemu towarzyszowi ma temperaturę poniżej temperatury jonizacji. W wyniku przepływu gazu dochodzi do jego zagęszczenia, jonizacji gazu oraz wyraźnej zmiany warunków przepływu gazu przez dysk akrecyjny. Gdy zwiększa się tempo procesu przepływu gazu na powierzchnię białego karła, dochodzi do cyklicznych rozbłysków nazywanych również wybuchami. Wybuchy te w układach typu WZ Sge obserwujemy z różną częstotliwością.
Ze względu na duże odstępy czasu między kolejnymi pojaśnieniami dochodzące do dziesiątek lat, gwiazdy zmienne WZ Sge są najmniej aktywną grupą spośród wszystkich grup nowych karłowatych. Jest to spowodowane bardzo małym przepływem masy do dysku i w efekcie jego powolnym wzrostem. Oznacza to, że układy typu WZ Sge mogą przez setki milionów lat istnieć w takiej konfiguracji, generując obserwowane pojaśnienia.
Przykładami gwiazd zmiennych typu WZ Sge są: AL Comae Berenices, EG Cancri, BW Sculptoris oraz V466 Andromedae.

</doc>
<doc id="2555794" url="https://pl.wikipedia.org/wiki?curid=2555794" title="Aviation/LAX">
Aviation/LAX

Aviation/LAX – to nadziemna stacja zielonej linii metra w Los Angeles. Stacja znajduje się nad Aviation Boulevard przy Imperial Highway na południe od Century Freeway w mieście El Segundo w Kalifornii. Na tej stacji metra można się przesiąść na bezpłatny autobus kursujący do Portu Lotniczego Los Angeles. Na początku ta stacja nosiła nazwę Aviation/I-105 i ta nazwa może jeszcze być czasami stosowana. Kiedy budowa linii metra Crenshaw Corridor będzie zakończona (zakończenie planowane jest na rok 2016 lub 2018) będzie dzielić tę trasę razem z linią zieloną w kierunku zachodnim. Tramwaje linii Crenshaw Corridor nie będą się zatrzymywały na tej stacji. Jednak ta stacja zmieni swoje przeznaczenie gdy trasa zielonej linii zostanie podzielona na dwie odnogi. Południowe odgałązienie linii poprowadzone będzie po aktualnym szlaku do stacji Redondo Beach, natomiast północne odgałęzienie do nowej stacji Aviation/Century w Porcie lotniczym Los Angeles
Godziny kursowania.
Tramwaje zielonej linii kursują codziennie od około godziny 5:00 do 0:45

</doc>
<doc id="2555797" url="https://pl.wikipedia.org/wiki?curid=2555797" title="Williams FW34">
Williams FW34

Williams FW34 – bolid teamu Williams na sezon 2012. Bolid został zaprezentowany 7 lutego 2012 na torze w Jerez.

</doc>
<doc id="2555799" url="https://pl.wikipedia.org/wiki?curid=2555799" title="Andriej Amalrik">
Andriej Amalrik

Andriej Amalrik () (ur. 12 maja 1938 w Moskwie, zm. 12 listopada 1980 w pobliżu Guadalajary) – radziecki i rosyjski pisarz, publicysta, dysydent.
Życiorys.
Urodził się w rodzinie znanego historyka i archeologa. Studiował historię na Uniwersytecie Moskiewskim (1962–1963), z którego został wydalony za pracę semestralną broniącą teorii normańskiej, odrzuconą przez oficjalną radziecką historiozofię. 14 maja 1965 został aresztowany, a 28 maja 1965 skazany za rzekome pasożytnictwo na 2 i pół roku zesłania na Syberię, przebywał w obwodzie tomskim. W czerwcu 1966 został zwolniony po rewizji wyroku przez Sąd Najwyższy RFSRR i mógł wrócić do Moskwy. Swojemu pobytowi w łagrze poświęcił wspomnienia "Niechciana podróż na Syberię" (wydane w USA, 1970). Pracował jako nieetatowy współpracownik agencji prasowej RIA Novosti. Nawiązał wówczas kontakty z korespondentami zagranicznymi. Uczestniczył w kampanii na rzecz skazanych w tzw. procesie czworga (Aleksandra Ginzburga, Jurija Gałanskowa, Aleksieja Dobrowolskiego i Wiery Łaszkowej) w 1968. Po aresztowaniu Pawła Litwinowa dokończył opracowanie dokumentacji tego procesu. Od 1968 pracował jako listonosz. Publikował w samizdacie, uczestniczył w przerzucie wydawnictw zagranicę. Popierał ujęcie aktywności dysydenckiej w bardziej zorganizowaną strukturę.
W kwietniu-maju 1969 r. napisał głośny esej „Czy Związek Radziecki przetrwa do 1984 roku?” ("Просуществует ли Советский Союз до 1984 года?"), w którym przewidywał nieuchronny rozpad ZSRR ze względu m.in. na możliwą wojnę z Chinami. Wydany na Zachodzie przez Fundację im. Hercena zawierał w drugim wydaniu (Amsterdam 1970) uwagę: „Otrzymano od autora 4 VII 1969 r., podpisano do druku 7 XI 1969; zgodnie z Ustawą Zasadniczą Królestwa Niderlandów i Konstytucją Związku Socjalistycznych Republik Radzieckich wydrukowano bez cenzury prewencyjnej”. Wiosną 1970 razem z Władimirem Bukowskim i Piotrem Jakirem udzielił wywiadu amerykańskiej telewizji, a nagranie to pokazane w lipcu 1970 było pierwszym pokazującym zachodniemu społeczeństwu radzieckich dysydentów. 21 maja 1970 roku został aresztowany i przewieziony do Swierdłowska, gdzie został skazany na karę 3 lat obozu na podstawie art. 190-1 kodeksu karnego ZSRR za „rozpowszechnianie a priori fałszywych zmyśleń, szkalujących radziecki ustrój społeczny i państwowy”. W ostatnim dniu uwięzienia – 21 maja 1973 został ponownie skazany, na 3 lata pozbawienia wolności. Rozpoczął wówczas głodówkę, która trwała 117 dni. W listopadzie 1973 karę zamieniono mu na 3 lata zesłania, przebywał w Magadanie, a do Moskwy powrócił ostatecznie w maju 1975, dzięki protestom w jego obronie. Uczestniczył w konsultacjach przed ogłoszeniem działalności tzw. (powołanej do nadzorowania porozumień helsińskich).
W czerwcu 1976 roku został zmuszony do emigracji. Publikował w prasie emigracyjnej. Zginął w wypadku samochodowym w Hiszpanii, koło Guadalajary. Pochowano go na cmentarzu Sainte-Geneviève-des-Bois w Paryżu. Pośmiertnie wydano tom jego wspomnień "Notatki dysydenta."
W 1991 roku został zrehabilitowany.

</doc>
<doc id="2555800" url="https://pl.wikipedia.org/wiki?curid=2555800" title="Ksenija Rappoport">
Ksenija Rappoport



</doc>
<doc id="2555801" url="https://pl.wikipedia.org/wiki?curid=2555801" title="Arthur Levinson">
Arthur Levinson

Arthur D. Levinson (ur. 31 marca 1950 r. w Seattle, USA) – przewodniczący zarządu firm Genentech (od 1999) i Apple (od 2011, po zmarłym Stevie Jobsie), członek zarządu Hoffmann-La Roche i innych firm. W latach 2004–2009 był też w zarządzie firmy Google. 
Z wykształcenia jest biochemikiem, doktorat uzyskał na Princeton University w roku 1977. Po odbyciu stażu podoktorskiego na University of California w San Francisco, w roku 1980 został zatrudniony jako naukowiec w Genentech, gdzie awansował kolejno aż do objęcia stanowiska przewodniczącego zarządu w roku 1995.

</doc>
<doc id="2555802" url="https://pl.wikipedia.org/wiki?curid=2555802" title="Il Barone Rampante">
Il Barone Rampante

Il Barone Rampante – były włoski zespół wyścigowy.
Historia.
Il Barone Rampante był juniorskim zespołem Benettona, założonym w 1991 roku przez Giuseppe Ciprianiego i startującym w Międzynarodowej Formule 3000 w latach 1991–1993. Zespół wziął nazwę od książki Italo Calvino z 1957, "Baron drzewołaz" (wł. "Il barone rampante"). Kierowcami zespołu byli między innymi Alessandro Zanardi, Rubens Barrichello, Andrea Montermini, Jan Lammers czy Pedro Chaves. Zanardi wywalczył tytuł wicemistrzowski w 1991 roku, a Montermini rok później.
W 1991 roku zespół podjął próbę wejścia do Formuły 1. W tym celu ściągnięto z Lotusa Enrique Scalabroniego, by zaprojektował samochód. Mówiono, że Il Barone Rampante może używać silników Forda V8, a Benetton zrezygnować z silników Forda na rzecz silników Jaguar V12. Istniały również spekulacje, jakoby Il Barone Rampante miał wykupić zespół Tyrrell. Nigdy jednak do tego nie doszło, a Il Barone Rampante nigdy nie wystartował w Formule 1.
W 1994 roku zespół ogłosił upadłość.

</doc>
<doc id="2555804" url="https://pl.wikipedia.org/wiki?curid=2555804" title="Pierre-François de Rigaud">
Pierre-François de Rigaud



</doc>
<doc id="2555808" url="https://pl.wikipedia.org/wiki?curid=2555808" title="Zaawansowany generator radioizotopowy Stirlinga">
Zaawansowany generator radioizotopowy Stirlinga

Zaawansowany generator radioizotopowy Stirlinga (ang. "Advanced Stirling Radioisotope Generator", ASRG) – obecnie opracowywany system zasilania jądrowego, w którym źródłem energii jest rozpad izotopu promieniotwórczego, a uwolnione ciepło zamieniane jest na energię elektryczną z wykorzystaniem silnika Stirlinga.
Prace nad rozwojem technologii współfinansuje Departament Energii Stanów Zjednoczonych i NASA dla zastosowania w przyszłych misjach kosmicznych.
Wyższa sprawność cyklu Stirlinga przekształcania ciepła w elektryczność, w porównaniu do termopar stosowanych w radioizotopowych generatorach termoelektrycznych (aktualnie źródło energii dla wielu misji, m.in. Pioneer 10, Voyager 1, Galileo, Ulysses, Cassini-Huygens, New Horizons), pozwoli wielokrotnie zmniejszyć zapotrzebowanie na paliwo PuO2.

</doc>
<doc id="2555813" url="https://pl.wikipedia.org/wiki?curid=2555813" title="Kodeks 0107">
Kodeks 0107

Kodeks 0107 (Gregory-Aland no. 0107), ε 41 (Soden) – grecki kodeks uncjalny Nowego Testamentu na pergaminie, paleograficznie datowany na X wiek. Rękopis przechowywany jest w Rosyjskiej Bibliotece Narodowej (Gr. 16, 1 f.) w Petersburgu. Posiada marginalia.
Opis.
Do dnia dzisiejszego zachowało się 6 kart kodeksu (27 na 21 cm) z tekstem Ewangelii Mateusza (22,16-23,14) oraz Ewangelii Marka (4,24-35; 5,14-23). Tekst pisany jest dwoma kolumnami na stronę, 23 linijek w kolumnie. Tekst jest trudny do odczytania. Częstym jest błąd itacyzmu.
Tekst dzielony jest według Sekcji Ammoniusza, których numery umieszczone zostały na marginesie z odniesieniami do Kanonów Euzebiusza (pisanymi pod numerami Sekcji Ammoniusza, w kolorze czerwonym).
Tekst.
Tekst kodeksu jest wynikiem wymieszania różnych tradycji tekstualnych. Kurt Aland zaklasyfikował go do kategorii III, a to oznacza, że jest wartościowy przy rekonstrukcji historii tekstu NT.
Historia.
Gregory datował fragment na VII wiek. Obecnie INTF datuje go na VII wiek.
Kodeks został odkryty przez Tischendorfa na Synaju w 1859 roku. Tekst rękopisu Tischendorf wydał w 1860 roku w "Notitia".
Gregory w 1908 roku dał mu siglum 0107. Kurt Treu badał kodeks w 1966 roku.

</doc>
<doc id="2555816" url="https://pl.wikipedia.org/wiki?curid=2555816" title="Junshiro Kobayashi">
Junshiro Kobayashi



</doc>
<doc id="2555818" url="https://pl.wikipedia.org/wiki?curid=2555818" title="ASRG">
ASRG



</doc>
<doc id="2555819" url="https://pl.wikipedia.org/wiki?curid=2555819" title="Trombolit">
Trombolit



</doc>
<doc id="2555825" url="https://pl.wikipedia.org/wiki?curid=2555825" title="Cathy Cassidy">
Cathy Cassidy

Cathy Cassidy (ur. 13 czerwca 1962 w Coventry) – brytyjska autorka książek dla dzieci i młodzieży.
Życiorys.
Napisała pierwszą książkę dla dzieci w wieku 8 lub 9 lat. Studiowała w Art College w Liverpoolu, współpracowała z magazynami „Jackie” i „Shout”. Mieszka z rodziną w Merseyside.
Twórczość.
Bombonierki

</doc>
<doc id="2555827" url="https://pl.wikipedia.org/wiki?curid=2555827" title="HMAS Kuttabul (1922)">
HMAS Kuttabul (1922)

HMAS „Kuttabul” – australijski hulk mieszkalny z okresu II wojna światowa, wcześniejszy prom pływający po Sydney Harbour. Po wybuchu wojny prom został zarekwirowany przez Royal Australian Navy (RAN) i służył jako hulk. Okręt został zatopiony w nocy z 31 maja na 1 czerwca 1942 przez japoński miniaturowy okręt podwodny w czasie japońskiego ataku, na pokładzie okrętu zginęło 21 osób.
Historia.
Kuttabul.
Drewnianokadłubowy prom „Kuttabul” (nazwa tłumaczona jako „cudowny”, „ wspaniały”) został zbudowany w 1922 w stoczni Newcastle State Dockyard w Newcastle. Pojemność brutto statku wynosiła 448 ton rejestrowych, mierzył on 183 stopy (55,7 m) długości i 36 stóp (10,9 m) szerokości, a jego zanurzenia wynosiło 14 stóp (4,2 m) mógł pomieścić około 2250 pasażerów. Napęd stanowiła 3-cylindrowa maszyna parowa potrójnego rozprężania z dwoma kotłami o mocy 1050 IHP. Wodowanie odbyło się 7 kwietnia 1922, matką chrzestną promu była Lady Braddon, żona Sir Henry'ego Braddona, dyrektora firmy Sydney Ferries dla której został zbudowany prom.
„Kuttabul” i jego siostrzana jednostka (w późniejszym czasie używany jako stawiacz sieci) były największymi promami działającymi w Port Jackson do czasu zbudowania Sydney Harbour Bridge. Po otwarciu mostu w 1932, obydwa byłe promy były używane do wycieczek po zatoce, w późniejszym czasie „Kuttabul” używany był także jako "showboat" („pływająca rewia”):
HMAS Kuttabul.
Po wybuchu II wojny światowej „Kuttabul” został zarekwirowany przez RAN 7 listopada 1940 i przystosowany do roli okrętu mieszkalnego (hulku), do służby wszedł 26 lutego 1941 jako HMAS „Kuttabul”. Okręt został przycumowany w bazie RAN-u na Garden Island, gdzie służył jako hotel dla marynarzy alianckich. Na okręcie mogło spać do 150 osób, na jego pokładzie znajdowała się także mesa dla 250 osób. Dowódcą okrętu został "lieutenant commander" Alan G. Lewis.
W nocy z 31 maja na 1 czerwca 1942 port w Sydney został zaatakowany przez trzy japońskie miniaturowe okręty podwodne. Jeden z nich, „Ha-17”, wystrzelił torpedy w kierunku ciężkiego krążownika , które minęły się z celem i jedna z nich uderzyła w „Kuttabul”. Eksplozja przełamała kadłub okrętu, który szybko zatonął.
W ataku zginęło 19 marynarzy RAN-u i dwóch marynarzy Royal Navy, 10 innych marynarzy zostało rannych.
Lista ofiar.
Większość źródeł podaje, że na pokładzie okrętu zginęło 21 marynarzy. V. Cassels w książce "For Those in Peril" podaje liczbę ofiar śmiertelnych jako 22. Dodatkową ofiarą miał być nienazwany przez niego dowódca dywizjonu USAAF.
Upamiętnienie.
Baza wojskowa na Garden Island została nazwana 1 stycznia 1943 imieniem „Kuttabul” na cześć marynarzy poległych na okręcie.
Jedna ze sterówek okrętu została z niego zdjęta i początkowo służyła jako budka wartownicza na Garden Island (w latach 1942-74), obecnie przechowywana jest w muzeum Australian War Memorial wraz z japońskimi okrętami podwodnymi użytymi w czasie ataku.

</doc>
<doc id="2555835" url="https://pl.wikipedia.org/wiki?curid=2555835" title="Drugie lotnisko dla Warszawy">
Drugie lotnisko dla Warszawy



</doc>
<doc id="2555837" url="https://pl.wikipedia.org/wiki?curid=2555837" title="Flaga powiatu monieckiego">
Flaga powiatu monieckiego



</doc>
<doc id="2555842" url="https://pl.wikipedia.org/wiki?curid=2555842" title="Red Bull RB8">
Red Bull RB8

Red Bull RB8 – samochód Formuły 1 zaprojektowany na sezon 2012 przez Adriana Neweya dla Red Bull Racing. Samochód został zaprezentowany 6 lutego 2012 roku. Samochód, podobnie jak większość konkurentów, posiada stopniowany nos, co wynika z przepisów na sezon 2012. Kierowcami samochodu są Sebastian Vettel i Mark Webber.

</doc>
<doc id="2555843" url="https://pl.wikipedia.org/wiki?curid=2555843" title="John Rawsthorne">
John Rawsthorne

John Anthony Rawsthorne (ur. 12 listopada 1936 w Crosby) – brytyjski duchowny rzymskokatolicki, w latach 1997-2014 biskup diecezjalny Hallam.
Życiorys.
Święcenia kapłańskie przyjął 16 czerwca 1962 w archidiecezji Liverpoolu. 9 listopada 1981 papież Jan Paweł II mianował go biskupem pomocniczym archidiecezji ze stolicą tytularną Rotdon. Sakry udzielił mu 16 grudnia 1981 Derek John Worlock, ówczesny arcybiskup metropolita Liverpoolu. 4 czerwca 1997 został przeniesiony na urząd biskupa diecezjalnego Hallam.
20 maja 2014 papież Franciszek przyjął jego rezygnację z pełnionego urzędu, złożoną ze względu na wiek.

</doc>
<doc id="2555845" url="https://pl.wikipedia.org/wiki?curid=2555845" title="Gorzuchowo Chełmińskie">
Gorzuchowo Chełmińskie

Gorzuchowo Chełmińskie – przystanek kolejowy a dawniej stacja w Gorzuchowie na linii kolejowej nr 207, w województwie kujawsko-pomorskim. Po rewitalizacji linii w 2014 roku rozebrano tory dodatkowe.
W roku 2017 przystanek obsługiwał 50–99 pasażerów na dobę.

</doc>
<doc id="2555847" url="https://pl.wikipedia.org/wiki?curid=2555847" title="Piotr Donskow">
Piotr Donskow

Piotr Nikołajewicz Donskow, ros. Петр Николаевич Донсков (ur. ?, zm. 9 stycznia 1982 r. w USA) – kozacki wojskowy Białych podczas wojny domowej w Rosji, poeta, szef oddziału politycznego Sztabu Wojska Dońskiego, a następnie oficer Kozackiego Stanu, emigracyjny pisarz i publicysta
Uczył się w szkole średniej w Nowoczerkasku. Pod koniec 1917 r. wstąpił ochotniczo do oddziału partyzanckiego gen. Emmanuiła F. Semiletowa, walczącego z bolszewikami nad Donem. Po jego rozformowaniu w maju 1918 r., służył w wojskach Białych gen. Antona I. Denikina. Awansował do stopnia sotnika. Po wojnie domowej pozostał w Rosji. W czerwcu 1921 r. został aresztowany przez CzeKa za działalność kontrrewolucyjną. Po wyjściu na wolność w okresie NEP został właścicielem młyna wodnego, ale podczas "rozkułaczania" władze odebrały mu go. Podczas próby aresztowania zbiegł z rodzinnej stanicy, ukrywając się pod fałszywym nazwiskiem. Od 1924 r. P. N. Donskow pisał liczne wiersze. Był też autorem poematu teatralnego. Po zajęciu ziem Kozaków dońskich przez wojska niemieckie latem 1942 r., podjął kolaborację z okupantami. Był jednym z założycieli Sztabu Wojska Dońskiego, obejmując w stopniu sotnika funkcję adiutanta atamana płk. Siergieja W. Pawłowa. Jednocześnie został szefem oddziału politycznego, odpowiadającego za propagandę i agitację werbunkową, oddziału Sztabu w okupowanym Rostowie nad Donem. Od stycznia 1943 r. pełnił krótko funkcję burmistrza okupowanego Batajska, po czym wszedł w skład nowo sformowanego Kozackiego Stanu jako adiutant płk. S. W. Pawłowa, a po jego śmierci w poł. czerwca 1944 r. płk. Timofieja I. Domanowa. Napisał otwarty list do atamana gen. Piotra N. Krasnowa, w którym obwiniał go o zabójstwo płk. S. W. Pawłowa. Sprzeciwiał się podporządkowaniu pod koniec 1944 r. Kozackiego Stanu Siłom Zbrojnym Komitetu Wyzwolenia Narodów Rosji gen. Andrieja A. Własowa. W tym czasie objął funkcję redaktora naczelnego tygodnika "Kozacka Ława", organu prasowego Głównego Zarządu Wojsk Kozackich. Jego wiersze zostały wydane w jednym z pism emigracyjnych, wydawanym w Berlinie. Po zakończeniu wojny uniknął wydania Sowietom. Wyjechał do Argentyny. W 1960 r. zostały opublikowane w 2 tomach jego wspomnienia wojenne pt. "Дон, Кубань и Терек во Второй мировой войне. Историческая повесть о второй войне казачества с большевиками (1941-1945 гг.)". W 1961 r. zamieszkał w USA, gdzie założył niewielkie kozackie wydawnictwo książkowe. Pisał też artykuły do pisma emigracyjnego "Общеказачьий журнал".

</doc>
<doc id="2555849" url="https://pl.wikipedia.org/wiki?curid=2555849" title="Wałdowo Szlacheckie (przystanek kolejowy)">
Wałdowo Szlacheckie (przystanek kolejowy)

Wałdowo Szlacheckie – przystanek kolejowy a dawniej stacja w Wałdowie Szlacheckim na linii kolejowej nr 207, w województwie kujawsko-pomorskim.
W roku 2017 przystanek obsługiwał 20–49 pasażerów na dobę.

</doc>
<doc id="2555853" url="https://pl.wikipedia.org/wiki?curid=2555853" title="Rogóźno Pomorskie">
Rogóźno Pomorskie

Rogóźno Pomorskie – stacja kolejowa w Rogóźnie na linii kolejowej nr 207, w województwie kujawsko-pomorskim.
W roku 2017 stacja obsługiwała 0–9 pasażerów na dobę.

</doc>
<doc id="2555854" url="https://pl.wikipedia.org/wiki?curid=2555854" title="Toro Rosso STR7">
Toro Rosso STR7

Toro Rosso STR7 – samochód Formuły 1 zaprojektowany na sezon 2012 przez Giorgio Ascanelliego dla Scuderia Toro Rosso. Samochód został zaprezentowany 6 lutego 2012 roku. Samochód, podobnie jak większość konkurentów, posiada stopniowany nos, co wynika z przepisów na sezon 2012. Kierowcami samochodu są Daniel Ricciardo i Jean-Éric Vergne.

</doc>
<doc id="2555857" url="https://pl.wikipedia.org/wiki?curid=2555857" title="Białki (przystanek kolejowy)">
Białki (przystanek kolejowy)

Białki – przystanek kolejowy w Białkach na linii kolejowej nr 207, w województwie pomorskim.

</doc>
<doc id="2555858" url="https://pl.wikipedia.org/wiki?curid=2555858" title="Dziwno (przystanek kolejowy)">
Dziwno (przystanek kolejowy)

Dziwno – przystanek kolejowy w Dziwnie w gminie Sadlinki, w powiecie kwidzyńskim, w województwie pomorskim na linii kolejowej nr 207.
W roku 2017 przystanek obsługiwał 0–9 pasażerów na dobę.

</doc>
<doc id="2555859" url="https://pl.wikipedia.org/wiki?curid=2555859" title="Arthur D. Levinson">
Arthur D. Levinson



</doc>
<doc id="2555860" url="https://pl.wikipedia.org/wiki?curid=2555860" title="Hamleys">
Hamleys

Hamleys – brytyjska sieć sklepów z zabawkami, będąca jedną z największych na świecie. Firmowy sklep znajduje się przy Regent Street w Londynie i jest największym sklepem z zabawkami na świecie (powierzchnia 5,000 m2). Pozostałe duże sklepy znajdują się w Dublinie, Dubaju, Ammanie, Glasgow, Mumbaju, Ćennaj i Rijadzie. Sieć zaczęła ekspansję w krajach Europy Środkowo-Wschodniej i otworzyła firmowe sklepy w Pradze i Warszawie.
Historia.
Hamleys powstał w 1760 roku z inicjatywy Williama Hamleya. Początkowo nosił nazwę "Arka Noego" i mieścił się przy 231 High Holborn. Sklep przy 200 Regent Street został otwarty w 1881 roku. W 1901 roku oddział przy High Holborn został strawiony przez pożar, a następnie przeniesiony pod adres 86-87 High Holborn. Sklep słynął z importowanych lalek, zestawów naukowych, samochodzików i kolejek. Pod koniec lat 20. XX wieku Hamleys stanął w obliczu kryzysu i został zamknięty w 1931 roku. Jeszcze tego samego roku sklep został ponownie otwarty, kiedy Walter Lines (właściciel firmy produkującej zabawki) wykupił Hamleysa i pracował nad doprowadzeniem sklepu do dawnej świetności.
Jego wysiłki zostały nagrodzone w 1938 roku. Królowa Maria Teck, małżonka króla Jerzego V przyznała Hamleysowi liwerant (status dostawcy dworskiego). Królowa Elżbieta II przyznała go również w 1955 roku.
Podczas II wojny światowej Hamleys przy Regent Street został pięciokrotnie zbombardowany, ale to nie przerwało jego działalności. Sklep został przeniesiony do obecnej lokalizacji, przy 188-196 Regent Street.
Sklep Hamleys przy Regent Street rocznie odwiedza ponad 5 milionów osób, przez co postrzegany jest jako atrakcja turystyczna miasta. W przeciwieństwie do wielu firm, używających nazwy w dopełniaczu, Hamleys celowo rezygnuje z użycia apostrofu.
Lokalizacja.
Sklepy Hamleys znajdują się w Wielkiej Brytanii (Londyn, York, Manchester, Glasgow), Irlandii (Dublin), Danii (Kopenhaga), na Cyprze (Nikozja), w Jordanii (Amman), Zjednoczonych Emiratach Arabskich (Dubaj), Indiach (Mumbaj, Ćennaj) i Arabii Saudyjskiej (Rijad). W 2017 roku otworzono pierwszy sklep w Polsce. Warszawska placówka ma 1500 m2 i oferuje zarówno zabawki jak i atrakcje dla dzieci.

</doc>
<doc id="2555861" url="https://pl.wikipedia.org/wiki?curid=2555861" title="Lew Kiriejew">
Lew Kiriejew

Lew Nikandrowicz Kiriejew, ros. Лев Никандрович Киреев (ur. w 1890 r. w stanicy Jesaułowskaja, zm. 17 stycznia 1946 r. w Austrii) – rosyjski wojskowy (starszina wojskowy), dowódca pododdziału moździerzy Rosyjskiego Korpusu Ochronnego podczas II wojny światowej.
Ukończył szkołę wojskową w Nowoczerkasku. Brał udział w I wojnie światowej. W 1918 r. wstąpił do wojska Białych gen. Antona I. Denikina. Awansował do stopnia starsziny wojskowego. W połowie listopada 1920 r. wraz z oddziałami Białych został ewakuowany z Krymu do Gallipoli. Na emigracji zamieszkał w Bułgarii. Pracował jako górnik, a następnie pracownik fizyczny. Po zajęciu Jugosławii przez wojska niemieckie w kwietniu 1941 r., wstąpił do nowo formowanego Rosyjskiego Korpusu Ochronnego. Objął dowództwo pododdziału moździerzy. Zmarł w brytyjskim obozie jenieckim w Austrii 17 stycznia 1946 r.

</doc>
<doc id="2555864" url="https://pl.wikipedia.org/wiki?curid=2555864" title="Mercedes F1 W03">
Mercedes F1 W03

Mercedes F1 W03 – samochód Formuły 1 zaprojektowany na sezon 2012 zespołu Mercedes GP. Samochód został zaprezentowany 21 lutego 2012 roku. Kierowcami samochodu są Michael Schumacher i Nico Rosberg.

</doc>
<doc id="2555866" url="https://pl.wikipedia.org/wiki?curid=2555866" title="Krzysztof Kłosek">
Krzysztof Kłosek

Krzysztof Kłosek (ur. 16 lipca 1978 w Świętochłowicach) – polski muzyk, kompozytor i wokalista, basista. Krzysztof Kłosek działalność artystyczną rozpoczął w 1999 roku w zespole Thorn.S, którego był współzałożycielem. W grupie występował do 2005 oraz ponownie w latach 2008-2010. Od 2003 roku współtworzy zespół Black From The Pit. Występował także w zespole blackmetalowym Darzamat. Od 2010 roku gra w thrashmetalowym zespole Horrorscope. Latem roku 2008, a następnie w latach 2009-2010 był tymczasowym basistą grupy Killjoy.

</doc>
<doc id="2555873" url="https://pl.wikipedia.org/wiki?curid=2555873" title="Mikułówka">
Mikułówka



</doc>
<doc id="2555874" url="https://pl.wikipedia.org/wiki?curid=2555874" title="Jaworkowa">
Jaworkowa



</doc>
<doc id="2555875" url="https://pl.wikipedia.org/wiki?curid=2555875" title="Titisee">
Titisee

Titisee – jezioro morenowe w południowo-zachodnich Niemczech, w Badenii-Wirtembergii, położone na terenie południowego Schwarzwaldu, u wschodniego podnóża góry Feldberg.
Powierzchnia jeziora wynosi 1,3 km². Głębokość średnia wynosi 20 m, a maksymalna 40 m. Lustro wody znajduje się na wysokości 840 m n.p.m. Z jeziora wypływa rzeka Gutach, w dorzeczu Renu. Nad północnym brzegiem jeziora położona jest miejscowość uzdrowiskowa Titisee, administracyjnie część miasta Titisee-Neustadt.
W systemie gospodarki wodnej jest jednolitą częścią wód o międzynarodowym kodzie DEBW_5 i kodzie LAWA FRL057 Należy do regionu wodnego Hochrhein. W niemieckiej typologii wód powierzchniowych należy do jezior naturalnych typu 9. Jest wytypowane do monitoringu jakości wód jako jezioro reprezentatywne dla Schwarzwaldu. Jego stan ekologiczny na podstawie makrofitów i fitobentosu przyjmuje drugą klasę, podczas gdy na podstawie fitoplankton w zależności od roku badań klasę pierwszą lub drugą.

</doc>
<doc id="2555876" url="https://pl.wikipedia.org/wiki?curid=2555876" title="Karabinek Sub-9">
Karabinek Sub-9

Karabinek Kel-Tec Sub-9 - składany karabinek samopowtarzalny opracowany przez firmę Kel-Tec CNC Industries Inc.
Karabinek w dużej mierze wykonano z tworzyw sztucznych i duraluminium. Stalowe są tylko lufa, komora zamkowa i składana kolba. Ważną cechą karabinka jest możliwość jego złożenia, po złożeniu jego długość wynosi zaledwie 404 mm. Ponadto broń posiada możliwość zastosowania dwurzędowych magazynków od większości pistoletów.

</doc>
<doc id="2555878" url="https://pl.wikipedia.org/wiki?curid=2555878" title="Ortsgruppenleiter">
Ortsgruppenleiter

Ortsgruppenleiter (niem. "naczelnik grupy lokalnej") – tytuł paramilitarny w Narodowosocjalistycznej Partii Robotniczej Niemiec, istniejący w latach 1930-1945. Po roku 1933, kiedy rozpoczął się proces "Gleichschaltungu", stopień "Ortsgruppenleitera" został rozwinięty do naczelnika dużego miasta.
Po przejęciu władzy w Niemczech przez nazistów i utworzeniu III Rzeszy, ranga "Ortsgruppenleitera" oznaczała szefa obszaru miejskiego oraz regionu. Tradycyjne tytuły polityczne takie jak np. burmistrz przestały istnieć. Podczas II wojny światowej "Ortsgruppenleiterzy" kierowali jednostkami obrony cywilnej oraz przydziałami racji żywnościowych, zaś pod koniec wojny dowodzili miejskimi oddziałami Volksturmu. Po roku 1939 tytuł został zastąpiony przez rangę "Abschnittsleitera".

</doc>
<doc id="2555885" url="https://pl.wikipedia.org/wiki?curid=2555885" title="OOŚ">
OOŚ



</doc>
<doc id="2555886" url="https://pl.wikipedia.org/wiki?curid=2555886" title="Johanna Wokalek">
Johanna Wokalek

Johanna Wokalek (ur. 3 marca 1975 we Fryburgu Bryzgowijskim) – niemiecka aktorka filmowa i teatralna pochodzenia rumuńskiego.
Życiorys.
Jest córką profesora dermatologii. Uczęszczała do gimnazjum we Fryburgu. W 1996 będąc na studiach zadebiutowała na scenie, potem zagrała w wielu filmach. Wystąpiła w tytułowej roli w filmie "Papieżyca Joanna" (2009) Sönke Wortmanna. Otrzymała Nagrodę Bambi za rolę Gudrun Ensslin w filmie "Baader-Meinhof" (2008) Uli Edela.

</doc>
<doc id="2555887" url="https://pl.wikipedia.org/wiki?curid=2555887" title="Piłka siatkowa na Letnich Igrzyskach Olimpijskich 1996 – turniej plażowy kobiet">
Piłka siatkowa na Letnich Igrzyskach Olimpijskich 1996 – turniej plażowy kobiet

Siatkówka plażowa zadebiutowała na letnich igrzyskach w Atlancie w roku 1996. W turnieju wzięło udział 18 zespołów. Turniej został rozegrany w dniach 23 - 28 lipca 1996 roku.
Eliminacje.
Eliminacje były wielostopniowe. Podzielone je na grupę zwycięską i przegranych. W grupie zwycięskiej rozegrano 4 rundy aby wyłonić dwóch półfinalistów, a w grupie przegranej rozegrano pięć rund aby wyłonić pozostałych dwóch półfinalistów. Drużyny zostały rozstawione według rankingu FIVB. Do kolejnej rundy w grupie zwycięskiej awansowali zawsze zwycięzcy meczów. W meczu rozgrywano tylko jednego seta. Dopiero mecz o 3. miejsce i finał rozgrywano do 2 wygranych setów.
1 runda - grupa zwycięska.
W tej fazie rozegrano dwa mecze. Spotkały się drużyny zajmujące miejsca 15-18 w rankingu.
1 runda - grupa przegrana.
Przegrani z tej rundy eliminacji zajęli 17. miejsce.
2 runda - grupa przegrana.
Przegrani z tej rundy zajęli w turnieju 13. miejsce.
3 runda - grupa przegrana.
Przegrani z tej fazy eliminacji zajęli 9. miejsce.
4 runda - grupa przegrana.
Przegrani z tej fazy eliminacji zajęli 7. miejsce.
5 runda - grupa przegrana.
Przegrani z tej fazy eliminacji zajęli 5. miejsce.

</doc>
<doc id="2555890" url="https://pl.wikipedia.org/wiki?curid=2555890" title="Part of Me">
Part of Me

Part of Me – piosenka amerykańskiej piosenkarki Katy Perry. Utwór gatunku pop został napisany przez Perry i Bonnie McKee, podczas gdy produkcją zajęli się Dr. Luke, Max Martin i Cirkut. Pod koniec 2010 roku, demo piosenki wyciekło do internetu. Krytycy muzyczni porównywali piosenkę do poprzedniego singla Perry „California Gurls” z 2010 roku. Twierdzą też, że słowa są skierowane do ex-chłopaka wokalistki Travisa McCoya. Po wykonaniu piosenki na 54. Grammy Awards, utwór zadebiutował na pozycji 1 na Billboard Hot 100.
Tło.
Utwór pierwotnie został napisany przez Perry, Dr Luke, Bonnie McKee, i Maxa Martina na album „Teenage Dream”. 30 grudnia 2010, pełna wersja demonstracyjna wycieka do internetu. W 2012 roku, „Part of Me” została oficjalnie wydana jako pierwszy singiel z . Utwór jest dostępny cyfrowo do pobrania od 21 lutego 2012.
Teledysk.
Perry rozpoczęła prace nad klipem do „Part of Me” w dniu 16 lutego 2012. Miało to miejsce w Kalifornii.
Wykonania na żywo.
12 lutego 2012 roku, Perry wykonywała utwór po raz pierwszy na żywo na 54th Grammy Awards,
17 marca 2012 roku na Let’s Dance for Sports Relief na antenie BBC One
22 marca 2012 roku na rozdaniu Echo Awards,
31 marca 2012 roku na Kids’ Choice Awards
Notowania.
Pod koniec lutego, utwór zadebiutował jako numer jeden na Billboard Hot 100, stając się siódmą piosenką na szczycie listy, oraz szóstym singlem z albumu Teenage Dream.

</doc>
<doc id="2555891" url="https://pl.wikipedia.org/wiki?curid=2555891" title="Piłka siatkowa na Letnich Igrzyskach Olimpijskich 1996 – turniej plażowy mężczyzn">
Piłka siatkowa na Letnich Igrzyskach Olimpijskich 1996 – turniej plażowy mężczyzn

Na letnich igrzyskach w Atlancie w roku 1996 po raz pierwszy rozegrano turniej w siatkówce plażowej. W turnieju wzięły udział 24 zespoły. Turniej został rozegrany w dniach 23–28 lipca 1996 roku.
Eliminacje.
Eliminacje były wielostopniowe. Podzielone je na grupę zwycięską i przegranych. W grupie zwycięskiej rozegrano 4 rundy aby wyłonić dwóch półfinalistów, a w grupie przegranej rozegrano pięć rund aby wyłonić pozostałych dwóch półfinalistów. Drużyny zostały rozstawione według rankingu FIVB. Do kolejnej rundy w grupie zwycięskiej awansowali zawsze zwycięzcy meczów. W meczu rozgrywano tylko jednego seta. Dopiero mecz o 3 miejsce i finał rozgrywano do 2 wygranych setów.
1 runda - grupa zwycięska.
W tej fazie eliminacji rywalizowały drużyny zajmujące miejsca 9-24 w rankingu.
1 runda - grupa przegrana.
Przegrani z tejfazy eliminacji zajęli 17. miejsce
2 runda - grupa przegrana.
Przegrani z tej fazy eliminacji zajęli 13. miejsce
3 runda - grupa przegrana.
Przegrani z tej fazy eliminacji zajęli 9. miejsce
4 runda - grupa przegrana.
Przegrani z tej fazy eliminacji zajęli 7. miejsce
5 runda - grupa przegrana.
Przegrani z tej fazy eliminacji zajęli 5. miejsce

</doc>
<doc id="2555893" url="https://pl.wikipedia.org/wiki?curid=2555893" title="Chryzogon (Iwanowski)">
Chryzogon (Iwanowski)

Chryzogon, imię świeckie Fiodor Andriejewicz Iwanowski (ur. 9 listopada 1875, zm. 1938) – rosyjski biskup prawosławny.
Był synem cerkiewnego psalmisty. W 1897 ukończył seminarium duchowne w Tambowie i został wyświęcony na diakona przez biskupa tambowskiego Aleksandra. Pracę duszpasterską podjął w cerkwi św. Mikołaja w Kałaży (gubernia tambowska). Równocześnie uczył w szkole parafialnej.
W 1900 przyjął święcenia kapłańskie i został przeniesiony do parafii św. Eliasza w Zaworoneskiej Słobodzie, gdzie również łączył działalność duszpasterską z pracą nauczyciela. W 1906 i 1909 był delegatem białego duchowieństwa na zjazdy eparchialne i dekanalne.
W 1915 rozpoczął studia w Moskiewskiej Akademii Duchownej, które ukończył w 1919.
Po uzyskaniu dyplomu wrócił do eparchii tambowskiej jako proboszcz parafii św. Jana Teologa w Syczewce, a następnie parafii Kazańskiej Ikony Matki Bożej w Panskiej Słobodzie.
W 1930 złożył wieczyste śluby mnisze, przyjmując imię Chryzogon. 31 grudnia tego samego roku został wyświęcony na biskupa jurjewsko-polskiego, wikariusza eparchii włodzimierskiej i suzdalskiej. W chirotonii jako konsekratorzy wzięli udział metropolita niżnonowogrodzki i arzamaski, zastępca "locum tenens" Patriarchatu Moskiewskiego Sergiusz, arcybiskup iwanowo-wozniesieński Paweł i biskup kołomieński Piotr. W kwietniu 1932 został przeniesiony na katedrę kinieszemską, jednak już w czerwcu tego samego roku wrócił do eparchii włodzimierskiej i suzdalskiej jako biskup jurjewski. W 1935 został wyznaczony do objęcia zarządu eparchii kurskiej, jednak odmówił przyjęcia urzędu i nigdy nie wyjechał do Kurska. Od 1937 do śmierci w roku następnym był biskupem włodzimierskim i suzdalskim.

</doc>
<doc id="2555904" url="https://pl.wikipedia.org/wiki?curid=2555904" title="Nestor (Sidoruk)">
Nestor (Sidoruk)

Nestor, imię świeckie Gieorgij Martynowicz Sidoruk (ur. 10 stycznia 1904, zm. 1 października 1951) – biskup Rosyjskiego Kościoła Prawosławnego.
Życiorys.
Urodził się 10 stycznia 1904 w Zawierciu w powiecie będzińskim guberni piotrkowskiej Królestwa Polskiego Imperium Rosyjskiego (obecnie województwo śląskie). Jego ojciec pracował jako sędzia pokoju, dziadek był kapłanem prawosławnym.
Ukończył gimnazjum w Połtawie, a następnie studia na Wydziale Historycznym uniwersytetu w Charkowie. Pracował w Połtawie jako nauczyciel. W latach 1937–1940 więzień Uchtpieczłagu. 
W 1942 został wykładowcą kursów przygotowujących do święceń kapłańskich zorganizowanych w Połtawie. 2 listopada 1944 wyświęcony na diakona, zaś dwa dni później – na kapłana i mianowany proboszczem parafii przy soborze św. Makarego w Połtawie. W 1945 otrzymał godność protoprezbitera.
24 września 1945 złożył wieczyste śluby mnisze, zaś 30 września tego samego roku otrzymał godność archimandryty. 14 października 1945 w cerkwi Opieki Matki Bożej w Moskwie miała miejsce jego chirotonia na biskupa humańskiego, wikariusza eparchii kijowskiej. W charakterze konsekratorów w obrzędzie udział wzięli metropolita kruticki i kołomieński Mikołaj, biskup rostowski i taganroski Eleuteriusz oraz biskup możajski Makary. Dziesięć dni po chirotonii biskup Nestor został oficjalnie mianowany ordynariuszem eparchii mukaczewskiej i użhorodzkiej, którą pierwotnie miał zarządzać jako tytularny biskup humański. W 1948 przeniesiony na katedrę kurską i biełgorodzką.
Zmarł w 1951 wskutek wylewu krwi do mózgu.

</doc>
<doc id="2555909" url="https://pl.wikipedia.org/wiki?curid=2555909" title="Lola Falana">
Lola Falana

Lola Falana (ur. 11 września 1942 w Camden w New Jersey) – amerykańska aktorka i tancerka
Życiorys.
Jej ojciec był kubańskim emigrantem. Dzieciństwo spędziła w Filadelfii, gdzie uczyła się tańczyć i śpiewać. Na kilka dni przed maturą wbrew woli rodziców przeprowadziła się do Nowego Jorku, gdzie rozpoczęła karierę artystyczną.
Została odkryta w jednym z nocnych klubów przez Sammy’ego Davisa Juniora, który powierzył jej rolę w broadwayowskim musicalu – Golden Boy. Od 1967 roku robiło się o niej głośno w Europie, gdzie nazywana była "Czarną Wenus". W 1970 roku debiutowała w amerykańskim filmie "The Liberation of L.B. Jones". Za tę rolę została nominowana do nagrody Złotego Globu za debiut roku. Była pierwszą aktorką zatrudnioną przez Billa Cosby'ego w "The New Bill Cosby Show". Pod koniec lat 70. XX w. znajdowała się u szczytu kariery. Została okrzykniętaprzez kogo? Królową Las Vegas, a jej honoraria plasowały się najwyżej w tym mieście – .
W 1987 roku zdiagnozowano u niej stwardnienie rozsiane. Wskutek choroby miała sparaliżowaną lewą część ciała, a także częściowo utraciła wzrok, głos i słuch. Pewnego dnia obejrzała film dokumentalny o Medziugorie i postanowiła wybrać się tam z pielgrzymką. Jej stan zdrowia polepszył się. . Nie powróciła do pracy zawodowej. Poświęciła się modlitwie i działalności charytatywnej. Jest fundatorką apostolatu o nazwie "The Lambs of God Ministry" (Posługa Bożych Baranków) na rzecz osieroconych dzieci z Afryki. W 2013 r. wystąpiła w filmie dokumentalnym hiszpańskiego reżysera Juana Manuela Cotelo "Mary’s Land".

</doc>
<doc id="2555910" url="https://pl.wikipedia.org/wiki?curid=2555910" title="Sonic Advance 2">
Sonic Advance 2

Sonic Advance 2 – komputerowa gra akcji z serii "Sonic the Hedgehog", wyprodukowana przez Dimps Coropration i wydana przez Segę na konsolę Game Boy Advance pod koniec 2002 roku w Japonii, w Ameryce i Europie na początku 2003 roku.

</doc>
<doc id="2555911" url="https://pl.wikipedia.org/wiki?curid=2555911" title="St. Martin’s Lane">
St. Martin’s Lane

St. Martin’s Lane – ulica w centrum Londynu, na obrzeżach dzielnicy Covent Garden. Jej początek znajduje się przy kościele St. Martin-in-the-Fields, od którego pochodzi nazwa ulicy, a kończy się przy Long Acre. 
Wąska ulica ze stosunkowo niewielkim ruchem jest domem English National Opera w Coliseum Theatre, kilku teatrów, antykwariatów, sklepów z antykami, restauracji i kawiarni.
W XVI i XVII wieku ulica zamieszkiwana była przez znane osobistości, byli wśród nich: holenderski malarz Daniël Mijtens, angielski poeta John Suckling, angielski fizyk Edmund Dickinson, lekarz George Wakeman, angielscy malarze: James Thornhill, Francis Hayman, Joshua Reynolds, William Hogarth, Johann Heinrich Füssli i francuski rzeźbiarz Louis-François Roubiliac.

</doc>
<doc id="2555912" url="https://pl.wikipedia.org/wiki?curid=2555912" title="Oc2">
Oc2

Oc2 – polskie oznaczenie pruskiego parowozu osobowego serii P32.
Historia.
Początkowo parowozy były produkowane dla kolei pruskich w latach 1884–1897, natomiast dla kolei meklemburskich do 1907 r. Pod koniec XIX wieku parowozy te obsługiwały ruch pasażerski na drugorzędnych liniach. Po 1910 r. zaczęły być wycofywane z użytku na rzecz parowozów, które posiadały większą moc. Po I wojnie światowej polskie koleje wzbogaciły się o 17 maszyn tego typu, które zyskały oznaczenie Oc2. Parowozy funkcjonowały na polskich torach w okresie międzywojennym, ale po II wojnie światowej już nie (rejestry PKP nie wykazały maszyn tego typu).

</doc>
<doc id="2555913" url="https://pl.wikipedia.org/wiki?curid=2555913" title="Od1">
Od1

Od1 – polskie oznaczenie na PKP parowozów osobowych pruskiej serii P 4¹, produkowanych w latach 1891–1901. Miały one układ osi 2'B i silnik bliźniaczy na parę nasyconą. Na mocy traktatu wersalskiego Polska otrzymała 21 parowozów tego typu, oznaczonych po 1923 na PKP jako Od1. Na kolejach niemieckich DRG lokomotywy te służyły jako seria 3670.
Historia.
Podobnie, jak w przypadku powstałych w tym samym czasie lokomotyw pospiesznych serii S 2 i S 3 (oznaczenia wprowadzone dopiero w 1906 roku), konstrukcja lokomotywy osobowej serii P 4 sporo zawdzięczała podróży służbowej komisji niemieckich konstruktorów do USA i Wielkiej Brytanii, mającej na celu zapoznania się z tamtejszymi konstrukcjami. Efektem było powstanie nowej generacji niemieckich lokomotyw dla pociągów osobowych i pospiesznych, o układzie osi 2'B – z dwuosiowym wózkiem tocznym z przodu i dwoma osiami wiązanymi, różniących się od siebie przede wszystkim średnicą kół napędnych (1750 mm w lokomotywach osobowych, 1980 mm w pospiesznych). Wcześniej używano w obu tych grupach słabszych lokomotyw o układzie osi 1B.
W 1891 roku dyrekcja kolei pruskich w Erfurcie jako pierwsza zamówiła w zakładach Henschel w Kassel dwie doświadczalne lokomotywy osobowe nowej konstrukcji z kołami o średnicy 1730 mm i silnikiem bliźniaczym, a także dwie analogiczne lokomotywy z silnikiem sprzężonym (późniejsza seria P 4²) i po dwie lokomotywy pospieszne z silnikiem bliźniaczym i sprzężonym. Doświadczalne lokomotywy osobowe z silnikiem bliźniaczym otrzymały numery Erfurt 496 i 497 (od 1906 roku zmienione na P 4 Erfurt 1801 i 1802).
W ślad za dwoma próbnymi lokomotywami zamówiono w zakładach Henschel serię 55 lokomotyw osobowych z silnikiem bliźniaczym, według ulepszonego projektu, określonego następnie jako znormalizowany wzór dla kolei pruskich ("Musterblatt") III-1c. Zostały one wyprodukowane w latach 1891–1892. Największa liczba trafiła pierwotnie do dyrekcji kolei Erfurt (26), pozostałe do dyrekcji: Berlin, Elberfeld i Magdeburg. Główną zmianą w stosunku do lokomotyw próbnych było nieznaczne zwiększenie średnicy kół napędnych, do 1750 mm. Zachowały one natomiast rozrząd Allana o wewnętrznym napędzie. Od 1911 roku oznaczono je jako seria P 4¹.
Konstrukcja lokomotywy podlegała następnie modyfikacjom, równolegle do wprowadzonych w ulepszonej serii lokomotyw pospiesznych S 3. Zastosowano lepszy wózek toczny typu hanowerskiego, przesunięty bardziej do przodu, co zwiększyło rozstaw osi o 825 mm, do 7400 mm. Zwiększono także średnicę cylindrów silnika z 430 do 460 mm i zastosowano zewnętrzny rozrząd Heusingera. Ulepszona lokomotywa została określona jako znormalizowany wzór ("Musterblatt") III-1d. W latach 1893–1901 Henschel wyprodukował ich 325, a inni producenci jeszcze 100 (60 Hanomag, 25 Borsig, 8 Schwartzkopff i 7 Grafensteden). Łącznie więc z dwoma próbnymi, zbudowano dla kolei pruskich 482 lokomotywy osobowe o układzie osi 2'B z silnikiem bliźniaczym.
Eksploatacja.
W 1906 roku, po wprowadzeniu na pruskich kolejach podziału na serie, lokomotywy osobowe opisanych typów zostały zaliczone do serii P 4 (łącznie z lokomotywami z silnikiem sprzężonym) i otrzymały nowe numery w poszczególnych dyrekcjach kolei, z zakresu 1801-1900. W 1911 roku wyróżniono w dokumentach lokomotywy z silnikiem bliźniaczym jako podseria P 4¹, w odróżnieniu od lokomotyw z silnikiem sprzężonym, które stały się podserią P 4².
Lokomotywy serii P 4¹ były używane w ruchu osobowym, a początkowo nawet także do pociągów pospiesznych. Wkrótce jednak na głównych liniach zostały wyparte przez silniejsze lokomotywy serii P 4², a następnie nowsze P 6 i P 8.
Po I wojnie światowej lokomotywy kolei pruskich weszły w skład kolei niemieckich (DRG), lecz większość lokomotyw serii P4¹ została wkrótce wycofana jako przestarzałe. Prowizoryczny plan z 1923 zakładał przenumerowanie 157 lokomotyw tej serii, lecz ostatecznie w 1925 roku jedynie 9 otrzymało nowe numery, jako seria 3670 DRG (numery 36 7001 do 7009). Zostały one jednak wycofane do przełomu lat 1926/1927.
Po I wojnie światowej 21 lokomotyw serii P4¹ trafiło do Polskich Kolei Państwowych, gdzie weszły do służby jako seria Od1. Po II wojnie światowej nie było już w Polsce lokomotyw tej serii.
Kilka sztuk lokomotyw P4¹ trafiło na Litwę, 3 na Łotwę, a 4 do Jugosławii. Na Łotwie zaliczono je do serii An, grupującej lokomotywy o układzie osi 2'B, z numerami 32 do 34. Lokomotywa An-33 dotrwała do aneksji Łotwy i została przejęta w 1940 r. przez koleje radzieckie.
Modyfikacje i typy pokrewne.
Lokomotywa wzoru III-1d numer Cassel 131 wyprodukowana 29 lipca 1898 r. w zakładach Henschel, została wyposażona doświadczalnie w przegrzewacz rurowy Schmidta, jako druga lokomotywa z przegrzewaczem na świecie, po pośpiesznej S4 (później otrzymała numer P4 Cassel 1846).
Pięć lokomotyw serii P4 wzoru III-1c z dyrekcji we Frankfurcie zostało w 1907 r. zrekonstruowane z zastosowaniem silnika sprzężonego i zaliczone później do serii P4².
Lokomotywy zbliżonego typu do P4¹ były także zamawiane przez inne koleje na terenie Niemiec. Trzy lokomotywy wzoru III-1d zostały wyprodukowane dla Królewskich Kolei Wojskowych ("Kgl. Militär-Eisenbahn", w latach 1903, 1904 i 1910, z tego jedna przez Hanomag i dwie przez firmę Linke-Hofmann we Wrocławiu – przyczyna zamówienia tych przestarzałych wówczas lokomotyw jest niejasna).
19 zbliżonych lokomotyw wyprodukował Hanomag w latach 1896–1902 dla kolei oldenburskich. Miały one istotne odmienności, przede wszystkim skrócony do 6250 mm rozstaw osi skrajnych przez zmniejszenie odstępu między wózkiem tocznym a osiami wiązanymi oraz między osiami wiązanymi (do 2150 mm). Brakowało zbieralnika pary na kotle, na którym znajdowała się jedynie skrzynkowa piasecznica i zawory bezpieczeństwa. Ich długość z trzyosiowym tendrem wynosiła 15 513 mm. W 1925 roku oldenburskie P4¹ otrzymały numery kolei niemieckich DRG serii 3612 (36 1201 do 36 1219). Wycofano je do 1931 roku.
Dwie inne lokomotywy według pruskiego wzorca, lecz o skróconym rozstawie osi, z uwagi na używane krótsze obrotnice, zamówiła w 1904 roku w firmie Henschel prywatna kolej Lubeka-Büchen (LBE); nosiły one nazwy „Meteor” i „Comet” i przetrwały do 1933 i 1935 roku.
Konstrukcja.
Parowóz osobowy o układzie osi 2'B, z dwucylindrowym silnikiem bliźniaczym na parę nasyconą (2'B n2). Konstrukcja i główne wymiary były analogiczne do parowozów pospiesznych serii S 2. Lokomotywy należały do dwóch różniących się odmian: wczesnej "Musterblatt" III-1c i ostatecznej (podstawowej) III-1d. Oś kotła była umieszczona 2145 mm nad szynami (2135 mm w typie III-1c). Średnica kotła wynosiła 1460 mm, długość płomieniówek (odległość między ścianami sitowymi kotła) – 3900 mm. Powierzchnia ogrzewalna kotła wynosiła 117,9 m² (125,5 m² we wczesnym typie III-1c). Powierzchnia rusztu wynosiła 2,3 m² w obu przypadkach, a ciśnienie pary 12 atmosfer. Na kotle znajdował się wysoki dzwonowy zbieralnik pary i za nim skrzynkowa piasecznica.
Rozstaw obu osi wiązanych wynosił 2600 mm, a rozstaw osi przedniego obrotowego wózka tocznego 2000 mm. Rozstaw między drugą osią toczną a pierwszą wiązaną wynosił 2800 mm, a całkowity rozstaw osi 7400 mm. Wczesny typ III-1c miał innej konstrukcji wózek toczny o rozstawie osi 2050 mm umieszczony bliżej osi wiązanych i całkowity rozstaw osi 6575 mm. Nacisk na osie wiązane wynosił 14,6 T i 15 T, a na toczne 9 T (w typie III-1c – 14,1 T na osie wiązane i 10,5 T na toczne).
Parowóz miał dwucylindrowy silnik bliźniaczy o średnicy cylindrów 460 mm (430 mm w typie III-1c) i skoku tłoka 600 mm. Rozrząd był zewnętrzny Heusingera (w typie III-1c: wewnętrzny Allana). Napęd przenoszony był na czopy kół pierwszej osi wiązanej. Hamulce znajdowały się na kołach wiązanych.
Stosowano typowo tendry trzyosiowe wzoru ("Musterblatt"): III-5b (późniejsze oznaczenie: pr 3T12, pojemność 12 m³ wody, 5 t węgla, długość 6250 mm) lub III-5c (późniejsze oznaczenie pr 3T15, pojemność 15 m³ wody, 5 t węgla, długość 6250 mm), później także czteroosiowe III-5k (późniejsze oznaczenie pr 2'2'T16, pojemność 16 m³ wody, 7 t węgla, długość 7350 mm). Długość parowozu z tendrem pr 2'2T16 wynosiła 17 511 mm, z tendrem trzyosiowym 16 411 mm.
Według książki charakterystyk z 1924 roku, lokomotywa serii P4¹ mogła ciągnąć na płaskim terenie pociąg o masie 160 ton z prędkością 80 km/h, 310 ton z prędkością 70 km/h i 500 ton z prędkością 60 km/h (na wzniesieniach dopuszczalne masy i prędkości znacznie spadały, np. na wzniesieniu 2‰ – 290 ton z prędkością 60 km/h).

</doc>
<doc id="2555914" url="https://pl.wikipedia.org/wiki?curid=2555914" title="Władysław Urbanek">
Władysław Urbanek

Władysław Urbanek, (ur. 1919 r., zm. 18 sierpnia 1946 r. w Odrzykoniu) – rolnik, żołnierz AK.
Syn Ignacego i Apolonii. Był młodszym bratem Józefa Urbanka, komendanta Odrzykońskiej placówki AK w ostatnich miesiącach okupacji niemieckiej. 
18 lipca 1946 Władysław Urbanek został zastrzelony w polu przez jednego z funkcjonariuszy krośnieńskiego UB, którzy przybyli tam by go zatrzymać.
W lutym 2010, w sprawie z oskarżenia pionu śledczego IPN, który ściga zbrodnie ludzi aparatu władzy PRL, Sąd Okręgowy w Warszawie uznał, iż Władysława Urbanka zabito nie w obronie koniecznej, ale działając z zamiarem zabójstwa i skazał sprawcę na 8 lat więzienia.
W miejscu zabójstwa Władysława Urbanka, w 1996 r. stanął pamiątkowy obelisk.

</doc>
<doc id="2555917" url="https://pl.wikipedia.org/wiki?curid=2555917" title="Gangsta Gangsta">
Gangsta Gangsta

Gangsta Gangsta – singel amerykańskiego zespołu hip-hopowego N.W.A, który promował album pt. "Straight Outta Compton". Utwór można było usłyszeć także na albumie "Greatest Hits" i na "". Piosenka opowiada o niebezpiecznym życiu na ulicach Compton i w całej Kalifornii.
Lista utworów.
Źródło.

</doc>
<doc id="2555918" url="https://pl.wikipedia.org/wiki?curid=2555918" title="Rupes Tenuis">
Rupes Tenuis

 
Rupes Tenuis – klif na powierzchni Marsa. Centrum Rupes Tenuis znajduje się na współrzędnych marsjańskich. Uskok ten ma długość 669,03 km. Rupes Tenuis znajduje się na południowym skraju północnego bieguna Marsa. Region ten jest pokryty marsjańskim śniegiem.
Decyzją Międzynarodowej Unii Astronomicznej nadana w 1988 roku nazwa tego obszaru pochodzi z mitologii rzymskiej.

</doc>
<doc id="2555921" url="https://pl.wikipedia.org/wiki?curid=2555921" title="VIII V 2">
VIII V 2

VIII formula_12 (VIII V 2) – seria niemieckich parowozów osobowych kolei saksońskch, produkowanych w latach 1896–1902. Miały układ osi 2'B i silnik sprzężony na parę nasyconą. Seria ta nosiła następnie niemieckie oznaczenie DRG 369–10. Koleje polskie używały w okresie międzywojennym jeden parowóz, oznaczony na PKP jako seria Od101.
Historia.
Lokomotywa kolei saskich serii VIII V2 była osobowym odpowiednikiem parowozu pospiesznego VIII V 1, pokrewnym konstrukcyjnie. Seria (niem. "Gattung") VIII oznaczała lokomotywy o układzie osi 2'B, litera V (pisana frakturą: formula_1) – silnik sprzężony ("Verbundtriebwerk"), a cyfra 2 drugą odmianę takiego parowozu. Obie serie były produkowane od 1896 roku i różniły się średnicą kół napędnych (1590 mm w lokomotywie osobowej, 1885 mm w pospiesznej). Ponadto, lokomotywa osobowa miała mniej wydajny kocioł, na skutek jego skrócenia o 225 mm i zmniejszenia paleniska i powierzchni rusztu. Nowością w saskich lokomotywach był w obu seriach kocioł ze stojakiem Belpaire’a i rozrząd Heusingera. Lokomotywy osobowe w porównaniu z pospiesznymi miały początkowo także krótszą budkę maszynisty, z wąskimi oknami po bokach.
Większość lokomotyw była zbudowana przez saskie zakłady Hartmann w Chemnitz (pełna nazwa: Sächsische Maschinenfabrik vorm. Richard Hartmann – Saska Fabryka Maszyn, dawniej Richard Hartman). Były one budowane w czterech ulepszanych seriach produkcyjnych, różniących się znacznie charakterystykami. Lokomotywy pierwszej serii były zbudowane w latach 1896–1897 w liczbie 20 (numery na kolei 519–538). Miały one średnice cylindrów silnika 440 i 650 mm, masę służbową 49,6 t i siłę uciągu 44 kN i jeździły z trzyosiowym tendrem 3 T 9.
Od 1897 produkowano lokomotywy drugiej serii, ze średnicą cylindrów zwiększoną do 460 i 680 mm i siłą uciągu 49 kN. Lokomotywy te otrzymały numery 539–548 i jeździły z większymi tendrami czteroosiowymi 2'2' T 16. Różniły się też dolną krawędzią ścian budki maszynisty, które zostały podcięte z charakterystycznym zaokrągleniem.
Od 1899 roku budowano maszyny trzeciej serii, o numerach 549–568, z powiększoną budką maszynisty z podwójnym oknem bocznym. Ich masa służbowa wzrosła do 51,4 t. Ogółem zbudowano w zakładach Hartmann 50 lokomotywy trzech wczesnych serii.
W lokomotywach czwartej najliczniejszej serii, produkowanych od 1900 roku, zwiększono wydajność kotła, który umieszczono nieco wyżej. Jego powierzchnia ogrzewalna wzrosła do 130,8 m² (nieco więcej, niż w lokomotywach pospiesznych VIII V1). Masa służbowa wzrosła do 54,5 t, a siła uciągu do 53 kN. Ponownie zwiększono pojemność tendra (serii 2'2'T 21). W latach 1900–1902, 43 lokomotywy tej serii wyprodukował Hartmann (numery 569–581 i 607–636), a nadto, z powodu ograniczonych mocy produkcyjnych tej firmy w stosunku do potrzeb kolei saskich, 10 zamówiono w berlińskiej firmie Schwartzkopff (BMAG) (numery 582–591), 10 w Esslingen (numery 592–601) i 5 w Linke-Hofmann we Wrocławiu (numery 602–606).
Służba.
Ogółem zbudowano 118 lokomotyw serii VIII V2 (numery 519–636), przez co stały się najliczniejszą serią na kolejach saskich. Używano ich w ruchu pasażerskim na wszystkich głównych liniach, a także licznych drugorzędnych. Dzięki umiarkowanej średnicy kół, dość dobrze spisywały się także na terenach górzystych. Od 1910 roku były wypierane z głównych linii przez lokomotywy serii XII H2. Lokomotywy trzech wczesnych serii, produkowane przed 1900 rokiem, nosiły oprócz numerów nazwy własne w postaci nazw miast niemieckich.
Po I wojnie światowej 111 maszyn przeszło na Koleje Niemieckie (DRG), zaklasyfikowanych w 1925 roku jako seria 369–10 (numery 36 901 do 919 i 921 do 948 dla wczesnych serii oraz 36 951 do 1014 dla lokomotyw produkcji od 1900 roku). Wszystkie zostały jednak wycofane w latach 1926–1931.
Jedna lokomotywa pierwszej serii, dawna nr 528 „Meuselwitz” z 1897 r., trafiła w 1919 roku na Polskie Koleje Państwowe, otrzymując oznaczenie Od101-1, jako jedyna lokomotywa w serii Od101. Była to także jedyna lokomotywa serii VIII V2 poza kolejami niemieckimi.
Żaden parowóz serii VIII V2 nie zachował się do chwili obecnej.
Opis.
Parowóz osobowy o układzie osi 2'B, z silnikiem sprzężonym na parę nasyconą (2'B n2v). Wysokość środka kotła nad szynami w czwartej serii wynosiła 2150 mm, w poprzednich seriach był on o 100 mm niżej (inne źródło: o 75 mm). Liczba płomieniówek wynosiła 216 w trzech wczesnych seriach i 254 w czwartej serii, ich długość wynosiła 3800 mm.
Stały rozstaw osi wiązanych wynosił 2100 mm, osi wózka tocznego: 2150 mm, rozstaw między drugą osią toczną a pierwszą wiązaną: 2350 mm, ogółem rozstaw osi skrajnych: 6600 mm. Wózek toczny był zawieszony na ślizgowym łożysku kulowym, jak w erfurckich lokomotywach S 2.
Stosowano tendry saskich serii: 3 T 9 (trzyosiowy, 9 m³ wody i 4 t węgla – w serii 1.), 2'2' T 16 (czteroosiowy, 16 m³ wody i 5 t węgla – od serii 2.), 2'2'T 21 (czteroosiowy 21 m³ wody i 7 t węgla – od serii 4.).

</doc>
<doc id="2555925" url="https://pl.wikipedia.org/wiki?curid=2555925" title="Koziński Jar">
Koziński Jar

Koziński Jar – żleb w słowackich Tatrach Zachodnich, będący prawym odgałęzieniem Doliny Siwej. Opada w północno-zachodnim kierunku spod Kozińca (1462 m), którego dwa ramiona tworzą obramowanie żlebu. Dnem Kozińskiego Jaru spływa Koziński Potok. W dawnych przewodnikach turystycznych podawana jest dla tego potoku inna nazwa – Klinowy Potok. Kiedyś cały rejon Doliny Siwej był wypasany, wchodził w skład Hali Siwe. Obecnie żleb znajduje się na obszarze TANAP-u, jest całkowicie zalesiony i turystycznie niedostępny. Jego dnem prowadzi jednak leśna droga do zwózki drzewa.

</doc>
<doc id="2555927" url="https://pl.wikipedia.org/wiki?curid=2555927" title="Uniwersytet im. Adama Mickiewicza">
Uniwersytet im. Adama Mickiewicza



</doc>
<doc id="2555932" url="https://pl.wikipedia.org/wiki?curid=2555932" title="Express Yourself (singel N.W.A.)">
Express Yourself (singel N.W.A.)

Express Yourself – ostatni singel amerykańskiego zespołu hip-hopowego N.W.A, który promował album pt. "Straight Outta Compton". Zawiera sample pochodzące od utworu o tej samej nazwie, grupy muzycznej Charles Wright &amp; the Watts 103rd Street Rhythm Band. Piosenka znalazła się także na do gry , w Tony Hawk’s Pro Skater 4 i w grze Skate. W poszerzonej wersji singla, oprócz Dr. Dre, wystąpili Ice Cube i MC Ren.

</doc>
<doc id="2555934" url="https://pl.wikipedia.org/wiki?curid=2555934" title="Od103">
Od103

Od103 - parowóz osobowy produkcji szwajcarskiej wzorowany na pruskiej serii P4, bardzo podobny do parowozu Od 102. Po I wojnie światowej PKP posiadała 5 parowozów tego typu, po II wojnie światowej ostał się tylko jeden parowóz tej serii. 
Bibliografia.
Jan Piwowoński, Parowozy kolei polskich, WKiŁ, Warszawa, 1978, s. 228

</doc>
<doc id="2555935" url="https://pl.wikipedia.org/wiki?curid=2555935" title="Rosja na Zimowych Igrzyskach Olimpijskich 2002">
Rosja na Zimowych Igrzyskach Olimpijskich 2002

Rosję na Zimowych Igrzyskach Olimpijskich 2002 reprezentowało 151 zawodników. Był to trzeci start Rosji na zimowych igrzyskach olimpijskich.
Wyniki reprezentantów Rosji.
Biathlon.
Mężczyźni
Kobiety
Bobsleje.
Mężczyźni
Kobiety
Biegi narciarskie.
Mężczyźni
Kobiety
Curling.
Kobiety
Hokej na lodzie.
Mężczyźni
Kobiety
Kombinacja norweska.
Mężczyźni
Łyżwiarstwo figurowe.
Mężczyźni
Kobiety
Pary
Łyżwiarstwo szybkie.
Mężczyźni
Kobiety
Narciarstwo alpejskie.
Mężczyźni
Kobiety
Narciarstwo dowolne.
Mężczyźni
Kobiety
Saneczkarstwo.
Mężczyźni
Kobiety
Short track.
Kobiety
Skeleton.
Mężczyźni
Kobiety
Skoki narciarskie.
Mężczyźni
Snowboard.
Kobiety

</doc>
<doc id="2555937" url="https://pl.wikipedia.org/wiki?curid=2555937" title="100 Miles and Runnin’ (singel)">
100 Miles and Runnin’ (singel)

100 Miles and Runnin’ – singel amerykańskiego zespołu hip-hopowego N.W.A, który promował album o tej samej nazwie. Utwór znalazł się także na albumach "Greatest Hits" i "". Singel uplasował się na 38. miejscu notowania Hot Dance Singles Sales.

</doc>
<doc id="2555938" url="https://pl.wikipedia.org/wiki?curid=2555938" title="High Holborn">
High Holborn

High Holborn – ulica w centralnym Londynie (Anglia) w dzielnicy Holborn. Rozpoczyna się w pobliżu skrzyżowania St Giles Circus i biegnie na wschód mijając Kingsway i Southampton Row. Na skrzyżowaniu z Gray's Inn Road nazwa ulicy zmienia się na Holborn.
Najbliższymi stacjami metra są: Tottenham Court Road, Holborn i Chancery Lane. Wszystkie obsługują Central Line znajdującą się pod High Holborn.

</doc>
<doc id="2555939" url="https://pl.wikipedia.org/wiki?curid=2555939" title="Od102">
Od102

Od102 - parowóz osobowy wirtemberskiej serii AD. W latach 1899–1909 w zakładach Esslingen wyprodukowano 98 tych parowozów. Parowozy były eksploatowane do 1932 roku. Parowozy z ostatniej serii produkcyjnej miały zamontowane kotły na parę przegrzaną.

</doc>
<doc id="2555940" url="https://pl.wikipedia.org/wiki?curid=2555940" title="Anna Cienciała">
Anna Cienciała

Anna Maria Cienciała (ur. 8 listopada 1929 w Wolnym Mieście Gdańsku, zm. 24 grudnia 2014 w Fort Lauderdale) – amerykańska i polska historyk. 
Życiorys.
Uczyła się w Polsce i we Francji, ale najdłużej w Anglii. Studiowała w Liverpoolu, a także w Montrealu na McGill University. Doktorat obroniła w 1962 roku w Indiana University w Bloomington. Następnie wykładała na uniwersytetach w Ottawie, Toronto i najdłużej (aż do przejścia na emeryturę w 2002) na University of Kansas. Członkini wielu towarzystw naukowych w Polsce, USA i Wielkiej Brytanii. Członek Polskiej Akademii Umiejętności (PAU) oraz Polskiego Towarzystwa Naukowego na Obczyźnie.
W październiku 2013 r. „w uznaniu zasług podejmowanych na rzecz wzmacniania pozycji Polski na arenie międzynarodowej” została przez ministra spraw zagranicznych uhonorowana odznaką Bene Merito. W maju 2014 r. Prezydent Bronisław Komorowski odznaczył ją Krzyżem Komandorskim z Gwiazdą Orderu Zasługi Rzeczypospolitej Polskiej.

</doc>
<doc id="2555941" url="https://pl.wikipedia.org/wiki?curid=2555941" title="Pd4">
Pd4

Pd4 – polskie oznaczenie na PKP parowozu pospiesznego kolei pruskich serii S5², produkowanego w latach 1905–1911. Na kolejach niemieckich nosił oznaczenie serii (Br) 136-8. Parowóz posiadał dwucylindrowy sprzężony silnik parowy na parę nasyconą. W Polsce w okresie międzywojennym eksploatowano 29 lokomotyw tej serii, po wojnie – 14, do 1955 roku.
Historia.
Parowóz skonstruowano w 1905 w fabryce Vulcan ze Szczecina, jako wzmocnione rozwinięcie udanej najpopularniejszej pruskiej serii parowozów pospiesznych S3 ("Musterblatt" III-2b). Nowy parowóz początkowo określany był jako "verstärkte S3" – „wzmocniony S3". Układ jezdny i ogólnie konstrukcję lokomotywy przejęto z serii S3, natomiast główną zmianą był powiększony kocioł. Z serii S3 przejęto także wypróbowany już schemat napędu – dwucylindrowy silnik sprzężony na parę nasyconą, w odróżnieniu od istniejących już lokomotyw serii S4 i S5¹, stanowiących próby poprawy osiągów serii S3 innymi drogami. Stosownie do większej wydajności kotła, zwiększono jednak średnice cylindrów silnika. Wzmocniona lokomotywa została zaaprobowana jako znormalizowany parowóz wzoru ("Musterblatt") III-2c.
Dla kolei pruskich zbudowano 367 lokomotyw typu III-2c, w latach 1905–1911, w dwóch fabrykach: Vulcan (186 sztuk) i Schichau w Elblągu (181 sztuk). Ponadto, 7 takich samych lokomotyw zbudowano w latach 1907–1911 w zakładach Schwartzkopff w Berlinie i Linke-Hofmann we Wrocławiu dla prywatnej kolei Lubeka-Büchen (LBE), a dalsze 11 zbliżonych lokomotyw, różniących się zastosowaniem rozrządu zaworowego Lentza, zbudowały w latach 1909–1913 zakłady Hanomag dla kolei oldenburskich.
Początkowo pruskie parowozy typu III-2c w 1906 roku zostały zaliczone do serii S3 i nosiły w poszczególnych dyrekcjach kolei odpowiadające tej serii numery z przedziału 201–400. Dopiero w 1911 roku zostały one wyróżnione jako osobna seria S5² i otrzymały numery powyżej 501. Osiem parowozów w dyrekcji bydgoskiej kolei pruskich jednak omyłkowo pozostało oznaczonych jako seria S3.
Parowozy serii S5² zostały przydzielone do większości dyrekcji kolei pruskich. Najwięcej ich posiadała w 1911 roku dyrekcja Hanower (66 sztuk), inne dyrekcje miały od kilku do 38 maszyn. Mimo udanej konstrukcji, lokomotywy te musiały jednak konkurować z wchodzącymi w tym samym czasie lub nawet wcześniej do służby mocniejszymi maszynami czterocylindrowymi S 7 i S 9 oraz na parę przegrzaną S 6 i S 10, stąd z obsługi ciężkich pociągów na głównych liniach zostały wkrótce przesunięte do lżejszych ekspresów i pociągów pospiesznych. W tym charakterze służyły do I wojny światowej.
Eksploatacja po I wojnie światowej.
Po I wojnie światowej koleje pruskie i ich lokomotywy weszły w skład kolei niemieckich DRG. Początkowo w prowizorycznym planie z 1923 roku przewidywano przenumerowanie aż 301 lokomotyw serii S5², lecz znaczna ich część została w międzyczasie wycofana, z uwagi na dostępność nowszych lokomotyw. Po wprowadzeniu nowego systemu oznaczeń w 1925 roku, większość – 200 sztuk zostało zaliczonych jako seria ("Baureihe" – Br) 136-8 (numery 13 651 do 13 850). Ich służba jednak nie potrwała długo, gdyż 1 kwietnia 1928 roku zdecydowano wycofać wszystkie lokomotywy pospieszne o dwóch osiach napędnych jako przestarzałe. Ponadto, koleje niemieckie przejęły wszystkie 11 lokomotyw oldenburskich, oznaczonych jako seria 1318 (numery 13 1851 do 13 1861) i również wycofanych na przełomie lat 1927/1928. Jedyną lokomotywą niemiecką, która przetrwała dłużej, była przejęta w 1938 roku z upaństwowionej kolei LBE, pod numerem 13 001. Podczas II wojny światowej służyła ona na terenie Polski, na linii Łódź – Koluszki.
Po I wojnie światowej Polskie Koleje Państwowe eksploatowały 29 parowozów serii S5², oznaczonych jako seria Pd4 (numery Pd4-1 do Pd4-29). PKP posiadały mimo to jeszcze trzy dalsze lokomotywy serii S5², mylnie zaklasyfikowane do serii Pd1 (Pd1-87, 88 i Pd1-3Dz kolei Wolnego Miasta Gdańska), z powodu błędnego ich oznaczenia w dyrekcji bydgoskiej kolei pruskich jako seria S3. W 1939 roku większość lokomotyw serii Pd4 stacjonowała na kresach wschodnich (po 11 w Kowlu i Zdołbunowie, 2 w Sarnach, ponadto 4 w Dęblinie i 2 w Skarżysku-Kamiennej). Większość została zdobyta przez ZSRR po inwazji na Polskę 17 września 1939 i przejęta przez koleje radzieckie, a tylko jedna została zdobyta w Polsce przez wojska niemieckie (Pd4-19). Więcej lokomotyw tej serii Niemcy zdobyli po ataku na ZSRR w 1941 roku. Ogółem 22 polskie lokomotywy serii Pd4 zostały zdobyte przez Niemcy podczas wojny, z czego 20 otrzymało niemieckie numery (13 002 do 13 021), a Pd4-7 i Pd4-28 pozostały nieprzemianowane. Ponadto Niemcy zdobyli 2 lokomotywy serii S5² zaliczone do serii Pd1 (niemieckie numery 13 303 i 13 338).
Po II wojnie światowej PKP posiadały 14 lokomotyw oznaczonych jako seria Pd4, z tym, że zaliczono do niej błędnie także dwa parowozy przedwojennej serii Pd13 (numery Pd4-12 i 13). Ponadto, posiadano w dalszym ciągu jedną lokomotywę serii S5² mylnie zaklasyfikowaną w serii Pd1 (Pd1-16, dawna Pd1-88). Serię Pd4 wycofano z użycia w Polsce w 1955 roku.
Niewielka liczba parowozów serii S5² trafiła także po I wojnie światowej do innych krajów: 9 do Belgii (nie otrzymały oznaczeń belgijskich), 3 na Litwę (na skutek przyłączenia Kłajpedy do Litwy 10 stycznia 1923 roku, oznaczone jako seria K5.2 z numerami 121–123) i 6 na Łotwę. Na Łotwie zaliczono je do serii An, grupującej lokomotywy o układzie osi 2'B, z numerami An-39 do An-44; otrzymano je w lutym 1920 roku i wszystkie dotrwały do aneksji Łotwy, po czym zostały przejęte przez koleje radzieckie.
Pięć byłych polskich lokomotyw było używanych po II wojnie światowej przez koleje NRD i co najmniej cztery z nich zostały zwrócone Polsce, lecz dopiero w latach 1955/1956, kiedy to już nie weszły do eksploatacji i zostały złomowane. Dwie byłe polskie lokomotywy znalazły się po wojnie w Austrii, z czego Pd4-8 została w 1948 roku zwrócona do ZSRR, a Pd4-28 służyła na kolejach austriackich ÖBB do przełomu 1960/1961 roku.
Żadna z lokomotyw serii S5² / Pd4 nie zachowała się do chwili obecnej.
Konstrukcja.
Parowóz pospieszny o układzie osi 2'B, z dwucylindrowym silnikiem sprzężonym na parę nasyconą (2'B n2v). Konstrukcja stanowiła bezpośrednie rozwinięcie konstrukcji parowozu serii S3 ("Musterblatt III-2b"). W porównaniu z parowozem S3, średnicę kotła zwiększono o 100 mm, do 1472 mm. Wzrosła także o 20 liczba płomieniówek – do 237 oraz ich długość – z 3900 do 4100 mm, odpowiadająca zwiększonej długości między ścianami sitowymi kotła. W konsekwencji, powierzchnia ogrzewalna kotła wzrosła ze 118 do 141 m². Kocioł podniesiono przy tym nieco wyżej – jego oś znajdowała się o 240 mm wyżej, na wysokości 2500 mm nad szynami. Powierzchnia rusztu nie uległa natomiast zwiększeniu – 2,27 m².
Rozstaw osi wiązanych wynosił 2600 mm, a rozstaw osi przedniego wózka tocznego 2200 mm (jak w S3), natomiast przesunięto o 200 mm do przodu wózek toczny, przez co rozstaw między drugą osią toczną a pierwszą wiązaną wzrósł o taką wartość, do 2800 mm, a całkowity rozstaw osi – do 7600 mm. Nacisk na oś uległ niewielkiemu zwiększeniu i wynosił 16–16,1 t w przypadku osi wiązanych (inne źródło: 16,4 t) i 11,2 t w przypadku osi tocznych.
Parowóz miał dwucylindrowy silnik sprzężony o średnicy cylindra wysokoprężnego 475 mm i niskoprężnego 700 mm (w S3 odpowiednio 460 i 680 mm). Skok tłoka wynosił 600 mm, rozrząd był zewnętrzny Heusingera.
Stosowano tendry czteroosiowe pruskich wzorów ("Musterblatt"): III-5f (16 m³ wody, 4 t węgla), III-5g (20 m³ wody, 4 t węgla), III-5h (21,5 m³ wody, 5 t węgla) i III-5l (21,5 m³ wody, 7 t węgla) (oznaczane później jako serie: pr 2’2’ T 16, T 20 lub T 21,5 – ostatnia liczba oznaczała pojemność skrzyni wodnej). Długość parowozu z tendrem III-5f wynosiła 17 811 mm; tender III-5g był o 150 mm krótszy, tender III-5h o 50 mm krótszy, a tender III-5l o 60 mm krótszy.
Lokomotywa S5² mogła ciągnąć po poziomym torze z prędkością 100 km/h pociąg o masie 165 ton, z prędkością 90 km/h – o masie 255 ton, a z prędkością 80 km/h – o masie 340 ton (książka charakterystyk z 1915 roku) lub 360 ton (książka z 1924 roku). Masa pociągów przy takich samych prędkościach była o ok. 20% większa od lokomotyw serii S3 (odpowiednio: 130, 200, 280 lub 325 ton).

</doc>
<doc id="2555942" url="https://pl.wikipedia.org/wiki?curid=2555942" title="Pk3">
Pk3

Pk2 – polskie oznaczenie pruskiego parowozu pospiesznego, produkowanego w latach 1910–1915. Na kolejach pruskich nosił oznaczenie S101, a później 1710-12 w DRG. 
Po I wojnie światowej polskie koleje eksploatowały dwadzieścia parowozów tego typu. Były wykorzystywane przede wszystkim do prowadzenia niemieckich pociągów w tranzycie przez Pomorze do Prus Wschodnich. Ostatni egzemplarz na stanie PKP został skasowany dopiero w 1959 r.

</doc>
<doc id="2555944" url="https://pl.wikipedia.org/wiki?curid=2555944" title="Ignaz Schuppanzigh">
Ignaz Schuppanzigh

Ignaz Schuppanzigh (ur. 20 listopada 1776 w Wiedniu, zm. 2 marca 1830 tamże) – austriacki skrzypek i dyrygent. Schuppanzigh wraz ze swoim kwartetem wykonał po raz pierwszy wiele kwartetów smyczkowych Beethovena, zwłaszcza tych późnych. Zorganizował pierwsze publiczne koncerty kwartetu smyczkowego (w Wiedniu).
Życiorys.
Początkowo uczył się gry na skrzypcach, które jednak porzucił. Zanim ukończył 21 lat był już znanym skrzypkiem i dyrygentem. Udzielał lekcji gry na skrzypcach Beethovenowi, z którym się przyjaźnił aż do śmierci kompozytora.
W młodości Schuppanzigh był według źródeł przystojnym młodzieńcem, z wiekiem jednak bardzo utył. Beethoven często żartował z jego otyłości nazywając go "Mein Herr Falstaff". Skomponował również na jego cześć krótki utwór chóralny zatytułowany "Na cześć grubasa" (niem. "Lob auf den Dicken"). Pod koniec życia, palce Schuppanzigha zrobiły się tak grube, że nie był w stanie grać na instrumencie poprawnie.
Franz Schubert zadedykował Schuppanzighowi swój kwartet "Rosamunde".
Schuppanzigh zmarł na paraliż.

</doc>
<doc id="2555946" url="https://pl.wikipedia.org/wiki?curid=2555946" title="Oi102">
Oi102

Oi102 - polskie oznaczenie na PKP rosyjskiej serii parowozów osobowych NW. Po II wojnie światowej znalazł się pod zarządem PKP jeden parowóz tej serii. 

</doc>
<doc id="2555948" url="https://pl.wikipedia.org/wiki?curid=2555948" title="Pd3">
Pd3

Pd3 – polskie oznaczenie na PKP parowozu pospiesznego serii S5¹ (pierwotnie S5) kolei pruskich, produkowanego w latach 1900–1903 w dwóch nielicznych odmianach. Parowóz posiadał czterocylindrowy sprzężony silnik parowy na parę nasyconą i układ osi 2'B (2-2-0). Po I wojnie światowej na polskich kolejach był użytkowany jeden egzemplarz serii Pd3. Podobna do niego była seria lokomotyw S5 niemieckich kolei Alzacji-Lotaryngii.
Historia powstania.
Pod koniec XIX wieku czterocylindrowy silnik sprzężony wydawał się idealnym rozwiązaniem napędu parowozu, w porównaniu z parowozami dwucylindrowymi, łącząc dużą moc i ekonomię eksploatacji z bardzo dobrym wyważeniem mechanizmu napędowego, co było istotne zwłaszcza dla parowozów pospiesznych. Koncepcja takiej lokomotywy była w Niemczech forsowana niezależnie przez dwóch konstruktorów: Augusta von Borriesa z hanowerskiej dyrekcji kolei pruskich, konstruktora najpopularniejszego pruskiego parowozu pospiesznego S3 oraz Alfreda de Glehna, twórcy pierwszego takiego parowozu na świecie (z 1886 roku). De Glehn był od 1885 roku dyrektorem zakładów w Belfort we francuskiej części Alzacji, powiązanych z Alzacką Fabryką Maszyn Grafenstaden, znajdującą się w części anektowanej przez Niemcy. W 1891 roku zakłady te zbudowały pierwszą lokomotywę z czterocylindrowym silnikiem sprzężonym o układzie osi 2'B (dwie osie toczne i dwie napędowe), dla francuskich kolei Nord.
Dla wypróbowania nowego układu, koleje pruskie zamówiły doświadczalny parowóz pospieszny o układzie osi 2'B, numer Berlin 37, zbudowany w zakładach Grafenstaden w 1894 roku (nr fabryczny 4550), będący pierwszą pruską lokomotywą z czterocylindrowym silnikiem sprzężonym. Był on później oznaczony Erfurt 37, a od 1906 roku zaliczony do serii S5 z numerem Erfurt 501 (mimo to, nie otrzymał później oznaczenia S5¹).
Lokomotywa ta była wzorowana na parowozach dla francuskich kolei Nord i miała typowy układ dla konstrukcji de Glehna, wyróżniający się cylindrami wysokiego ciśnienia napędzającymi koła drugiej osi napędowej; umieszczonymi na zewnątrz, blisko środka długości parowozu, za przednim wózkiem tocznym i tuż przed kołami wiązanymi. Cylindry niskiego ciśnienia natomiast znajdowały się wewnątrz ostoi, pod dymnicą, nad wózkiem tocznym i napędzały koła pierwszej osi napędowej, za pomocą ich wykorbionej osi. W ten sposób obie wiązane osie napędowe były silnikowe (napędzane od silnika), co pozwalało na uniknięcie nadmiernych obciążeń jednej osi. Charakterystyczny był też wózek toczny, z zewnętrzną ostoją. Początkowo lokomotywa Berlin 37 miała też typowo francuskie cechy wyglądu, jak szczątkową budkę maszynisty, z głęboko wyciętymi ścianami, później przebudowaną na typ pruski. Parowóz miał nietypowy dla pruskich konstrukcji kocioł Belpaire'a, o powierzchni ogrzewalnej 110 m² i powierzchni rusztu 2,05 m² oraz zewnętrzny rozrząd Heusingera. Rozstaw osi wiązanych z kołami o dużej średnicy 2,14 m wynosił 3 m. Używany był z trzyosiowym tendrem o pojemności 15 m³ wody i 5 t węgla.
Lokomotywy seryjnego modelu budowane dla kolei pruskich, oznaczone od 1906 roku jako seria S5, a od 1911 jako podseria S5¹ (wraz z wprowadzeniem podserii S5²), należały do dwóch różnych odmian, określanych jako modele produkcyjne ("Bauart") Grafenstaden i Hannover.
S5¹ Bauart Grafenstaden.
22 lokomotywy zamówione dla kolei pruskich miały układ silnika sprzężonego systemu de Glehna. Spośród nich, 10 zostało zbudowanych w 1902 roku przez zakłady Grafenstaden, a 12 dalszych w 1903 roku przez zakłady Henschel w Cassel. Miały one wymienione powyżej cechy konstrukcji de Glehna, lecz różniły się od egzemplarza próbnego m.in. większą masą i wydajniejszym kotłem Belpaire’a, z większą powierzchnią ogrzewalną (122 m²), nieco większym rusztem (2,3 m²) i wydłużoną dymnicą. Kocioł umieszczono o 19 cm wyżej (jego oś znajdowała się na wysokości 245 cm zamiast 226 cm). Wymiary silnika pozostały niezmienione, jednakże zmniejszono średnicę kół napędnych do 1,98 m, typowej dla niemieckich parowozów o tym układzie osi począwszy od serii S3. Prędkość konstrukcyjna wzrosła z 90 do 100 km/h. Zachowano duży rozstaw osi wiązanych 3 m, natomiast rozstaw osi wózka tocznego zwiększono z 1,8 do 2,05 m lub 2,1 m w przypadku lokomotyw Henschela. Lokomotywy różniły się zewnętrznie od siebie formą zbieralnika pary na kotle: produkcji Grafenstaden miały półkulisty zbieralnik, typowy dla tych zakładów, a produkcji Henschela cylindryczny. Tender był typowy pruski czteroosiowy wzoru "Musterblatt" III-5f, o pojemności 16 m³ wody i 5 t węgla.
Parowozy odmiany de Glehna były używane w dyrekcjach kolei pruskich: Altona (połowa – 11 sztuk), Erfurt i Magdeburg, od 1906 roku także Hannover i Danzig. Po 1906 roku nosiły one w poszczególnych dyrekcjach numery z zakresu 501 – 600. Dalsze lokomotywy nie były zamawiane przez koleje pruskie z powodu wejścia do produkcji lokomotywy serii S7 de Glehna, uważanej za serię docelową.
Większa liczba lokomotyw bardzo zbliżonego typu – 54, została zbudowana przez Grafenstaden na zamówienie niemieckich kolei Alzacji-Lotaryngii, co niewątpliwie miało związek z umiejscowieniem tam zakładów. Z tego, 50 lokomotyw zbudowano w latach 1902–1904, a cztery ostatnie po dłuższej przerwie, w 1913 roku (przyczyny zamówienia ostatnich lokomotyw, kiedy seria ta była już przestarzała, są niejasne). Nosiły one na tych kolejach oznaczenie serii A18, od 1906 roku: S3, a od 1912 roku: S5. W stosunku do pruskich lokomotyw, miały wyższe ciśnienie w kotle (15 atmosfer). Otrzymały one również zawory bezpieczeństwa typu francuskiego, w kominkowatej obudowie wraz z gwizdkiem, na kotle przed budką maszynisty. Pierwsze 20 lokomotyw miało kocioł z 226 płomieniówkami, o powierzchni ogrzewalnej 121,96 m², dalsze 34 – ze 104 płomieniówkami większej średnicy, o powierzchni ogrzewalnej 169,85 m².
Na kolejach Alzacji-Lotaryngii lokomotywy te były liczniejsze od alzackich odpowiedników najpopularniejszej pruskiej serii parowozów pospiesznych S3 (używanych tam w liczbie 40). Obsługiwały one ekspresy ze Strasburga. Po I wojnie światowej służyły na francuskiej kolei Alzacji i Lotaryngii do 1937 roku.
S5¹ Bauart Hannover.
Drugą wersją lokomotywy S5¹ była konstrukcja von Borriesa i fabryki Hannoversche Maschinenbau (Hanomag) w Hanowerze, wyprodukowana w liczbie 17 sztuk. Prototyp zbudowany w 1900 roku otrzymał nagrodę Grand Prix na Wystawie Światowej w Paryżu, a pozostałe 16 zbudowano w latach 1902–1903. Wszystkie używane były w hanowerskiej dyrekcji kolei pruskich, z numerami 501 – 517.
W konstrukcji lokomotywy czterocylindrowej de Borriesa pary lewych i prawych cylindrów silnika były umieszczone w jednolitych odlewach z przodu, pod dymnicą, na wysokości środka wózka tocznego. Cylindry niskoprężne znajdowały się na zewnątrz, po bokach wózka i napędzały koła pierwszej osi wiązanej, natomiast cylindry wysokoprężne, znajdujące się pod dymnicą, napędzały te same koła poprzez oś wykorbioną. Pozwalało to na uproszczenie mechanizmu napędowego, ale wadą takiego rozwiązania były znaczne obciążenia pierwszej osi wiązanej przy przechodzeniu przez łuki, co prowadziło do odkształceń i pęknięć. Parowóz miał wewnętrzny rozrząd Heusingera, sterujący również suwakami zewnętrznych cylindrów, a mechanizm i zawór rozruchowy był konstrukcji von Borriesa. Wbrew poglądom spotykanym w literaturze, von Borries doceniał wynalazek przegrzewacza pary i zamierzał wyposażyć prototypową lokomotywę także w nowo opracowany przegrzewacz komorowy Schmidta, ale nie doszło to do skutku wobec opozycji Roberta Garbe z Ministerstwa Robót Publicznych, będącego zwolennikiem parowozów z prostym silnikiem bliźniaczym i przegrzewaczem.
Lokomotywa stanowiła rozwinięcie konstrukcji parowozu S3, zachowując jego główne wymiary, w tym osie wiązane o średnicy kół 1,98 m i rozstawie 2,7 m oraz wózek toczny typu hanowerskiego o rozstawie osi 2,2 m, a także kocioł o powierzchni ogrzewalnej 119 m². Tender był taki sam, jak w lokomotywie de Glehna – czteroosiowy wzoru "Musterblatt" III-5f, o pojemności 16 m³ wody i 5 t węgla. Widoczną różnicą w stosunku do lokomotyw serii S3 i lokomotyw de Glehna był przesunięty do tyłu wysoki cylinder zbieralnika pary na kotle oraz dodany na przedniej części kotła, równy wielkością cylinder zbiornika sprężonego powietrza, później zamieniany na leżący cylindryczny zbiornik w tym samym miejscu. Między oboma cylindrami na kotle była dość wysoka piasecznica.
Podobnie, jak w przypadku lokomotywy de Glehna, wyprodukowano niewiele lokomotyw S5¹ odmiany hanowerskiej w związku z opracowaniem docelowej lokomotywy serii S7.
Służba po I wojnie światowej i w Polsce.
Po I wojnie światowej lokomotywy pruskie zostały przejęte przez Koleje Niemieckie (DRG). Większość lokomotyw serii S5¹ obu odmian wycofano jednak w Niemczech w latach 1919/1920, a pozostałe w ciągu kilku najbliższych lat i w związku z tym żadne nie otrzymały już nowych numerów kolei DRG.
Tylko jedna lokomotywa S5¹ znalazła się po wojnie na terytorium Polski i została przejęta przez Polskie Koleje Państwowe – odmiany de Glehna, produkcji Henschel, numer Danzig 513, wcześniej Magdeburg 501 (numer fabryczny 6447). Otrzymała ona oznaczenie serii Pd3 z numerem 1, lecz została wycofana jeszcze przed 1926 rokiem. Była to jedyna lokomotywa pruskiej serii S5¹ używana poza granicami Niemiec.

</doc>
<doc id="2555951" url="https://pl.wikipedia.org/wiki?curid=2555951" title="Viktor Romanenkov">
Viktor Romanenkov

Viktor Romanenkov (ur. 19 września 1993 w Tallinnie) - estoński łyżwiarz figurowy, wielokrotny mistrz kraju, uczestnik mistrzostw Europy i świata. Od 2007 roku bierze udział w zawodach juniorskiego Grand Prix. Jego trenerką jest jego matka, która była pięciokrotną mistrzynią Estonii.
Przypisy.
 

</doc>
<doc id="2555954" url="https://pl.wikipedia.org/wiki?curid=2555954" title="Pm1">
Pm1

Pm1 – polskie oznaczenie na PKP niemieckiego parowozu pospiesznego. Oznaczenie to nosiła na PKP jedna lokomotywa Pm1-1, do 1951 roku, kiedy to została włączona do serii Pm2. Według starszych źródeł, był to parowóz niemieckiej serii 01. Według jednak nowszych publikacji, był to niemiecki parowóz serii 03 (w Polsce oznaczonej jako Pm2), numer 03 027, błędnie zaklasyfikowany początkowo jako odrębna seria Pm1, a w 1951 roku przemianowany zgodnie z prawidłową serią na Pm2-35 (drugi parowóz o tym numerze), wycofany 11 grudnia 1972.

</doc>
<doc id="2555955" url="https://pl.wikipedia.org/wiki?curid=2555955" title="Mouvement Jeunes Communistes de France">
Mouvement Jeunes Communistes de France

Mouvement Jeunes Communistes de France (MJCF) – francuska skrajnie lewicowa organizacja młodzieżowa o profilu marksistowskim, powstała w 1920 roku, działająca jako młodzieżówka Francuskiej Partii Komunistycznej. Jest najstarszą francuską polityczną młodzieżówką. Obecnym sekretarzem generalnym ugrupowania jest Nordine Idir. Przy organizacji działa organizacja studencka.
Stowarzyszenie jest członkiem Światowej Federacji Młodzieży Demokratycznej grupującej organizacje młodzieżowe o profilu lewicowym. Organizacja działa na rzecz uwolnienia więźniów politycznych. Przeprowadzili kampanie na rzecz praw obywatelskich i uwolnienia znanych więźniów takich jak Mumia Abu-Jamal czy Marwan Barghouti. Młodzieżówka sprzeciwia się amerykańskiej interwencji w Iraku. Aktywnie wspiera także kandydatów PCF w kampaniach wyborczych.

</doc>
<doc id="2555963" url="https://pl.wikipedia.org/wiki?curid=2555963" title="Long Acre">
Long Acre

Long Acre – ulica w centralnym Londynie (Anglia) w dzielnicy Covent Garden. Jej początek znajduje się przy skrzyżowaniu z St. Martin’s Lane, a koniec przy Drury Lane. Powstała na początku XVII wieku.
Przy 10-12 Long Acre znajduje się Stanfords jeden z najstarszych i najdroższych sklepów z mapami w Wielkiej Brytanii. Został otwarty w 1901 roku. W latach 1890-1970 cała północna część Long Acre, od Neal Street do Arne Street, zajmowana była przez Odhams Press. Wydawnictwo publikowało "John Bull", najpopularniejszy magazyn w Wielkiej Brytanii w latach 1916-1934. Wcześniej w tym miejscu znajdował się Queen’s Theatre (1867-1878), drugi co do wielkości teatr w Londynie w tamtym okresie, po Theatre Royal przy Drury Lane. Tam też powstał wysoko ceniony duet aktorski Ellen Terry-Henry Irving, znany z ról szekspirowskich.
Rezydentami Long Acre byli m.in.: polityk Oliver Cromwell, pisarz John Dryden, rzeźbiarz Nicholas Stone i Thomas Chippendale.
Przy Long Acre znajduje się stacja metra Covent Garden, obsługiwana przez Piccadilly Line.

</doc>
<doc id="2555964" url="https://pl.wikipedia.org/wiki?curid=2555964" title="HRT F112">
HRT F112

HRT F112 – samochód Formuły 1 zaprojektowany na sezon 2012 zespołu HRT F1 Team. Samochód został zaprezentowany 5 marca 2012 roku. Kierowcami samochodu są Pedro de la Rosa i Narain Karthikeyan.

</doc>
<doc id="2555965" url="https://pl.wikipedia.org/wiki?curid=2555965" title="Pf2">
Pf2

Pf2 – polskie oznaczenie na PKP parowozu pospiesznego pruskiej serii S7 odmiany de Glehna, produkcji niemieckiej z lat 1902–1905. Parowóz miał układ osi 2'B1 i kocioł na parę nasyconą.
Historia.
Lokomotywa pospieszna pruskiej serii S7 była przewidziana jako następca produkowanych w niewielkiej liczbie czterocylindrowych lokomotyw z silnikiem sprzężonym S5¹, o układzie osi 2'B. Dodanie z tyłu osi tocznej umożliwiło umieszczenie paleniska za przesuniętymi do przodu dwiema osiami wiązanymi i w efekcie zwiększenie powierzchni rusztu i powierzchni ogrzewalnej dłuższego kotła. Podobnie jak w przypadku S5¹, projekt był polem rywalizacji konstruktorów: de Glehna, dyrektora fabryki w Belfort alzackich zakładów Grafensteden (wówczas w Niemczech) i Augusta von Borriesa z biura technicznego hanowerskiej dyrekcji pruskich kolei (parowóz S7 odmiany von Borriesa został w Polsce oznaczony jako Pf1). Zakłady Grafensteden produkowały w tym czasie także parowozy dla kolei francuskich według projektu de Glehna.
Lokomotywy S7 odmiany Grafensteden (niem. "Bauart Grafensteden") były produkowane w trzech kolejnych podlegających ulepszaniu modelach. Zastosowany układ silnika sprzężonego systemu de Glehna wyróżniał się cylindrami wysokoprężnymi umieszczonymi za przednim wózkiem tocznym, tuż przed kołami napędowymi i napędzającymi drugą oś wiązaną. Cylindry niskoprężne napędzały z kolei pierwszą wykorbioną oś wiązaną, przez co parowóz odznaczał się spokojnym biegiem. W przeciwieństwie do S7 von Borriesa, tylna oś toczna była nieruchoma.
W latach 1902 i 1903 zakłady Grafensteden wyprodukowały po 3 lokomotywy pierwszego modelu, a dodatkowo w latach 1903–1904 zakłady Henschel w Kassel zbudowały 21 takich parowozów. Łącznie powstało 27 lokomotyw pierwszego modelu. W 1904 roku zakłady Grafensteden wyprodukowały 10 ulepszonych lokomotyw drugiego modelu. M.in. podniesiono w nich ciśnienie pary, zwiększono nieco powierzchnię kotła i zastosowano wygodniejsze dla obsługi krótsze szerokie palenisko, a przedni wózek z zewnętrzną ramą został zastąpiony przez wózek typu hanowerskiego, z wewnętrzną ramą. Wreszcie w 1905 roku zakłady Grafensteden wyprodukowały 19 lokomotyw, a Henschel – 23 lokomotywy trzeciego modelu. Ponownie podniesiono w nich ciśnienie pary i powiększono nieco palenisko. Ogółem zbudowano 79 lokomotyw S 7 według projektu de Glehna.
Po I wojnie światowej 3 lokomotywy S7 typu de Glehna trzeciego modelu, wyprodukowane przez Henschel, trafiły na Polskie Koleje Państwowe, gdzie oznaczono je jako seria Pf2. Po II wojnie światowej parowozy tego typu nie były już w Polsce używane.
W ramach reparacji wojennych, 17 lokomotyw trafiło do Belgii i 5 do Francji (kolej Est).
W Niemczech lokomotywy te nie były uważane za udane, zwłaszcza dwa pierwsze modele, co znalazło odbicie w ich niewielkiej produkcji, mimo ulepszeń. Były one w szczególności słabsze od konkurencyjnych lokomotyw S7 odmiany hanowerskiej. Używane były w niewielkiej liczbie przez 10 spośród 21 dyrekcji kolei pruskich (stan na lata 1906–1911), najwięcej ich było w dyrekcjach w Kolonii (do 23) i Moguncji (do 16). Wyparte zostały przez nowszy model hanowerskiej czterocylindrowej lokomotywy S9 oraz doskonalsze konstrukcje na parę przegrzaną – S6, S10 i S10¹. Zostały wycofane we wczesnych latach 20. i nie były używane przez koleje niemieckie, nie przydzielono im też nowego oznaczenia numerycznego DRG.

</doc>
<doc id="2555973" url="https://pl.wikipedia.org/wiki?curid=2555973" title="Marussia MR01">
Marussia MR01

Marussia MR01 – samochód Formuły 1 zaprojektowany na sezon 2012 zespołu Marussia F1 Team. Samochód został zaprezentowany 5 marca 2012 roku. Kierowcami samochodu są Timo Glock i Charles Pic.

</doc>
<doc id="2555976" url="https://pl.wikipedia.org/wiki?curid=2555976" title="Edward Stępiński">
Edward Stępiński

Edward Nikodem Błażej Stępiński herbu Bończa (ur. 13 września 1828 w Woli Łużańskiej; zm. 1907 we Lwowie) − polski szlachcic, zarządca szpitala miejskiego w Jaśle, kancelista miejscowego magistratu.
Pochodził z rodziny drobnoszlacheckiej herbu Bończa. Był synem Jakuba, dworzanina hrabiów Skrzyńskich w Woli Łużańskiej i Katarzyny Csatto, córki Węgra Mikołaja, być może wywodzącego się z rodu hrabiowskiego Csattów. Rodzicami chrzestnymi Edwarda byli: hrabia Tadeusz Skrzyński i hrabina Celestyna Skrzyńska. 8 czerwca 1851 poślubił w Jaśle Marię Kapitan z Limanowej. Mieli sześcioro dzieci:
Po śmierci Marii, w 1881 r, zawarł związek małżeński z Leokadią Lechowską herbu Pilawa, pochodzącą ze Szczucina. Mieli troje dzieci:
W 1898 r. przeniósł się wraz z żoną do Krakowa, gdzie zamieszkał w kamienicy przy ulicy Granicznej 2 (ob. Michałowskiego). Kilka lat później wyprowadził się do Lwowa, gdzie zmarł i został pochowany na cmentarzu Łyczakowskim.

</doc>
<doc id="2555977" url="https://pl.wikipedia.org/wiki?curid=2555977" title="Wojna domowa w Mali (2012–2014)">
Wojna domowa w Mali (2012–2014)

Wojna domowa w Mali (2012–2014) – seria konfliktów zbrojnych między armią malijską a rebeliantami tuareskimi z Narodowego Ruchu Wyzwolenia Azawadu (MNLA), a następnie MNLA z ich dawnymi sojusznikami z islamistycznych ugrupowań ekstremistycznych. Po pokonaniu MNLA przez islamistów do ofensywy przystąpiła ponownie armia malijska. Rebelia Tuaregów została rozpoczęta 17 stycznia 2012 atakiem rebeliantów na wojsko narodowe, co oznaczało złamanie rozejmu z 2009.
W wyniku operacji Tuaregów od stycznia do marca 2012, władze centralne utraciły kontrolę nad kilkoma miastami, a rebelianci zdobyli kontrolę nad większością terenu Azawadu. Niezadowolone z sytuacji wojsko zbuntowało się i 22 marca 2012 odsunęło od władzy prezydenta Amadou Toumani Touré. Zamach stanu spowodował nałożenie na Mali sankcji przez społeczność międzynarodową. Sytuację polityczną wykorzystali Tuaregowie, którzy zainicjowali nową ofensywę wobec bezradnego wojska.W dniach 30 marca – 1 kwietnia 2012 zajęli kolejno najważniejsze miasta północnego Mali: Kidal, Gao, Timbuktu. Rebelianci ogłosili swoje zwycięstwo i zadeklarowali zakończenie operacji wojskowych 5 kwietnia 2012. 6 kwietnia 2012 Azawad proklamował niepodległość.
Pod koniec czerwca 2012 w Azawadzie doszło do wojny, w wyniku której islamscy radykałowie pokonali Tuaregów i wypędzili ich z głównych miast. W krótkim czasie Al-Ka’ida Islamskiego Maghrebu, Ruch na rzecz Jedności i Dżihadu w Afryce Zachodniej i Ansar ad-Din przejęły kontrolę nad całym Azawadem, zaprowadzając tam własne porządki i prawo opierające się na szariacie. Wobec groźby ataków terrorystycznych w Afryce i Europie przygotowywanych przez fundamentalistów z Azawadu, opracowano przy malijskim poparciu plan odbicia tego obszaru przez kraje stowarzyszone w ECOWAS. Plan operacji został ostatecznie zatwierdzony 20 grudnia 2012 przez Radę Bezpieczeństwa ONZ. Dzień później islamiści i MNLA ogłosiły zakończenie walk.
10 stycznia 2013 wojsko malijskie rozpoczęło akcje zaczepne na obrzeżach terenów zajętych przez islamistów. Rebelianci zajęli wówczas miasto Konna i po apelu prezydenta Dioncounda Traore, 11 stycznia 2013 siły francuskie rozpoczęły bombardowania pozycji dżihadystów w ramach operacji Serwal. W pierwszym tygodniu operacji francuskie siły powietrzne bombardowały nacierających na południe Mali bojowników, by powstrzymać ich postępy (14 stycznia 2013 zajęli Diabaly, lecz cztery dni później Francuzi je odbili). Dokonywano również nalotów na twierdze rebeliantów w północnym Mali, doprowadzając do ucieczki dużych grup partyzanckich z miast, co ułatwiło w następnej fazie operacji siłom lądowym przechwytywanie kolejnych bastionów.
17 stycznia 2013 siły francuskie rozpoczęły ofensywę naziemną. Już w pierwszym dniu odbiło miasto Konna. Do 21 stycznia 2013 przełamanie rebeliantów na linii miast Diabaly – Konna – Douentza, dzięki czemu powstałą możliwość wejścia na ziemie dawnego Azawadu. Do Mali wprowadzano pierwsze oddziały międzynarodowych wojsk pod egidą ECOWAS. W dniach 16–19 stycznia 2013 miał miejsce odwetowy atak terrorystów z ugrupowania Zamaskowana Brygada na pola gazowe In Amnas w Algierii, gdzie uprowadzono setki osób w tym 132 cudzoziemców. Według terrorystów był to odwet za francuskie bombardowania w Mali. Po czterech dniach i szturmie algierskich jednostek specjalnych uwolniono zakładników, jednak 39 z nich poniosło śmierć.
Po 21 stycznia 2013 wojska francuskie rozpoczęły marsz ku największym miastom północnego Mali. 25 stycznia 2013 siły malijsko-francuskie wkroczyły do Hombori, dzień później zajęto bombardowane Gao. 28 stycznia 2013 siły francuskie wkroczyły do Timbuktu, gdzie nie napotkano większego oporu. W akcji zajmowania tamtejszego lotniska udział wzięli paralotniarze z Legii Cudzoziemskiej. 30 stycznia 2013 odbito ostatnie duże miasto zajmowane wcześniej przez rebeliantów – Kidal.
Po spacyfikowaniu terenu samozwańczego Azawadu, w lutym 2013 fundamentaliści islamscy przegrupowali siły i rozpoczęli kampanię partyzancką. Był to początek ataków rebeliantów na konwoje wojsk francuskich oraz miasta odbite przez armie sprzymierzonych. Zdecydowana przewaga podmiotów interweniujących (Francja i wojska wchodzące w skład afrykańskiej misji AFISMA) nad dżihadystami nie pozwoliła im zdobycia przewagi terytorialnej, jednak powodowało przeciąganie się misji oraz powiększało straty aliantów. Tymczasem siły francuskie wspierane przez wojsko czadyjskie i malijskie przerzucano na pustynny płaskowyż w północnych sektorach Mali, gdzie swoje bazy miała Al-Ka’ida Islamskiego Maghrebu i jej satelickie ugrupowania.
W połowie kwietnia 2013 terytorium byłego Azawadu zostało spacyfikowane, a dżihadyści zagrozili atakami odwetowymi. Miasta znalazły się pod kontrolą wojsk malijskich. W niektórych stacjonowały wojska francuskie (Gao, Kidal, Tessalit, Timbuktu), czadyjskie (Gao, Kidal, Menaka), nigerskie (Gao, Gossi, Ansongo i Menaka) oraz tuareskie (Aguelhok, Anefis, Kidal, In Khalil, Tessalit, Tinzaouaten). Podczas gdy siły francuskie rozpoczęły wycofywać się z Mali, ogłoszono, iż 28 lipca 2013 odbędą się wybory generalne, które wyłonią parlament i prezydenta kraju i zastąpią pełniącego obowiązki głowy państwa Dioncoundę Traoré, który tymczasowo piastował władzę po oddaniu rządów w ręce cywilne przez lidera junty wojskowej Amadou Sanogo.
W czerwcu 2013 w stolicy Burkinie Faso prowadzono rokowania między rządem w Bamako i Tuaregami, które zakończyły się podpisaniem porozumienia pokojowego dnia 18 czerwca 2013. Równocześnie przygotowywano się do wprowadzenia misji stabilizacyjnej ONZ według rezolucji z 25 kwietnia 2013. Zgodnie z ustaleniami wraz z dniem 1 lipca 2013, żołnierze z państw Afryki Zachodniej przeszło pod dowództwo ONZ. Tym samym wojska Organizacji Narodów Zjednoczonych MINUSMA przejęły misję z rąk AFISMA.
Na przełomie lipca i sierpnia 2013 odbyły się wybory prezydenckie. Pierwszą turę przeprowadzoną zgodnie z planem 28 lipca 2013 wygrał były premier Ibrahim Boubacar Keïta, który uzyskał 39,23%. Do drugiej tury wszedł również były minister finansów Soumaïla Cissé (19,44%). Frekwencja wyborcza wyniosła 51,54%. Druga tura mimo ulew odbyła się 11 sierpnia 2013. Zdecydowane zwycięstwo odniósł Keïta uzyskując 77,61%. Frekwencja w drugiej turze wyniosła 45,78%. Cissé uznał swoją przegraną, z kolei Keïta został zaprzysiężony na stanowisku prezydenta 4 września 2013.
Mimo iż francuski prezydent François Hollande ogłosił 19 września 2013 zwycięstwo w wojnie z terroryzmem, konflikt nie dobiegł końca. Dżihadyści prowadzili w dalszym ciągu działania partyzanckie, które doprowadziły 2 listopada 2013 do mordu na dwóch francuskich dziennikarzach pod Kidalem. W wyniku tego siły francuskie podjęły kolejne działania prewencyjne wobec zagrożenia wynikającego ze strony terrorystów. Na domiar złego, 29 listopada 2013 tuarescy separatyści ogłosili zakończenie zawieszenia broni, trwającego od czerwcowego porozumienia z Wagadugu.
Przyczyną wznowienia wojny były oskarżenia rebeliantów o łamanie ustaleń z Wagadugu przez malijski rząd. W związku z tym MNLA, HCUA i MAA atakowały malijskie siły bezpieczeństwa. Punktem kulminacyjnym był szturm na Kidal z 17 maja 2014, w czasie kiedy w mieście z wizytą przebywał premier Moussa Mara. Rebelianci zajęli budynek gubernatora, który bezskutecznie próbowało odbić malijskie wojsko pobite przez separatystów. W roli mediatora do Kidalu przybył prezydent Mauretanii Muhammad uld Abd al-Aziz, który 22 maja 2014 wynegocjował między skonfliktowanymi stronami pięciopunktowe zawieszenie broni.
Tło.
W przeszłości Tuaregowie wielokrotnie występowali zbrojnie przeciwko władzom. Pierwsze walki wybuchły jeszcze za administracji francuskiej w latach 1916–1917. Przyczyną tamtejszych wystąpień były fatalne warunki życia Tuaregów. Dekolonizacja nie przyniosła poprawy warunków życia nomadów. Nomadowie żyjący w Mali i Nigrze żyli w ubóstwie i byli dyskryminowani przez kolejne rządy, nie byli dopuszczani do władzy.
Niezadowolenie z fatalnej sytuacji ekonomicznej i społecznej doprowadziły do wybuchu w latach 1990–1995 rebelii malijskich i nigerskich Tuaregów. Podpisane porozumienia pokojowe przyniosły ponad dziesięć lat względnego spokoju. Kiedy rząd malijski obiecał zwiększyć inwestycje w zamieszkiwanym przez nich regionie kraju, Tuaregowie w lipcu 2006 zrezygnowali z roszczeń o autonomię dla Azawadu.
Jednak brak stabilizacji wśród nigerskich Tuaregów, spowodował, iż także malijscy nomadowie pod koniec 2007 rozpoczęli na niespotykaną dotąd skalę ataki na siły wojskowe. W lipcu 2008 większość grup rebelianckich podpisało zawieszenie broni, a konflikt został zażegnany w maju 2009 po wcześniejszej ofensywie armii.
Malijscy Tuaregowie byli zaciągani jako najemnicy w służbie Maummara al-Kaddafiego podczas wojny domowej w Libii w 2011. W związku z obaleniem libijskiego dyktatora przez tamtejszych powstańców, uzbrojeni i zmobilizowani Tuaregowie powrócili na pustynne tereny Azawadu. W październiku 2011 powołali ugrupowanie Narodowego Ruchu Wyzwolenia Azawadu (MNLA) i w styczniu 2012 podjęli kolejną walkę o niepodległość tego regionu. Tuaregowie zostali oskarżeni przez malijski rząd o współpracę z Al-Ka’idą. W czasie trwania rebelii u boku MNLA walczyło ugrupowanie Ansar ad-Din (Obrońcy Wiary), mające powiązania z Al-Ka’idą Islamskiego Magrebu (AQIM) oraz fundamentaliści islamscy z Zamaskowanej Brygady i Ruchu na rzecz Jedności i Dżihadu w Afryce Zachodniej (MUJAO), którzy wydzielili się z AQIM. Ugrupowanie te były wspierane przez nigeryjskie Boko Haram, Front Obrony Muzułmanów w Czarnej Afryce oraz Ansar asz-Szari’a. Ekstremiści domagali się wprowadzenia prawa szariatu.
Powstanie Tuaregów.
Działania MNLA (styczeń-marzec 2012).
Pierwsze ataki rebeliantów miały miejsce 17 stycznia 2012 na miasta Ménaka, Aguelhoc oraz Tessalit. Malijski rząd poinformował dzień później, że sytuacja jest opanowana i że posiada kontrolę nad wymienionymi miastami. W walkach tych poległo co najmniej 47 rebeliantów oraz dwóch żołnierzy. 20 stycznia 2012 padł garnizon In Emsal nieopodal miasta Aguelhoc, które zostało ponownie zdobyte przez rebeliantów 24 stycznia 2012. Po zajęciu miasta, rebelianci przeprowadzili egzekucję 97 żołnierzy. 26 stycznia 2012 po walkach z wojskiem rządowym, rebelianci zdobyli kontrolę nad miastami Anderamboukane i Lere. 31 stycznia 2012 Tuaregowie podjęli nieudany atak na Niafunké. Natomiast 1 lutego po powtórnym szturmie bojownicy MNLA zdobyli Ménakę.
2 lutego 2012 w stolicy Bamako doszło do protestów ludności niezadowolonej z wybuchu rebelii w kraju. Po protestach w Bamako, minister spraw wewnętrznych zastąpił ministra obrony. Prezydent kraju Amadou Toumani Touré zaapelował o spokój. 4 lutego 2012 rebelianci zaatakowali miasto Kidal. Podczas walk użyto ciężkiej broni. W wyniku walk, 3500 cywilów opuściło miasto, uciekając do Mauretanii. Wcześniej około 10 tysięcy cywili uciekło do obozów dla uchodźców w Nigrze po walkach w Ménace i Anderamboucane. 20 Tuaregów zginęło podczas ataku sił powietrznych pod Kidalem.
8 lutego 2012 rebelianci MNLA zdobyli leżące w pobliżu granicy z Algierią miasto Tinzawatene. Stacjonujący tam żołnierze uciekli do Algierii. Buntownicy zdobyli w mieście broń i pojazdy wojskowe znajdujące się w obozach wojskowych. Podczas walk o miasto zginął jeden żołnierz i jeden Tuareg. Do tego momentu konfliktu zginęło co najmniej 40 żołnierzy oraz 65 rebeliantów. Z kraju uciekły 22 tysiące cywilów (10 000 do Nigru, 9000 do Mauretanii, 3000 do Burkina Faso). 11 lutego 2012 Tuaregowie zajęli miasto Tinsalane koło Kidalu. Walki kosztowały życie 17 żołnierzy.
22 lutego 2012 w bombardowaniu rebelianckich pozycji z powietrza, pociski trafiły w obóz dla uchodźców. W ataku zginęła dziewczynka i dziesięć kobiet. 24 lutego 2012 doszło do nierozstrzygniętej potyczki pod Goumakourą, w której zginęło czterech rebeliantów i jeden żołnierz. Dzień później partyzanci zajęli Tessit oraz Fatélé.
4 marca 2012 wybuchły kolejne walki, tym razem o miasto Tessalit. Następnego dnia potyczki malijscy żołnierze, zostali zmuszeni do wycofania się z pozycji, jednak nadal byli w stanie kontrolować miasto. Podczas walk amerykańskie lotnictwo organizowało zrzuty aprowizacyjne dla malijskich żołnierzy. Kolejny szturm rebeliantów na Tessalit miał miejsce 11 marca 2012. W bitwie udział wzięło 600 rebeliantów. Tuaregowie zajęli miasto. Żołnierze w nim stacjonujący zmuszeni zostali do ucieczki w kierunku granicy z Algierią. Kilku z żołnierzy wzięto do niewoli. Rebelianci kontynuowali ofensywę i 14 marca 2012 weszli bez walk do miast Diré i Goundam pod Timbuktu. Dzień później milicja prorządowa Ganda Iso postawiła opór w mieście Soudere i Tin-Hama, dzięki temu Tuaregowie nie byli w stanie go zająć.
W czasie kampanii Tuaregów i rebeliantów z ugrupowania Ansar ad-Din, 18 marca 2012 Al-Ka’ida Islamskiego Maghrebu na swoim 33. spotkaniu przyjęła taktykę działań wobec sytuacji w Mali. Ze sprawozdania z tego spotkania (odnalezionego w Timbuktu po francuskiej ofensywie) jasno wynikało, iż islamiści chcieli przystąpić do walk z Tuaregami, by następnie sobie ich podporządkować i przejąć kontrolę nad ich działaniami. Była to klasyczna taktyka Al-Kaidy znana z Afganistanu, kiedy to terroryści działali za pomocą innych miejscowych ekstremistów.
Tymczasem sytuacja dla władz Mali przedstawiała się niekorzystnie. Tuaregowie de facto kontrolowali większość północy kraju. Działania wojska narodowego nie przynosiły zamierzanych skutków. Rząd wynajął ukraińskich najemników do pilotowania trzech helikopterów. Jeden był uziemiony przez awarię, natomiast dwa pozostałe patrolowały południowe obszary kraju. Żołnierze prosili o lepsze uzbrojenie, które było niezbędne do walki z rebeliantami. Ponadto wojsko było niezadowolone z działalności władz, w wyniku czego sytuacja była bardzo niestabilna.
Bunt wojsk i zamach stanu (marzec 2012).
Zamach stanu w Mali rozpoczął się w godzinach popołudniowych 21 marca 2012 i początkowo przybrał formę buntu wojskowego. Do pierwszych wystąpień doszło w mieście Kati, położonym 20 km na północ od stolicy kraju, Bamako. Katalizatorem wydarzeń była wizyta ministra obrony, generała Sadio Gassamy w miejscowych koszarach wojskowych, do których przybył w ramach objazdu jednostek walczących na północy Mali z rebelią Tuaregów.
Z kolei w stolicy Mali Bamako do buntu wojska i szturmu na pałac prezydencki doszło wieczorem 21 marca 2012. Przyczyną ataku według buntowników pod wodzą kapitana Amadou Sanogo były niedostateczne wysiłki na rzecz stłumienia rebelii Tuaregów. Tuż przed atakiem doszło do rozmów w koszarach ministra obrony z wojskowymi, jednak nie przyniosły one skutków. Zbuntowani żołnierze przez kilka godzin walczyli z elitarną strażą prezydencką „Czerwonych Beretów”. Buntownicy zajęli pałac prezydencki, a w czasie starcia dwóch żołnierzy zostało rannych. Żołnierze aresztowali współpracowników prezydenta Amadou Toumani Touré, w tym ministrów spraw zagranicznych oraz ds. administracji terytorialnej, Soumeylou Boubeye Maiga i gen. Kafougouna Kone. Doszło do 10-minutowej potyczki o siedzibę państwowej telewizji, zakończonej zajęciem jej przez buntowników. Transmitowany program został przerwany, a następnie pojawiła się ludowa muzyka i komunikat wojskowy o bieżącej sytuacji. Do buntu doszło także w garnizonie w Gao, gdzie rekruci zaczęli strzelać w powietrze i wzięli za zakładników przełożonych.
Rano 22 marca 2012 w państwowej telewizji wyświetlano nagranie, w którym rzecznik buntowników kapitan Amadou Konare ogłosił powstanie Narodowego Komitetu na rzecz Przywrócenia Demokracji i Państwa (CNRDR), zawieszenie konstytucji, rozwiązanie instytucji państwowych i wprowadzenie godziny policyjnej na czas nieokreślony. Poinformował o buncie, zajęciu pałacu prezydenckiego, siedziby telewizji i radia oraz o końcu rządów prezydenta Touré. Lojaliści obalonego prezydenta, poinformowali, iż znajdował się w bezpiecznym miejscu, jednak miejsce jego pobytu nie było znane. Rebelianci tuarescy z MNLA zapowiedzieli kontynuowanie walk na północy kraju oraz wykorzystanie niestabilności do rozpoczęcia nowych działań zbrojnych celem zdobycia kontroli nad kolejnymi miastami.
Nowa ofensywa Tuaregów i wspierających ich islamistów (marzec-kwiecień 2012).
Po wojskowym puczu armia malijska była w rozsypce. Żołnierze opuścili stanowiska w kilku miastach. Na wieść o zamachu bojownicy MNLA zapowiedzieli kontynuowanie walk oraz wykorzystanie niestabilności do rozpoczęcia nowych działań zbrojnych w celu zdobycia kontroli nad kolejnymi miastami. Po zamachu stanu, pierwszym miastem przejętym przez Tuaregów był Anefis, co stało się 23 marca 2012. 25 marca 2012 rebelianci Ansar ad-Din odcięli drogi do kontrolowanych miast na północy kraju. Domagali się dodatkowo wprowadzenia prawa szariatu w północnym Mali. Tego samego dnia bojownicy MNLA i Ansar ad-Din przystąpili do oblężenia miasta Kidal. To strategiczne miasto i stolica regionu zostało zajęte po walkach 30 marca. Bojownicy zdobyli także miasta Ansongo i Bourem.
W odpowiedzi na ofensywę Tuaregów, Amadou Sanogo poprosił arenę międzynarodową o wsparcie w zwalczaniu rebelii nomadów. Tymczasem Wspólnota Gospodarcza Państw Afryki Zachodniej zagroziła juncie malijskiej sankcjami dyplomatycznymi i ekonomicznymi, jeśli nie oddadzą władzy obalonemu prezydentowi. Kapitan Sanogo ogłosił 27 marca 2012 nową konstytucję kraju. Część z 69 artykułów powielała przepisy zawieszonej ustawy zasadniczej. W myśl nowych przepisów, szefem państwa pozostawał przewodniczący Narodowego Komitetu na rzecz Przywrócenia Demokracji i Państwa (CNRDR), Amadou Sanogo, do którego należało prawo mianowana szefa i członków rządu. W skład CNRDR miało wchodzić 41 członków, w tym 26 wojskowych i 15 cywilnych. Komitet miał pełnić władzę do czasu organizacji wyborów prezydenckich i parlamentarnych. Zniesiono godzinę policyjną i otwarto granice państwa.
31 marca 2012 doszło do potyczki pod Gao. W wyniku walk rebelianci MNLA, Ansar ad-Din i MUJAO zajęli bazę wojskową, a następnie weszli do miasta, wywieszając tam swoją flagę. Armia malijska w walkach użyła lotnictwa. 1 kwietnia 2012 Tuaregowie zajęli historyczne miasto Timbuktu. Nim do tego doszło, rebelianci stoczyli zacięty bój z armią, po którym żołnierze oddali broń. Rebelianci ostrzelali także wojskowe bazy, gdzie schronienia szukali pokonani. Nomadowie celebrowali swoje zwycięstwo i wywiesili flagi w zdobytym mieście. Z powodu walk uciekło 200 tysięcy cywilów.
W związku z działaniami tuareskich rebeliantów, ECOWAS postawiła w stan gotowości 2 tysiące żołnierzy sił szybkiego reagowania. Siły te mogłyby zostać użyte do walki z tuareskimi rebeliantami w przypadku przywrócenia w Mali porządku konstytucyjnego. Tymczasem 2 kwietnia 2012 minęło ultimatum ECOWAS. Dzień wcześniej Sanogo zadeklarował przywrócenie konstytucji z 1992, jednak działania te uznano za niewystarczające i na szczycie w Dakarze 2 kwietnia 2012 wprowadzono sankcje dyplomatyczne, gospodarcze i finansowe.
Rzecznik MLNA Mossa Ag Attaher, ogłosił zwycięstwo i zakończenie ofensywy zbrojnej oraz skupienie się na wysiłkach na rzecz utrwalenia i konsolidacji władzy na zdobytych terytoriach. Jednocześnie członkowie grupy Ansar ad-Din, według relacji mieszkańców, rozpoczęli działania mające na celu wprowadzenie prawa islamskiego na opanowanym obszarze, m.in. zakazując określonych zachowań życia codziennego, jak sprzedaż alkoholu, słuchanie muzyki, czy noszenie „zachodniego” ubioru.
2 kwietnia 2012 MNLA zamknęło drogi do miasta Douentza na południu Mali. Groźbę ofensywy na południe kraju i ataku na stolicę oddalił komunikat Tuaregów, iż 5 kwietnia zadecydowano zakończyć wszystkie operacje wojskowe. 3 kwietnia 2012 grupy zbrojne zrabowały żywność z magazynów Światowego Programu Żywnościowego w Kidal, Gao i Timbuktu. Ograbione zostały także magazyny innych organizacji pomocowych oraz szpitale, hotele, urzędy, biura i kościoły. Ansar ad-Din splądrowali bary, gdzie podawano alkohol, w rozgłośniach radiowych zakazano puszczania zachodniej muzyki.
Skutki powstania Tuaregów.
Proklamacja niepodległości Azawadu (kwiecień 2012).
5 kwietnia 2012 w Gao uprowadzono konsula i sześciu algierskich dyplomatów. Rzecznik Tuaregów Mossa Ag Attaher potępił porwanie i poinformował, że stali za nim islamiści z Ansar ad-Din, próbujący sabotować działania Tuaregów. Zakładnicy zostali zwolnieni 8 kwietnia. W toku walk rebelianci pojmali 400 żołnierzy malijskich. Po zakończeniu rebelii, MNLA poinformowała, że ani rząd w Bamako, ani organizacje humanitarne nie zainteresowały się ich losem.
6 kwietnia 2012 rzecznik MNLA Mussa Ag Attaher ogłosił niepodległość Azawadu. Zadeklarowano zachowanie granic z Burkina Faso, Mauretanią, Algierią i Nigrem. W oświadczeniu przywołano ponadto okres marginalizacji Tuaregów przez malijskie władze, wyrażono przywiązanie do trwałego pokoju, utworzenia instytucji państwa opartych na demokratycznej konstytucji, a także zobowiązanie do przestrzegania zasad Karty Narodów Zjednoczonych. Ruch niepodległościowy wezwał całą społeczność międzynarodową do uznania nowo tworzonego państwa. Ansar ad-Din zakwestionowało deklarację niepodległości. Także Unia Afrykańska, Unia Europejska nie uznały niepodległości Azawadu. Przewodniczący Komisji Unii Afrykańskiej Jean Ping stwierdził, iż deklaracja MNLA nie miała żadnej wagi. Przedstawiciel dyplomacji UE Catherine Ashton podkreśliła przywiązanie organizacji do integralności terytorialnej Mali od początku wybuchu kryzysu. Wezwała do rozwiązania sytuacji na drodze politycznego dialogu i wyraziła poparcie dla działań ECOWAS w tym zakresie. Sama ECOWAS poinformowała natomiast o gotowości do podjęcia wszelkich środków, w tym użycia siły zbrojnej, do zagwarantowania integralności terytorialnej Mali.
W wyniku I fazy wojny domowej, od stycznia do kwietnia 2012, 270 tysięcy ludzi musiało opuścić swoje miejsca zamieszkania. Mauretania przyjęła ponad 56 tysięcy uchodźców, Burkina Faso – ponad 46 tysięcy, Algieria – ok. 30 tysięcy, a Niger – ponad 29 tysięcy. 107 tysięcy Malijczyków pozostało w kraju, ale musiało porzucić domostwa. Wystąpiły ponadto problemy z dostarczaniem pomocy humanitarnej ze względu na opanowanie Azawadu przez rebeliantów. Pustynne regiony zmagały się z kryzysem żywnościowym.
8 kwietnia 2012 w Timbuktu powołano Narodowy Front Wyzwolenia Azawadu (FNLA), przemianowany następnie na Arabski Ruch Azawadu (MAA). Była to formacja w skład której wchodziło 500 bojowników. Ugrupowanie kierowane przez dezertera z armii malijskiej Husajna Choulama nie opowiadało się za MNLA, ani za Ansar ad-Din. FNLA była arabską milicją dążącą, według własnych deklaracji, do pokoju i obrony cywilów arabskich przed nacierającymi Tuaregami. MAA nie akceptowała niezależności Azawadu ani narzuconego następnie przez islamistów prawa szariatu.
Zmiany na malijskiej scenie politycznej (kwiecień 2012).
26 kwietnia 2012 ECOWAS poinformował, iż uformowano liczący 3 tysiące żołnierzy kontyngent wojsk regionalnych, który miał wesprzeć tymczasowy rząd malijski, który powołano, gdy w dniu proklamacji niepodległości Azawadu, Amadou Sanogo podpisał porozumienie o przekazaniu władzy w ręce cywilnego rządu. Do tego kroku Sanogo został zmuszony przez restrykcje nakładane przez ESOWAS. Tymczasowym prezydentem został przewodniczący Zgromadzenia Narodowego Dioncounda Traoré, zaprzysiężony 12 kwietnia 2012. Wcześniej, bo 8 kwietnia 2012, obalony prezydent Amadou Toumani Touré, oficjalnie podał się do dymisji. 17 kwietnia 2012 premierem rządu tymczasowego został mianowany Cheick Modibo Diarra.
21 maja 2012 w wyniku ataku demonstrantów na pałac prezydencki w Bamako, Dioncounda został pobity do nieprzytomności i z urazami głowy trafił do szpitala. Trzech atakujących zostało zabitych przez jego ochronę.
Po utraceniu kontroli przez rząd w Bamako nad miastami Azawadu, dochodziło tam do dewastacji obiektów wpisanych na listę światowego dziedzictwa UNESCO. W maju 2012 islamiści zniszczyli w Timbuktu historyczne grobowce. Fundamentaliści spalili także świątynie nie należące do wyznawców islamu.
Wojna domowa w Azawadzie.
Rozbieżne interesy MNLA i islamistów (maj 2012).
Po deklaracji niepodległości, wybuchł spór pomiędzy MNLA i islamskimi radykałami. Ansar ad-Din twierdziło, że ich celem jest dżihad, a nie niepodległość. Mimo iż siły MNLA były liczniejsze od Ansar ad-Din, to w miastach Timbuktu i Gao powiewały czarne flagi dżihadystów. Radykałowie wprowadzali prawo szariatu, a także burzyli świątynie chrześcijańskie. Ponadto pojawiła się groźba, iż niestabilny Azawad stanie się bazą islamskich fundamentalistów. Widziano tam bowiem bojowników nigeryjskiego ugrupowania Boko Haram oraz przywódcę afrykańskiej filii Al-Kaidy Hamadę Oulda Muhammada Kheirou, z kolei w Timbuktu lidera Al-Kaidy Islamskiego Maghrebu – Muchtara Bilmochtara.
Rebelianci z MNLA zadeklarowali, że jeśli arena międzynarodowa uzna niepodległość Azawadu, to pierwsi ruszą na wojnę z islamistami. Niestabilnością regionu zaniepokojone były państwa członkowskie ECOWAS. Rozważały zorganizowanie i wysłanie 2–3-tysięcznej armii interwencyjnej, która rozbiłaby tuareską rebelię i zaprowadził porządek w kraju. Za taką opcją postulował Niger, który w przeszłości zmagał się z tuareskimi partyzantami. Według tego kraju, rebeliantów należało pokonać militarnie, by następnie przystąpić do rokowań. Przeciwko siłowemu rozwiązaniu była Algieria, gdyż obawiała się wybuchu powstania nomadów na swoim terytorium.
Według komentatorów wysłanie podmiotu interweniującego nie dawałoby zamierzanego sukcesu. Obszary Azawadu to w głównej mierze pustynia, tereny trudne taktycznie do prowadzenia operacji wojskowych. Na takiej arenie konfliktu, wojska zachodnioafrykańskie mogłyby sobie nie poradzić z tuareskimi partyzantami i ewentualnie z islamistami. W przeszłości, mające ogromne problemy w rozeznaniu bojowym i taktyce wojennej wojsko malijskie, przeciwko rebeliantom wysyłało milicje plemienne, które stosowały taktykę spalonej ziemi. Wobec tego władze w Bamako odradzały interwencji na terenie Azawadu. Poprosiły z kolei o dostarczenie niezbędnego sprzętu, koniecznego do prowadzenia działań wojennych.
26 maja 2012 ugrupowania MNLA i Ansar ad-Din w komunikacie poinformowały o wspólnym porozumieniu. Uzgodniono, iż na terenie Azawadu wprowadzony zostanie prawo szariatu. Oba ugrupowanie działały dotąd niezależnie, opanowując całą północną część kraju. MNLA promowało świecką ideę państwa, w przeciwieństwie do islamistów. Po proklamacji niepodległości Tuaregowie nawet zapowiadali wszczęcie walki z radykałami. Jednak niespodziewanie zmienili swoje postulaty, sprzymierzając się z islamistami. Potwierdziło to niepokoje, iż Azawad mógł stać się główną bazą terrorystów w Afryce.
Wybuch walk o kontrolę nad Azawadem (czerwiec-lipiec 2012).
Jednak majowe porozumienie nie weszło w życie, a pomiędzy oboma ugrupowaniami wybuchły walki. Pierwsze starcia miały miejsce 13 czerwca 2012 pod Timbuktu. Nasilenie walk nastąpiło w miesiąc od zawarcia porozumienia, czyli 26 czerwca 2012, kiedy to w walkach ranny został sekretarz generalny MNLA, natomiast 27 czerwca 2012 Ansar ad-Din wraz z Al-Ka’idą Islamskiego Maghrebu (AQIM) pod dowództwem Muchtara Bilmuchtara zajęły Gao, dotychczasową siedzibę władz Azawadu i wypędziły z niego MNLA. W kolejnych dniach zajęły pozostałe miasta północnego Mali, włącznie z Timbuktu i Kidal. 28 czerwca 2012 radykałowie zburzyli w Timbuktu co najmniej dwa mauzolea sufickich świętych uznane przez UNESCO za pomniki Światowego Dziedzictwa Kultury. Ponadto grozili zburzeniem wszystkich 16 grobowców. Biorąc przykład z afgańskich talibów, ekstremiści uważali, iż oddawanie czci grobowcom było grzechem. Celem wszystkich organizacji fundamentalistów islamskich było wprowadzenie islamskiego, w wersji skrajnie teologicznej, ze skrajnym prawem szariatu na terenie danego państwa. Z tego powodu drony USA pod koniec czerwca 2012 po raz pierwszy zbombardowały konwoje Al-Kaidy, z racji obaw przed powstaniami tuareskimi na ich fragmentach pustyni. W nalocie zginęło 8 terrorystów. Ostatnie miasto zajmowane przez Narodowy Ruch Wyzwolenia Azawadu – Ansogo, zostało zdobyte przez Ansar ad-Din 12 lipca 2012.
1 września 2012 Ruch na rzecz Jedności i Dżihadu w Afryce Zachodniej przejął kontrolę nad miastem Douentza, które leży u południowych bram Azawadu. Miasto te było w czasie powstania kontrolowane przez songhajską milicję „Ganda Iso” lojalną rządowi w Bamako. MUJAO wcześniej podpisała porozumienie z milicją, jednak, kiedy zaczęli działać niezależnie, islamiści otoczyli miasto. Wówczas Malijczycy poddali się bez walki i zostali rozbrojeni, a do miasta weszli islamiści, zaprowadzając tam własne porządki. Komentatorzy zwrócili uwagę, że islamiści po opanowaniu Azawadu, parli na południe kraju, co zagrażało opanowani przez nich pozostałych regionów kraju. 16 listopada 2012 doszło do wygranej przez MNLA potyczki pod Tagarangabotte, jednak już 19 listopada 2012 MUJAO i Al-Ka’ida Islamskiego Maghrebu przejęły z rąk MNLA miasto Ménaka na południowym wschodzie Azawadu.
Przygotowania do operacji reagowania kryzysowego w północnym Mali (lipiec-grudzień 2012).
W związku z zaistniałą sytuacją, powróciła sprawa zagranicznej interwencji pod egidą ECOWAS. Francja ogłosiła gotowość udzielenia logistycznego wsparcia podmiotowi interweniującemu. Za interwencją opowiedział się francuski prezydent François Hollande. ECOWAS czekała, by jej wojskom mandatu udzieliła ONZ (RB ONZ trzykrotnie odmawiała mandatu dla misji wojskowej ECOWAS) i dała czas do końca lipca 2012 malijskim politykom na utworzenie reprezentatywnego rządu, który wystąpi do organizacji o zbrojną interwencję. Przeciwni interwencji był kapitan Amadou Sanogo i premier Cheick Modibo Diarra oraz większość malijskiego społeczeństwa.
Na początku września 2012 prezydent Traore zwrócił się z oficjalną prośbą do ECOWAS o atak, który spacyfikuje północną część kraju, zajętą przez islamistów. Informację tą potwierdził prezydent Wybrzeża Kości Słoniowej Alassane Ouattara, pełniący obowiązki przewodniczącego ECOWAS. Dioncounda Traore poprosił o przysłanie policji, lotnictwa, a także pięciu batalionów piechoty.
Prezydent Republiki Francuskiej François Hollande wezwał w październiku 2012 do jak najszybszej interwencji przeciwko islamistom. Francja miała obawy, iż w Północnym Mali jako bazie terrorystów w Afryce, mogą być przygotowywane zamachy w tym także ataki na Europę. Terroryści po zajęciu północnego Mali podjęli próby nieudanych ataków na francuskie ambasady w Mali oraz Mauretanii. Jednakże problemem okazało się samo przygotowanie sił interwencyjnych. Wyposażenie i wyszkolenie ewentualnego korpusu ekspedycyjnego trwało sporo czasu, do tego dochodziło przygotowanie operacji polegających na wytropieniu rebeliantów na ogromnych obszarach piaszczystego północnego Mali. Same przygotowywania planowane były na pięć miesięcy. Według ekspertów wojskowych zachodnioafrykańskie armie rządowe były bardzo słabo wyszkolone i niezdyscyplinowane. Szczególnie dotyczyło to armii nigeryjskiej, zmagającej się w kraju z partyzantami z ugrupowania Boko Haram. Komentatorzy ostrzegali, że po odbiciu miast północnego Mali, interwencja może przerodzić się w wojnę partyzancką na pustyni.
12 października 2012 RB ONZ na podstawie VII rozdziału Karty Narodów Zjednoczonych dała afrykańskim liderom 45 dni na opracowanie planu interwencji w północnym Mali. 11 listopada 2012 przywódcy Wspólnoty Gospodarczej Państw Zachodnioafrykańskich zatwierdzili na spotkaniu w Abudży plan odbicia północnej części Mali z rąk rebeliantów za pomocą sił liczących 5500 żołnierzy kontyngentu interwencyjnego w tym 3300 z państw stowarzyszonych z ECOWAS. Oprócz tego udział w operacji reagowania kryzysowego planowano udział ponad 2 tys. z innych państw Afryki, prawdopodobnie z RPA, a także Czadu, którego wojsko ma doświadczenie w walkach na pustyni, podobnie jak malijskie milicje plemienne, które były przez lata zbrojone przez rząd do walki z Tuaregami. Przed operacją do Mali miało przybyć także 200–400 instruktorów z Europy, Stanów Zjednoczonych Ameryki i Kanady, którzy będą szkolić siły interwencyjne. Następnie korpus ekspedycyjny przy wsparciu lotnictwa USA i Francji ruszy do północnego Mali. Cała operacja ma potrwać rok, a jej koszt szacowany jest na 500 mln dolarów.
Plan z Abudży został 20 grudnia 2012 jednogłośnie zatwierdzony przez francuski projekt rezolucji Rady Bezpieczeństwa ONZ nr 2085. Misji AFISMA („African-led International Support Mission to Mali”; Międzynarodowa Misja Wsparcia w Mali pod Dowództwem Sił Afrykańskich) przyznano roczny mandat, podczas którego za pomocą „wszelkich niezbędnych środków”, państwa biorące udział w operacji mają pomóc odzyskać Mali region kontrolowany przez ekstremistyczne ugrupowania. Dzień po autoryzacji operacji w północnym Mali, rywalizujące tam ugrupowania islamistyczne i MNLA ogłosiły we wspólnym komunikacie „do powstrzymania się od wszelkich działań, które doprowadziłyby do konfrontacji i wrogości na obszarach, które są po ich kontrolą”. Tym samym ugrupowania kontrolujące północne Mali rozpoczęły przygotowania do odparcia interwencji zewnętrznej.
Interwencja międzynarodowa przeciwko bojownikom muzułmańskim.
Rozpoczęcie walk (styczeń 2013).
Dżihadyści rozpoczęli w nocy z 9 na 10 stycznia 2013 akcje zaczepne na obrzeżach terenów kontrolowanych przez Malijczyków. Była to pierwsza próba wyparcia islamistów, w czasie gdy społeczność międzynarodowa przygotowywała się do interwencji. Jednocześnie armia przymierzała się do odbicia miasta Douentza, kontrolowanego przez Ruch na rzecz Jedności i Dżihadu w Afryce Zachodniej (MUJAO). Podczas ofensywy siły rządowe Mali otoczyły miasto, jednak rebelianci Ansar ad-Din postawili silny opór. Według świadków walk, cześć bojowników opuściło miasto, lecz siły bezpieczeństwa nie wkroczyły do miasta. Jednocześnie MUJAO i Ansar ad-Din zaatakowali miasta Konna i Mopti w centrum Mali, 120 km na zachód od Douentzy. Po wznowieniu walk w Mali, Rada Bezpieczeństwa ONZ wezwała do jak najszybszego rozmieszczenia w Mali sił międzynarodowych, by zapobiec „znacznemu pogorszeniu się sytuacji”. Tymczasowy prezydent Mali Dioncounda Traore, po zdobyciu przez rebeliantów miasta Konna, zaapelował do ONZ i Francji o pomoc wojskową w odparciu ataków islamskich rebeliantów w tym afrykańskim kraju.
Francuska kampania lotnicza: powstrzymanie marszu rebeliantów na południe (styczeń 2013).
W odpowiedzi na zajęcie miasta Konna przez rebeliantów i prośbę Prezydenta Republiki Mali, 11 stycznia 2013 rozpoczęła się zarządzona przez prezydenta Republiki Francuskiej François Hollande, operacja Serwal z udziałem wojsk francuskich, zapoczątkowana wieczorem tego dnia od nalotów na pozycje zajmowane przez islamistów. Jednocześnie prezydent Mali ogłosił stan wyjątkowy na terenie państwa.
W pierwszych godzinach operacji wojska malijskie przy pomocy Francuzów weszły do miasta Konna, jednak nie zostało ono odbite. Po całonocnych nalotach podczas których wykorzystywano samoloty Mirage 2000 i samoloty rozpoznawcze Mirage F1 zniszczono centrum dowodzenia bojowników muzułmańskich w pobliżu miasta oraz dwa inne cele. Podczas nalotów na pozycje bojowników zmierzających do Mopti, jeden ze śmigłowców (Gazelle) francuskich sił specjalnych został trafiony. Udało mu się bezpiecznie dolecieć do bazy, jednak w wyniku postrzelenia zginął jego pilot. Przyczyną śmierci pilota, porucznika Damiena Boiteux, było wykrwawienie po zadaniu rany na wysokości tętnicy uda, najprawdopodobniej za pomocą AKM. Także w wyniku silnego ostrzału z karabinów maszynowych i działek uszkodzony został drugi Gazelle biorący udział w ataku na konwój muzułmańskich partyzantów.
Minister Obrony Republiki Francuskiej Jean-Yves Le Drian powiedział 12 stycznia 2013, że w operacji udział brały setki żołnierzy. 550 żołnierzy zostało rozlokowanych w Mopti oraz Bamako. W walkach na froncie w pierwszych trzech dniach zginęło ponad 100 osób, w tym 11 malijskich żołnierzy i 11 cywilów. Świadkowie walk w Konnie oznajmili, iż doliczyli się 148 ciał ofiar. 13 stycznia 2013 cztery myśliwce Rafale dokonały kilku nalotów w mieście Gao, kontrolowanego przez MUJAO, niszcząc wykorzystywany przez islamistów obóz treningowy oraz centrum logistyczne. W nalotach na Gao zginęło 60 osób, a islamiści wycofali się z miasta. Rebelianci poddali także Kidal i Timbuktu, które nie były bombardowane. Zniszczono również magazyn broni wykorzystywany przez Ansar ad-Din, oraz zbombardowano obóz treningowy w mieście Lere, który następnie został zajęty przez armię malijską. Uderzenia lotnicze miały miejsce również w Douentie i Nampali oraz pod miejscowością Afhabo kontrolowaną przez Ansar ad-Din.
13 stycznia 2013 islamscy rebelianci poinformowali, że podczas walk o miasto Konna śmierć poniósł jeden z przywódców Ansar ad-Din, Abdel „Kojak” Krim. MUJAO oznajmiło, że konflikt w Mali jest dla nich świętą wojną i będą walczyć aż do śmierci oraz że uderzą w „serce Francji”. Tymczasem minister spraw zagranicznych Francji Laurent Fabius, powiedział, że operacja potrwa kilka tygodni. Mimo powietrznej kampanii, rebelianci przeszli do kontrofensywy i 14 stycznia 2013 zaatakowali, by po kilku godzinach zdobyć miasto Diabaly, leżące 400 km na północny wschód od Bamako. Szturm został wyprowadzony przez Al-Kaidę Islamskiego Maghrebu i Ansar ad-Din zza mauretańskiej granicy, gdzie bojownicy nie byli bombardowani. Po zajęciu Diabaly przez islamistów, Francuzi rozpoczęli jego ostrzeliwanie. Francja wysyłała piechotę i Legię Cudzoziemską do obrony miasta Ségou. 15 stycznia 2013 z Abidżanu do Bamako przybyła kolumna pancerna i 150 żołnierzy. Liczba francuskich wojskowych wzrosła do 750, a 17 stycznia 2013 do 1400 żołnierzy.
16 stycznia 2013 uzbrojona grupa islamistyczna Zamaskowana Brygada na polu gazowym In Amnas w Algierii porwała setki osób w tym wielu cudzoziemców, pracowników koncernów naftowych. Wśród zakładników było wielu obcokrajowców w tym Norwegowie, Amerykanie, Japończycy oraz obywatele Francji i Wielkiej Brytanii, a także setki Algierczyków. W ataku zginęły dwie osoby – Brytyjczyk i Algierczyk. Porywacze zażądali zakończenia francuskich operacji wojskowych w Mali i zagrozili, że próba odbicia zakładników „zakończy się tragicznie”. Terroryści zażądali ponadto uwolnienia 100 więzionych fundamentalistów przebywających w algierskich więzieniach. 17 stycznia 2013 siły algierskie przypuściły atak z powietrza, a następnie szturm na instalacje naftowe. Wielu zakładnikom udało się wówczas uciec porywaczom, jednak ci zabili co najmniej cztery osoby. Kolejna akcja algierskich antyterrorystów odbyła się 19 stycznia 2013, który ostatecznie zakończył czterodniowy kryzys, którego bilansem było uwolnienie łącznie 107 z 132 cudzoziemców i 655 Algierczyków. Tym samym śmierć poniosło 38 zakładników i 29 porywaczy.
Francuska operacja lądowa: przełamanie rebeliantów na linii Diabaly – Konna – Douentza (styczeń 2013).
Rano 17 stycznia 2013 dnia szef sztabu francuskich sił zbrojnych admirał Edouard Guillaud zapowiedział, że wojsko ruszy do bezpośrednich walk lądowych z dżihadystami. Wojska lądowe skierowały się ku Diabaly, które w dniach 14–17 stycznia 2013 było bombardowane. Zginęło wówczas 50 rebeliantów i dwoje cywilów. Dwa kilometry od miasta, 17 stycznia 2013, doszło do walk z bojownikami Ansar ad-Din. Francuzi ostrzelali miasto od południa. Atak komandosów został odparty przez partyzantów, którzy rozszerzali swoją strefę wpływów, gdyż 17 stycznia 2013 dotarli do miasta Banamba, 150 km na północ od Bamako. Tego samego dnia, Konnę odbiły ostatecznie wojska malijskie i francuskie jednostki specjalne. Przed ich wejściem, miasto zostało zbombardowane. 18 stycznia 2013 w wyniku toczących się walk o Diabaly, przewagę zaczęły obejmować siły sprzymierzone, a islamiści opuszczali miasto.
Pomoc Francuzom i siłom AFISMA w walce z islamistami na północy Mali zaoferował Narodowy Ruch Wyzwolenia Azawadu. Ugrupowanie, które zapoczątkowało konflikt w Mali, postawiło malijskiej armii, że po pokonaniu dżihadystów, nie ma wracań na tereny Azawadu, bez wcześniejszych porozumień dwustronnych. Tuaregowie dodali, że w bojach na pustyni są bardziej efektywni niż siły zachodnioafrykańskie wyszkolone przez misję EUTM Mali. W nocy z 19 na 20 stycznia 2013 doszło po raz pierwszy do bombardowań Timbuktu. W mieście przeprowadzono trzy naloty. 20 stycznia 2013 Francuzi by uniemożliwić posuwanie się bojowników na południe kraju, zajęli pozycje w Sevare i Niono, 60 km na południe od Diabaly, do którego 21 stycznia 2012 o godz. 9:00 wjechała kolumna ok. 30 wozów opancerzonych, w których znajdowało się 200 żołnierzy malijskich i francuskich. Przed wkroczeniem do miasta śmigłowce Gazelle przeprowadziły tam misję rozpoznawczą. Ponadto kolumna wojsk francusko-malijskich wjechała również do Douentzy, skąd uprzednio wycofali się rebelianci. Tego samego dnia władze Mali przedłużyły stan wyjątkowy o 3 miesiące. 22 stycznia 2013 podczas bombardowania Timbuktu zniszczono pałac, który wybudował tam sobie były libijski przywódca Mu’ammar al-Kaddafi. Bombardowany pałac kontrolowali islamscy liderzy z Ansar ad-Din i AQIM. Zniszczono też m.in. magazyn paliwa partyzantów na przedmieściach miasta oraz ostrzeliwano kryjówki MUJAO w okolicach Gao. W nocy z 23 na 24 stycznia 2013 podczas nalotów na Ansongo, 80 km od Gao, zniszczono dwie bazy rebeliantów.
24 stycznia 2013 doszło do rozłamu wśród ugrupowania Ansar ad-Din z którego wydzielił się Islamski Ruch Azawadu (MIA), który zadeklarował przystąpienie do pokojowych negocjacji. Ugrupowanie składające się jedynie z malijskich islamistów potępiło i odrzuciło praktyki terrorystyczne. Rozłamowcy zaapelowali do prowadzących ofensywę sił o wstrzymanie przygotowań do ataku na Kidal i Menakę, gdzie przebywali członkowie ugrupowania, co pomogłoby stworzyć „klimat pokoju pozwalający na rozpoczęcie wszechstronnego dialogu politycznego”.
Formowanie sił interwencyjnych AFISMA i misji szkoleniowej EUTM Mali (styczeń-luty 2013).
W trakcie francuskiej interwencji, na mocy rezolucji na 2085 RB ONZ, formułowały się wojska operacyjne organizacji ECOWAS, pod nazwą Międzynarodowa Misja Wsparcia w Mali pod Dowództwem Sił Afrykańskich ("African-led International Support Mission to Mali"; AFISMA), która docelowo liczyła 6600 żołnierzy. Po rozpoczęciu operacji Serwal kolejne kraje zobowiązywały się do uczestnictwa w operacji. Siły składały się z 1200 żołnierzy z Nigerii, 650 żołnierzy z Beninu, po 500 żołnierzy z Burkina Faso, Nigru, Senegalu oraz Togo. Swoich żołnierzy wysłać obiecały również Gwinea (144), Ghana (120), Gwinea Bissau, Liberia, Sierra Leone i Czad, który w szczytowych momentach utrzymywał w Mali 2,4 tys. kontyngent bojowy. Zakładany budżet operacji szacowano na 460 mln dolarów. Unia Afrykańska pokryła zaledwie 50 mln dolarów.
Jako pierwszy do Mali przybył nigeryjski kontyngent składający się z 190 żołnierzy. Stało się to 16 stycznia 2013. 2 tys. zachodnioafrykańskich żołnierzy operujących w ramach sił AFISMA ma przybyć do Mali przed 26 stycznia 2013. 17 stycznia 2013 Czad opuściło 200 żołnierzy skierowanych do Mali. Ndżamena zobowiązała się wysłać łącznie 2 tys. żołnierzy. Tuż przed rozpoczęciem operacji Serwal, Czad interweniował w Republice Środkowoafrykańskiej, gdzie podpisano zawieszenie broni w pierwszym dniu francuskiej interwencji w Mali. Wieczorem 17 stycznia 2013 do Bamako przybyło 100 nigeryjskich i togijskich żołnierzy. 20 stycznia 2013 do malijskiej stolicy dotarło 100 żołnierzy z Beninu i 60 z Senegalu.
Według stanu na dzień 23 stycznia 2013 w Mali stacjonowało 2300 żołnierzy z Francji, 500 żołnierzy z Togo, Beninu, Burkina Faso i Nigerii. Do interwencji w północnym Mali szykowało się po 500 żołnierzy z Nigru i Czadu, których liczba w czasie natarcia wyniosła 2,4 tys. 24 stycznia 2013, 160 żołnierzy z Burkina Faso zostało rozmieszczonych w mieście Markala i jako pierwsze z wojsk AFISMA przystąpiło do działań bojowych.
26 stycznia 2013 takie państwa jak Liberia, Gwinea Bissau, Burundi i Uganda, poinformowały, że zamierzają wesprzeć misję AFISMA i wysłać do Mali, zgodnie z mandatem ONZ, dodatkowe siły liczące ok. 7,1 tys. żołnierzy. Dwa dni później centrum dowodzenia misji AFISMA przeniesiono z Abudży do Addis Abeby. Tymczasem w Mali znajdowało się wtedy 1750 żołnierzy z Afryki Zachodniej.
Wcześniej w celu sprawnego transportu wojsk zachodnioafrykańskich, logistycznego wsparcia udzieliły Wielka Brytania, Kanada, Dania, Belgia oraz Niemcy. Kraje te wysłały do Mali samoloty transportowe. 17 stycznia 2013 na spotkaniu ministrów spraw zagranicznych krajów Unii Europejskiej, uzgodniono powołanie wojskowej misji szkoleniowej EUTM Mali (European Union Training Mission Mali), w skład której ma wchodzić około 200 instruktorów wojskowych oraz około 250 żołnierzy do ich ochrony. EUTM Mali nie ma charakteru bojowego. Pierwszym dowódcą misji został po przybyciu francuskich instruktorów – gen. François Lecointre. Czas trwania misji zaplanowano na 15 miesięcy i ma kosztować ponad 12 milionów euro. Do Afryki przybyli żołnierze z 16 państw UE i spoza wspólnoty m.in. Belgowie, Niemcy, Czesi, Hiszpanie, Brytyjczycy, Austriacy, Węgrowie i Polacy. Pierwszy z czterech malijskich batalionów rozpoczęło szkolenie prowadzone przez europejskich instruktorów 2 kwietnia 2013.
W skład EUTM Mali wchodzi 20 żołnierzy Polskiego Kontyngentu Wojskowego w Mali. Ministrowie spraw zagranicznych Unii Europejskiej zatwierdzili ostatecznie 18 lutego 2013 rozmieszczenie misji szkoleniowej w Mali. Pierwszych pięciu w Mali wylądowało 26 lutego 2013. Dowództwo objął ppłk Adam Jangrot. Polska misja rozpoczęła się oficjalnie 15 marca 2013. Podczas pierwszego miesiąca pobytu Polacy przyjmowali transporty europejskich żołnierzy-instruktorów oraz organizowali wojskowe transporty z lotniska w Bamako do bazy szkoleniowej w Koulikoro.
W kwietniu 2013 siły AFISMA liczyły 6,6 tys., z czego 2,4 tys. stanowili Czadyjczycy, którzy w połowie kwietnia 2013 rozpoczęli wycofywanie się z Mali, podobnie jak Francuzi. Wówczas Rada Bezpieczeństwa ONZ projektowała utworzenia batalionu pod egidą ONZ – MINUSMA, liczącego docelowo 12,6 tys. żołnierzy. Siły ONZ, według rezolucji RB ONZ nr 2100 z 25 kwietnia 2013, objęły mandat misji w Mali, 1 lipca 2013.
Ofensywa sił sprzymierzonych w północnym Mali (styczeń-luty 2013).
Po zajęciu Konny, Diabaly i Douentzy, wojska francuskie umocniły się na północnych brzegach rzeki Niger i oddały kontrolę nad miastami w ręce wojsk malijskich. Następnie siły sprzymierzone skierowały się ku Hombori, by otworzyć sobie drogę do szturmu na największe miasta północnego Mali. Tymczasem wojska czadyjskie przygotowywały się do otwarcia drugiego frontu, uderzając razem z żołnierzami nigerskimi i Tuaregami na Kidal, Timbuktu i Gao. 2 tys. żołnierzy z Czadu ma zaatakować północne Mali znad oazy Labezanga, po czym mają się połączyć z nadciągających od południa sprzymierzonych sił francuskich i zachodnioafrykańskich. Aby uniemożliwić partyzantom przedostanie się z północnego Mali do państw Sahelu, Algieria i Mauretania zamknęły swoje granice z Mali.
25 stycznia 2013 siły malijsko-francuskie wkroczyły do Hombori i kierowały się ku oddalonemu o 200 km Gao, które było wówczas bombardowane z powietrza. Tymczasem islamscy ekstremiści wysadzili mające znaczenie strategiczne most Tassiga na Nigrze, aby uniemożliwić szybkie przybycie z tamtejszych baz dwóch tysięcy żołnierzy Czadu i 500 wojskowych z Nigru. Koalicja przygotowywała się do wejścia do Mali w nigerskim Ouallam. Gao zostało odbite z rąk MUJAO 26 stycznia 2013. Przed wejściem do miasta w nocy francuscy komandosi zabezpieczyli tamtejsze lotnisko oraz strategiczne mosty na Nigrze. Gao było jednym z trzech największych miast kontrolowanych przez rebeliantów. Do obrony Gao wysłano bataliony wojsk czadyjsko-nigerskich.
Jednocześnie czyniono przygotowania do zbrojnego zajęcia Timbuktu, które było atakowane z powietrza. W dniach 26 i 27 stycznia 2013 dokonano 20 uderzeń w Gao, Timbuktu i Kidal, gdzie zniszczono dom Iyada ag Ghalego, lidera malijskich dżihadystów. Prowadzono również operacje rozpoznawcze nad miastem Lere, gdzie znajdowały się duże ilości grup islamistycznych. W operacji powietrznej uczestniczyło wówczas 12 myśliwców Rafale i 2900 żołnierzy na lądzie, w większości pochodzących ze stałych baz francuskich z okolicznych krajów afrykańskich.
Początkowo francuskie siły zbrojne zajęły lotnisko pod Timbuktu. W wieży kontrolnej lotniska znaleziono 90 kg materiałów wybuchowych. Następnie po południu 28 stycznia 2013 na północ od miasta odbyło się lądowanie 200 paralotniarzy Legii Cudzoziemskiej, którzy zablokowali dojazd do miasta. Następnie zajęte zostało ono przez siły francusko-malijskie, liczące 1000 Francuzów i 200 Malijczyków. Po wejściu do miasta, zespół zwiadowczy tropił rebeliantów. Jak się okazało cztery dni przed wejściem do miasta, islamiści podpalili bibliotekę, w której przechowywano tysiące bezcennych starożytnych rękopisów, w tym wiele sprzed VII wieku. Po odbiciu Timbuktu z rąk dżihadystów, oprócz euforii i świętowania, doszło również do plądrowania sklepów przez mieszkańców należących do Arabów, Algierczyków i Mauretańczyków, oskarżanych o wspieranie islamistów podczas okupacji. Wojsko malijskie starało się zaprowadzić spokój w mieście.
W dniu inwazji francuskiej w Timbuktu, Tuaregowie z Narodowego Ruchu Wyzwolenia Azawadu weszli do miasta Kidal, które od tej pory było kontrolowane z umiarkowanymi rozłamowcami z Islamskiego Ruchu Azawadu (MIA). Podobna sytuacja miała miejsce w Lere, gdzie bojownicy MIA połączyli się z MNLA. Do sojuszu doszło także w miastach Tessalit i In Chalil przy granicy z Algierią. 29 stycznia 2013 pierwsze wojska afrykańskie wkroczyły na północnego Mali. Wojsko nigerskie zajęło miasto Ansogo, z kolei Czadyjczycy weszli do Menaki. Tego samego dnia lotnisko pod Kidalem zostało zajęte przez jednostki francuskie. O godz. 21:30 żołnierze wylądowali na płycie lotniska czterema samolotami. Następnie żołnierze zajęli pozycje w rejonie lotniska. Następnie wykonano nocne loty nad miastem. 30 stycznia 2013 Kidal został przejęty przez siły francuskie. Tym samym Francuzi przejęli trzy główne miasta północnego Mali. Rebelianci ewakuowali się w góry Adrar des Iforas przy granicy z Algierią. Przedstawiciele MNLA poinformowali, że utrzymali kontrolę nad Kidalem razem z francuskim kontyngentem oraz że wysłali wspólną delegację z MIA do Wagadugu na negocjacje z malijskimi władzami. 31 stycznia 2013 siły czadyjskie dotarły do Kidalu, gdzie zajęli koszary należące uprzednio do rebeliantów. Ich stosunki z przebywającymi w mieście tuareskimi partyzantami układały się pozytywnie. Wcześniej Czad zajął miasto Bourem.
Prezydent Mali Dioncounda Traore wykluczył rozmowy z pokonanymi islamistami. Dodał, że dotychczasowa działalność Ansar ad-Din, dyskwalifikuje ich z przystąpienia do dialogu. Natomiast władze w Bamako gotowe był do podjęcia rokowań z Narodowym Ruchem Wyzwolenia Azawadu. 2 lutego 2013 do Mali przybył francuski prezydent François Hollande. Odwiedził garnizonowe miasto Sevare, gdzie spotkał się z żołnierzami oraz władzami Mali. Podziękował wojskowym za udaną operację i powiedział, że po wycofaniu się francuskich żołnierzy, ich miejsce zajmie kontyngent AFISMA oraz przyjaciele malijscy. Hollande poruszył także kwestię cywilnych strat podczas nalotów oraz represji etnicznych. Następnie udał się do Timbuktu i Bamako, gdzie został entuzjastycznie powitany. Tymczasem sytuacja życiowa w zajętych przez Francuzów miastach powróciła do normy. Mieszkańcy ponownie mogli handlować bez przeszkód na targowiskach, słuchać muzyki, palić papierosy, a kobiety mogły zakładać spódnice.
Działania partyzanckie islamistów i kontruderzenia w Adrar des Iforas (luty-maj 2013).
5 lutego 2013 patrol malijsko-francuski natknął się na pustyni pod Gao na grupę rebeliantów w wyniku czego wywiązała się zacięta potyczka. Minister obrony Jean-Yves Le Drian nazwał ją „prawdziwą wojną”. Po walkach lotnictwo zaatakowało bazy logistyczne i obozy szkoleniowe radykałów w północnych skrawkach pustynnego Mali. Le Drian ogłosił również plan stopniowego wycofywania 4 tys. francuskich na rzecz wojska narodowego Mali i kontyngentów AFISMA. 7 lutego 2013 siły francuskie zajęły jedno z ostatnich miast kontrolowanych przez rebeliantów – Aguelhok. Następnie Francuzi skierowali się na północ na Tessalit, które zostało zajęte dzień później. Tymczasem jednostki bojowe zaczęły wycofywać się z Timbuktu, by następnie przerzucić je do Gao i odeprzeć szturm rebeliantów. Po zdobyciu kluczowych miast siły Francji i Czadu rozpoczęły przygotowania do pacyfikacji górskich i pustynnych wąwozów – miejsca kryjówek rebeliantów, którzy przytrzymywali kilku zachodnioeuropejskich zakładników, porwanych jeszcze przed wojną.
7 lutego 2013 rebelianci MUJAO zagrozili ustanowienie w Mali nowej „strefy bojowej”, przez przeprowadzanie zamachów samobójczych, ataków partyzanckich na obiekty wojskowe oraz podkładanie min-pułapek. Już 8 lutego 2013 zamachowiec-samobójca jadący na motocyklu wysadził się w powietrze koło wojskowego punktu kontrolnego w Gao, raniąc jednego malijskiego żołnierza. Do zamachu przyznało się MUJAO, które dodało, że był to „atak na malijskich żołnierzy, którzy zdecydowali się stanąć po stronie łotrów, wrogów islamu”. W strefach walk dochodziło również do wybuchów min. W trakcie francuskiej ofensywy w wybuchach improwizowanych ładunkach zginęło dwóch malijskich żołnierzy, a czterech zostało rannych.
Oprócz zmiany taktyki wojennej przez dżihadystów, kolejnym problemem była słabość i wewnętrzne podziały wśród armii malijskiej. Niezdyscyplinowani żołnierze dopuszczali się samosądów, dochodziło również do walk wewnętrznych. 8 lutego 2013 w Bamako doszło do strzelaniny w której zginęły dwie osoby, a 13 zostało rannych. Do incydentu doszło kiedy lotniarze lojalni wobec obalonego prezydenta Amadou Toumani Toure, zaprotestowali przeciwko wcielaniu ich do innych jednostek.
Kolejny zamach samobójczy w Gao miał miejsce 9 lutego 2013. Ponownie ranny został jeden żołnierz, jednak wybuch wywołał ponadto chaos w szeregach wojsk rządowych, co umożliwiło przedostanie się partyzantów do centrum miasta. Zajęli tamtejszą komendę główną policji, z której ostrzeliwali 10 lutego 2013 miasto. O godz. 14. czasu lokalnego rozpoczęły się walki, podczas których wieczorem interweniowały francuskie helikoptery. W wyniku francuskiego rajdu 11 lutego 2013 rano o godz. 5:00 komenda została zburzona, a rebelianci MUJAO pokonani. 19 lutego 2013 w górach Adrar des Iforas rozpoczęły się walki, które na celu miało ostateczne zadanie ciosu ukrywających się w tamtejszych kryjówkach dżihadystów. 150 francuskich żołnierzy wspierane przez samoloty Mirage zostało ostrzelanych przez rebeliantów. W walce zginął Harold Vormezeele, żołnierz Legii Cudzoziemskiej 22. Regimentu Spadochronowego i 20 rebeliantów. Była to druga ofiara po stronie francuskiej podczas interwencji.
Wieczorem 20 lutego 2013 w Gao rozpoczęły się uliczne walki między rebeliantami i siłami malijskimi wspieranymi przez francuskie wojska pancerne. Do ataku doszło, kiedy islamiści sforsowali rzekę Niger. Rebelianci zajęli siedzibę władz w mieście oraz Place Niepodległości i Sprawiedliwości, jednak siły malijskie przystąpiły do kontrataku. Na pomoc im przybyły francuskie śmigłowce, dzięki którym odbito obiekt. W trakcie walk zginęło 15 bojowników, rannych zostało czterech malijskich żołnierzy oraz dwóch Francuzów. Podczas gdy 22 lutego 2013 w Gao dogasały walki, w mieście Kidal eksplodował samochód-pułapka oraz w In Chalil dwa samochody, w wyniku czego zginęło trzech bojowników MNLA. Po zamachu terrorystycznym, 23 lutego 2013 Arabski Ruch Azawadu (MAA) pod dowództwem Boubacara Taliba zaatakował pozycje MLNA i MIA w miejscowości Al-Chalil, gdyż oskarżali tuareskich rebeliantów o grabieże i gwałty na kobietach. MAA na kilka godzin przejął kontrolę nad miejscowości, lecz nazajutrz, kontratak w wykonaniu Tuaregów i francuskiego lotnictwa. Równocześnie (22 lutego 2013) w górach Adrar des Iforas, doszło do zaciętej bitwy pod Tigharghâr między dżihadystami i żołnierzami czadyjskimi, w której zginęło 26 Czadyjczyków i 93 bojowników.
W kolejnych dniach przeprowadzono akcje poszukiwania członków radykalnych grup w górskich kryjówkach. Z 4 tys. francuskich żołnierzy, 1,2 tys. prowadziło ofensywę na płaskowyżu. Francuzi przyczesywali dom po domu oraz bazy i obiekty wzniesione przez bojowników. Do tego trwały zacięte walki w których zginęło kolejnych kilkudziesięciu dżihadystów, w tym 23 lutego 2013 główny dowódca polowy AQIM – Abdelhamid Abu Zajd, zabity przez Czadyjczyków pod Tigharghâr. W odwecie wojsk czadyjskich i francuskich zginęło również 42 innych islamistów. Z kolei w nocy 2 marca 2013 operujący w górskich kryjówkach czadyjscy żołnierze zniszczyli rebeliancką bazę pod Tigharghâr, zabijając kilku terrorystów, wśród których rzekomo był Muchtar Bilmuchtar. Al-Kaida potwierdziła zgon Abu Zajda, jednak zaprzeczyła śmierci Bilmuchtara. Śmierć Zajda została 23 marca 2013 oficjalnie potwierdzona przez Francuzów na podstawie testów DNA. Następcą Zajda został Algierczyk Dżamel Okasza. Wcześniej, bo 26 lutego 2013 w Kidalu, będącym pod zarządem Tuaregów, doszło do kolejnego zamachu samobójczego w punkcie kontrolnym obsługiwanym przez MNLA, w wyniku którego śmierć poniosło sześć bojowników MNLA i MIA sprzymierzonych z rządem malijskim.
27 lutego 2013 Francuzi przejęli wioskę Iminenas, 60 km od Gao. 1 marca 2013 rebelianci MUJAO i AQIM przeprowadzili kontratak na pozycje francusko-malijskie, jednak został on krwawo odparty, gdyż w walkach trwających od 9:30 do 14:00 zabito 52 dżihadystów. 2 marca 2013 w walkach w masywie górskim Ifoghas poległ francuski żołnierz, który okazał się trzecią ofiarą operacji Serwal. Z kolei w nocy z 4 na 5 marca 2013 siły sprzymierzone zabiły 15 rebeliantów, podczas przeczesywania ich kryjówek. 6 marca 2013 w walkach pod Tin Keraten, 100 km na wschód od Gao poległ czwarty francuski żołnierz. 17 marca 2013 w wybuchu improwizowanego ładunku wybuchowego na południe od Tessalit zginął francuski kapral. W dniach 12–17 marca 2013, 460 francuskich żołnierzy prowadziło operację „Doro-3” pod miasteczkiem Djebock, nieopodal Gao. Przejęto i zniszczono sprzęt należący do islamistów, zajęto ich tereny oraz zabito 15 rebeliantów.
20 marca 2013 Al-Ka’ida Islamskiego Maghrebu ogłosiła, iż przeprowadziła egzekucje na francuskim zakładniku Philippe Verdonie porwanym z hotelu w Hombori 24 listopada 2011. Verdon przybył wówczas do Mali w sprawach biznesowych. Tymczasem miasto Gao było nadal areną oporu islamistów, którzy przeprowadzali tam pojedyncze ataki i zamachy samobójcze. W serii ataków na kilka dni przed egzekucją Verdona w Gao Francuzi zabili 15 rebeliantów. Jeden z poważniejszych ataków nastąpił w dniach 20–21 marca 2013 (odparty przez sprzymierzeńców atak bojowników na lotnisko w Timbuktu) oraz 23–24 marca 2013, kiedy to wojska sprzymierzone odparły natarcie na punkty wojskowe w Gao i zabiły siedmiu bojowników MUJAO. 24 marca 2013 w potyczce w Tin Tabanawt pod miastem Bourem MNLA pokonało MUJAO, zabijając jednego islamistę. Według komunikatu z 27 marca 2013 od początku operacji Serwal zginęło około 600 islamistów, 63 żołnierzy malijskich, 30 czadyjskich oraz 5 Francuzów.
W dniach 29–30 marca 2013 w drodze z miasta Anefis do Bourem w wiosce In Arab i Teghboubinene doszło do potyczki między bojówkami MNLA i MUJAO. Pierwszego dnia walk zginęło 20 Tuaregów i dwóch islamistów, na drugi dzień poległo pięciu bojowników MNLA oraz 12 islamistów z grupy Zamaskowana Brygada powiązana z MUJAO i AQIM. Wśród zabitych był dowódca dżihadystów Abou Hak Younousse. Nad ranem 31 marca 2013 na blokadzie drogowej przed Timbuktu wysadził się zamachowiec-samobójca. Ranny został jeden z malijskich żołnierzy. Dzień wcześniej w wybuchu miny-pułapki pod Gao zginęło dwóch malijskich wojskowych. Po zamachu w Timbuktu rebelianci zdołali przedrzeć się do centrum Timbuktu, gdzie doszło do bitwy z żołnierzami malijskimi i francuskimi. Podczas walk interweniowało francuskie lotnictwo, które zbombardowało atakujących rebeliantów. Zginęło 19 partyzantów, 2 żołnierzy malijskich oraz pięciu cywilów. W komunikacie Al-Ka’ida Islamskiego Maghrebu przekazała, iż za atakiem stał batalion pod byłym dowództwem Abu Zajda. Szturm na Timbuktu był odwetem za jego śmierć. Po zakończeniu walk, 1 kwietnia 2013, malijscy wojskowi przeczesywali domy w Timbuktu w poszukiwaniu ukrywających się dżihadystów.
W dniach 6–7 kwietnia 2013 Francja przeprowadziła w dolinie w pobliżu Gao zakrojoną operację w wyniku której zniszczono bazy logistyczne rebeliantów AQIM. 8 kwietnia 2013 z Mali wycofał się pierwszy 100-osobowy francuski batalion, który wylądował w Pafos na zachodzie Cypru. Był to początek wycofywania się francuskich żołnierzy, których zastąpią siły AFISMA. 14 kwietnia 2013 władze Czadu także poinformowały, iż rozpoczęły odwrót z Mali. Na początku wycofany został jeden batalion, który eliminował rebeliantów na terenach pustynnych. Czad do tej pory utrzymywał w strefie konfliktu ponad 2 tys. żołnierzy. Oświadczenie prezydenta Czadu padło dwa dni po zamachu w Kidalu, gdzie zamachowiec-samobójca wysadził się w powietrze na miejscowym targowisku, które patrolowali czadyjscy żołnierze. W wyniku eksplozji zginęło czterech żołnierzy. Tego samego dnia w wiosce Ouro-Modi pod miastem Sevare rozbił się helikopter malijskich sił zbrojnych, w wyniku czego zginęło pięciu wojskowych.
21 kwietnia 2013 Arabski Ruch Azawadu rozpoczął okupację miasta Ber, 50 km na północny wschód od Timbuktu. Arabska milicja była oskarżana o grabieże sklepów i domostw. MAA zaprzeczył odpowiedzialności za wydarzenia. Liderzy ugrupowania twierdzili, że za tymi czynami stali pospolici złodzieje. W dniach 17–18 maja 2013, doszło do potyczki MAA z MNLA w mieście Anefis. MAA przegrało starcie, tracąc kontrolę nad miastem.
4 maja 2013 pięciu kamikadze MUJAO wysadziło się w powietrze w wiosce Hamakouladji pod Gao, zabijając dwóch malijskich wojskowych. Podobny zamach miał miejsce 10 maja 2013 w wiosce Gossi pod Timbuktu, gdzie czterech zamachowców-samobójców raniło dwóch żołnierzy.
Skutki interwencji międzynarodowej.
Podział wpływów w kraju i reperkusje zewnętrzne (kwiecień-maj 2013).
W połowie kwietnia 2013 terytorium byłego Azawadu zostało spacyfikowane, a dżihadyści zaczęli odgrażać się atakami odwetowymi. Miasta znalazły się pod kontrolą wojsk malijskich. W niektórych stacjonowały wojska francuskie (Gao, Kidal, Tessalit, Timbuktu), czadyjskie (Gao, Kidal, Menaka), nigerskie (Gao, Gossi, Ansongo i Menaka) oraz tuareskie (Aguelhok, Anefis, Kidal, In Khalil, Tessalit, Tinzaouaten).
Rozbici islamiści wraz ze swoimi arsenałami przeprawili się do Libii, która nieustannie podnosiła się po wojnie domowej. Ponadto 23 maja 2013 MUJAO i Zamaskowany Batalion dokonały zamachów bombowych na koszary wojskowe i kopalnię rud uranu północy Nigru. Zamachowiec-samobójca sforsował przed świtem ciężarówką zaporę przy wjeździe do koszar i zdetonował znajdujący się w pojeździe materiał wybuchowy, gdy żołnierze otworzyli ogień. Wtedy do walki włączyli się inni terroryści, którzy jechali w samochodach, podążających za ciężarówką. W walce, która wywiązała się po atakach bombowych poległo 23 nigerskich żołnierzy, a 14 zostało rannych. W międzyczasie przed kopalnią uranu Somair w pobliżu miasta Arlit doszło do zamachu, w którym zginął jeden pracownik. Łącznie w zamachach zginęło dziesięciu islamistów, a dwoje wzięło dwóch zakładników w akademiku na terenie koszar. Zakładnicy zostali uwolnieni dzień później w operacji sił nigersko-francuskich, podczas której zabito porywaczy.
Niger był krajem którego ominęło powstanie Tuaregów (podczas poprzednich konfliktów tuareskich, bunty wybuchały również na terytorium Nigru), ponieważ po zarządzeniu prezydenta Mahamadou Issoufou, rozbrajano i osadzano w aresztach domowych powracających w 2011 Tuaregów z wojny domowej w Libii. Tak więc wojna ograniczyła się do Mali, a rodacy Tuaregów z Nigru nie podnieśli buntu. Jednakże Niger cierpiał na reperkusjach wojny w Mali, gdyż pokonani tam islamiści przenikali na jego ziemie.
Układ o zawieszeniu broni z Wagadugu i przygotowania do wyborów prezydenckich (czerwiec-sierpień 2013).
Podczas gdy siły francuskie i afrykańskie zmagały się z dżihadystami na Północy Mali, ogłoszono, iż 28 lipca 2013 odbędą się wybory, które wyłonią prezydenta kraju i zastąpią pełniącego obowiązki głowy państwa Dioncoundę Traoré, który tymczasowo piastował władzę po oddaniu rządów w ręce cywilne przez lidera junty wojskowej Amadou Sanogo.
Tuż przed organizacją wyborów, armia malijska postawiła sobie za cel odbicie miast z rąk tuareskich. Podjęcie takiej decyzji rządowi, ułatwiło porzucenie przez dżihadystów metod walki partyzanckiej. Tak było na przykład z miastem Kidal, które było administrowane przez Tuaregów. Francuzi, którzy pokonali tam islamistów, w wyrazie wdzięczności wobec Tuaregów za pomoc militarną, pozwolili im wybrać tam własnego gubernatora i wprowadzić swoją administracje. Wydarzenie to spotkało się z krytyką władz w Bamako, które 5 czerwca zbrojnie zajęły miasto, zabijając w czasie walk 30 Tuaregów. Dla załagodzenia sytuacji zorganizowano rokowania między przedstawicielami rządu malijskiego i Tuaregów w Burkina Faso pod egidą tamtejszego prezydenta Blaise Compaoré, rozpoczęte 8 czerwca 2013.
Przypadek Kidalu nie był jedyny. Również 5 czerwca 2013 wyparła Tuaregów z miejscowości Anefis, 113 km na południe od Kidalu. W walkach w których nie uczestniczyli Francuzi, zginęło dwóch bojowników MNLA. W reakcji na działania wojsk rządowych, Ruchu Wyzwolenia Narodowego Azawadu ogłosił, że rząd złamał rozejm i zagroził ponowną wojną, w tym ruszeniem na Gao i Timbuktu.
Jednak po dziesięciu dniach rokowań w Wagadugu, 18 czerwca 2013 osiągnięto układ pokojowy między władzami malijskimi a tuareskimi partyzantami. Porozumienie, którego stronami był Narodowy Ruchem Wyzwolenia Azawadu (MNLA), Wysoka Rada na Rzecz Jedności Azawadu (HCUA) i Arabski Ruch Azawadu (MAA) oraz rząd w Bamako, zakładał restauracje malijskiej administracji w miastach kontrolowanych przez Tuaregów, wprowadzenie do nich armii na czas wyborów i rozbrojenie bojówek tuareskich.
Równocześnie przygotowywano się do wprowadzenia misji stabilizacyjnej ONZ według rezolucji nr 2100 z 25 kwietnia 2013. W jej myśl, ponad sześciotysięczny kontyngent wojsk afrykańskich, ma być od 1 lipca 2013 zastąpiony 11,2 tys. żołnierzami i 1440 policjantami ONZ. Ostateczne decyzje co do rozmieszenia sił ONZ zapadną na posiedzeniu 25 czerwca 2013. Zgodnie z ustaleniami wraz z dniem 1 lipca 2013, 6 tys. żołnierzy z państw Afryki Zachodniej przeszło pod dowództwo ONZ. Tym samym wojska Organizacji Narodów Zjednoczonych MINUSMA przejęły misję z rąk AFISMA. Docelowo wojsk ONZ miało być dwa razy więcej, a dowodził nimi rwandyjski generał Jean Bosco Kazura. Zadaniem sił pokojowych ONZ, było monitorowanie zawieszenia broni, zabezpieczenie kraju przed atakami dżihadystów oraz kontrolowanie pokojowego przeprowadzenia wyborów prezydenckich 28 lipca 2013.
5 lipca 2013 armia malijska weszła do Kidalu. O północy 6 lipca 2013 władze zniosły stan wyjątkowy w całym kraju nałożony wraz z rozpoczęciem francuskiej interwencji. Ponadto poinformowano, iż w wyborach o fotel prezydencki wystartuje 28 kandydatów. Tego samego dnia po raz pierwszy zaatakowane zostały siły ONZ. Nie znani sprawcy przypuścili ataki na dwa punkty kontrolne „błękitnych hełmów” jednak zostały one odparte.
W dniach 21 lipca – 21 sierpnia 2013 przeprowadzono operację „Centaur” mającą na celu zabezpieczenie wyborów prezydenckich. Zasadnicza część operacji prowadzonej w ramach operacji serwal przez siły francuskie toczyła się w okolicach miast Kidal, Tessalit i Aguelhok. Brało w niej udział 800 Francuzów, którzy zajmowali składy broni (zabezpieczono ok. 4000 sztuk broni ciężkiej, moździerzy, rakiet, materiałów wybuchowych). Siły uczestniczące w operacji brały udział w działaniach logistycznych związanych z wyborami, m.in. zabezpieczenie transportów kart wyborczych, zapewnienie bezpieczeństwa lokali wyborczych.
Wybory prezydenckie odbyły się w dwóch turach bez zakłóceń. Pierwszą turę przeprowadzoną zgodnie z planem 28 lipca 2013 wygrał były premier Ibrahim Boubacar Keïta, który uzyskał 39,23%. Do drugiej tury wszedł również były minister finansów Soumaïla Cissé (19,44%). Frekwencja wyborcza wyniosła 51,54%. Druga tury mimo ulew odbyła się 11 sierpnia 2013. Zdecydowane zwycięstwo odniósł Keïta uzyskując 77,61%. Frekwencja w drugiej turze wyniosła 45,78%. Cissé uznał swoją przegraną, z kolei Keïta został zaprzysiężony na stanowisku prezydenta 4 września 2013. Dzień po zaprzysiężeniu, Keïta desygnował Oumara Tatama Ly na stanowisko premiera. Stanowisko piastował do 5 kwietnia 2014, kiedy podał się do dymisji. wówczas zastąpił go Moussa Mara.
Sytuacja w kraju po zaprzysiężeniu Keïty (wrzesień-listopad 2013).
Zaraz po przeprowadzeniu drugiej tury wyborów przy granicy z Algierią wybuchł konflikt między MNLA i MAA. Arabski Ruch Azawadu oskarżył Tuaregów z MLNA o atakowanie arabskich handlarzy oraz splądrowanie i spalenie ich sklepów, a także domów w granicznej miejscowości Bordż Badżi Muchtar. Według rebeliantów MNLA, gwałtowność Tuaregów wynikała z tego, iż chcieli pomścić śmierć dwóch ludzi. Walki między ugrupowaniami wybuchły 14 sierpnia 2013 i trwały do 18 sierpnia 2013, kiedy strony porozumiały się co do zawieszenia broni. W starciach zginęło dziewięć osób, jednak według świadków liczba zabitych mogła wynosić nawet 40 osób. Ponadto 17 września 2013 MAA, HCUA oraz MNLA podpisali porozumienie w celu ostatecznego rozstrzygnięcia pokojowego.
11 września 2013 doszło po raz pierwszy raz od czerwcowego zawieszania broni do potyczki między regularna armią a tuareskimi bojownikami. W starciu pod Lere rannych zostało trzech żołnierzy, zginęło też dwóch bojowników MNLA. Armia ostrzegła, że tego typu wydarzenia grożą wybuchem kolejnego kryzysu.
19 września 2013 do Bamako przybył francuski prezydent, François Hollande, który wraz z 15 szefami państw, brał udział w uroczystości zaprzysiężenia prezydenta Keïty. Na ceremonii francuski prezydent powiedział: „Wygraliśmy wojnę, wypędziliśmy terrorystów, zagwarantowaliśmy bezpieczeństwo północy”. Ogłosił tym samym sukces interwencji zbrojnej. 26 września 2013 malijski prezydent wezwał kraje ościenne do powołana sił szybkiego reagowania, ze względu na zagrożenie islamskie w regionie.
28 września 2013 doszło do zamachu samobójczego w Timbuktu, kiedy to czterech zamachowców AQIM wysadziło się w powietrze zabijając siedmiu malijskich żołnierzy i dwóch cywilów. 1 października 2013 francuski helikopter ostrzelał pozycje islamistów w Douaya pod Timbuktu, zabijając 10 partyzantów.
1 października 2013 miał miejsce bunt „zielonych beretów” armii malijskiej w bazie wojskowej Kati. 30 buntowników zaprotestowało przeciwko awansowi na generała korpusu Amadou Sanogo (14 sierpnia 2013). Niezadowoleni domagali się premii. Doszło do strzelaniny w której Sonago został ranny i był przetrzymywany przez buntowników. Sytuacja została opanowana dopiero 4 października 2013. Dwadzieścia buntowników zostało aresztowanych w tym kapitan Amadou Konaré i pułkownik Yusuf Traoré. 31 października 2013 gen. Sanogo stanął przed sądem z powodu użycia siły przez jego podwładnych. 27 listopada 2013 został aresztowany, wskutek oskarżenia o współudział w porwaniu i morderstwie.
W międzyczasie, 2 października 2013, malijski rząd uwolnił 23 tuareskich więźniów politycznych. W związku z tym MNLA trzy dni później ogłosił powrót do rozmów pokojowych. 7 października 2013 w ataku moździerzowym w Gao w wykonaniu MUJAO zginęła jedna osoba. 10 października 2013 w tym mieście doszło do protestu ludności cywilnej przeciwko niestabilnej sytuacji w kraju. Prezydent Keïta w imię „pojednania narodowego”, zniósł 29 października 2014 nakazy aresztowania wobec czterem przywódcom Tuaregów.
Do kolejnej konfrontacji z dżihadystami doszło 23 października 2013 w Tessalit. Rano rebelianci przeprowadzili atak samobójczy, zabijając dwóch stacjonujących tam czadyjskich żołnierzy, po czym ostrzelali pozycje wojsk MINUSMA z ciężkiej broni. Napastnicy zostali odparci wczesnym popołudniem. Zginęło także pięciu agresorów i cywil.
2 listopada 2013 doszło do mordu na dwóch francuskich dziennikarzach – Claude Verlon i Ghislaine Dupont. Przeprowadzali oni w Kidalu wywiad z jednym z członków MNLA, po czym zostali uprowadzeni przez terrorystów z AQIM i wywiezieni poza miasto. Jednak po drodze samochód terenowy porywaczy uległ uszkodzeniu, przez co na miejscu, 12 km od Kidalu, terroryści rozstrzelali dziennikarzy, po czym pieszo uciekli na pustynię, obawiając się pościgu sił francuskich, gdyż w dniach od 20 października 2013 do 2 listopada 2013 Francuzi prowadzili szeroko zakrojoną operację „Hydra” w okolicach Timbuktu. Celem operacji było „unikniecie ożywienia ruchów terrorystycznych”. Po zabójstwie siły malijskie aresztowały 35 podejrzanych osób, z kolei władze francuskie ogłosiły wzmocnienie liczącego 3 tys. kontyngentu.
8 listopada 2013 doszło do potyczki między armią malijską a MNLA w Amazragane pod Menaką. W starciu zginęło trzech bojowników tuareskich. Obie strony obarczały się winą za sprowokowanie ataku. 23 listopada 2013, na dzień przed pierwszą turą wyborów parlamentarnych doszło w Gao do zamieszek w których udział brali Tuaregowie i Fulanie. Zginęło 16 osób.
Zerwanie postanowień z Wagadugu.
Zerwanie zawieszenia broni przez MNLA i wybuch sporadycznych walk (listopad 2013 – luty 2014).
29 listopada 2013 tuarescy separatyści z Narodowego Ruchu Wyzwolenia Azawadu, w reakcji na starcia tuareskich demonstrantów z malijskimi wojskami dzień wcześniej w mieście Kidal, ogłosili zakończenie zawieszenia broni trwającego od czerwcowego porozumienia z rządem w Bamako. Uzbrojony w kamienie tłum, blokujący lotnisko, starał się nie wpuścić do Kidalu, kontrolowanego przez rebeliantów premiera Mali Oumara Tatama Ly. Jeden z dowódców ugrupowania, Attaye Ag Muhammad, zagroził wówczas wznowieniem działań wojennych.
30 listopada 2013 późnym wieczorem grupa terrorystów próbowała przeniknąć do miasta Menaka. Jednak stacjonujące tam siły MINUSMA wykryły spisek. Wówczas w powietrze wysadził się jeden z agresorów, podczas gdy reszta uciekła. Na początku grudnia 2013 wojska francuskie, które wówczas w Mali liczyły 2,8 tys. żołnierzy, manewrowały wokół Timbuktu. 10 grudnia 2013 żołnierze starli się z AQIM pod Araouane. W potyczce zginęło 19 dżihadystów. 14 grudnia 2013 dwóch senegalskich żołnierzy ONZ-owskich sił pokojowych MINUSMA zginęło w samobójczym zamachu bombowym w mieście Kidal.
W dniach 24 listopada i 15 grudnia 2013 w Mali przeprowadzono wybory parlamentarne. Wybory były zabezpieczane przez malijskie siły bezpieczeństwa, wojsk MINUSMA oraz Sił Szybkiego Reagowania wchodzące w skład operacji Serwal. Same wybory parlamentarne odbyły się bez większych zakłóceń. Podczas pierwszej tury głosowania w miastach Gao i Goundam w lokalach wyborczych skradziono karty do głosowania wykazał, natomiast w Kidalu rzucano kamieniami w przybyłych na głosowanie ludzi. Wybory charakteryzowały się niską frekwencją wyborczą (38,5%) i zachowaniem silnej pozycji przez ugrupowanie prezydenta. Dzień po II turze wyborczej do miasta Kidal wysłano batalion wojsk czadyjskich ze względu na panującą w mieście sytuację.
W dniach 28–29 grudnia 2013 żołnierze czadyjscy i francuscy odkryli, 150 km na południowy wschód od Tessalitu, składowisko sześciu ton materiałów wybuchowych. W ostatni dzień roku, Gao odwiedził francuski minister obrony Jean-Yves Le Drian, który powiedział, że w Mali jest „prawie bezpiecznie”. Większe zagrożenia widział w Libii, północnym Nigrze i Czadzie. Jednak początek 2014 ujawnił bardzo niestabilną sytuację w północnym Mali. 8 stycznia 2014, MNLA, HCUA i MAA oskarżyło rząd w Bamako o łamanie porozumienia z Wagadugu. W połowie stycznia z misją mediacyjną przystąpiła Algieria, która chciała zorganizować spotkanie między malijskim rządem a przedstawicielami MNLA i MAA, jednak ugrupowania zbrojne odmówiły udziału w rozmowach. Przyczyną było zaproszenie przez Algier „prorządowych” przedstawicieli Arabskiego Ruchu Azawadu.
Ponadto 11 stycznia 2014 napastnicy dokonali ataku na obóz wojskowy w Aguelhok, odparty przez siły MINUSMA. 20 stycznia 2014 pięciu peacekeeperów zostało rannych w wyniku wybuchu miny-pułapki pod Kidalem. W dniach 22–23 stycznia 2014 w Kondaoui pod Timbuktu doszło do walki wojsk francuskich z islamskimi bojownikami w wyniku czego, 11 rebeliantów zginęło, a jeden francuski żołnierz odniósł obrażenia. 24 stycznia 2014 doszło do eksplozji dwóch bomb w Kidal. Pomimo niespokojnej sytuacji, Francja naciskała na redukcję kontyngentu. W związku z tym 22 stycznia 2014 Paryż i Bamako podpisały nową umowę wojskową.
W lutym 2014 doszło do przemocy między Tuaregami i islamistami. 6 lutego 2014, Fulanie dopuścili się masakry na tuareskich cywilach w Tamkoutat, mordując 35 osób. 10 lutego 2014 w potyczce w Tin-Hamie pod Ansogo, zginął jeden przedstawiciel MNLA oraz sześciu MUJAO. To dżihadystyczne ugrupowanie poinformowało tego samego dnia o uprowadzeniu czterech pracowników Międzynarodowego Komitetu Czerwonego Krzyża.
Fiasko rokowań i operacje antyterrorystyczne (luty-kwiecień 2014).
Tymczasem 13 lutego 2014 wznowiono rozmowy między rządem i ugrupowaniami zbrojnymi. Jednak z rozmów wycofał się Arabski Ruch Azawadu. Ugrupowanie to odmówiło wzięcia udziału w spotkaniach pokojowych organizowanych pod egidą MINUSMA w dniach 13–14 marca oraz 20–21 marca 2014, potępiając rząd za nie wdrożenie takich postanowień z Wagadugu, jak uwolnienie więźniów i swobodnego przepływu grup zbrojnych. Ponadto były lider MNLA Ibrahim ag Muhammad Assalih, ogłosił 9 marca 2014 powołanie dysydenckiego ruchu Koordynacji Ludu Azawadu, dokonując większych podziałów wśród azawadzkich ugrupowań. Oumar Tatam Ly podał się 5 kwietnia 2014. Jego następcą został Moussa Mara, dotychczasowy premier urbanistyki. 14 kwietnia 2014 prezydent Mali ogłosił ponowną gotowość do podjęcia rokowań z MNLA, ostrzegając ugrupowanie przed „dwulicowością”.
Podczas trwającej w nocy z 4–5 marca 2014 operacji antyterrorystycznej w Dolinie Amettetaï w rejonie Kidalu, w wyniku akcji lotniczej dronu Reaper, myśliwca Mirage 2000D i helikopterów Tiger, francuskie wyeliminowało 12 bojowników AQIM w tym dowódcę MUJAO – Umara Ulda Hamahę. Za głowę Hamahy oferowano wcześniej 3 mln dolarów. 20 marca 2014 francuskie dowództwo doniosło, iż w operacjach w przeciągu kilku dni zginęło 40 osób. 15 kwietnia 2014 ministrowie spraw zagranicznych państw Unii Europejskiej postanowili na spotkaniu w Luksemburgu o utworzeniu cywilnej misji szkoleniowo-doradczej mającej wspierać siły bezpieczeństwa w Mali. W kolejnych dwóch dniach siły francuskie starły się z dżihadystami MUJAO pod Timbuktu, zabijając dziesięciu partyzantów. 23 kwietnia 2014 MUJAO ogłosiło śmierć francuskiego zakładnika Gilberto Rodriguesa Leala, porwanego w listopadzie 2012.
Bitwa o Kidal i plan zawieszenia broni generała al-Aziza (maj 2014).
17 maja 2014 premier Moussa Mara odwiedził Kidal. Kiedy przedstawiciele lokalnych władz zebrali się w siedzibie gubernatora, żeby spotkać się z Marą, zjednoczone siły separatystów MNLA, HCUA i MAA dokonały szturmu na miasto. Starcia trwały przez cały dzień. W ich wyniku 8 żołnierzy zginęło, a 25 zostało rannych. Po odparciu ataku na Kidal, wojsko odbiło wszystkie budynki administracji publicznej w Kidal, oprócz budynku gubernatora, gdzie rebelianci wzięli ze sobą cywilnych 30 zakładników, których uwolniono w wyniku negocjacji. W trakcie pierwszej fazy bitwy po stronie rebeliantów było 28 ofiar śmiertelnych i 62 rannych. Obrażenia odniosło również 21 żołnierzy sił pokojowych MINUSMA. Władze w Bamako uznały ten atak za „wypowiedzenie wojny”.
Dzień po szturmie do miasta przybyło dodatkowych 1500 żołnierzy, aby wzmocnić garnizon obronny. 21 maja 2014 armia malijska przypuściła atak na zajmowane przez MNLA pozycje, lecz po pięciogodzinnych walkach MNLA zajęło obozowisko armii malijskiej, doprowadzając do paniki wśród malijskich batalionów i ich ucieczki z miasta w kierunku Gao. Według separatystów w bitwie zginęło 40 żołnierzy, 50 zostało rannych, a 70 dostało się do niewoli. Ponadto rebelianci zajęli 50 pojazdów wojskowych i przyznali się do czterech zabitych i ośmiu rannych bojowników. Ponadto 21 maja 2014 MNLA bez walki przejęła kontrolę nad Menaką.
22 maja 2014 do Mali przybył mauretański prezydent Muhammad uld Abd al-Aziz. Po spotkaniu w malijskiej stolicy z prezydentem Keitą, udał się do Kidalu z dowódcą sił MINUSMA – Bertem Koendersem. Po czterech godzinach negocjacji MNLA, HCUA oraz MAA zaakceptowały pięciopunktowy plan zawieszenia broni al-Aziza. Plan, który podpisali Muhammad Ag Najem (MNLA), Szajch Ag Aussa (HCUA) oraz Brahim Uld Handa (MAA), przewidywał wstrzymanie walk, powrót do postanowień z Wagadugu, uwolnienie jeńców wojennych, umożliwienie przeprowadzenia operacji humanitarnej ONZ oraz powołanie międzynarodowej komisji śledczej, która miała zająć się majowymi zajściami w Kidalu. Rebelianci nie zgodzili się na zwrot zajętych pozycji w Kidalu oraz Menace, zajętej bez walki w dniu 17 maja 2014. 29 maja 2014 Rada Bezpieczeństwa ONZ wezwała strony do przestrzegania zawieszenia broni. 25 czerwca 2014 RB ONZ rezolucją nr 2164 przedłużyła mandat misji MINUSMA do czerwca 2015.
Konsekwencje bitwy o Kidal (czerwiec-październik 2014).
Mimo układu z Kidalu, Mali ponownie de facto podzieliło się dwie części. W czerwcu 2014 nie doszło jednak do poważniejszych starć zbrojnych na froncie. Jednak w sporadycznych atakach partyzanckich śmierć łącznie poniosło czterech żołnierzy kontyngentu MINUMA. W związku z niestabilną sytuacją w Mali, w dniach 5–17 czerwca 2014 w Algierii odbyło się szereg rozmów pokojowych między rządem w Bamako i ugrupowaniami rebelianckimi. Uczestniczył w nich m.in. francuski minister spraw zagranicznych Laurent Fabius. 16 lipca 2014 rozpoczęła się faza negocjacji między stronami konfliktu. Jednak MNLA, HCUA, CPA i separatyści z MAA odmówili udziału w pertraktacjach, gdyż brali oni udział w walkach z konkurentami pod Anefis i Tabankort. Rząd ogłosił gotowość do ustępstw na rzecz rebeliantów, jednak odrzucił ewentualność uznania niepodległości Azawadu.
W efekcie porażki sił malijskich w Kidalu, w lipcu 2014 powstał Koordynacyjny Ruch i Front Oporu Patriotycznego (CM-FPR), złożony z prorządowej songhajskiej milicji Ganda Izo. Wzięli oni udział razem z lojalistami z Arabskiego Ruchu Azawadu, który przeżył rozłam na frakcję lojalistyczną wobec Bamako i separatystyczną, udział w bitwie przeciwko MNLA, HCUA i separatystami z MAA pod Anefis. Bitwę z 11 lipca 2014 wygrała koalicja azawadzkich rebeliantów, którzy pokonali lojalistów. Według MNLA w walce śmierć poniosło 35 lojalistów, przy czterech swoich ofiarach, z kolei druga strona podała, że w bitwie zginęło 111 tuareskich bojowników. W kolejnych dniach Tuaregowie atakowali lojalistów pod Tabankort, jednak 22 lipca 2014 wycofali się do Kidalu. Walki wygasły całkowicie 24 lipca 2014 – wówczas udało się osiągnąć zawieszenie broni między stronami. Mimo zawieszenia broni w dalszym ciągu dochodziło do walk między frakcjami MAA m.in. 9 sierpnia 2014 pod Lerneb. Ostatecznie rozłamowcy MAA utworzyli 30 sierpnia 2014 separatystyczny Ludowy Ruch na rzecz Zbawienia Azawadu (MPSA). W odpowiedzi na rosnące w siłę ugrupowania tuareskie, 14 sierpnia 2014 plemię Imghad powołało lojalne wobec rządu w Bamako siły samoobrony GATIA („Groupe autodéfense touareg Imghad et alliés”; Grupa Samoobrony tuareskich Imghadów i Sojuszników).
W międzyczasie, 1 sierpnia 2014, francuskie wojska liczące 3 tys. żołnierzy rozpoczęły operację pod kryptonimem „Barkhane”, która zastąpiła poprzednią operację Serwal, trwającą od inwazji w Azawadzie. 10 sierpnia 2014 francuskie lotnictwo dokonało nalotów na pozycje ekstremistów pod Essakane. Z kolei 16 sierpnia 2014 w Ber zginęło dwóch żołnierzy MINUSMA w wyniku wybuchu samochodu-pułapki.
Rozmowy pokojowe w Algierze zostały wznowione 1 września 2014. HCUA, MNLA, CPA, MPSA oraz MAA podpisali 12 września 2014 układ federacyjny o współpracy dla Azawadu. Ugodę odrzuciła milicja CM-FPR. 18 września 2014 rząd w Bamako odrzucił plan regionalizacji Azawadu, proponowany przez koalicję ustanowioną sześć dni wcześniej. W efekcie rozmowy zostały zawieszone w dniu 27 września 2014, do 15 października 2014. Wówczas rozpoczęła się najnowsza runda rokowań, z przebiegu których ugrupowania opozycyjne były bardzo rozczarowane. Przemoc zbrojna zagrażała mozolnemu przebiegu procesu pokojowego. O ile tuareskie ugrupowania z Azawadu deklarowały chęć przestrzegania pokojowego planu al-Aziza, o tyle samoobrona lojalna rządowi w Bamako zajmowała przeciwne stanowisko. Mianowicie siły ochotnicze GATIA podjęła operację przeciwko MNLA, odbijając z rąk Tuaregów, w dniu 18 października 2014, miasto Tessit
Sytuacja humanitarna i prawa człowieka.
W wyniku powstania Tuaregów, toczącego się od stycznia do kwietnia 2012 walk, 270 tysięcy ludzi musiało opuścić swoje miejsca zamieszkania. Mauretania przyjęła ponad 56 tysięcy uchodźców, Burkina Faso – ponad 46 tysięcy, Algieria – ok. 30 tysięcy, a Niger – ponad 29 tysięcy. 107 tysięcy Malijczyków pozostało w kraju, ale musiało porzucić domostwa. Wystąpiły ponadto problemy z dostarczaniem pomocy humanitarnej ze względu na opanowanie Azawadu przez rebeliantów. Pustynne regiony zmagały się z kryzysem żywnościowym.
W maju 2012 pozarządowa organizacja Amnesty International wydała raport w którym wykazano, że konflikt spowodował najgorszą sytuację humanitarną w Mali od czasu proklamacji niepodległości przez ten kraj w 1960. Tuaregowie, jak i islamistyczne grupy zostały oskarżone o zbrodnie wojenne, w tym gwałty, rozboje, pozasądowe egzekucje i pobór nieletnich w skład grup zbrojnych.
Po zajęciu Azawadu przez islamistów w czerwcu 2012, grabiono i niszczono magazyny z żywnością wysyłaną przez Światowy Program Żywnościowy. Islamiści plądrowali szpitale, hotele, urzędy, biura i kościoły, bary, gdzie podawano alkohol, w rozgłośniach radiowych zakazali puszczania zachodniej muzyki, w imię prawa szariatu.
Mianem zbrodni wojennej może być także zniszczenie w Timbuktu co najmniej dziewięciu mauzoleów sufickich, uznanych przez UNESCO za pomniki Światowego Dziedzictwa Kultury. Radykałowie zagrozili zburzeniem wszystkich 16 grobowców. Fundamentaliści na opanowanych regionach przeprowadzali publiczne egzekucje oraz dokonywali amputacji kończyn za określone wykroczenia.
Według październikowego raportu ONZ ekstremiści z północnego Mali porywali ludzi dla okupu, uprawiali przemyt narkotyków, egzekwowali surowe prawo szariatu. Pod rządami szariatu kobiety zostały pozbawione praktycznie wszelkich praw, natomiast były zmuszane do małżeństwa od najmłodszych lat. Ponadto występował proces kupowania od ubogich rodzin za 600 dolarów małych chłopców, których wychowywano na bojowników.
W wyniku toczącego się konfliktu na dzień 16 stycznia 2013, według UNHCR 144 500 osób uciekło z Mali, w tym ponad 54 tys. do Mauretanii, 50 tys. do Nigru, blisko 39 tys. do Burkina Faso i 1,5 tys. do Algierii, a 230 tys. Malijczyków stało się migrantami wewnętrznymi. W styczniu 2013, prokurator Międzynarodowego Trybunału Karnego wszczął dochodzenie w sprawie domniemanych zbrodni wojennych, podczas całego malijskiego konfliktu. W komunikacie wydano oświadczenie, że „wiele grup zbrojnych siało postrach wśród ludności i zadawało jej cierpienia, poprzez akty skrajnej przemocy podczas wszystkich stadiów konfliktu”. Uzasadniono, iż na terenie Mali dochodzi do zabójstw, egzekucji, grabieży i gwałtów.
W 2012 Komisja Europejska wspomogła pogrążone w konflikcie Mali kwotą 733 mln euro, ponadto kraje członkowskie UE udostępniły dodatkowe 38 mln euro. Na początku 2013 kwota ta została zwiększona o dodatkowe 20 milionów euro. Według Komisji Europejskiej 510 tysięcy Malijczyków na północy Mali pilnie potrzebuje pomocy żywnościowej, a zagrożonej klęską żywnościową jest 4–5 mln ludzi. Organizacje humanitarne miały problem z niesieniem pomocy humanitarnej z powodu zamkniętych dróg i granic.
W trakcie lądowej ofensywy wojsk francuskich, malijskie wojsko urządzało pogromy w kontrolowanych przez siebie miastach. Według Human Rights Watch i Międzynarodowej Federacji Praw Człowieka w Mopti, Niono i Severe żołnierze rozstrzelali kilkudziesięciu Tuaregów i Arabów oskarżanych o kolaborację z islamistami. „Żołnierze zebrali na placu ludzi i sprawdzali ich dokumenty. Tych, którzy nie mieli żadnych dowodów tożsamości, oskarżono, że są ukrywającymi się dżihadystami, i na miejscu rozstrzelano” – donosił mieszkaniec Severe.

</doc>
<doc id="2555981" url="https://pl.wikipedia.org/wiki?curid=2555981" title="Ok101">
Ok101

Ok101 - polskie oznaczenie na PKP niemieckiego parowozu osobowego serii IV e kolei badeńskich. W latach 1894-1901 wyprodukowano 83 sztuki. Parowozy były eksploatowane do 1932 roku. Parowozy nosiły następnie na kolejach niemieckich oznaczenie serii BR 3870. Polska otrzymała po 1918 dwa parowozy tej serii.
Historia.
Parowóz badeńskiej serii IVe był pierwszą lokomotywą o układzie osi 2'C z czterocylindrowym silnikiem sprzężonym. Został wprowadzony z powodu zwiększających się wymagań kolei co do siły pociągowej parowozów osobowych w terenach górzystych. Lokomotywa została skonstruowana przez zakłady Grafensteden według typowej dla tych zakładów koncepcji de Glehna (zewnętrzne cylindry wysokoprężne, umieszczone za wózkiem tocznym, napędzające koła drugiej osi wiązanej oraz wewnętrzne cylindry niskoprężne, umieszczone pod dymnicą, napędzające pierwszą wykorbioną oś wiązaną).
W 1894 roku zakłady Grafensteden wyprodukowały pierwszą lokomotywę, a w kolejnym roku dalsze 7. Następnie, do roku 1901, 75 lokomotyw wyprodukowały zakłady Maschinenbau-Gesellschaft Karlsruhe (MBG). 
Po I wojnie światowej w ramach reparacji wojennych 12 lokomotyw przekazano Francji i jedną Belgii. Tylko 35 otrzymało nowe numery serii 3870 na Kolejach Niemieckich (DRG), z zakresu między 38 7001 a 7073.

</doc>
<doc id="2555985" url="https://pl.wikipedia.org/wiki?curid=2555985" title="Katorżnik">
Katorżnik



</doc>
<doc id="2555992" url="https://pl.wikipedia.org/wiki?curid=2555992" title="Dwustu pięciu męczenników japońskich">
Dwustu pięciu męczenników japońskich

205 męczenników japońskich, właśc. Alfons z Navarrete i 204 towarzyszy – grupa błogosławionych Kościoła katolickiego, męczenników z Japonii w latach 1617-1632.
W okresie Edo (nazwanym od ówczesnej nazwy Tokio, będącego stolicą siogunów z rodu Tokugawa) doszło do prześladowań chrześcijan.
Beatyfikacji 205 męczenników dokonał papież Pius IX 7 lipca 1867 roku. Dokument datowany jest 7 maja 1867.
Na dzień pamięci wybrano 10 września, tj. dzień wielkiej masakry w Nagasaki w 1622, kiedy to 22 osoby spalono żywcem a 30 kolejnych zostało ściętych.

</doc>
<doc id="2555994" url="https://pl.wikipedia.org/wiki?curid=2555994" title="Ok102">
Ok102

Ok102 – polskie oznaczenie na PKP parowozu osobowego wirtemberskiej serii D (późniejsza niemiecka seria 381). Polska otrzymała po 1918 roku trzy parowozy tej serii.
Parowóz serii D kolei wirtemberskich był budowany w latach 1899–1905 w ilości 14 sztuk. Miał układ osi 2'C i wykorzystywał czterocylindrowy silnik sprzężony na parę nasyconą.

</doc>
<doc id="2555996" url="https://pl.wikipedia.org/wiki?curid=2555996" title="Józef (Kurcewicz)">
Józef (Kurcewicz)

Józef, nazwisko świeckie Kurcewicz (zm. 15 czerwca 1642 w okolicach Kazania) – biskup Rosyjskiego Kościoła Prawosławnego.
Życiorys.
W 1621 został wyświęcony na biskupa włodzimiersko-brzeskiego przez patriarchę jerozolimskiego Teofana. W 1625 uciekł z Rzeczypospolitej do Rosji, według różnych źródeł z powodu ucisku polskich władz. Zdaniem W. Pietruszki Józef zbiegł z Włodzimierza, gdyż całkowicie zdyskredytował się w oczach wiernych swoim niemoralnym zachowaniem i nieokreślonymi związkami z unitami, zaś w Rosji fałszywie przedstawił siebie jako ofiarę ucisku wyznaniowego. Patriarcha Filaret powierzył mu zarząd eparchii suzdalskiej.
W 1634 Józef został pozbawiony urzędu przez nowego patriarchę moskiewskiego i całej Rusi Joazafa, po przeprowadzonym przez niego śledztwie w sprawie prowadzenia przez hierarchę niemoralnego trybu życia. Józef został zmuszony do zamieszkania w Monasterze Antoniewo-Sijskim, lecz nie odebrano mu godności biskupiej. Jeszcze w tym samym roku z klasztoru, w którym osadzono byłego biskupa suzdalskiego napłynęły informacje o braku zmiany w jego zachowaniu, wskutek czego został przeniesiony do Monasteru Sołowieckiego. W 1642, już po śmierci patriarchy Joazafa, Józef został na własne życzenie przeniesiony do Ziłantowskiego Monasteru Zaśnięcia Matki Bożej k. Kazania.

</doc>
<doc id="2555999" url="https://pl.wikipedia.org/wiki?curid=2555999" title="OKf100">
OKf100

OKf100 – oznaczenie na Polskich Kolejach Państwowych parowozu osobowego produkcji czechosłowackiej – tendrzaka litewskiej serii TK. W Polsce używany był po 1945 roku jeden parowóz tej serii, zaliczony jako jedyna maszyna do zbiorczej serii OKf100.
Lokomotywa należała do litewskiej serii tendrzaków osobowych TK, obejmującej cztery sztuki, wyprodukowane w 1932 roku przez czechosłowackie zakłady Škoda i noszące numery od 11 do 14. Lokomotywy te pierwotnie jeździły na torach o standardowym rozstawie 1435 mm, a po przyłączeniu Litwy do ZSRR zostały przerobione na szeroki tor 1524 mm. Podczas II wojny światowej znalazły się na terenie Austrii, ponownie przerobione na standardowy tor.
Do Polski trafił egzemplarz nr 14 (numer fabryczny 754), oznaczony w międzyczasie z nieznanych powodów jako PK 14. Podczas wojny służył w parowozowni Škirotava na Łotwie, a potem Wiedeń-Hütteldorf w Austrii. W Polsce znalazł się 15 listopada 1948, mylnie uznany za noszący polskie oznaczenie TKp14. Wszedł na inwentarz PKP pod oznaczeniem OKf100-1 i został skierowany do naprawy w warsztatach Wrocław-Nadodrze, lecz nie podjęto naprawy i został skreślony w 1950 roku. Jego kocioł natomiast wykorzystywano do celów ogrzewczych we Wrocławiu do 1975 roku.
Parowóz miał dwucylindrowy silnik bliźniaczy. Z przodu oś toczna na półwózku Bissela. Parowóz wyposażono w hamulec zespolony systemu Knorra. Hamowane były osie wiązane oraz tylny dwuosiowy wózek toczny Kraussa-Helmholtza. Nad kotłem znajdował się zbieralnik pary, piasecznica oraz trzeci kołpak do oczyszczania wody zasilającej.

</doc>
<doc id="2556001" url="https://pl.wikipedia.org/wiki?curid=2556001" title="Ku Jen-wu">
Ku Jen-wu



</doc>
<doc id="2556002" url="https://pl.wikipedia.org/wiki?curid=2556002" title="Wang Fu-czy">
Wang Fu-czy



</doc>
<doc id="2556004" url="https://pl.wikipedia.org/wiki?curid=2556004" title="Wang Kuo-wej">
Wang Kuo-wej



</doc>
<doc id="2556005" url="https://pl.wikipedia.org/wiki?curid=2556005" title="Taj Czen">
Taj Czen



</doc>
<doc id="2556007" url="https://pl.wikipedia.org/wiki?curid=2556007" title="Ok203">
Ok203

Ok203 – parowozy zbudowane na podwoziu Ok22 z założonym kotłem parowozu Tr203 w ZNTK Piła. Wybudowano 2 parowozy tego typu, ponieważ PKP postanowiło więcej parowozów nie kupować na rzecz lokomotyw spalinowych i elektrycznych.

</doc>
<doc id="2556008" url="https://pl.wikipedia.org/wiki?curid=2556008" title="Blockleiter">
Blockleiter

Blockleiter (niem. "naczelnik bloku") – tytuł paramilitarny w Narodowosocjalistycznej Partii Robotniczej Niemiec, istniejący w latach 1930–1945. Stopień "Blockleitera" był najniższą rangą polityczną w hierarchii partii NSDAP i odpowiadał za nadzór określonego kwartału w miastach oraz na terenach jego sąsiedztwa.
Tytuł "Blockleitera" został utworzony w 1930 roku pod nazwą "Blockwart". Politycy NSDAP posiadający tytuł "Blockwarta" byli odpowiedzialni za organizację terenu miejskiego zespołu mieszkaniowego oraz ściśle współpracowali w Zellenleiterami („naczelnikami komórek”), którzy dowodzili tzw. „komórką”, w skład której wchodziło od 8 do 10 bloków mieszkalnych. W 1933 tytuł "Blockleitera" został zniesiony i zastąpiony inną rangą, noszącą nazwę "Mitarbeitera" („współpracownik”). Tytuł "Blockleitera" podzielony był na cztery inne rangi.
Podział stopnia:
W 1935 r. było ich ok. 200 000; licząc wraz z pomocnikami. Według partyjnych statystyk z 1935 r. ponad dwie trzecie „politycznych przodowników” wywodziło się z klasy średniej. Często stanowili pierwszy adres, pod który udawali się donosiciele, poddawali ścisłej obserwacji znanych dysydentów, Żydów oraz osoby utrzymujące z nimi kontakty, a także ludzi „politycznie niepewnych”, zazwyczaj dawnych przeciwników NSDAP.
Często nazywani mianem „złotych bażantów” od ich brązowo-złotych mundurów z czerwonymi epoletami na kołnierzach, mieli meldować o „plotkarzach” oraz wszystkich osobach, które nie podporządkowywały się lokalnym strukturom Partii, z kolei te przekazywały ich nazwiska oraz występki Gestapo. Ci, którzy podpadli „naczelnikom bloków” mogli spotkać się także z odmową dostępu do świadczeń państwowych oraz zasiłków.
Podczas wojny istniał jeszcze tytuł bojowy naczelnika kwartału, tzw. Betriebsblockobmann ("brygadzista bojowy kwartału"), który obejmował dowództwo nad wspólnotą mieszkalną kwartału. W czasie pokoju do głównych obowiązków "Blockleiterów" należało szpiegowanie mieszkańców kwartału i denucjacja podejrzanych, stała współpraca z Gestapo oraz zbieranie podpisów na darowizny charytatywne. W czasie II wojny światowej, liczba "Bockleiterów" wynosiła nieco ponad 500 tys. oficerów.

</doc>
<doc id="2556010" url="https://pl.wikipedia.org/wiki?curid=2556010" title="Blockwart">
Blockwart



</doc>
<doc id="2556012" url="https://pl.wikipedia.org/wiki?curid=2556012" title="Blockhelfer">
Blockhelfer



</doc>
<doc id="2556014" url="https://pl.wikipedia.org/wiki?curid=2556014" title="Andrzej Giza">
Andrzej Giza

Andrzej Giza (ur. 1975) – polski kulturoznawca, animator kultury, badacz dziedzictwa polskich emigrantów (XIX–XXI w.).
Życiorys.
Historyk i historyk sztuki, doktor nauk humanistycznych. Absolwent podyplomowych studiów w Instytucie Kultury UJ oraz Instytucie Etnologii i Antropologii Kulturowej UJ. Absolwent Akademii Dziedzictwa przy Międzynarodowym Centrum Kultury i Uniwersytecie Ekonomicznym w Krakowie. W okresie 1997–2004 związany z Biurem Festiwalowym Kraków 2000 – Europejskie Miasto Kultury. W latach 2004–2016 prezes zarządu Fundacji Conspero. Współautor Strategii Promocji Krakowa (2005–2015) oraz projektów upowszechniających polską kulturę podczas międzynarodowych wydarzeń, takich jak: EXPO 2000, EXPO 2005, Nieformalny Szczyt NATO w Krakowie (2009), Igrzyska Olimpijskie w Londynie (2012), Soczi (2014), Rio de Janeiro (2016), Piongczang (2018).
Od roku 2008 dyrektor Stowarzyszenia im. Ludwiga van Beethovena organizującego m.in. Wielkanocny Festiwal Ludwiga van Beethovena oraz Festiwal Kultury Polskiej w Pekinie. Koordynator produkcji cyklicznych Festiwali Krzysztofa Pendereckiego w Warszawie (2008, 2013, 2018). Popularyzator polskiej sztuki współczesnej. Autor kampanii reklamowych Wielkanocnego Festiwalu Ludwiga van Beethovena realizowanych we współpracy z polskimi artystami, m.in. Agatą Bogacką, Tymkiem Borowskim, Ewą Juszkiewicz, Normanem Leto, Bartkiem Materką, Marcinem Maciejowskim, Wilhelmem Sasnalem, Radkiem Szlagą, Jakubem Ziółkowskim. Pomysłodawca i wydawca kwartalnika Beethoven Magazine. Wykładowca akademicki.
Za wkład w organizację Wielkanocnego Festiwalu Ludwiga van Beethovena otrzymał z rąk Prezydenta Miasta Krakowa odznaczenie „Honoris Gratia” (2016).

</doc>
<doc id="2556015" url="https://pl.wikipedia.org/wiki?curid=2556015" title="Blockwalter">
Blockwalter



</doc>
<doc id="2556016" url="https://pl.wikipedia.org/wiki?curid=2556016" title="Blockobmann">
Blockobmann



</doc>
<doc id="2556018" url="https://pl.wikipedia.org/wiki?curid=2556018" title="OKl1">
OKl1

OKl1 – parowóz osobowy produkcji pruskiej. Parowóz ten nosił pruskie oznaczenie T 6. Polska otrzymała po 1918 pięć parowozów tej serii. 

</doc>
<doc id="2556019" url="https://pl.wikipedia.org/wiki?curid=2556019" title="Care-Denmark">
Care-Denmark

Care-Denmark – duńska organizacja charytatywna wspierająca potrzebujących. Jej celem jest wyzbycie się nietolerancji, danie ludziom nadziei i sprawiedliwości oraz walka z głodem i niesprawiedliwością. Jest to jedna z największych organizacji tego typu na świecie. Pomaga ona więcej niż 55 milionom ludzi w 70 krajach. Organizacja specjalizuje się w zarządzaniu naturalnymi źródłami i w pomaganiu ludziom w dostosowaniu się do zmian klimatu, które powodują ucieczki z powodu susz, powodzi, cyklonów etc.
Historia.
Organizacja powstała zaraz po II wojnie światowej, kiedy europejscy emigranci wyjeżdżający do USA wysyłali paczki z żywnością i podstawowymi środkami do wyniszczonej Europy. Owe paczki były odpowiedzią sektora prywatnego na Plan Marshalla, a kiedy pomoc nie była już potrzebna w Europie, CARE skupiła się na krajach rozwijających się. Pomoc związana z Planem Marshalla miała wesprzeć ekonomiczną odnowę oraz zapobieżenie ubóstwie i konfliktowi zbrojnemu. Po dziś dzień CARE działa według tej samej zasady: odwraca skutki katastrof, upoważniając ludzi z najbiedniejszych krajów do działania w kierunku rozwoju. CARE – International to organizacja apolityczna i areligijna, zrzeszająca 12 filii w Australii, Austrii, Kanadzie, Danii, Francji, Niemczech, Japonii, Holandii, Norwegii, Tajlandii, Wielkiej Brytanii i Stanach Zjednoczonych. Wszystkie filie działają niezależnie, ale współpracują, jeśli sytuacja tego wymaga.
Organizacja.
Care-Denmark powstała w 1987 roku jako niezależna fundacja mająca na celu wspomaganie warunków życia w najbiedniejszych krajach. Organizacja skupia się na siedmiu krajach Afryki i Azji. W Care-Denmark zatrudnionych jest 25 stałych pracowników, którzy biura mają w Kopenhadze, oraz 6 pracowników za granicą. Pozostałe zadania wypełniane są przez ludzi zatrudnionych poza Danią, w krajach rozwijających się. Zapewnia to bardziej efektywne działania.
Roczny dochód organizacji przekracza 100 milionów koron duńskich. Organizację wspierają także projekty unijne. Care-Denmark jest także wspierana przez indywidualne osoby, firmy i fundacje.

</doc>
<doc id="2556021" url="https://pl.wikipedia.org/wiki?curid=2556021" title="Lie-tsy">
Lie-tsy



</doc>
<doc id="2556024" url="https://pl.wikipedia.org/wiki?curid=2556024" title="OKl100">
OKl100

OKl100 - parowóz osobowy produkcji polskiej i niemieckiej. Polska otrzymała po 1945 roku jeden parowóz tej serii. Parowóz był eksploatowany do 1950 roku

</doc>
<doc id="2556025" url="https://pl.wikipedia.org/wiki?curid=2556025" title="Riurik Dudin">
Riurik Dudin

Riurik (Jurij) Władimirowicz Dudin, ros. Рюрик (Юрий) Владимирович Дудин (ur. w 1924 w Kijowie, zm. w 1989 w Stanach Zjednoczonych) – wojskowy kozackiego oddziału wojskowego na służbie niemieckiej podczas II wojny światowej, rosyjski działacz i publicysta emigracyjny, wykładowca akademicki
Studiował filozofię na Uniwersytecie w Heidelbergu. Podczas II wojny światowej służył w kozackim oddziale wojskowym w służbie niemieckiej. Po jej zakończeniu przebywał w Niemczech Zachodnich. W 1950 wyjechał do Stanów Zjednoczonych, gdzie ukończył studia na Uniwersytecie Fordham w Nowym Jorku. W latach 1962–1966 prowadził audycje w Głosie Ameryki. Jednocześnie współpracował z Radiem Swoboda. Od 1966 był wykładowcą w katedrze slawistyki Uniwersytetu Yale. Działał w rosyjskich organizacjach emigracyjnych. Był jednym z założycieli Kongresu Amerykanów Pochodzenia Rosyjskiego i Związku Walki o Wyzwolenie Narodów Rosji (SBONR). Jednocześnie pod pseudonimem "Roman Dnieprow" pisał liczne artykuły dla prasy emigracyjnej.

</doc>
<doc id="2556028" url="https://pl.wikipedia.org/wiki?curid=2556028" title="Katar na Mistrzostwach Świata w Lekkoatletyce 2011">
Katar na Mistrzostwach Świata w Lekkoatletyce 2011

Katar na Mistrzostwach Świata w Lekkoatletyce 2011 był reprezentowany przez 4 zawodników.

</doc>
<doc id="2556033" url="https://pl.wikipedia.org/wiki?curid=2556033" title="Pt1">
Pt1

Pt1 - parowóz pośpieszny pruskiej serii P10. W latach 1922–1927 w zakładach Borsig wyprodukowano 260 parowozów. Parowozy zostały zwrócone w 1956 roku kolejom NRD.
Parowozy eksploatowane w NRD zostały zrekonstruowane i przemianowane na Baureihe 22.

</doc>
<doc id="2556037" url="https://pl.wikipedia.org/wiki?curid=2556037" title="Biskupi Davenport">
Biskupi Davenport



</doc>
<doc id="2556038" url="https://pl.wikipedia.org/wiki?curid=2556038" title="Martin Amos">
Martin Amos

 
Martin John Amos (ur. 8 grudnia 1941 w Cleveland, Ohio) – amerykański duchowny katolicki, biskup diecezji Davenport w metropolii Dubuque w latach 2006-2017.
Po ukończeniu seminarium w rodzinnym mieście przyjął święcenia kapłańskie w dniu 25 maja 1968. Przez wiele lat pracował jako nauczyciel m.in. łaciny i historii. Od 1985 był proboszczem parafii św. Dominika w Cleveland.
3 kwietnia 2001 otrzymał nominację na biskupa pomocniczego Cleveland ze stolicą tytularną "Meta". Sakry udzielił mu ówczesny ordynariusz Anthony Pilla. 12 października 2006 mianowany biskupem Davenport w Iowa. Diecezja ta była od początku jego rządów nękana skandalami molestowania seksualnego nieletnich przez duchownych. Diecezja musiała ogłosić bankructwo, a nawet wyprzedać część majątku, w tym pałac biskupi, by spłacić ofiary nadużyć.

</doc>
<doc id="2556041" url="https://pl.wikipedia.org/wiki?curid=2556041" title="Balet Dworski „Cracovia Danza”">
Balet Dworski „Cracovia Danza”

Balet Dworski „Cracovia Danza” – zawodowy zespół tańców dworskich i historycznych. 
Specjalizuje się w odtwarzaniu tradycyjnych tańców i baletów dworskich na przestrzeni wieków od średniowiecza po współczesność. Prezentowane przez zespół układy choreograficzne, kostiumy, muzyka oraz zwyczaje dworskie nawiązują do tradycji i historii teatru tańca w Polsce i Europie. Oprócz działalności artystycznej Balet prowadzi również działalność edukacyjną promując taniec i kulturę dworską we wszystkich grupach wiekowych. Upowszechnianie wiedzy o historii tańca realizowane jest poprzez warsztaty, konferencje, publikacje, wykłady i wystawy tematyczne o zasięgu ogólnopolskim i międzynarodowym oraz z udziałem zaproszonych specjalistów. Balet Dworski „Cracovia Danza” występuje od lat na licznych scenach w kraju i za granicą. Uczestniczy w rozmaitych produkcjach operowych i baletowych oraz projektach kulturalnych. 
Historia.
Balet Dworski „Cracovia Danza” powstał w dniu 1 września 2006 roku jako Miejska Instytucja Kultury na mocy uchwały Rady Miasta Krakowa (Uchwała NR CXIV/1185/06 z dnia 5 lipca 2006). Dyrektorem Naczelnym i Artystycznym Baletu Dworskiego „Cracovia Danza” jest Romana Agnel – tancerka i choreograf, specjalizująca się w tańcach historycznych oraz charakterystycznych. Dyrektorem Organizacyjnym Baletu Dworskiego „Cracovia Danza” jest Dominika Kosek-Turowska. Balet kontynuuje działania Baletu Dworskiego „Ardente Sole” oraz działającej pod tą samą nazwą Fundacji, założonej w roku 1998 przez Romanę Agnel.
Romana Agnel jest absolwentką Społecznej Szkoły Baletowej w Krakowie (klasa prof. M. Mirockiej). Ukończyła historię sztuki na Paryskim Uniwersytecie Sorbony. We Francji poznała tańce różnych narodów, a także zdobyła specjalizacje w zakresie tańców charakterystycznych oraz historycznych („Le Ballet Légendaire d'Ile de France”, „Le Bal Paré”, VII Konserwatorium w Paryżu, „Thěâtre Baroque de France”). Jest również tancerką klasycznego tańca indyjskiego Bharata Natyam, którego uczyła się u Smt. M. K. Saroja w Madrasie.
Podstawowe założenia.
b) szkolenie instruktorów zespołów tanecznych dziecięcych i młodzieżowych; c) prowadzenie lekcji – audycji związanych z historią tańca i prezentacją kostiumów historycznych z różnych epok.
Festiwal Tańców Dworskich.
Festiwal Tańców Dworskich „Cracovia Danza” to cykliczne wydarzenie odbywające się w Krakowie na przełomie lipca i sierpnia. Pomysłodawczynią i Dyrektorem Artystycznym Festiwalu jest Romana Agnel. Dworski taniec, teatr oraz muzyka prezentowane w zabytkowych przestrzeniach miasta. Festiwal po raz pierwszy zorganizowany został w 2000 roku jako jedno z wydarzeń związanych z nadaniem Krakowowi tytułu Europejskiej Stolicy Kultury. W ramach trwającego około tygodnia Festiwalu, w renesansowej Willi Decjusza-siedzibie współorganizatora wydarzenia, odbywają się warsztaty tańców dworskich prowadzone przez specjalistów z całego świata. Organizowane są również tematyczne wystawy, wykłady, koncerty i prezentacje. Podczas 2-dniowego finału rozgrywającego się w obrębie Rynku Głównego, Starego Miasta oraz Wzgórza Wawelskiego, prezentują się zespoły profesjonalne i amatorskie z różnych krajów, w tym zespół „Decius Danza” składający się z uczestników warsztatów Festiwalu Tańców Dworskich. Barwne dworskie korowody w centrum Krakowa oraz bal dla publiczności na płycie Rynku Głównego towarzyszą głównym wydarzeniom Festiwalu.

</doc>
<doc id="2556043" url="https://pl.wikipedia.org/wiki?curid=2556043" title="Cicha Dolina Orawska">
Cicha Dolina Orawska



</doc>
<doc id="2556044" url="https://pl.wikipedia.org/wiki?curid=2556044" title="Ciemnosmreczyńska Dolina">
Ciemnosmreczyńska Dolina



</doc>
<doc id="2556045" url="https://pl.wikipedia.org/wiki?curid=2556045" title="Ciężka Dolina">
Ciężka Dolina



</doc>
<doc id="2556046" url="https://pl.wikipedia.org/wiki?curid=2556046" title="Femi Seun Ogunode">
Femi Seun Ogunode



</doc>
<doc id="2556047" url="https://pl.wikipedia.org/wiki?curid=2556047" title="Czaplowa Dolina">
Czaplowa Dolina



</doc>
<doc id="2556048" url="https://pl.wikipedia.org/wiki?curid=2556048" title="Czarna Dolina Jaworowa">
Czarna Dolina Jaworowa



</doc>
<doc id="2556049" url="https://pl.wikipedia.org/wiki?curid=2556049" title="Czerwona Dolina">
Czerwona Dolina



</doc>
<doc id="2556050" url="https://pl.wikipedia.org/wiki?curid=2556050" title="Długa Dolina">
Długa Dolina



</doc>
<doc id="2556051" url="https://pl.wikipedia.org/wiki?curid=2556051" title="Dudowa Dolina">
Dudowa Dolina



</doc>
<doc id="2556052" url="https://pl.wikipedia.org/wiki?curid=2556052" title="Dzika Dolina">
Dzika Dolina



</doc>
<doc id="2556053" url="https://pl.wikipedia.org/wiki?curid=2556053" title="Furkaska Dolina">
Furkaska Dolina



</doc>
<doc id="2556054" url="https://pl.wikipedia.org/wiki?curid=2556054" title="Furkotna Dolina">
Furkotna Dolina



</doc>
<doc id="2556055" url="https://pl.wikipedia.org/wiki?curid=2556055" title="Gąsienicowa Dolina">
Gąsienicowa Dolina



</doc>
<doc id="2556057" url="https://pl.wikipedia.org/wiki?curid=2556057" title="Głęboka Dolina">
Głęboka Dolina



</doc>
<doc id="2556058" url="https://pl.wikipedia.org/wiki?curid=2556058" title="Goryczkowa Dolina">
Goryczkowa Dolina



</doc>
<doc id="2556059" url="https://pl.wikipedia.org/wiki?curid=2556059" title="Goryczkowa Dolina pod Zakosy">
Goryczkowa Dolina pod Zakosy



</doc>
<doc id="2556060" url="https://pl.wikipedia.org/wiki?curid=2556060" title="Goryczkowa Dolina Świńska">
Goryczkowa Dolina Świńska



</doc>
<doc id="2556061" url="https://pl.wikipedia.org/wiki?curid=2556061" title="Grzybowiecka Dolina">
Grzybowiecka Dolina



</doc>
<doc id="2556062" url="https://pl.wikipedia.org/wiki?curid=2556062" title="Guniowa Dolina">
Guniowa Dolina



</doc>
<doc id="2556063" url="https://pl.wikipedia.org/wiki?curid=2556063" title="Hawrania Dolina">
Hawrania Dolina



</doc>
<doc id="2556064" url="https://pl.wikipedia.org/wiki?curid=2556064" title="Hińczowa Dolina">
Hińczowa Dolina



</doc>
<doc id="2556065" url="https://pl.wikipedia.org/wiki?curid=2556065" title="Hlińska Dolina">
Hlińska Dolina



</doc>
<doc id="2556066" url="https://pl.wikipedia.org/wiki?curid=2556066" title="Huncowska Dolina">
Huncowska Dolina



</doc>
<doc id="2556067" url="https://pl.wikipedia.org/wiki?curid=2556067" title="Iwaniacka Dolina">
Iwaniacka Dolina



</doc>
<doc id="2556068" url="https://pl.wikipedia.org/wiki?curid=2556068" title="Jarząbcza Dolina">
Jarząbcza Dolina



</doc>
<doc id="2556069" url="https://pl.wikipedia.org/wiki?curid=2556069" title="Jastrzębia Dolina">
Jastrzębia Dolina



</doc>
<doc id="2556070" url="https://pl.wikipedia.org/wiki?curid=2556070" title="Jaworowa Dolina">
Jaworowa Dolina



</doc>
<doc id="2556071" url="https://pl.wikipedia.org/wiki?curid=2556071" title="Kacza Dolina">
Kacza Dolina



</doc>
<doc id="2556072" url="https://pl.wikipedia.org/wiki?curid=2556072" title="Kasprowa Dolina">
Kasprowa Dolina



</doc>
<doc id="2556073" url="https://pl.wikipedia.org/wiki?curid=2556073" title="Kieżmarska Dolina">
Kieżmarska Dolina



</doc>
<doc id="2556074" url="https://pl.wikipedia.org/wiki?curid=2556074" title="Kobyla Dolina">
Kobyla Dolina



</doc>
<doc id="2556075" url="https://pl.wikipedia.org/wiki?curid=2556075" title="Kołowa Dolina">
Kołowa Dolina



</doc>
<doc id="2556076" url="https://pl.wikipedia.org/wiki?curid=2556076" title="Kondratowa Dolina">
Kondratowa Dolina



</doc>
<doc id="2556077" url="https://pl.wikipedia.org/wiki?curid=2556077" title="Koprowa Dolina">
Koprowa Dolina



</doc>
<doc id="2556078" url="https://pl.wikipedia.org/wiki?curid=2556078" title="Kościeliska Dolina">
Kościeliska Dolina



</doc>
<doc id="2556079" url="https://pl.wikipedia.org/wiki?curid=2556079" title="Kryta Dolina">
Kryta Dolina



</doc>
<doc id="2556080" url="https://pl.wikipedia.org/wiki?curid=2556080" title="Krzyżna Dolina">
Krzyżna Dolina



</doc>
<doc id="2556081" url="https://pl.wikipedia.org/wiki?curid=2556081" title="Kwaczańska Dolina">
Kwaczańska Dolina



</doc>
<doc id="2556082" url="https://pl.wikipedia.org/wiki?curid=2556082" title="Lejowa Dolina">
Lejowa Dolina



</doc>
<doc id="2556083" url="https://pl.wikipedia.org/wiki?curid=2556083" title="Łomnicka Dolina">
Łomnicka Dolina



</doc>
<doc id="2556084" url="https://pl.wikipedia.org/wiki?curid=2556084" title="Mąkowa Dolina">
Mąkowa Dolina



</doc>
<doc id="2556085" url="https://pl.wikipedia.org/wiki?curid=2556085" title="Międzyścienna Dolina">
Międzyścienna Dolina



</doc>
<doc id="2556086" url="https://pl.wikipedia.org/wiki?curid=2556086" title="Mięguszowiecka Dolina">
Mięguszowiecka Dolina



</doc>
<doc id="2556087" url="https://pl.wikipedia.org/wiki?curid=2556087" title="Miętusia Dolina">
Miętusia Dolina



</doc>
<doc id="2556088" url="https://pl.wikipedia.org/wiki?curid=2556088" title="Mihulcza Dolina">
Mihulcza Dolina



</doc>
<doc id="2556089" url="https://pl.wikipedia.org/wiki?curid=2556089" title="Młynicka Dolina">
Młynicka Dolina



</doc>
<doc id="2556090" url="https://pl.wikipedia.org/wiki?curid=2556090" title="Mułowa Dolina">
Mułowa Dolina



</doc>
<doc id="2556091" url="https://pl.wikipedia.org/wiki?curid=2556091" title="Olczyska Dolina">
Olczyska Dolina



</doc>
<doc id="2556092" url="https://pl.wikipedia.org/wiki?curid=2556092" title="Piarżysta Dolina">
Piarżysta Dolina



</doc>
<doc id="2556093" url="https://pl.wikipedia.org/wiki?curid=2556093" title="Ptasiowska Dolina">
Ptasiowska Dolina



</doc>
<doc id="2556094" url="https://pl.wikipedia.org/wiki?curid=2556094" title="Pyszniańska Dolina">
Pyszniańska Dolina



</doc>
<doc id="2556095" url="https://pl.wikipedia.org/wiki?curid=2556095" title="Skoruszowa Dolina">
Skoruszowa Dolina



</doc>
<doc id="2556096" url="https://pl.wikipedia.org/wiki?curid=2556096" title="Sławkowska Dolina">
Sławkowska Dolina



</doc>
<doc id="2556097" url="https://pl.wikipedia.org/wiki?curid=2556097" title="Smytnia Dolina">
Smytnia Dolina



</doc>
<doc id="2556098" url="https://pl.wikipedia.org/wiki?curid=2556098" title="Spadowa Dolina">
Spadowa Dolina



</doc>
<doc id="2556099" url="https://pl.wikipedia.org/wiki?curid=2556099" title="Spismichałowa Dolina">
Spismichałowa Dolina



</doc>
<doc id="2556100" url="https://pl.wikipedia.org/wiki?curid=2556100" title="Staroleśna Dolina">
Staroleśna Dolina



</doc>
<doc id="2556101" url="https://pl.wikipedia.org/wiki?curid=2556101" title="Starorobociańska Dolina">
Starorobociańska Dolina



</doc>
<doc id="2556102" url="https://pl.wikipedia.org/wiki?curid=2556102" title="Strążyska Dolina">
Strążyska Dolina



</doc>
<doc id="2556103" url="https://pl.wikipedia.org/wiki?curid=2556103" title="Stwolska Dolina">
Stwolska Dolina



</doc>
<doc id="2556104" url="https://pl.wikipedia.org/wiki?curid=2556104" title="Sucha Dolina Chłabowska">
Sucha Dolina Chłabowska



</doc>
<doc id="2556105" url="https://pl.wikipedia.org/wiki?curid=2556105" title="Sucha Dolina Jaworowa">
Sucha Dolina Jaworowa



</doc>
<doc id="2556106" url="https://pl.wikipedia.org/wiki?curid=2556106" title="Sucha Dolina Kasprowa">
Sucha Dolina Kasprowa



</doc>
<doc id="2556107" url="https://pl.wikipedia.org/wiki?curid=2556107" title="Sucha Dolina Ważecka">
Sucha Dolina Ważecka



</doc>
<doc id="2556108" url="https://pl.wikipedia.org/wiki?curid=2556108" title="Sucha Dolina Zuberska">
Sucha Dolina Zuberska



</doc>
<doc id="2556110" url="https://pl.wikipedia.org/wiki?curid=2556110" title="Szankowa Dolina">
Szankowa Dolina



</doc>
<doc id="2556111" url="https://pl.wikipedia.org/wiki?curid=2556111" title="Szeroka Dolina Jaworzyńska">
Szeroka Dolina Jaworzyńska



</doc>
<doc id="2556112" url="https://pl.wikipedia.org/wiki?curid=2556112" title="Świstowa Dolina">
Świstowa Dolina



</doc>
<doc id="2556113" url="https://pl.wikipedia.org/wiki?curid=2556113" title="Świstowa Dolina Jaworzyńska">
Świstowa Dolina Jaworzyńska



</doc>
<doc id="2556114" url="https://pl.wikipedia.org/wiki?curid=2556114" title="Tomanowa Dolina">
Tomanowa Dolina



</doc>
<doc id="2556115" url="https://pl.wikipedia.org/wiki?curid=2556115" title="Tomanowa Dolina Liptowska">
Tomanowa Dolina Liptowska



</doc>
<doc id="2556116" url="https://pl.wikipedia.org/wiki?curid=2556116" title="Trzydniowiańska Dolina">
Trzydniowiańska Dolina



</doc>
<doc id="2556117" url="https://pl.wikipedia.org/wiki?curid=2556117" title="Waksmundzka Dolina">
Waksmundzka Dolina



</doc>
<doc id="2556118" url="https://pl.wikipedia.org/wiki?curid=2556118" title="Walentkowa Dolina">
Walentkowa Dolina



</doc>
<doc id="2556119" url="https://pl.wikipedia.org/wiki?curid=2556119" title="Ważecka Dolina">
Ważecka Dolina



</doc>
<doc id="2556120" url="https://pl.wikipedia.org/wiki?curid=2556120" title="Wielicka Dolina">
Wielicka Dolina



</doc>
<doc id="2556121" url="https://pl.wikipedia.org/wiki?curid=2556121" title="Wierchcicha Dolina">
Wierchcicha Dolina



</doc>
<doc id="2556122" url="https://pl.wikipedia.org/wiki?curid=2556122" title="Zielona Dolina Jaworowa">
Zielona Dolina Jaworowa



</doc>
<doc id="2556123" url="https://pl.wikipedia.org/wiki?curid=2556123" title="Zielona Dolina Kieżmarska">
Zielona Dolina Kieżmarska



</doc>
<doc id="2556124" url="https://pl.wikipedia.org/wiki?curid=2556124" title="Zimna Dolina">
Zimna Dolina



</doc>
<doc id="2556125" url="https://pl.wikipedia.org/wiki?curid=2556125" title="Złota Dolina">
Złota Dolina



</doc>
<doc id="2556126" url="https://pl.wikipedia.org/wiki?curid=2556126" title="Żabia Dolina Jaworowa">
Żabia Dolina Jaworowa



</doc>
<doc id="2556127" url="https://pl.wikipedia.org/wiki?curid=2556127" title="Żabia Dolina Mięguszowiecka">
Żabia Dolina Mięguszowiecka



</doc>
<doc id="2556128" url="https://pl.wikipedia.org/wiki?curid=2556128" title="Chłabowska Dolinka">
Chłabowska Dolinka



</doc>
<doc id="2556129" url="https://pl.wikipedia.org/wiki?curid=2556129" title="Garajowa Dolinka">
Garajowa Dolinka



</doc>
<doc id="2556130" url="https://pl.wikipedia.org/wiki?curid=2556130" title="Rozpadła Dolinka">
Rozpadła Dolinka



</doc>
<doc id="2556131" url="https://pl.wikipedia.org/wiki?curid=2556131" title="Turkowa Dolinka">
Turkowa Dolinka



</doc>
<doc id="2556135" url="https://pl.wikipedia.org/wiki?curid=2556135" title="Parowóz systemu Meyera">
Parowóz systemu Meyera

Parowóz Meyera – parowóz wieloczłonowy posiadający dwa zespoły napędne na osobnych wózkach. Cylindry silników obu wózków znajdują się obok siebie, napędzane są osie znajdujące się na końcu lokomotywy. Najwięcej tego typu parowozów eksploatowanych było w Niemczech.
Parowozy takie służyły także w Polsce, w tym:

</doc>
<doc id="2556136" url="https://pl.wikipedia.org/wiki?curid=2556136" title="Buczynowa Dolinka">
Buczynowa Dolinka



</doc>
<doc id="2556137" url="https://pl.wikipedia.org/wiki?curid=2556137" title="Czarna Dolina Gąsienicowa">
Czarna Dolina Gąsienicowa



</doc>
<doc id="2556138" url="https://pl.wikipedia.org/wiki?curid=2556138" title="Iwanowska Dolinka">
Iwanowska Dolinka



</doc>
<doc id="2556139" url="https://pl.wikipedia.org/wiki?curid=2556139" title="Kozia Dolinka">
Kozia Dolinka



</doc>
<doc id="2556140" url="https://pl.wikipedia.org/wiki?curid=2556140" title="Pusta Dolinka">
Pusta Dolinka



</doc>
<doc id="2556141" url="https://pl.wikipedia.org/wiki?curid=2556141" title="Rumanowa Dolinka">
Rumanowa Dolinka



</doc>
<doc id="2556142" url="https://pl.wikipedia.org/wiki?curid=2556142" title="Smocza Dolinka">
Smocza Dolinka



</doc>
<doc id="2556143" url="https://pl.wikipedia.org/wiki?curid=2556143" title="Sucha Dolina Giewoncka">
Sucha Dolina Giewoncka



</doc>
<doc id="2556144" url="https://pl.wikipedia.org/wiki?curid=2556144" title="Sucha Dolina Kondracka">
Sucha Dolina Kondracka



</doc>
<doc id="2556145" url="https://pl.wikipedia.org/wiki?curid=2556145" title="Sucha Dolina Stawiańska">
Sucha Dolina Stawiańska



</doc>
<doc id="2556146" url="https://pl.wikipedia.org/wiki?curid=2556146" title="Sucha Dolina Tomanowa">
Sucha Dolina Tomanowa



</doc>
<doc id="2556147" url="https://pl.wikipedia.org/wiki?curid=2556147" title="Zadnia Dolina Raczkowa">
Zadnia Dolina Raczkowa



</doc>
<doc id="2556148" url="https://pl.wikipedia.org/wiki?curid=2556148" title="Zadnia Dolina Wielicka">
Zadnia Dolina Wielicka



</doc>
<doc id="2556149" url="https://pl.wikipedia.org/wiki?curid=2556149" title="Zadnia Łatana Dolina">
Zadnia Łatana Dolina



</doc>
<doc id="2556150" url="https://pl.wikipedia.org/wiki?curid=2556150" title="Zadnia Salatyńska Dolina">
Zadnia Salatyńska Dolina



</doc>
<doc id="2556151" url="https://pl.wikipedia.org/wiki?curid=2556151" title="Zielona Dolina Gąsienicowa">
Zielona Dolina Gąsienicowa



</doc>
<doc id="2556153" url="https://pl.wikipedia.org/wiki?curid=2556153" title="Szatania Dolinka">
Szatania Dolinka



</doc>
<doc id="2556154" url="https://pl.wikipedia.org/wiki?curid=2556154" title="Parowóz systemu Malleta">
Parowóz systemu Malleta

Parowóz Malleta – parowóz wieloczłonowy posiadający 2 zespoły napędne, z tego jedynie przedni zespół jest ruchomy, a tylny jest mocowany sztywno. Skonstruowany po raz pierwszy przez Anatole'a Malleta.
Historia.
W latach 70. XIX wieku istniały już parowozy wieloczłonowe systemów Meyera i Fairliego, z ruchomymi zespołami napędowymi. W odróżnieniu od nich, w systemie Malleta tylny zespół napędowy jest mocowany sztywno do ostoi, a jedynie przedni zespół napędowy jest ruchomy, ułatwiając pokonywanie zakrętów toru. Inżynier Anatole Mallet zajmował się przede wszystkim ideą silnika sprzężonego jako środka do poprawy efektywności energetycznej parowozu i opracował swój schemat konstrukcyjny parowozu wieloczłonowego w celu znalezienia optymalnego układu dla zastosowania czterocylindrowego silnika sprzężonego. Zgodnie z pierwotną ideą, cylindry wysokiego ciśnienia napędzały koła tylnego zespołu, a cylindry niskiego ciśnienia – koła przedniego ruchomego zespołu. Zaletą takiego układu było uniknięcie ruchomych połączeń przewodów pary o wysokim ciśnieniu. Wynaleziony przez Malleta układ konstrukcyjny okazał się jednak bardziej uniwersalny, umożliwiając konstruowanie także dużych lokomotyw napędzanych prostymi silnikami bliźniaczymi, które okazały się liczniejsze od lokomotyw z silnikiem sprzężonym. 
Mallet uzyskał patent na swoją lokomotywę w 1885 roku, a pierwszy parowóz powstał w 1888 w belgijskiej fabryce Tubize (o układzie osi (B)B, na wąski tor o rozstawie 600 mm). Pierwsze lokomotywy były tendrzakami, lecz już w latach 90. XIX wieku rozpoczęto konstruowanie także lokomotyw z tendrem.
W latach 1887-1961 zbudowano ponad 5000 parowozów systemu Malleta. Najwięcej tego typu parowozów zbudowanych i eksploatowanych było w USA. W Europie parowozy te zyskały znacznie mniejsze rozpowszechnienie, głównie w postaci tendrzaków do obsługi lokalnych linii, szczególnie górskich. Większe ich liczby używane były w krajach niemieckich, zwłaszcza Bawarii, oraz na Węgrzech i w Jugosławii

</doc>
<doc id="2556155" url="https://pl.wikipedia.org/wiki?curid=2556155" title="Werle">
Werle

Werle – księstwo istniejące na terenie Meklemburgii w okresie od XIII do XV wieku.
Historia.
Księstwo powstało na terenie ziem należących do samodzielnej w IX-XII wieku konfederacji plemion obodrzyckich należących do mieszkających między rzekami Łabą i Odrą Słowian połabskich. Jego nazwa wywodzi się od jednego z grodów obodrzyckich "Orle" – "Werle", który w XII wieku pełnił ważną rolę w walkach Obodrzyców z Sasami w czasie krucjat połabskich. W 1160 roku gród ten stanowił ostatni punkt oporu księcia obodrzyckiego Niklota, który tu zginął, a w 1163 jego synów. W XIII wieku został on opuszczony, a obok powstało miasto Güstrow w pobliżu Kassow.
W miejscu tym ok. 1230 roku powstało księstwo Werle (od 1418 roku nazywane także księstwem Wenden). Doszło wówczas do podziału Meklemburgii pomiędzy czterech synów księcia meklemburskiego Henryka Borwina II; Werle stanowiło jedną z nich. Odtąd panowała tu odrębna gałąź dynastii meklemburskiej. W XIII w. powiększyło ono swoje terytorium o fragmenty innych części Meklemburgii (m.in. Parchim). W XIV wieku doszło do podziałów dynastycznych Werle (w 1316 i 1347 roku); jedna z części uznała zwierzchność Brandenburgii. W 1426 roku doszło do ponownego zjednoczenia Werle, jednak już w 1436 zmarł ostatni męski potomek tej linii dynastii meklemburskiej, a księstwo zostało na powrót przyłączone do Meklemburgii.

</doc>
<doc id="2556156" url="https://pl.wikipedia.org/wiki?curid=2556156" title="Mistrzostwa Azji i Strefy Pacyfiku Juniorów w Curlingu 2012">
Mistrzostwa Azji i Strefy Pacyfiku Juniorów w Curlingu 2012

Mistrzostwa Azji i Strefy Pacyfiku Juniorów w Curlingu 2012 – odbyły się w dniach 27 stycznia – 2 lutego 2012 w koreańskim Chŏnju na lodowisku Hwasan Ice Rink. 
W fazie grupowej mecze każdy z każdym rozegrano dwukrotnie, do finału awansowała drużyna z 1. miejsca, w półfinale zmierzyły się zespoły z miejsc 2-3. 
W turnieju brało udział po pięć reprezentacji w konkurencji kobiet i mężczyzn. Do Mistrzostw Świata Juniorów 2012 zakwalifikowali się zwycięzcy tj. Japonki (Sayaka Yoshimura), które w finale 3:2 pokonały Koreanki (Kim Eun-jung). W rywalizacji mężczyzn najlepsi okazali się Chińczycy (Ma Xiuyue), finał przeciwko Korei (Kim Jeong-min) również zakończył się wynikiem 3:2.

</doc>
<doc id="2556157" url="https://pl.wikipedia.org/wiki?curid=2556157" title="Jacek Strzemżalski">
Jacek Strzemżalski

Jacek Strzemżalski (ur. 10 sierpnia 1955 w Warszawie, zm. 15 maja 2001 tamże) – polski aktor i krytyk filmowy.
Życiorys.
W 1979 roku ukończył studia na Wydziale Wiedzy o Teatrze PWST w Warszawie. W latach 1983-88 pracował w Scenie na Piętrze w Poznaniu. Został pochowany na Cmentarzu Wojskowym na Powązkach (kwatera CII28-4-2).

</doc>
<doc id="2556158" url="https://pl.wikipedia.org/wiki?curid=2556158" title="Parowóz systemu Fairliego">
Parowóz systemu Fairliego

Parowóz Fairliego – parowóz, którego osie napędne są osadzone w wózkach. Parowozy systemu Fairliego zwykle były maszynami wieloczłonowymi, spotyka się jednak jednoczłonowe maszyny tego systemu. 
Choć parowozy tego systemu (z nielicznymi wyjątkami) wyszły już z eksploatacji, to rozwiązania stosowane obecne w większości lokomotyw spalinowych i elektrycznych są rozwinięciem zastosowanych przez Farliego rozwiązań, tzn. osi napędnych zamocowanych w wózkach oraz dwóch kabin umożliwiających jazdę lokomotywy w obu kierunkach. 
Konstrukcja, opracowana i opatentowana w roku 1864 przez szkockiego inżyniera Roberta Francisa Fairliego, miała na celu usunięcie mankamentów występujących w stosowanych do tego czasu rozwiązaniach - część masy lokomotywy spoczywającej na osiach tocznych oraz tendra będącego jedynie balastem i nie przyczyniającego się do zwiększenia masy przyczepnej lokomotywy. Tymczasem, ze względu na uzyskanie maksymalnej siły pociągowej, korzystne jest oparcie całej masy lokomotywy na osiach napędzanych (czyli wyeliminowanie osi tocznych oraz tendra). Ponadto lokomotywy budowane według dotychczasowych wzorów posiadały przód i tył, co powodowało, że nie były one przystosowane do jazdy pociągowej w obu kierunkach i wymagały ich obracania na stacjach zwrotnych z użyciem obrotnic lub trójkątów.

</doc>
<doc id="2556160" url="https://pl.wikipedia.org/wiki?curid=2556160" title="Anna Okońska-Walkowicz">
Anna Okońska-Walkowicz

Anna Okońska-Walkowicz (ur. 1949) – polska nauczycielka akademicka, działaczka społeczna, polityczka.
Absolwentka Uniwersytetu Jagiellońskiego. Doktor nauk humanistycznych (specjalność pedagogika).
Od 1987 r. nauczyciel akademicki na Wydziale Humanistycznym w Katedrze Antropologii Społecznej Akademii Górniczo-Hutniczej w Krakowie.
Odznaczona:
Od 17 października 2011 II Zastępca Prezydenta Miasta Krakowa ds. Edukacji i Spraw Społecznych.
W dniu 19 czerwca 2013 złożyła rezygnację z pełnienia obowiązków Zastępcy Prezydenta Miasta Krakowa ds. Edukacji i Spraw Społecznych - pełnienie funkcji zakończy z dniem 31 lipca 2013 roku.
Na IX Zwyczajnego Krajowego Zjazdu Delegatów Społecznego Towarzystwa Oświatowego została mianowana prezesem Społecznego Towarzystwa Oświatowego

</doc>
<doc id="2556161" url="https://pl.wikipedia.org/wiki?curid=2556161" title="Piotr Palij">
Piotr Palij

Piotr Nikołajewicz Palij (Drozdow), ros. Петр Николаевич Палий (Дроздов) (ur. w 1908 r. w Kowlu, zm. ?) – radziecki inżynier-elektryk, szef sztabu oddziału żandarmerii polowej 2 Dywizji Piechoty Sił Zbrojnych Komitetu Wyzwolenia Narodów Rosji pod koniec II wojny światowej, emigracyjny inżynier lotniczy, publicysta i pisarz, działacz religijny.
W 1930 r. ukończył politechnikę w Kijowie. W latach 1931-1933 odbywał służbę wojskową w Kazaniu. Awansował do stopnia kapitana. Jesienią 1933 r. został aresztowany przez NKWD pod zarzutem ukraińskiego separatyzmu. Po 8 miesiącach więzienia wyszedł na wolność. W 1934 r. powrócił do Kijowa, gdzie podjął pracę jako inżynier-elektryk. W styczniu 1941 r. zmobilizowano go do Armii Czerwonej. Objął dowództwo batalionu inżynieryjnego, który prowadził prace fortyfikacyjne w Brześciu nad Bugiem. W lipcu tego roku dostał się do niewoli niemieckiej. Przebywał w różnych obozach jenieckich. W 1944 r. w oflagu w Wolgaście zadeklarował wstąpienie do Rosyjskiej Armii Wyzwoleńczej (ROA). Pod koniec 1944 r. został w stopniu majora szefem sztabu oddziału polowej żandarmerii (oddziału bojowej i operacyjnej ochrony) 2 Dywizji Sił Zbrojnych Komitetu Wyzwolenia Narodów Rosji. Na początku maja 1945 r. wraz z resztą dywizji poddał się Amerykanom. Po zakończeniu wojny uniknął deportacji do ZSRR. W 1948 r. wyjechał do USA, gdzie podjął pracę jako kreślarz w firmie lotniczej Lockheed. Jednocześnie ukończył studia na Uniwersytecie Kalifornijskim. Brał udział w rozmowach handlowych z Sowietami. Kilka razy wyjeżdżał do Związku Sowieckiego. Był też autorem artykułów do prasy emigracyjnej. Napisał wspomnienia ze swojego życia. Wybrano go starostą chramu Swiato-Bogorodnickiego.

</doc>
<doc id="2556163" url="https://pl.wikipedia.org/wiki?curid=2556163" title="Parowóz systemu Garratta">
Parowóz systemu Garratta

Parowóz Garratta – parowóz wieloczłonowy z dwoma zespołami napędnymi. Parowóz ma kocioł położony na środku ostoi. Zbiorniki zapasowe znajdują się na końcach lokomotywy. 
Najwięcej tego typu parowozów eksploatowanych było w Afryce.

</doc>
<doc id="2556164" url="https://pl.wikipedia.org/wiki?curid=2556164" title="Iran na Letnich Igrzyskach Olimpijskich 1900">
Iran na Letnich Igrzyskach Olimpijskich 1900

Iran na igrzyskach w Paryżu był reprezentowany przez jednego szermierza.
Wyniki.
Szermierka.
Szpada

</doc>
<doc id="2556167" url="https://pl.wikipedia.org/wiki?curid=2556167" title="Ostojnica">
Ostojnica

Ostojnica – główna podłużna cześć ostoi. Mianem ostojnic nazywamy dwie główne podłużne belki (profile stalowe lub drewniane, lub ich zespół) przenoszące większość obciążeń pionowych i podłużnych działających na ostoję.
W wagonach 2 i 3 osiowych starszej budowy do ostojnic przymocowane są widły maźnicze lub inne elementy prowadzące zestawy kołowe.
W lokomotywach, o budowie ostojnicowej, ostojnice posiadają wykroje maźnicze odpowiednio do liczby osi prowadzonych w ostoi.
W przypadku wózków zwrotnych mianem ostojnic nazywamy główne podłużne belki ostoi wózka. Podobnie jak w przypadku ostojnic lokomotyw i wagonów, do ostojnic przymocowane są elementy prowadzące zestawy kołowe.

</doc>
<doc id="2556170" url="https://pl.wikipedia.org/wiki?curid=2556170" title="Preselekcja (telekomutacja)">
Preselekcja (telekomutacja)

Preselekcja (telekomutacja) ("szukanie liniowe", "wybieranie wstępne") – jedna z faz łączeniowych centrali telefonicznej podczas której następuje dołączenie abonenta wywołującego (tzw. "Abonent A") do jednego z wolnych rejestrów.
Schemat fazy preselekcji.
Preselekcja jest pierwszą z czynności jakie wykonuje automatyka centrali telefonicznej po otrzymaniu informacji o podniesieniu mikrotelefonu przez "Abonenta A" (zamknięciu pętli abonenckiej).
Operacja zestawiania połączenia abonent⇔rejestr jest wykonywana według kryteriów obejmujących m.in. stopień zajęcia łączy między sekcjami centrali i dostępność rejestrów.
Po zakończeniu fazy preselekcji abonent może zacząć wybierać numer telefonu abonenta wywoływanego (tzw. "Abonent B").

</doc>
<doc id="2556171" url="https://pl.wikipedia.org/wiki?curid=2556171" title="Kryspin Fioretti">
Kryspin Fioretti

Kryspin Fioretti, Kryspin z Viterbo, właśc. Piotr Fioretti, wł. "Pietro Fioretti" (ur. 13 listopada 1668 w Viterbo; zm. 19 maja 1750 w Rzymie) – włoski kapucyn, święty Kościoła katolickiego.
Życiorys.
Lata młodzieńcze.
Piotr Fioretti urodził się jako syn Marcji i rzemieślnika Ubalda Fioretti. Został ochrzczony w parafii San Giovanni in Zoccoli w Viterbo. Po śmierci ojca, Marcja, pobożna kobieta, zabrała 5. letniego syna do sanktuarium della Quercia, gdzie oddała go pod duchową opiekę Madonny.
Od tej pory rolę ojca przejął jego stryj Franciszek, szewc z zawodu. Piotr podjął edukację podstawową w szkole jezuickiej, a następnie pracował do 25 roku życia w warsztacie stryja. Już wtedy otaczała go sława świętości i znany był ze swego bogobojnego życia, naznaczonego postami i modlitwami.
Początek życia zakonnego.
Pociągnięty od najmłodszych lat przykładem życia naśladowców św. Franciszka z Asyżu, podjął decyzję o wstąpieniu do Zakonu Braci Mniejszych Kapucynów. Mimo wątłego zdrowia i po kilku odmowach za strony władz Zakonu, wreszcie otrzymał pozwolenie i 22 lipca 1693 roku, w święto św. Marii Magdaleny, otrzymał habit i rozpoczął nowicjat przyjmując imię Kryspin na cześć św. Kryspina, patrona szewców. Po rocznym czasie próby, który odbył w klasztorze w Palanzana, został przyjęty do zgromadzenia zakonnego.
Brat Kryspin–kucharz, ogrodnik, infirmiarz, kwestarz.
Dla Kryspina rozpoczął się okres wędrowania między kolejnymi klasztorami. Przebywał w: Tolfie (do 1697), Rzymie (1697), Albano (1697-1703), Monterotondo (1703-1709).
Kryspin spełniał w klasztorach różne obowiązki: był kucharzem, opiekował się chorymi, zajmował się ogrodem. Wszędzie, gdzie się pojawiał, dał poznać się, jako radosny i wrażliwy na ludzką biedę brat. Często też nazywano go „bratem radosnym” lub „wesołkiem Maryi”.
W 1709 roku Kryspin został przeniesiony do Orvieto, gdzie powierzono mu urząd kwestarza. Tutaj przebywał najdłużej, bo aż 40 lat z krótkimi przerwami. Obchodząc miasto i okoliczne wioski jako kwestarz nauczał napotkanych ludzi prawd wiary. Odwiedzał chorych i więźniów, by dodawać im otuchy i wstawiać się za nimi. Jak podają świadectwa, Kryspin odznaczał się pracowitością, gorliwością i był oddany wspólnocie zakonnej.
Zimą 1747/1748, zmorzony wieloma chorobami, brat Kryspin został przeniesiony z Orvieto do Rzymu. Osłabiony chorobą płuc zmarł 19 maja 1750 roku. Pozostawił po sobie liczne listy, poezje, maksymy i sentencje.
Kult religijny, jako błogosławionego, zatwierdził papież Pius VII w dniu 7 września 1806 roku dokonując beatyfikacji.
W poczet świętych zaliczył go Jan Paweł II w dniu 20 czerwca 1982 roku. Była to pierwsza kanonizacja dokonana przez papieża Polaka, w 800. rocznicę urodzin św. Franciszka i 300. rocznicę przybycia Braci Mniejszych Kapucynów do Polski.

</doc>
<doc id="2556174" url="https://pl.wikipedia.org/wiki?curid=2556174" title="Przełączka nad Buczynową Dolinką">
Przełączka nad Buczynową Dolinką



</doc>
<doc id="2556175" url="https://pl.wikipedia.org/wiki?curid=2556175" title="Mistrzostwa świata juniorek w hokeju na lodzie 2012">
Mistrzostwa świata juniorek w hokeju na lodzie 2012



</doc>
<doc id="2556177" url="https://pl.wikipedia.org/wiki?curid=2556177" title="XA">
XA

XA – amerykański parowóz o największej liczbie osi napędzanych w układzie osi (1'D)D(D1'). Jedyny taki parowóz został wyprodukowany w 1916 roku przez Baldwin Locomotive Works i był użytkowany przez Virginian Railway. W roku 1920 parowóz zwrócono producentowi, został on przebudowany na dwie maszyny o układzie osi (1'D)D i 1'D1'.

</doc>
<doc id="2556180" url="https://pl.wikipedia.org/wiki?curid=2556180" title="Tomasz Jaworek">
Tomasz Jaworek

Tomasz Jaworek (ur. 10 lutego 1970 w Mikołowie) – były polski piłkarz, grający na pozycji napastnika.
Kariera.
Jego ojciec, Andrzej Jaworek, występował w zespole trampkarzy AKS Mikołów. Tomasz Jaworek w wieku 12 lat trafił do tego klubu. W 1988 roku przeszedł do Gwarka Zabrze, gdzie trenerem był Jan Kowalski. Następnie na skutek starań Jana Szlachty trafił do Górnika Knurów, chociaż zainteresowany był nim GKS Katowice. W przerwie letniej 1989 roku przeszedł do trzecioligowego GKS Tychy. Pół roku później został piłkarzem Ruchu Chorzów, odrzucając ofertę Lecha Poznań. Podczas gry w chorzowskim klubie stał się członkiem reprezentacji olimpijskiej, mimo to na igrzyska nie pojechał. W 1992 roku przeszedł do grającego w 2. Bundeslidze 1. FSV Mainz 05. W 1993 roku wyjechał do Islandii, gdzie przez trzy miesiące grał w Víkingur Reykjavík. Następnie grał w TuS Paderborn-Neuhaus, Śląsku Wrocław, Szombierkach Bytom, Energie Cottbus (wspólnie z Witoldem Wawrzyczkiem i Piotrem Rowickim), Olimpii Piekarach Śląskich, FC 08 Homburg i Carl Zeiss Jena. Podczas gry w Carl Zeiss Jena odniósł kontuzję, przez którą musiał zakończyć karierę.
Zagrał w 101 meczach młodzieżowych reprezentacji Polski. Wystąpił także w 14 meczach reprezentacji olimpijskiej prowadzonej przez Janusza Wójcika, w których strzelił cztery gole. Łącznie w karierze rozegrał 540 spotkań i zdobył 338 bramek.

</doc>
<doc id="2556182" url="https://pl.wikipedia.org/wiki?curid=2556182" title="Nikola Ignjatijević">
Nikola Ignjatijević

Nikola Ignjatijević, cyr. Никола Игњатијевић (ur. 12 grudnia 1983 w Požarevacu) – serbski piłkarz grający na pozycji obrońcy.
Kariera piłkarska.
Kariera klubowa.
Wychowanek klubu Crvena zvezda Belgrad. W 2002 rozpoczął karierę piłkarską w FK Jedinstvo Ub, skąd latem 2005 przeszedł do Javor Ivanjica. Potem co sezon zmieniał kluby Zemun Belgrad, Napredak Kruševac i ponownie Javor Ivanjica. W 2009 powrócił do klubu, w którym wychowywał się - do Crveny zvezdy Belgrad. 17 stycznia 2011 został wypożyczony do rumuńskiego FC Timişoara. 16 czerwca 2011 powrócił do Crveny, ale stracił miejsce w podstawowym składzie. Dlatego podczas przerwy zimowej sezonu 2011/2012 przeszedł do ukraińskiej Zorii Ługańsk. Podczas przerwy zimowej sezonu 2014/15 opuścił ługański klub. Latem 2015 został piłkarzem Radnički Nisz, ale wkrótce przeniósł się do OFK Beograd. 30 marca 2016 podpisał kontrakt z białoruskim Szachciorem Soligorsk.

</doc>
<doc id="2556183" url="https://pl.wikipedia.org/wiki?curid=2556183" title="Dream Skipper">
Dream Skipper

DREAM SKIPPER – trzeci album japońskiej piosenkarki Nany Mizuki, wydany 27 listopada 2003. Utwór "Nocturne -revision-" wykorzystano jako opening w OVA "Memories Off 2nd". Album sprzedał się w nakładzie egzemplarzy.

</doc>
<doc id="2556189" url="https://pl.wikipedia.org/wiki?curid=2556189" title="Skoki narciarskie na Zimowym Olimpijskim Festiwalu Młodzieży Europy 1999">
Skoki narciarskie na Zimowym Olimpijskim Festiwalu Młodzieży Europy 1999

Skoki narciarskie na Zimowym Olimpijskim Festiwalu Młodzieży Europy 1999 – zawody w skokach narciarskich rozegrane w ramach Zimowego Olimpijskiego Festiwalu Młodzieży Europy 1999, które odbyły się w dniach 9–10 marca 1999 w Szczyrbskim Jeziorze.
Zgodnie z regulaminem imprezy w zawodach mogło wziąć udział maksymalnie 3 mężczyzn z danego kraju urodzonych w 1982 lub 1983 roku.
Na skoczni narciarskiej MS 1970 B zostały przeprowadzone dwa konkursy mężczyzn – po jednym indywidualnym i drużynowym. Indywidualnie złoty medal zdobył Fin Veli-Matti Lindström, który wyprzedził Austriaka Stefana Kaisera oraz swojego rodaka Akseli Lajunena.
Z kolei w konkursie drużynowym triumfowała reprezentacja Austrii w składzie: Stefan Kaiser, Martin Koch, Florian Liegl. Drugie miejsce zajęła Finlandia, a trzecie Słowenia. Rywalizacja ta zakończyła się po pierwszej serii konkursowej, z powodu zbyt silnych opadów śniegu, które uniemożliwiały bezpieczne rozegranie zawodów.
Był to pierwszy przypadek w historii, gdy rozdano medale zimowego olimpijskiego festiwalu młodzieży Europy w skokach narciarskich.

</doc>
<doc id="2556191" url="https://pl.wikipedia.org/wiki?curid=2556191" title="Parowóz wieloczłonowy">
Parowóz wieloczłonowy

Parowóz wieloczłonowy lub sprzężony - parowóz posiadający co najmniej dwa zespoły napędne. Dzięki temu mógł się wpisywać w bardzo ostre łuki w górach. Parowozy powodowały niespokojną jazdę nawet przy małej prędkości. Parowozy wieloczłonowe są spotykane na liniach wąskotorowych.

</doc>
<doc id="2556194" url="https://pl.wikipedia.org/wiki?curid=2556194" title="Appetite for Destruction (singel)">
Appetite for Destruction (singel)

Appetite for Destruction (z ang. "Apetyt na destrukcję") – singel amerykańskiego zespołu hip-hopowego N.W.A, który promował album pt. "Niggaz4Life".
Lista utworów.
Źródło.

</doc>
<doc id="2556198" url="https://pl.wikipedia.org/wiki?curid=2556198" title="Alwayz into Somethin'">
Alwayz into Somethin'

Alwayz into Somethin' - singel amerykańskiego zespołu hip-hopowego N.W.A, promujący album pt. "Niggaz4Life". Gościnnie wystąpił muzyk Admiral Dancehall. Do utworu powstał teledysk. W obrazie można zobaczyć, jak grupa N.W.A. dokonuje napadu na bank, a następnie kradnie pojazd i oddaje strzały w kierunku wrogiego gangu. Pod koniec klipu członkowie zespołu zostają aresztowani i osadzeni w zakładzie karnym.
Lista utworów.
Źródło.

</doc>
<doc id="2556202" url="https://pl.wikipedia.org/wiki?curid=2556202" title="Dennis Wolf">
Dennis Wolf

Dennis Wolf (ur. 30 października 1978 w Tokmok w Kirgistanie) jest profesjonalnym niemieckim kulturystą, członkiem federacji International Federation of Bodybuilding &amp; Fitness (IFBB).
Kariera.
W zawodach kulturystycznych debiutował w latach 90. Pierwszym znaczącym sukcesem sportowca było zwycięstwo podczas Grand Prix Belgii w 2002. W 2005 Wolf zajął pierwsze miejsca podczas mistrzostw Niemiec oraz Światowych Mistrzostw w Kulturystyce Amatorskiej, obu organizowanych przez IFBB. W 2006 debiutował w prestiżowym konkursie Mr. Olympia, w którym startował następnie co roku aż do 2011. Najlepsza lokata, na jakiej uplasował się w Mr. Olympia, to trzecie miejsce w 2013. Wolf jest zwycięzcą zawodów IFBB WM-Qualifikation 2005, Keystone Pro 2007 oraz Australia Grand Prix 2011. W 2011 objął drugą pozycję na Arnold Classic. Występuje w kategorii wagowej ciężkiej.

</doc>
<doc id="2556205" url="https://pl.wikipedia.org/wiki?curid=2556205" title="Chin Check">
Chin Check

Chin Check – singel amerykańskiego zespołu hip-hopowego N.W.A, który promował dwa albumy: ścieżkę dźwiękową "Next Friday" i kompilację "". Był to ostatni utwór grupy.

</doc>
<doc id="2556206" url="https://pl.wikipedia.org/wiki?curid=2556206" title="Brandon Curry">
Brandon Curry

Brandon Curry (ur. 19 października 1982 w Nashville w stanie Tennessee) – profesjonalny amerykański kulturysta.
Należał do federacji National Physique Committee (NPC) uzyskując w niej w 2008 kartę zawodowca. W 2003 zwyciężył w zawodach Supernatural Bodybuilding, w 2004 był pierwszy w kategorii juniorów na zawodach Musclemania Superbody. W 2008 zajął pierwsze miejsce na podium podczas mistrzostw USA federacji NPC. W 2011 startował po raz pierwszy w konkursie Mr. Olympia. 
Wygrał zawody Mr. Olympia w 2019 roku (jako piętnasta osoba w historii). 

</doc>
<doc id="2556208" url="https://pl.wikipedia.org/wiki?curid=2556208" title="Ołeh Anhelski">
Ołeh Anhelski

Ołeh Anhelski (ukr. Оле́г В'ячесла́вович Анге́льський) (ur. 5 maja 1957 we wsi Selatyn w rejonie putylskim obwodu czerniowieckiego) – ukraiński inżynier-optyk, doktor nauk matematyczno-fizycznych (1991), profesor Uniwersytetu im. Jurija Fedkowycza w Czerniowcach (1991), członek Akademii Nauk Szkół Wyższych Ukrainy, Zasłużony Działacz nauki i techniki Ukrainy.
Jest pierwszym Ukraińcem odznaczonym przez Międzynarodową Komisję Optyki nagrodą ICO Galileo Galilei Award (2007) ufundowaną przez Società Italiana di Ottica e Fotonica.
Życiorys.
Profesor Anhelski ukończył w roku 1979 Uniwersytet w Czerniowcach. W latach 1979–1982 odbył aspiranturę tejże uczelni w specjalności „optyka”. Od roku 1982 jest pracownikiem naukowym macierzystej uczelni – w latach 1984–1990 jako docent przy katedrze optyki korelacyjnej, od roku 1987 kierownik katedry optyki korelacyjnej, od roku 1997 dziekan wydziału inżynieryjno-technicznego.
W roku 1983 obronił pracę kandydacką w Instytucie Fizyki Akademii Nauk Ukrainy.
W roku 1990 obronił pracę doktorską w specjalności „optyka” na Uniwersytecie im. Czernyszewskiego w Saratowie.
Profesor Anhelski zajmuje się holografią, optyką statystyczną i korelacyjną, diagnostyką optyczną szorstkich powierzchni. Jest autorem ponad 300 prac naukowych publikowanych w renomowanych międzynarodowych czasopismach naukowych, a także autorem i współautorem sześciu monografii opublikowanych w Stanach Zjednoczonych Ameryki
Jest członkiem kolegiów redakcyjnych międzynarodowych czasopism naukowych „Optica Applicata”, „Journal of Optics A: Pure and Applied Optics”, „Ukrainian Journal of Physical Optics”, „Journal of Holography and Speckle”, „Open Optics Journal” oraz „SPIE Reviews”.
Jest też redaktorem tematycznym czasopisma „Optoelectronics Review”. Jest prezesem ukraińskiego towarzystwa Optyki Czystej i Stosowanej, a także inicjatorem i organizatorem wejścia Ukrainy do Europejskiego Towarzystwa Optycznego w roku 2009.

</doc>
<doc id="2556210" url="https://pl.wikipedia.org/wiki?curid=2556210" title="Jakub Gąsiecki">
Jakub Gąsiecki

Jakub Gąsiecki (ur. 10 lipca 1860 w Olkuszu, zm. 2 maja 1933 w Krakowie) – generał dywizji Wojska Polskiego.
Życiorys.
Jakub Gąsiecki urodził się 10 lipca 1860 roku w Olkuszu, w rodzinie Franciszka, kamerdynera, i Marii z Ankusińskich. Po ukończeniu gimnazjum i szkoły wojskowej wstąpił do cesarskiej i królewskiej armii. 1 grudnia 1913 roku został dowódcą c. i k. 40 pułku piechoty „Ritter von Pino” stacjonującego w Rzeszowie, Dębicy i Nisku. Na czele tego oddziału walczył w I wojnie światowej. Od 1 stycznia do 30 listopada 1915 roku dowodził 89 Brygadą Piechoty Landwehry. 17 maja 1916 roku awansował na generała majora ze starszeństwem z 1 maja 1916 roku. 1 listopada 1916 roku został przeniesiony w stan spoczynku. 7 stycznia 1917 roku otrzymał nobilitację szlachecką z predykatem Edler von Włostowiec.
W listopadzie 1918 roku został przyjęty do Wojska Polskiego. Początkowo był inspektorem w Dowództwie Okręgu Generalnego „Kraków” w Krakowie, a później inspektorem piechoty przy tym dowództwie. Od 11 sierpnia 1919 roku dowodził 11 Dywizją Piechoty. Ze stanowiska dowódcy dywizji został zwolniony rozkazem Naczelnego Dowództwa Nr 5326/V/Pf z dnia 28 czerwca 1920 roku. 28 października 1920 roku w Warszawie Najwyższa Wojskowa Komisja Opiniująca pod przewodnictwem generała broni Józefa Hallera stwierdziła jednogłośnie, że „w kierownictwie Generała Podporucznika Gąsieckiego Jakóba 11-tą Dyw. Piech. w walkach dnia 2 czerwca 1920 r. nie można znaleźć żadnego przewinienia”.
Od lipca 1920 roku był zastępcą dowódcy Dowództwie Okręgu Generalnego „Warszawa” i jednocześnie zastępcą dowódcy obrony Warszawy. Funkcję tę pełnił do listopada 1920 roku. Od grudnia 1920 roku był kierownikiem kursów oficerskich w Krakowie. Z dniem 1 kwietnia 1921 roku został przeniesiony w stan spoczynku, w stopniu generała porucznika. Dopiero 18 listopada 1921 roku Naczelny Wódz Wojsk Polskich, marszałek Polski Józef Piłsudski zatwierdził uchwałę Najwyższej Wojskowej Komisji Opiniującej i polecił Ministrowi Spraw Wojskowych ogłosić ją zainteresowanemu. 26 października 1923 roku Prezydent RP Stanisław Wojciechowski zatwierdził go w stopniu generała dywizji. Był prezesem oddziału Polskiego Towarzystwa Opieki nad Grobami Bohaterów. Zmarł 2 maja 1933 roku w Krakowie. Pochowany na Cmentarzu wojskowym przy ul. Prandoty w Krakowie (kwatera 6 woj.-płd.-zach.-narożnik). 
Jakub Gąsiecki był żonaty z Marią Pomian-Grabińską, z którą miał dwóch synów.

</doc>
<doc id="2556222" url="https://pl.wikipedia.org/wiki?curid=2556222" title="Silnik wysokoprężny Wärtsilä/Sulzer 14RT-flex96C">
Silnik wysokoprężny Wärtsilä/Sulzer 14RT-flex96C

Wärtsilä RT-flex96C – silnik wysokoprężny, wodzikowy, pracujący w obiegu dwusuwowym z przepłukaniem wzdłużnym (zaworowy), z wydajnym układem turbodoładowania i niskich obrotach pracy, umożliwiających bezpośrednie sprzęgnięcie wału korbowego silnika ze śrubą okrętową. Silnik został zaprojektowany przez fińskiego producenta Wärtsilä i jest przeznaczony dla dużych jednostek pływających (np. kontenerowców). Zasilany jest ciężkim olejem. W największej, 14-cylindrowej wersji ma 13,5 m wysokości, 27,3 m długości, waży ponad 2300 ton i rozwija moc 109 000 KM (81,3 MW).
14-cylindrowa wersja została oddana do użytku we wrześniu 2006 roku na pokładzie Emma Mærsk1. Konstrukcja oparta jest na starszym silniku RTA96C2. Użyto technologię common rail zamiast starszych form zasilania. Efektem jest lepsza wydajność przy niskich obrotach na minutę (rpm), niższe zużycie paliwa i obniżenie poziomu emisji szkodliwych substancji.
Przykładowe dane silnika: 

</doc>
<doc id="2556223" url="https://pl.wikipedia.org/wiki?curid=2556223" title="Eulampiusz">
Eulampiusz

Eulampiusz – imię męskie pochodzenia greckiego, składające się z członów "eu" – "dobrze" i "lampē" – "światło", mogące oznaczać "jasno świecący, świetlisty". 
Eulampiusz imieniny obchodzi 10 października, w dzień wspomnienia św. Eulampiusza z Nikomedii, wspominanego wraz z siostrą, św. Eulampią. 
Żeński odpowiednik: Eulampia.
Odpowiedniki w innych językach:
Znane osoby noszące imię Eulampiusz:

</doc>
<doc id="2556227" url="https://pl.wikipedia.org/wiki?curid=2556227" title="Parowóz/Budowa">
Parowóz/Budowa



</doc>
<doc id="2556239" url="https://pl.wikipedia.org/wiki?curid=2556239" title="Friends (album Sly &amp; Robbie)">
Friends (album Sly &amp; Robbie)

Friends – piętnasty album studyjny jamajskiej sekcji rytmicznej Sly &amp; Robbie.
Płyta została wydana 24 marca 1998 roku przez amerykańską wytwórnię EastWest Records. Zaśpiewało na niej gościnnie wielu znanych wokalistów zarówno ze sceny muzyki reggae, jak i pop (m.in. Mick Hucknall, Ali Campbell, Maxi Priest). Produkcją nagrań zajęli się Dunbar i Shakespeare.
W roku 1999 krążek został uhonorowany nagrodą Grammy w kategorii najlepszy album reggae.

</doc>
<doc id="2556243" url="https://pl.wikipedia.org/wiki?curid=2556243" title="Z daleka widok jest piękny">
Z daleka widok jest piękny

Z daleka widok jest piękny – polski film z 2012 roku w reżyserii Wilhelma Sasnala i Anny Sasnal. Zdjęcia do filmu trwały od 22 czerwca do 11 lipca 2010 roku.
Fabuła.
Główny bohater - Paweł, mieszkający ze schorowaną matką zbiera złom. Gdy wywiezie matkę do domu starców, zyska dom, w którym zamierza rozpocząć nowe życie z narzeczoną. Jednak pewnego dnia Paweł nie pojawia się w domu. Z jego opuszczonego domostwa sąsiedzi zaczynają kraść różne rzeczy - najpierw potajemnie, nocą, następnie coraz bardziej otwarcie, traktując resztki dobytku głównego bohatera jak niczyją, bo pozostawioną bez opieki własność.

</doc>
<doc id="2556244" url="https://pl.wikipedia.org/wiki?curid=2556244" title="Bajka o carze Sałtanie">
Bajka o carze Sałtanie

Bajka o carze Sałtanie, o jego synu, sławnym i potężnym bohaterze księciu Gwidonie Sałtanowiczu, i o pięknej księżniczce Łabędzicy (, inna wersja tytułu: "Baśń o królu Sałtanie, o jego synu, słynnym i potężnym bohaterze Gwidonie, i o pięknej królewnie Łabędziu", tytuł skrócony: "Bajka o carze Sałtanie") – rosyjska baśń wierszowana autorstwa Aleksandra Puszkina, napisana przez niego w 1831 roku. Po raz pierwszy wydana rok później. Na język polski była tłumaczona przez trzech autorów: w 1924 roku – przez Bolesława Londyńskiego, w 1951 roku – przez Jana Brzechwę oraz w 2010 roku – przez Andrzeja Lewandowskiego.
Geneza.
Pomysł na napisanie "Bajki o carze Sałtanie" pojawił się u Aleksandra Puszkina w 1828 roku. Początkowo poeta miał zamiar pisać tekst, przeplatając prozę i poezję, ale zrezygnował z tego pomysłu na rzecz wiersza. Bajka jest autorską interpretacją baśni ludowej, zanotowanej przez poetę w dwóch wariantach. Autor poukładał wątki fabuły w logiczną całość, zaburzoną na skutek przekazów ustnych. Wiele wątków jest oryginalnych, jednak w utworze został zachowany charakter ludowy. "Bajka o carze Sałtanie" została napisana rymowanym czterostopowym trochejem, naśladującym poezję ludową. Długi tytuł również nawiązuje do tradycji opowieści ludowych.
W bajce dominują dwa wątki. Pierwszy dotyczy życia oczernionej przez złe języki żony i ujawnienia prawdy o intrygach. Drugi temat przewodni jest pomysłem Puszkina. Dotyczy obrazu idealnego państwa. Nie ma w nim biedy, ponieważ nawet wiewiórka gryzie złote orzeszki, a granic strzegą uzbrojeni rycerze.
Fabuła.
Trzy siostry rozmawiają o tym, co by każda uczyniła, gdyby poślubił ją car Sałtan. Pierwsza obiecuje nakarmić ludzi chlebem, druga – utkać dla wszystkich szaty, trzecia – urodzić carowi syna bohatera. Sałtan, który podsłuchuje rozmowę, wybiera na żonę najmłodszą prządkę. Wraz z nią na dwór udają się jej siostry, które planują zgubić carową. Starsza zostaje kuchtą, średnia – tkaczką.
Wybucha wojna i car wyjeżdża. Podczas jego nieobecności królowa powija syna Gwidona. Jej siostry wraz ze swatką Babarychą oczerniają carową przed Sałtanem, informują, że urodził mu się dziwoląg. Car w gniewie rozkazuje wsadzić żonę z dzieckiem do osmolonej beczki i wrzucić do morza. Morze wyrzuca więźniów na bezludną wyspę Bujan. Carewicz robi łuk i idzie na polowanie, podczas którego ratuje zaklętą w łabędzia dziewczynę. W podzięce łabędzica wyczarowuje nad morzem miasto, gdzie carewicz rozpoczyna wraz z matką rządy.
Kupcy, którzy przybywają na Bujan, roznoszą po całym świecie wieść o mieście Gwidona. Sałtan pragnie je zobaczyć, jednak kucharka, tkaczka i Babarycha wynajdują powody, by zatrzymać cara w domu. Zamieniony przez łabędzicę w trzmiela Gwidon trzykrotnie odwiedza ojca i przysłuchuje się rozmowom podczas uczty. Dowiaduje się o cudownych zjawiskach i stworach na świecie i prosi łabędzicę, aby przeniosła je do miasta na wyspie. Pierwszym cudem jest śpiewająca wiewiórka, mieszkająca w kryształowym domku, gryząca złote orzeszki ze szmaragdowymi jądrami. Drugim – trzydziestu trzech bohaterów na czele z Czarnomorem, którzy wyłaniają się z morza. Trzecim – piękna carówna, którą okazuje się być łabędzica.
Sława miasta wrasta na tyle, że Sałtan w końcu płynie do Gwidona. Podczas spotkania dowiaduje się o knowaniach szwagierek i swatki. Kobiety żałują swoich czynów, a Sałtan – pod wpływem radości ze spotkania z żoną i synem – przebacza im winy.

</doc>
<doc id="2556245" url="https://pl.wikipedia.org/wiki?curid=2556245" title="Biskupi Norwich">
Biskupi Norwich



</doc>
<doc id="2556246" url="https://pl.wikipedia.org/wiki?curid=2556246" title="Michael Cote">
Michael Cote

 
Michael Richard Cote (ur. 19 czerwca 1949 w Sanford, Maine) – amerykański duchowny katolicki, biskup Norwich w metropolii Hartford.
Życiorys.
Ukończył seminarium w Baltimore i Uniwersytet Gregoriański w Rzymie. Święcenia kapłańskie otrzymał 29 czerwca 1975 z rąk papieża Pawła VI w bazylice św. Piotra w grupie 360 kleryków, którzy zostali wyświęceni dla uczczenia Roku Świętego. Razem z nim wyświęceni zostali m. in przyszli biskupi: Raymond Leo Burke, James Michael Harvey, Michael Hoeppner, Glen Provost, Patrick Zurek i William Mulvey. Po powrocie do kraju służył jako wikariusz w rodzinnej diecezji Portland. Podjął również dalsze studia na Katolickim Uniwersytecie Ameryki, gdzie uzyskał licencjat z prawa kanonicznego (1981 rok). Został następnie wikariuszem sądowym w Trybunale Diecezjalnym. W latach 1989-1994 sekretarz nuncjatury w Waszyngtonie.
9 maja 1995 otrzymał nominację na biskupa pomocniczego Portland ze stolicą tytularną "Cebarades". Sakry udzielił mu miejscowy ordynariusz Joseph Gerry OSB. 11 marca 2003 mianowany biskupem Norwich w Connecticut, urząd objął 14 maja 2003.

</doc>
<doc id="2556247" url="https://pl.wikipedia.org/wiki?curid=2556247" title="Żmija (powieść poetycka)">
Żmija (powieść poetycka)

Żmija. Romans poetyczny z podań ukraińskich w sześciu pieśniach – powieść poetycka autorstwa Juliusza Słowackiego.
Tekst powstał w burzliwym okresie życia poety, w roku 1831 roku, pierwsze strofy złożył jeszcze w Warszawie, kolejne podczas podróży po Europie w Dreźnie i Paryżu. Utwór opublikowany został w rok później w Paryżu w drugim tomie "Poezyj". W listach do matki z tego okresu poeta określał "Żmiję" jako swoje najdoskonalsze dzieło (list z 30 lipca 1832). Juliusz Kleiner stwierdził, że "Żmija" jest wirtuozowskim popisem poety, misterną kompozycją romantycznych motywów, ale brakuje w nim osobistego, emocjonalnego stosunku pisarza do przedstawianych wydarzeń, które ujawnią się dopiero w późniejszych utworach wieszcza.
Treść.
Z naddnieprzańskiego zamku Czertomeliku rządzi całą kozacką siczą hetman zaporoski Żmija. Jego oddział szykuje się do kolejnej wyprawy i, aby zebrać dość prowiantu na drogę, organizuje polowanie na sumaka. Tymczasem sam hetman, jak to często ma w zwyczaju, gdzieś znika. Polowanie zakłóca pewien incydent. Łowcy napotykają na stepie wroga, samotnego Tatara. Niewierny uchodzi cało, hetmański chart i sokół, które wysłane na przeciwnika zamiast atakować, traktują go przyjaźnie, giną od strzał skierowanych przeciwko intruzowi.
Żmija powróciwszy do obozu srogo karze ptasznika i stróża psiarni, dwóch małych chłopców, którzy nie dopilnowali podczas polowania powierzonych im zwierząt, a potem próbowali kłamstwami uniknąć odpowiedzialności. Nakazuje chłopców spuścić czajką bez wioseł przez porohy Dniepru. Obaj skazani giną w topieli. Tymczasem Kozacy zastanawiają się, kim jest ich wódz, którego przeszłość owiana jest tajemnicą. Przypominają sobie legendę o dawnym hetmanie, zakochanym w rusałce – sile nieczystej, narodzonej z dnieprowej mgły. To ona w ciągu jednego dnia postawiła dla hetmana czertomelicki zamek. Domagała się ofiar z zerwanych kwiatów, martwych zwierząt, które pozwalały jej odzyskać urok. W końcu zażądała życia samego hetmana. Ten, oszalały z miłości, poszedł za nią w odmęty rzeki, zginął, lecz przed potępieniem ocalił go krzyż, który miał na piersi. Kozacy próbują utożsamić swojego pana z bohaterem legendy, jednak ich domysły okażą się błędne. W tym czasie Żmija, zmartwiony wypadkiem na polowaniu, odwiedza cmentarz, na którym spotyka obłąkaną płaczkę, Kseni, która w grobowcach ukrywa niemowlę. Kseni nazywa Żmiję „lubym”, domaga się od niego ślubu.
Kozacy wyruszają na wyprawę łupieską na Carogród. Żmija porywa z haremu baszy Zulemę, która zdaje się być zadowolona tym faktem. Miasto poddaje się i Kozacy po paktach z emirem zabierają ze sobą bogate łupy i cudowną płaczącą ikonę Matki Boskiej.
Powracający na Sicz Kozacy napotykają po drodze turecką galerę. Dobrze uzbrojona, lecz powolna łódź bisurmańska, nie jest w stanie sprostać szybkozwrotnym czajkom kozackim. Dochodzi do abordażu na galerę, Żmija zabija syna baszy natolskiego, Selima, który bohatersko broni swojego ojca. Kozacy uchodzą, ale żądni zemsty Turcy w ślad za nimi zmierzają w stronę czertomelickiego zamku.
Galera turecka przyczaja się wśród wysp na Dnieprze. Kozacy chcą użyć mocy zrabowanej z Carogrodu ikony i proszą Żmiję, aby zanurzył cudowny obraz w rzece, co ma poruszyć wody przeciw niewiernym, jednak ikona pęka w rękach hetmana. Budzi to niepokój wśród Kozaków – upatrują w wypadku złego znaku. Mimo to na hetmański rozkaz pod osłoną nocy podpalają zakotwiczony statek turecki, a basza zostaje pojmany. Żmija odwiedza więźnia i wyjawia mu swoją prawdziwą tożsamość. Jest on Turkiem, synem innego carogrodzkiego baszy, który został niesprawiedliwie oskarżony i skazany na śmierć. Sam Żmija został wygnany i rozdzielony ze swoją ukochaną Zulemą. A wszystko to za sprawą natolskiego baszy, który jest teraz w rękach hetmana. Żmija przez lata ukrywał swoją wiarę, prowadził wyprawy przeciw rodakom, aby przygotować zemstę. Jej preludium było zabicie syna baszy, Selima, teraz wyzywa baszę na pojedynek.
W konnej potyczce sprawniejszy okazuje się basza. Zabija Żmiję i podpala jego zamek. Konającego hetmana znajduje obłąkana płaczka, Kseni. To ona, matka hetmańskiego syna, najciężej znosi zgon Żmii. Sama umiera z rozpaczy na jego pogrzebie.
Analiza.
Hetman zaporoski ze swoją tajemniczą przeszłością jest bohaterem bajronicznym. W poemacie widać silne inspiracje "Konradem Wallenrodem" Mickiewicza, choć wallenrodyzmowi Żmii brakuje głębi, jaką posiadał Mickiewiczowski bohater.
Ludowym źródłem poematu (jak wspomina sam poeta w "Objaśnieniach" do utworu) jest ukraińska legenda o wodzu kozackim Żmii, który wystawił wielki wał kamienny. Ludowość można także odnaleźć w balladzie pt. "Rusałka", wplecionej w drugą część dzieła. Słowacki nieufny wobec fantastyki, wolał przedstawić ją nie jako bezpośrednie wydarzenia, ale w formie przytoczonych podań lokalnych. Dużą wagę przywiązywał do źródeł historycznych. Sam nigdy nie będąc na Siczy czy w krajach tureckich, swą wiedzę o nich czerpał z lektury (np. opis polowania na sumaka odnalazł w książce Beauplana).
Żmija łączy w sobie dwie odmiany romantycznego egzotyzmu: pokazuje zarazem kozactwo i odległe krainy Orientu. Kozacy zostali przedstawieni jako dumny, awanturniczy lud nomadów-rozbójników, przemieszczających się sprawnie w swoich chyżych czajkach. Są religijni, z Caropola uwożą nie tylko złoto, ale też świętą ikonę, którą otaczają czcią. Wierzą w czary. Są w tym podobni do romantycznych kreacji średniowiecznych rycerzy. Wartością nadrzędną jest dla nich wolność, czują silną więź z przyrodą, na łonie której żyją. Z drugiej strony powieść pokazuje bogactwa życia świata Orientu. Można je odnaleźć nie tylko w opisach haremu, ale także we wnętrzach zamku Żmii na czertomelickiej siczy (Żmija jest ukrywającym swoją tożsamość Turkiem). Do stałych rekwizytów znamionujących orientalny przepych należą szemrzące fontanny, łudzące zwierciadła czy białe marmury.
Jeszcze w XIX wieku zarzucano "Żmii", że jest on zbyt mglisty i aż do pieśni piątej nie wyjaśnia żadnej z istotnych kwestii poematu. Zauważano przy tym, że taka kompozycja pod względem artystycznym może stanowić dużą zaletę utworu, choć jest utrudnieniem w lekturze. Sam Słowacki rozumiał tajemniczość jako istotny element dzieła romantycznego i bronił takiego układu pieśni. Każda z nich kończy się mocnym akcentem fabularnym, pozostawia czytelnika w oczekiwaniu na dalszy rozwój wypadków. Tajemnica przeszłości zostaje rozwiązana w pieśni piątej, ale aż do pieśni szóstej pozostaje aktualne pytanie o dalsze losy bohatera.
"Żmija" jest poematem bardzo w swojej obrazowości teatralnym: jeśli to możliwe Słowacki zamiast stosować komentarze, przedstawia czytelnikowi sceny. Nie mówi, że Żmija ma sekretną kochankę, lecz pokazuje Ksenię w krypcie z niemowlakiem. Zamiast poinformować o zwycięstwie w walkach o Carogród, daje obraz hetmańskiego sztandaru spuszczanego z wieży.
Do istotnych cech powieści należy jej dynamika. Samo imię bohatera budzi asocjacje nie tylko ze zdradą, ale też z szybkim skokowym ruchem, i poeta chciał wyzyskać to skojarzenie. Fabuła rozwija się szybko, bohaterowie prawie nigdy nie stoją w miejscu, przemieszczają się nawet wtedy, gdy nie jest to niezbędne dla rozwoju akcji (np. kilkakrotnie zmieniane jest miejsce podczas ostatniej konfrontacji baszy z hetmanem). Pęd ten wyraża się także zmiennym śpiewnym rytmem utworu. Słowacki zastosował wiersz ośmio- dziesięcio- i dwunastozgłskowy, zawsze ze średniówką w połowie wersu. Do opisu najbardziej dynamicznych momentów (np. do ukazania zwinności kozackich czajek) stosuje dziesięciozgłoskowiec rozbity na dwa wersy tak, że staje się on na potrzeby chwili pięciozgłoskowcem. Wszystko to sprawia, że "Żmija" jest utworem melodyjnym, co poeta komentując swoją twórczość sam określił po latach „rewelatorstwem muzyki”.
Realizacje.
Na podstawie "Żmii" w 1995 roku powstało słuchowisko radiowe w reżyserii Andrzeja Piszczatowskiego w opracowaniu muzycznym Małgorzaty Małaszko.

</doc>
<doc id="2556248" url="https://pl.wikipedia.org/wiki?curid=2556248" title="Mały Ostry Groń">
Mały Ostry Groń

Mały Ostry Groń (słow. "Malý Ostrý grúň", 1127 m) – szczyt na zachodnim obrzeżu Tatr Zachodnich, wznoszący się nad Doliną Borowej Wody. Od południowo-wschodniej strony płytka przełączka oddziela go od Upłazkowej Grani. Spod przełączki tej w północno-wschodnim kierunku opada depresja, po wschodniej stronie której w Upłazkowej Grani wznoszą się skały zwane Kamiennym Mlekiem, zakończone wybitną turnią (Siwa Baszta). W południowo-zachodnim kierunku spod Małego Ostrego Gronia stoki opadają do dużo głębszej przełęczy Przehyba ("Priehyba"), oddzielającej go od Palenicy (1047 m). Na przełęczy jest polana o tej samej nazwie. Spod przełęczy spływa niewielki potok uchodzący do Borowej Wody. Obecnie Mały Ostry Groń jest całkowicie zalesiony, polana Przehyba już niemal zarosła. Północnymi i zachodnimi jego stokami prowadzą drogi łączące się z drogami do kamieniołomu na Palenicy. Szczyt znajduje się w obrębie TANAP-u.

</doc>
<doc id="2556249" url="https://pl.wikipedia.org/wiki?curid=2556249" title="Eulampia">
Eulampia

Eulampia – imię żeńskie pochodzenia greckiego, składające się z członów "εὖ" – "dobrze" i "λάμπη" – "światło", mogące oznaczać "jasno świecąca, świetlista". 
Eulampia imieniny obchodzi 10 października, w dzień wspomnienia św. Eulampii z Nikomedii, wspominanej wraz z bratem, św. Eulampiuszem. 
Męski odpowiednik: Eulampiusz.
Odpowiedniki w innych językach:
Postacie fikcyjne noszące imię Eulampia:

</doc>
<doc id="2556251" url="https://pl.wikipedia.org/wiki?curid=2556251" title="Powrót zła">
Powrót zła

Powrót zła (org. "Mother’s Day") – amerykański film fabularny (thriller) z 2010 roku, wyreżyserowany przez Darrena Lynna Bousmana, z Rebeccą De Mornay i Jaime King obsadzonymi w rolach głównych. Remake horroru pod tym samym tytułem z 1980. Projekt miał swoją premierę 23 września 2010 podczas teksańskiego festiwalu Fantastic Fest.
Film spotkał się z pozytywnymi opiniami krytyków, będąc chwalonym za wiarygodność i realizm scenariusza. Został przebojem brytyjskiego box office’u.
Fabuła.
Film opowiada o zwyrodniałej rodzinie Koffinów, która powraca do swojego rodzinnego domu, by terroryzować jego nowych lokatorów i ich przyjaciół. Rodzinie bandytów przewodzi tytułowa, psychopatyczna „Matka”.
Pełna fabuła.
Film rozpoczyna się, gdy niewidoczna kobieta włamuje się do szpitala i wykrada z oddziału położnicznego jedno z niemowląt. Dostrzega to pielęgniarka, która wzywa ochroniarza. Ten interweniuje, lecz zostaje kilkukrotnie dźgnięty nożem w szyję przez niezidentyfikowanego mężczyznę.
Lata po tym zdarzeniu, trójka braci ucieka przed policją po nieudanym napadzie na bank. Izaak, zwany „Ikiem”, Addley i najmłodszy Johnny planują zatrzymać się w domu swojej matki, w którym spędzili dzieciństwo. Posiadłość, jak się okazuje, znajduje się we własności młodej pary, Beth i Daniela Sohapich. Urządzają oni przyjęcie w nowo nabytym domu. Wśród gości znajdują się: Annette Langston i jej narzeczony Dave Lowe, małżonkowie Treshawn i Gina Jacksonowie, para George Barnum i Melissa McGuire oraz przyjaciółka grupy Julie Ross. Impreza przenosi się do specjalnie urządzonego pomieszczenia w piwnicy, skąd bohaterowie nie słyszą włamania, jakiego − nieświadomie − dopuszczają się bracia Koffin. W pewnym momencie Daniel wchodzi na parter, gdzie napotyka na braci-kryminalistów. Ci dochodzą do wniosku, że Daniel wtargnął do domu ich matki. Mężczyzna tłumaczy im, że wynajął dom poprzez przejęcie przed miesiącem, lecz jego zapewnianie zostaje zignorowane. Gdy trójka zaczyna bić Daniela, pojawia się Beth. Próbuje wybiec z domu, lecz zostaje złapana przez Ike’a. Bracia ustalają, że zastrzelą parę, lecz Beth informuje ich, że jej przyjaciel, George, jest lekarzem i jest zdolny pomóc Johnny’emu, który − postrzelony podczas napadu − powoli się wykrwawia. Beth wyprowadza George’a niepostrzeżenie z pokoju w piwnicy, nie wzbudzając zainteresowania innych gości. Gdy Ike i Addley odmawiają przewiezienia młodszego brata do szpitala, George podejmuje się próby ocalenia Johnny’ego przed śmiercią.
W międzyczasie goście w piwnicy dowiadują się, że zostali zakładnikami Koffinów. Addley, najbardziej porywczy z braci, który pilnuje, by nikt nie zbiegł z piwnicy, znęca się nad kolejnymi z przetrzymywanych. Wkrótce potem w domu zjawia się matka Koffinów, Natalie, a także ich niepozorna siostra Lydia. Matka jest niezadowolona, że nie udało jej się utrzymać kontaktu z synami, przez co nie mogła poinformować ich, że straciła dom. Kobieta karci swoich synów, gdy przekonuje się, że wprowadzili oni chaos i terroryzują nowych mieszkańców oraz ich przyjaciół. Sprawia pozory sympatycznej i informuje, że nikt nie musi ucierpieć na zajściu, jeśli Johnny zostanie uleczony przez George’a. Szybko okazuje się wyrafinowaną psychopatką. Gdy upomina się o gotówkę, która miałaby być dostarczana na adres domu po jej wyprowadzeniu, i nie uzyskuje jej (Beth i Daniel tłumaczą, że nie otrzymywali jej pieniędzy), decyduje się na drastyczny krok: Danielowi zostaje połamana dłoń przy pomocy kul bilardowych. Przerażona Melissa wybiega z piwnicy. Udaje jej się dobiec do drzwi frontowych, lecz zostaje postrzelona przez Addleya.
By zdobyć fundusze niezbędne do ucieczki z kraju, matka odbiera pozostałym w piwnicy gościom karty kredytowe wraz z numerami PIN. Ike zabiera ze sobą Beth, by wspólnie z nią wybrać się do miasta i opróżnić konta. Przy bankomacie na pobocznej ulicy dwie młode przyjaciółki, Vicky i Jenna, przerywają bandycie i jego zakładniczce, ponaglając ich. Przekonując się, że mężczyzna stojący przed nimi jest uzbrojony, dziewczyny zaczynają uciekać. Ike zatrzymuje je, celując do nich pistoletem, oraz wręcza im nóż i nakłania, by jedna zabiła drugą, tym samym ratując swoje życie. Vicky bierze nóż w dłoń, lecz nie potrafi skrzywdzić przyjaciółki. Jenna bez skrupułów dźga Vicky kilkukrotnie, mordując ją. Ike strzela do niej, gdy ta próbuje uciec. Tymczasem ciało Melissy, porzucone przez Ike’a wcześniej za koszem na śmierci, zostaje odnalezione przez pracowników służb oczyszczania miasta. Melissa, która, jak się okazuje, przeżyła postrzał w twarz, trafia do szpitala.
George usiłuje zbuntować Lydię przeciw rodzinie, a u progu domu Sohapich zjawia się funkcjonariusz policji. Daniel spławia go, nie chcąc, by komplikacje wywołane ewentualną ingerencją policji naraziły na niebezpieczeństwo Beth. Natalie dowiaduje się, że Daniel i Julie mają romans. Gdy umierający Johnny żali się, że nigdy dotąd nie był z kobietą, jedna z zakładniczek ma go rozprawiczyć. Początkowo to właśnie Julie ma być partnerką seksualną Johnny’ego, lecz matka nie widzi w niej dobrej kandydatki. Za nakazem psychopatki Treshawn i Dave wdają się w walkę, której zwycięzca ocali swoją partnerkę przed przymusem odbycia stosunku z najmłodszym bratem. Dave przegrywa i Annette zostaje zabrana na parter. Zostaje zmuszona do wykonania striptizu przed chłopakiem, jednak jego pogarszający się stan nie pozwala mu na uprawianie seksu. W piwnicy zostaje wszczęta ponowna walka, w rezultacie której Addley zabija Dave’a. Ginie udaje się uciec przez po kryjomu odplombowane wyjście z piwnicy; dobiega do domu sąsiadów, lecz zostaje przyprowadzona do domu siłą przez Daniela, który − terroryzowany przez matkę − ma na uwadze dobro znajdującej się z Ikiem Beth.
Gina budzi się w domu po krótkim czasie i dostrzega, że jej przyjaciele są związani i zakneblowani. Za namową matki Addley wlewa do wnętrza obu par uszu Treshawna wrzącą wodę, by w ten sposób ukarać Ginę za bezmyślność. Treshawn zostaje ogłuszony i zaćmiony. Natalie raz jeszcze podejmuje się próby przekonania Daniela, by wyjawił, gdzie są jej pieniądze. W tym celu pali zdjęcia i inne pamiątki po tragicznie zmarłym synku Daniela i Beth. Następnie podpala włosy Julie. Gdy Daniel odmawia wręczenia jej gotówki, gasi ogień. Tymczasem w szpitalu Melissa jest operowana. Kobieta ukradkiem sił pisze adres Sohapich na tablicy, którą dostaje od lekarzy.
Pieniądze, o które się dopytywała, matka znajduje ukryte za jednym z obrazów na piętrze. W tej samej chwili Ginie udaje się oswobodzić; uwalnia innych związanych. Grupa zakładników atakuje i następnie zabija Addleya za wyrządzone krzywdy. Treshawn przejmuje od zamordowanego broń palną i wychodzi z piwnicy. Ślepnąc i nie słysząc niczego, przypadkiem strzela do Giny, która pada bezwładnie na podłogę. Sam zostaje zastrzelony przez matkę Koffin. Kobieta, po odnalezieniu zwłok Addleya, zabija następnie Daniela, celując do niego ze strzelby; wszystko to przez telefon słyszy Beth, z którą wcześniej połączyła się Natalie.
Beth i Ike powracają do domu. Beth zdaje sobie sprawę, że z grupy jej bliskich przeżyli tylko Annette, George i Julie. Ike, Lydia i George zabierają ledwo żywego Johnny’ego do kampera matki, postawionego przed domem. Tam George zostaje zastrzelony, ku wyraźnemu rozżaleniu Lydii. W tej samej chwili wewnątrz domu Natalie dowiaduje się, że gotówka, której się domagała, została przejęta przez Beth; kobieta, która wyjawia, że jest w ciąży, chciała opuścić zdradzającego męża i rozpocząć nowe życie w pojedynkę. Wzruszona historią brzemiennej Beth (bezpłodna) Natalie wpada w euforię. Wykorzystuje to Beth, która uderza ją ciężkim przedmiotem w głowę. Uwalnia skrępowane Annette i Julie i razem ruszają do ucieczki. Julie ginie, zastrzelona przez Ike’a. W garażu, na tyłach posiadłości, dochodzi do starcia pomiędzy Beth i Annette a Ikiem. Mężczyzna umiera, przestrzelony kilkukrotnie z pistoletu na gwoździe. Annette udaje się wybiec z domu i dostać do sąsiadów, jednak Beth zostaje zatrzymana przed Natalie wewnątrz domu; ostatecznie obie wychodzą żywo z pojedynku − Sohapi, po ucieczce, trafia na policjantów, a Koffin przepada bez śladu. Dodatkowo, okazuje się, że Ginie udało przeżyć się wcześniejszy postrzał.
Po kilku miesiącach ocalałe z zajścia Annette, Melissa i Gina odwożą ciężarną Beth do szpitala. Po porodzie, nocą Beth słyszy alarm na oddziale położniczym. Jej dziecko zostaje porwane, jak ma się okazać w ostatniej scenie, przez Natalie Koffin. Tytułowa matka wraz z niemowlęciem i porwanymi na początku filmu dziećmi, Ikiem, Lydią i Johnnym, przemierza kamperem kolejne stany w ucieczce przed wymiarem sprawiedliwości.
Obsada.
Rodzina Koffinów:
Zakładnicy:
Pozostali bohaterowie:
Realizacja.
Film nakręcono przy budżecie około jedenastu milionów dolarów. Zdjęcia powstawały od 7 września do 28 października 2009 w Winnipeg w prowincji Manitoba. Jeszcze przez rozpoczęciem realizacji filmu reżyser Darren Lynn Bousman zapowiedział, że "Mother’s Day" będzie obrazem realistycznym i odważnym. Film wyprodukowali Brett Ratner i Jay Stern z wytwórni Rat Entertainment oraz Brian Witten i Richard Saperstein, przedstawiciele studio The Genre Co. Efekty specjalne wykonał charakteryzator François Dagenais, wcześniej odpowiedzialny za make-up FX wykonany w filmach z serii "Piła", współtworzonych przez Bousmana.
Bracia Charles i Lloyd Kaufmanowie (reżyser i producent oryginalnego "Mother’s Day") wystąpili w remake'u w rolach cameo. Aktorzy wcześniej pracujący z Bousmanem − Tony Nappo, Lyriq Bent, Alexa Vega i J. LaRose − odegrali role drugoplanowe. Na początku kwietnia 2010 roku proces montażu filmu był zakańczany. Dokładnie 9 kwietnia 2010 Bousman ogłosił, że postprodukcja została zamknięta i kopie emisyjne "Mother’s Day" są gotowe do pokazów studyjnych.
Wydanie filmu.
Początkowo 30 kwietnia 2010 miał być dniem premiery filmu, a jego projekcja miała odbyć się następnie podczas 63. Międzynarodowego Festiwalu Filmowego w Cannes. Ostatecznie światowa premiera nastąpiła 23 września 2010 w trakcie corocznej imprezy Fantastic Fest w Austin w stanie Teksas. Sześć dni później oznajmiono, że Gigapix Releasing nabył prawa do dystrybucji filmu na terenie Stanów Zjednoczonych. Aktorka Briana Evigan zakomunikowała, że film wydany zostanie w Dzień Matki, 13 maja 2012.
Na przełomie 2010 i 2011 "Mother’s Day" wyświetlany był podczas europejskich festiwali filmowych, w tym na: Sitges International Fantastic Film Festival w Hiszpanii, Glasgow Film Festival w Szkocji, Fantasy Filmfest w Niemczech, Brussels International Fantastic Film Festival w Belgii i Imagine Film Festival w Holandii. Film był dystrybuowany w kinach i na rynku DVD/Blu-ray dookoła świata począwszy od maja 2011.

</doc>
<doc id="2556254" url="https://pl.wikipedia.org/wiki?curid=2556254" title="Tetiuche">
Tetiuche



</doc>
<doc id="2556255" url="https://pl.wikipedia.org/wiki?curid=2556255" title="Killer Love Tour">
Killer Love Tour

Killer Love Tour to pierwsza, po odejściu z zespołu The Pussycat Dolls, solowa trasa koncertowa amerykańskiej artystki Nicole Scherzinger.

</doc>
<doc id="2556260" url="https://pl.wikipedia.org/wiki?curid=2556260" title="Ivan Rodić">
Ivan Rodić

Ivan Rodić (ur. 11 listopada 1985 w Omišu) – chorwacki piłkarz, występujący na pozycji napastnika.
Kariera piłkarska.
Kariera klubowa.
W 2004 rozpoczął karierę klubową w klubie Mosor Žrnovnica, skąd w lipcu 2007 przeszedł do NK Imotski. Latem 2008 został piłkarzem pierwszoligowego klubu HNK Šibenik. W następnym sezonie 2009/10 bronił barw Hajduka Split. Potem występował w HNK Rijeka. 1 marca 2011 podpisał kontrakt z klubem Istra 1961. Podczas przerwy zimowej sezonu 2011/2012 przeszedł do ukraińskiej Zorii Ługańsk. 27 lutego 2013 opuścił ługański klub. Po pół roku bez gry 9 sierpnia 2013 roku podpisał kontrakt z Arsenałem Kijów, ale nie zagrał żadnego meczu, a jesienią klub przestał istnieć. 15 sierpnia 2014 został piłkarzem Howerły Użhorod. Po zakończeniu sezonu 2014/15 opuścił zakarpacki klub. 27 sierpnia 2015 dołączył do Metalista Charków. Po zakończeniu sezonu 2015/16 opuścił charkowski klub. W 2017 bronił barw FK Atyrau. 23 marca 2018 wrócił do Arsenału Kijów. Po zakończeniu sezonu 2017/18 opuścił kijowski klub.

</doc>
<doc id="2556261" url="https://pl.wikipedia.org/wiki?curid=2556261" title="Kuchnia kubańska">
Kuchnia kubańska

 
Kuchnia kubańska – tradycje kulinarne, powstałe na Kubie pod silnym wpływem kuchni europejskich, afrykańskich oraz kuchni kreolskiej sąsiednich wysp karaibskich, a także pierwotnej kuchni lokalnych Indian. Najbardziej popularnym rodzajem mięsa jest wieprzowina, podawana zazwyczaj z ryżem i czarną fasolą. Do dań mięsnych i rybnych podaje się często pokrojone smazone "plátanos" (specjalny rodzaj mączystych bananów). Ważną częścią tradycji kubańskiej są geste treściwe zupy, pozostające pod silnym wpływem kuchni hiszpańskiej. Czysto iberyjski rodowód ma zupa czosnkowa "sopa de ajo". Do zup często dodaje się bulwy rosnących na miejscu tropikalnych roślin: malangas, "boniatos", "yuca" i "ñames". Kuba słynie także z doskonałych ryb i owoców morza, zwłaszcza krewetek. Podstawowe przyprawy to czosnek, kmin, oregano, liście kolendry oraz kwaśna odmiana pomarańczy. Bazę wielu potraw stanowi "sofrito", pasta z siekanego czosnku, cebuli i zielonej papryki, podsmażanych na oliwie z oliwek.
Napoje.
Na Kubie, na bazie miejscowego rumu, stworzono szereg znanych koktajli alkoholowych:
Cenione jest również miejscowe piwo Cristal. Do popularnych napojów bezalkoholowych należy "guarapo", świeżo wyciskany sok z trzciny cukrowej oraz soki z owoców tropikalnych.

</doc>
<doc id="2556262" url="https://pl.wikipedia.org/wiki?curid=2556262" title="American Psychologist">
American Psychologist

American Psychologist – recenzowane czasopismo naukowe zawierające dokumenty archiwalne i artykuły dotyczące bieżących tematów w psychologii, psychologii jako nauki i praktyki oraz jej wkładu w politykę publiczną. Zostało założone w 1946 roku i jest oficjalnym czasopismem Amerykańskiego Towarzystwa Psychologicznego.
Zawartość.
Publikacje, które można znaleźć w „American Psychologist” obejmują wszystkie aspekty psychologii. Rocznie ukazuje się 9 wydań periodyku, a jego średni nakład wynosi około 80 000 egzemplarzy, co czyni go najbardziej rozpowszechnianym periodykiem z dziedziny nauk społecznych na świecie.
Treści, jakie ukazują się na łamach czasopisma, nierzadko dotyczą krajowych i międzynarodowych tematów politycznych, a także tematów istotnych dla polityki i działalności Amerykańskiego Towarzystwa Psychologicznego. Jeśli wyniki badań empirycznych zostaną uznane za bardziej odpowiednie dla innego czasopisma specjalizującego się w konkretnej dziedzinie, to „American Psychologist” ich nie opublikuje, ale mogą zostać opublikowane w szczególnych okolicznościach określonych przez redaktora naczelnego. Artykuły mogą być metaanalizami lub analizami części danych dotyczących istotnych kwestii, pod warunkiem, że ich zamiarem jest wywarcie szerokiego wpływu na dziedzinę psychologii. Żeby artykuł został opublikowany, styl jakim został napisany powinien wzbudzić zainteresowanie i być przystępny dla każdego psychologa, nienależnie od wyuczonej specjalizacji, a jego treść powinna być aktualna i zaciekawić szerokie grono członków APA.
Dokumenty Amerykańskiego Towarzystwa Psychologicznego i dokumenty archiwalne, które znajdują się w „American Psychologist” obejmują m.in. roczny raport Towarzystwa, badania ankietowe przeprowadzone wśród jego członków, inne raporty Towarzystwa, dane dotyczące zatrudnienia oraz kalendarze wydarzeń. Weryfikacji przed publikacją podlegają przedłożone raporty rad, komitetów i zespołów zadaniowych.
W 2014 roku spośród 170 nadesłanych do redakcji manuskryptów do publikacji zaakceptowano 21% z nich.
Liczba cytowań i impact factor.
W 2014 roku czasopismo zostało zacytowane 17 525 razy, a jego impact factor za ten rok wyniósł 6,1, plasując je na 8. miejscu na 129 periodyków w kategorii „psychologia multidysyplinarna”.
Punktacja MNiSW i SCImago Journal Rank.
Na polskiej liście czasopism punktowanych przez Ministerstwo Nauki i Szkolnictwa Wyższego z 2015 roku „American Psychologist” przyznano 45 punktów.
SCImago Journal Rank czasopisma za 2014 rok wyniósł 1,361, co dało mu:
Specjalne wydania.
Sporadycznie ukazują się specjalne sekcje, a nawet publikowane są specjalne wydania poświęcone określonym tematom:

</doc>
<doc id="2556263" url="https://pl.wikipedia.org/wiki?curid=2556263" title="Aram Chaos">
Aram Chaos

Aram Chaos – obszar na powierzchni Marsa, który jest pozostałością po zerodowanym kraterze uderzeniowym. Jego centrum znajduje się na 2,55° szerokości geograficznej północnej oraz 22,39° długości geograficznej zachodniej (). Obszar ten ma 283,81 km średnicy.
Aram Chaos leży prawie dokładnie na marsjańskim równiku. Region ten pokrywają znaczne ilości siarczanów oraz tlenków żelaza, czyli rdzy. W ciemnych osadach tego obszaru tlenku żelaza jest czterokrotnie więcej niż na większości powierzchni planety. Lżejsze siarczany zostały usunięte przez wiatr odkrywając osady rdzy. Oznacza to, że tlenki metali zostały odsłonięte przez procesy erozyjne zanim osunęły się do podstaw występujących w tej okolicy klifów. Tlenki żelaza występują również w okolicznych wydmach.
Podobne osady tlenków żelaza znaleziono również na obszarach Meridiani Planum i Valles Marineris. Oznacza to, że podobne osady mogą znajdować również w innych miejscach na powierzchni Marsa ukryte pod warstwą powierzchniowego pyłu. Pełny zasięg oraz natura procesów akumulacji siarczanów i tlenków żelaza pozostaje obecnie nieznana.
Decyzją Międzynarodowej Unii Astronomicznej w 1976 roku nazwa obszaru Aram Chaos odnosi się do biblijnej krainy Aram. Była ona już wcześniej używana przez Giovanniego Schiaparelliego.

</doc>
<doc id="2556264" url="https://pl.wikipedia.org/wiki?curid=2556264" title="Hubert Brooks">
Hubert Brooks

Hubert Brooks, ps. „Juwelt” (ur. 29 grudnia 1921 w Bluesky w prowincji Alberta, zm. 1 lutego 1984 w Ottawie) – oficer Royal Canadian Air Force (RCAF), żołnierz Armii Krajowej oraz reprezentant Kanady w hokeju na lodzie, zdobywca złotego medalu na Zimowych Igrzyskach Olimpijskich 1948 w Sankt Moritz, uhonorowany wieloma alianckimi i dwoma polskimi odznaczeniami za dzielność na polu walki.
Życiorys.
Dzieciństwo i młodość.
Urodził się w niewielkiej osadzie Bluesky w prowincji Alberta. W czasie katastrofalnego dla Wielkich Równin kryzysu jego rodzina przeprowadziła się do Ottawy, a następnie do Montrealu, gdzie nauczył się francuskiego i zaczął trenować grę w hokeja. W lipcu 1940 roku zgłosił się na ochotnika do RCAF, i w sierpniu został przyjęty do tzw. "rezerwy specjalnej" w stopniu Aircraftsmana (szeregowca). „Rezerwa specjalna” została utworzona na początku wojny z generalnym założeniem, że jej członkowie mogą być w każdej chwili odesłani do cywila, co miało umożliwić siłom zbrojnym szybki powrót do stanu sprzed konfliktu zbrojnego.
Brooks odbył w październiku przeszkolenie unitarne w Brandon w prowincji Manitoba, po czym został wysłany do magazynu wyposażenia w Winnipegu, gdzie pełnił służbę wartowniczą. Następnie przeszedł kilka faz szkolenia specjalistycznego w różnych miastach Kanady, a w sierpniu 1941 roku otrzymał stopień nawigatora-bombardiera. Po przybyciu do Wielkiej Brytanii został, pod koniec września, skierowany do bazy treningowej Royal Air Force na północy Szkocji, gdzie ćwiczył w Dywizjonie Bombowym 419 do lutego 1942 roku. W nocy z 8 na 9 kwietnia, w czasie zaledwie drugiej wyprawy bombowej w swej karierze, został zestrzelony nad Niemcami i wylądował na spadochronie w pobliżu Oldenburga, gdzie wkrótce został schwytany (podobnie jak wszyscy członkowie załogi poza tylnym strzelcem, który zginął, bowiem jego spadochron zaplątał się w stery maszyny), wzięty do niewoli i odesłany do obozu przejściowego Dulag Luft.
Jeniec i partyzant.
Po wstępnych przesłuchaniach Brooks trafił w kwietniu do Stalagu VIII B w Lamsdorf (Łambinowice) na Śląsku z powziętym zaraz po wzięciu do niewoli zamiarem ucieczki. W tym celu zamienił się danymi osobowymi z szeregowcem armii nowozelandzkiej, Frederickiem Cole, dzięki czemu mógł wychodzić do pracy poza terenem obozu (personelowi lotniczemu, od sierżanta wzwyż, nie wolno było go opuszczać). W czerwcu po raz pierwszy próbował uciec; wraz z irlandzkim żołnierzem opuścił kopalnię węgla i przedostał się do Generalnego Gubernatorstwa, ale wkrótce został schwytany w Krakowie i pod koniec miesiąca wrócił do Stalagu VIII B. Został ukarany dwoma tygodniami karceru, ale zachował swą fałszywą osobowość.
We wrześniu Brooks wrócił do obozu pracy, tym razem w Zwittau (Sudetenland). Uciekł przy pierwszej nadarzającej się okazji z pięcioma innymi jeńcami i dotarł pociągiem z węglem do Lüneburga, gdzie szczęście go opuściło. Tym razem trafił do obozu jenieckiego w pobliżu Wiener Neustadt, skąd jeszcze raz próbował ucieczki, ale został schwytany i ciężko pobity przez Niemców. Następnie odesłano go do Stalagu VIII B na kolejne dwa tygodnie izolatki. Nauczony doświadczeniem postanowił przygotować się lepiej, ryzykował bowiem zesłanie do obozu jenieckiego o zaostrzonym rygorze. Pracując jako pomocnik kierowcy ciężarówki w tartaku w Toszku koło Gliwic, zbierał z wolna informacje i mapy okolicznych terenów, a jednocześnie próbował nawiązać kontakty z polskim podziemiem. W maju 1943 roku zaryzykował raz jeszcze i uciekł w towarzystwie Szkota nazwiskiem John Duncan.
Zostali przerzuceni przez siatkę konspiracyjną do okupowanej Polski, gdzie nawiązali kontakt z ruchem oporu w Częstochowie i wstąpili do Armii Krajowej. Otrzymał fałszywe papiery i – oficjalnie zatrudniony jako robotnik w fabryce marmolady – brał (pod pseudonimem „Juwelt”) udział w patrolach, rekwizycjach żywności i akcjach odwetowych przeciwko szczególnie niebezpiecznym funkcjonariuszom sił okupacyjnych. Jego oddział o nazwie „Mszyca” (później „Wilk”), którego dowódcą był Jan Stachura ps. „Adam” operował w okolicach Rabki i Mszany Dolnej. W grudniu obóz partyzancki został zaatakowany, w wyniku czego zginęło kilku akowców, a oddział uległ podziałowi. Część, w której znajdował się Brooks, kontynuowała działania do lutego 1944 roku, kiedy to odwetowe uderzenie policji zredukowało oddział do zaledwie kilku partyzantów.
Jednak już w marcu oddział Brooksa wzrósł do 110 osób, a on sam – awansowany na podporucznika – dowodził 40-osobowym plutonem 1 PSP AK, w którym był także Duncan. Był również odpowiedzialny za opiekę nad osiemnastoma lotnikami alianckimi, którym udało się uniknąć niewoli oraz za wyznaczanie lądowisk i zrzutowisk w okolicach Nowego Sącza dla samolotów alianckich z południowych Włoch. W lecie oddział działał coraz aktywniej podejmując dalekie rajdy i akcje odwetowe przeciw ważniejszym przedstawicielom nazistowskiego reżimu na terenach zawierających się pomiędzy Myślenicami na północy, Zakopanem na południu, Babią Górą na zachodzie i Grybowem na wschodzie. Za wyprowadzenie bez straty człowieka ponad stu ludzi z zaciskającej się niemieckiej obławy został odznaczony Krzyżem Walecznych. Po przejściu frontu w styczniu 1945 został aresztowany przez NKWD, ale po interwencji ambasady brytyjskiej odesłany do Londynu. Trafił tam w marcu trasą: Lwów – Odessa – Port Said – Kair.
W Londynie dowiedział się, że za czas pobytu w obozie został awansowany do stopnia warrant officer i że jego ojciec zmarł w maju poprzedniego roku. Do Kanady powrócił w czerwcu 1945. Za swą działalność w czasie wojny otrzymał Military Cross oraz kilka innych odznaczeń, między innymi polski srebrny Krzyż Zasługi z Mieczami. Był jednym z pięciu żołnierzy RCAF, którzy otrzymali Military Cross w czasie II wojny światowej (jako że jest to odznaczenie nadawane przede wszystkim żołnierzom służącym w wojskach lądowych), a dołączony doń list pochwalny był najdłuższy ze wszystkich.
Zimowe Igrzyska Olimpijskie 1948.
Po wojnie, awansowany tymczasowo na porucznika, Brooks został wysłany do Europy w celu poszukiwania zaginionych (przypuszczalnie zabitych) lotników alianckich. W ramach projektu "Missing Research and Enquiry Service" (MRES) pracował przez blisko dwa lata w Danii, Norwegii i amerykańskiej strefie okupacyjnej w Niemczech. W tym czasie poznał swoją przyszłą żonę Birthe („Beau”). 
W czasie wolnym od zajęć grywał w hokeja z zespołem gwiazd US Army i w konsekwencji został wybrany do reprezentacji Kanady na Zimowe Igrzyska Olimpijskie 1948. Zespół, nazywany "Ottawa RCAF Flyers", składał się w całości z personelu Royal Canadian Air Force.
Pierwszy mecz towarzyski z McGill Redmen, przegrany 0:7, wywołał falę krytyki i wezwań do usunięcia zawodników i zastąpienia ich graczami z drużyn uniwersyteckich. Po kolejnej przegranej 2:6 z reprezentacją armii dodano kilku zawodników z Ottawa New Edinburghs i do czasu wyjazdu drużyny do Sankt Moritz, dziesięciu z osiemnastu zawodników zostało zastąpionych innymi, jednak Brooks pozostał w składzie.
Ostatecznie Kanadyjczycy zdobyli złoty medal olimpijski. Brooks, chociaż cały turniej przesiedział na ławce rezerwowych, otrzymał również złoto, a ponadto został wyróżniony jako chorąży drużyny narodowej, podczas ceremonii otwarcia i zamknięcia igrzysk. 9 lutego, w dzień po finałach, zawarł związek małżeński z Birthe, a druhną panny młodej była Barbara Ann Scott, zdobywczyni złotego medalu dla Kanady w jeździe figurowej. Po tym zwycięstwie Brooks wraz z drużyną odbył – przed powrotem do ojczyzny w kwietniu – trasę po Europie, wygrywając trzydzieści cztery i remisując pięć z czterdziestu czterech meczów towarzyskich.
Późniejsze lata.
Po olimpiadzie Brooks wrócił do służby w RCAF, tym razem w wywiadzie. Pierwsze kilka lat pracował w kraju, by następnie zostać przeniesionym do Belgii jako oficer sztabowy Supreme Headquarters Allied Powers Europe (SHAPE). Następnie wrócił do Kanady, gdzie w latach 1965–1967 pracował w bazie w Moisie w prowincji Quebec jako pierwszy dwujęzyczny oficer dowodzący (CO) RCAF. W latach 1967–1971 służył w stopniu Wing Commander w Naczelnym Dowództwie Kanadyjskich Sił Zbrojnych w Ottawie, w którym to czasie musiał zmagać się z tzw. kryzysem październikowym w Quebecu (1970) wywołanym terrorystyczną działalnością lewackiego ugrupowania Front Wyzwolenia Quebecu. W roku 1971 odszedł ostatecznie z wojska i objął stanowisko administratora Uniwersytetu Ottawy, dochodząc po jakimś czasie do pozycji dyrektora ds. zarządzania nieruchomościami.
Przez wiele lat walczył z władzami wojskowymi o polskie odznaczenia, których nie chciano uznać by nie „zadrażniać stosunków” z rządem PRL. Przyznano mu do nich prawo dopiero w roku 1958.
Brooks zmarł w miejscu pracy na atak serca 1 lutego 1984 roku. Cztery lata później władze uczelni nazwały jego imieniem kompleks domów akademickich: „Brooks Residence”. Matką chrzestną była Beau Brooks. Mieszkający po wojnie w Kanadzie Adam Stabrawa, dowódca Brooksa w AK, tak wspominał dawnego towarzysza broni: 
Hubert Brooks jest w Kanadzie uważany za bohatera narodowego.

</doc>
<doc id="2556269" url="https://pl.wikipedia.org/wiki?curid=2556269" title="Palenica Zuberska">
Palenica Zuberska

Palenica (słow. "Pálenica", 1047 m) – szczyt na zachodnim obrzeżu Tatr Zachodnich, wznoszący się nad Doliną Borowej Wody. Na polskich mapach opisywany jest jako Palenica Zuberska. Jest to niski, ale dość wybitny szczyt, z wszystkich stron wyraźnie oddzielony od sąsiednich szczytów. Od południowo-wschodniej strony jego stoki opadają do głębokiej przełęczy Przehyba (950 m), oddzielającej go od Małego Ostrego Gronia (1127 m). Na przełęczy jest polana o tej samej nazwie. Spływa z niej na północ niewielki potok. Południowo-zachodnie stoki opadają do Doliny Spadowego Potoku, północno-zachodnie do Doliny Borowej Wody. Doliną tą, wzdłuż podnóży Palenicy poprowadzono drogę z Zuberca do Liptowskich Maciaszowiec. Dawniej przechodziła ona przez wąski wąwóz pomiędzy Palenicą Zuberską a Klinikiem, obecnie jest to szerokie przejście, gdyż funkcjonujący tutaj kamieniołom wybrał już dużą część skał Palenicy.
Obecnie Palenica jest całkowicie zalesiona. Znajduje się (z wyłączeniem terenu kamieniołomu) na obszarze TANAP-u. Dookoła, jej podnóżami i stokami prowadzi od kamieniołomu droga łącząca się z drogą do Zuberca.

</doc>
<doc id="2556270" url="https://pl.wikipedia.org/wiki?curid=2556270" title="Malý Ostrý grúň">
Malý Ostrý grúň



</doc>
<doc id="2556271" url="https://pl.wikipedia.org/wiki?curid=2556271" title="Holandia na Zimowych Igrzyskach Olimpijskich Młodzieży 2012">
Holandia na Zimowych Igrzyskach Olimpijskich Młodzieży 2012

Holandię na Zimowych Igrzyskach Olimpijskich Młodzieży 2012, które odbywały się w Innsbrucku reprezentowało 18 zawodników.
Skład reprezentacji Holandii.
Bobsleje.
Dziewczęta
Hokej na lodzie.
Chłopcy
Dziewczęta
Łyżwiarstwo szybkie.
Chłopcy
Dziewczęta
Narciarstwo alpejskie.
Dziewczęta
Short track.
Chłopcy
Dziewczęta
Sztafeta mieszana
Skeleton.
Dziewczęta
Skoki narciarskie.
Chłopcy
Snowboard.
Chłopcy

</doc>
<doc id="2556272" url="https://pl.wikipedia.org/wiki?curid=2556272" title="Big Picture Tour">
Big Picture Tour

Big Picture Tour – trasa koncertowa Eltona Johna, która odbyła się na przełomie 1997 i 1998 r. Promowała album artysty "Big Picture". W 1997 odbyły się 23 koncerty w USA i 7 w Wielkiej Brytanii. W 1998 odbyło się 37 koncertów w USA i 20 w Europie.

</doc>
<doc id="2556276" url="https://pl.wikipedia.org/wiki?curid=2556276" title="Sajlugiem">
Sajlugiem



</doc>
<doc id="2556277" url="https://pl.wikipedia.org/wiki?curid=2556277" title="Szemedben a csillagok">
Szemedben a csillagok

Szemedben a csillagok (węg. "Gwiazdy w twoich oczach") – drugi studyjny album węgierskiego zespołu rockowego Lord, wydany w 1988 roku. Materiał do albumu nagrano w austriackim Oberschützenben a Sica Sound Studio. Album został wydany przez Hungaroton-Profil na LP i MC i sprzedał się w 65 000 egzemplarzy. W 2000 roku nastąpiło jego wznowienie na CD, z dwiema bonusowymi piosenkami.

</doc>
<doc id="2556278" url="https://pl.wikipedia.org/wiki?curid=2556278" title="Babylon I-Rebel">
Babylon I-Rebel

Babylon I-Rebel – szesnasty album studyjny jamajskiej sekcji rytmicznej Sly &amp; Robbie.
Płyta została wydana 26 maja 1998 roku przez niewielką wytwórnię Ex Works Records. Produkcją nagrań zajął się John Matarazzo.

</doc>
<doc id="2556280" url="https://pl.wikipedia.org/wiki?curid=2556280" title="Chart rosyjski borzoj">
Chart rosyjski borzoj



</doc>
<doc id="2556282" url="https://pl.wikipedia.org/wiki?curid=2556282" title="Liban na Zimowych Igrzyskach Olimpijskich Młodzieży 2012">
Liban na Zimowych Igrzyskach Olimpijskich Młodzieży 2012

Liban na Zimowych Igrzyskach Olimpijskich Młodzieży 2012, które odbywały się w Innsbrucku reprezentowało 2 zawodników.
Skład reprezentacji Libanu.
Narciarstwo alpejskie.
Chłopcy 
Dziewczęta

</doc>
<doc id="2556288" url="https://pl.wikipedia.org/wiki?curid=2556288" title="Fiodor Abramow (pisarz)">
Fiodor Abramow (pisarz)

Fiodor Aleksandrowicz Abramow () (ur. 29 lutego 1920 w wiosce Wierkoła w powiecie pinieżskim guberni archangielskiej, zm. 14 maja 1983 w Leningradzie) – rosyjski i radziecki pisarz, literaturoznawca, publicysta. Był jednym z najbardziej znanych przedstawicieli prozy wiejskiej, ważnego nurtu literatury radzieckiej lat 60.-80. XX wieku.
Życiorys.
Pochodził z wielodzietnej rodziny chłopskiej. Od 1945 był członkiem WKP(b). Po ukończeniu dziesięcioletniej szkoły średniej studiował – z przerwą w okresie II wojny światowej, gdy jako ochotnik wstąpił do wojska (funkcjonariusz Smiersza) – filologię na Uniwersytecie Leningradzkim. Po jego ukończeniu rozpoczął studia doktoranckie – rozprawę obronił w 1951. Pracował następnie w latach 1951-1960 na macierzystej uczelni jako starszy wykładowca, docent, był kierownikiem katedry literatury radzieckiej.
W latach czterdziestych brał udział w kampanii przeciwko kosmopolitom w Leningradzkim Uniwersytecie Państwowym i w innych politycznych akcjach. Podczas wojny z Niemcami walczył m.in. pod Leningradem, był dwukrotnie ciężko ranny. Za udział w walkach został odznaczony orderem i medalami. Od 1949 pisał jako krytyk literacki, odс 1954 występował przeciwko przedstawianiu w różowych kolorach powojennych historii, radzieckich losów Siemiona Babajewskiego, Jelizara Malcewa, Siergieja Woronina, Jurija Łaptiewa i innych.
W 1954 roku opublikował szkic obrachunkowy "Ludzie wsi kołchozowej w powojennej prozie" ("Люди колхозной деревни в послевоенной прозе").
Począwszy od 1950 roku pracę naukowo-dydaktyczną dzieli z literacką rozpoczynając tworzenie początkowo trylogii, a ostatecznie tetralogii "Priaslinowie" ("Пряслины"). Przedstawił w niej dzieje tytułowego rodu chłopskiego na tle losów rosyjskiej wsi Piekaszyno w ciągu trzech dekad, od lat 40. do 70. XX wieku. Według Joanny Sałajczykowej dzieło to prezentuje historyczny odbiór opisywanej rzeczywistości, z postrzeganiem bohaterów epickich, ich charakterów, jako historycznych zjawisk umiejscowionych w realiach swoich czasów. Jednocześnie uwypuklony jest – jako siła napędowa – wpływ dramatycznych i konfliktowych zdarzeń otaczającego świata na fabułę dzieła. Opisane postacie powieściowe demonstrują swoje siły duchowe i moralne aktywnie i skutecznie zmagając się z sytuacjami konfliktowymi.
Pierwsza powieść cyklu "Bracia i siostry" ("Братья и сёстры"), zakończona w 1956 roku, była przez dwa lata odrzucana przez wydawnictwa i redakcje, m.in. „Oktiabr'” i „Nowyj mir”. Po ukazaniu się w miesięczniku „Niewa” otrzymała życzliwe oceny krytyków. Kolejnymi częściami dzieła były powieści "Dwie zimy i dwa lata" ("Две зимы и два лета" 1968) i "Drogi i rozdroża" ("Пути-перепутьа" 1973). W 1975 roku Abramow za cykl otrzymał Nagrodę Państwową ZSRR. Uzupełnieniem trylogii była wydana w 1978 roku powieść "Dom" ("Дом").

</doc>
<doc id="2556289" url="https://pl.wikipedia.org/wiki?curid=2556289" title="Drum &amp; Bass Strip To the Bone By Howie B">
Drum &amp; Bass Strip To the Bone By Howie B

Drum &amp; Bass Strip To the Bone By Howie B – siedemnasty album studyjny jamajskiej sekcji rytmicznej Sly &amp; Robbie.
Płyta została wydana 12 stycznia 1999 roku przez amerykańską wytwórnię Palm Pictures. Nagrania zostały zarejestrowane w studiu The Mixing Lab w Kingston. Ich produkcją zajęli się Howard "Howie B" Bernstein oraz Suzette Newman.

</doc>
<doc id="2556291" url="https://pl.wikipedia.org/wiki?curid=2556291" title="Tour de France 2013">
Tour de France 2013

100. edycja Tour de France odbyła się w dniach od 29 czerwca do 21 lipca 2013. Po raz pierwszy w historii trasa największego kolarskiego wyścigu rozpoczęła się na Korsyce. Wyspa ta stanowi jedyny departament Francji metropolitarnej, przez który jeszcze nigdy wcześniej nie przebiegała trasa tego wyścigu.
Uczestnicy.
W wyścigu wystartowało trzech Polaków. Maciej Bodnar w barwach Cannondale, Przemysław Niemiec w drużynie Lampre-Merida oraz Michał Kwiatkowski w Omega Pharma-Quick Step.

</doc>
<doc id="2556292" url="https://pl.wikipedia.org/wiki?curid=2556292" title="Dramat więzienny">
Dramat więzienny



</doc>
<doc id="2556294" url="https://pl.wikipedia.org/wiki?curid=2556294" title="Góry Kurtuszybińskie">
Góry Kurtuszybińskie

Góry Kurtuszybińskie (ros.: Куртушибинский хребет, "Kurtuszybinskij chriebiet") – pasmo górskie w azjatyckiej części Rosji, w Sajanie Zachodnim, na granicy Tuwy i Kraju Krasnojarskiego. Rozciąga się na długości ok. 200 km, od doliny górnego Jeniseju na zachodzie do źródeł rzeki Us na północnym wschodzie. Najwyższy szczyt, Bedelig, osiąga 2492 m n.p.m. Pasmo zbudowane jest z łupków krystalicznych, tufów, wapieni i kwarcytów z intruzjami granitowymi i perydotytowymi. Zbocza pasma pokryte są lasami modrzewiowymi i sosnowymi.

</doc>
<doc id="2556295" url="https://pl.wikipedia.org/wiki?curid=2556295" title="Ukraina na Zimowych Igrzyskach Olimpijskich 2002">
Ukraina na Zimowych Igrzyskach Olimpijskich 2002

Ukrainę na Zimowych Igrzyskach Olimpijskich 2002 reprezentowało 68 zawodników. Był to trzeci start Ukrainy na zimowych igrzyskach olimpijskich.
Wyniki reprezentantów Ukrainy.
Biathlon.
Mężczyźni
Kobiety
Bobsleje.
Mężczyźni
Biegi narciarskie.
Mężczyźni
Kobiety
Hokej na lodzie.
Mężczyźni
Łyżwiarstwo figurowe.
Mężczyźni
Kobiety
Pary
Łyżwiarstwo szybkie.
Mężczyźni
Kobiety
Narciarstwo alpejskie.
Mężczyźni
Kobiety
Narciarstwo dowolne.
Mężczyźni
Kobiety
Saneczkarstwo.
Mężczyźni
Kobiety
Short track.
Mężczyźni
Skoki narciarskie.
Mężczyźni

</doc>
<doc id="2556296" url="https://pl.wikipedia.org/wiki?curid=2556296" title="Czekolada (ujednoznacznienie)">
Czekolada (ujednoznacznienie)



</doc>
<doc id="2556298" url="https://pl.wikipedia.org/wiki?curid=2556298" title="Język sassarski">
Język sassarski



</doc>
<doc id="2556300" url="https://pl.wikipedia.org/wiki?curid=2556300" title="Dub Fire">
Dub Fire

Dub Fire – osiemnasty album studyjny jamajskiej sekcji rytmicznej Sly &amp; Robbie.
Płyta została wydana 13 czerwca 2000 roku przez nowojorską wytwórnię NYC Records. Produkcją nagrań zajęli się Dunbar i Shakespeare.

</doc>
<doc id="2556301" url="https://pl.wikipedia.org/wiki?curid=2556301" title="Chiński łącznik">
Chiński łącznik



</doc>
<doc id="2556302" url="https://pl.wikipedia.org/wiki?curid=2556302" title="Wściekła pięść">
Wściekła pięść



</doc>
<doc id="2556306" url="https://pl.wikipedia.org/wiki?curid=2556306" title="Pijany smok">
Pijany smok



</doc>
<doc id="2556307" url="https://pl.wikipedia.org/wiki?curid=2556307" title="Maciej Piotr Prus">
Maciej Piotr Prus

Maciej Piotr Prus (ur. 23 lutego 1958 w Krakowie) – polski dziennikarz, pisarz, poeta i animator kultury.
Życiorys.
Studiował polonistykę na Uniwersytecie Jagiellońskim. W latach 1981–1984, w okresie stanu wojennego, przebywał na emigracji we Francji. Był członkiem redakcji miesięcznika "Kontakt". W 1984 roku powrócił do Polski, w następnym roku ukończył studia. Był członkiem redakcji pisma "Bez Dekretu", wychodzącego w latach 80. poza cenzurą. W 1987 ponownie wyjechał do Francji, gdzie kierował działem literackim wydawanego w Paryżu miesięcznika "Kontakt". Od 1988 mieszkał w Kanadzie, gdzie pracował m.in. jako pracownik budowlany, ogrodnik, roznosiciel pizzy i opiekun w domu dziecka.
Był redaktorem naczelnym miesięcznika "Max", zastępcą redaktora naczelnego miesięcznika "Playboy", a w latach 2000–2001 redaktorem naczelnym tygodnika "Przekrój". Następnie został współwłaścicielem krakowskiego klubu Piękny Pies. W latach 2010–2015 wraz z Piotrem Bikontem prowadził tam magazyn mówiony "Gadający Pies". W 2018 współpracował w roli kuratora z Galerią Olympia.
Opublikował dwa tomiki wierszy, trzy powieści, zbiór opowiadań oraz reportaż literacki "Wyznania właściciela klubu Piękny Pies". 

</doc>
<doc id="2556312" url="https://pl.wikipedia.org/wiki?curid=2556312" title="Fenomen Kohlera–Restorffa">
Fenomen Kohlera–Restorffa



</doc>
<doc id="2556313" url="https://pl.wikipedia.org/wiki?curid=2556313" title="Efekt von Restorffa">
Efekt von Restorffa



</doc>
<doc id="2556314" url="https://pl.wikipedia.org/wiki?curid=2556314" title="Szary dom (film)">
Szary dom (film)

Szary dom (org. "The Big House") – film więzienny z 1930 roku, wyreżyserowany przez George'a W. Hilla. Został zrealizowany w erze Pre-Code. Fabuła filmu opowiada o losach mężczyzny, odbywającego w więzieniu wyrok za zabójstwo. 
"Szary dom" był pierwszym filmem więziennym. Wiele spośród wykorzystanych w nim elementów fabularnych i postaci utrwaliło się w tym gatunku filmowym. Był to również pierwszy film nagrodzony Oscarem za najlepszy dźwięk (ówcześnie kategoria ta nosiła nazwę "za najlepszy zapis dźwięku"). Film otrzymał także Oscara za najlepszy scenariusz.
W 1931 roku James Parrot nakręcił parodię "Szarego domu" pt. "Proszę nam wybaczyć"; zagrali w niej Stan Laurel i Oliver Hardy (para komików znana w Polsce jako "Flip i Flap").

</doc>
<doc id="2556317" url="https://pl.wikipedia.org/wiki?curid=2556317" title="Siostrzyczki (sztuka)">
Siostrzyczki (sztuka)

Siostrzyczki (fran. "Les belles-sœurs") – dramat napisany przez Michela Tremblaya w 1965 roku, który stał się głównym dziełem kanadyjskiego teatru francuskojęzycznego. W roku 1987 francuskie czasopismo „LIRE” uznało go za jedną z 49 najważniejszych sztuk teatralnych od antyku do współczesności.
Jedną z cech charakterystycznych tej sztuki jest język, w którym została napisana. Michel Tremblay posłużył się joualem, rodzajem gwary miejskiej Montrealu, której wprowadzenie na sceny kultury wysokiej okazało się wielkim skandalem. Do tej pory została przetłumaczona na ok. 40 języków i zagrana w ponad 440 różnych odsłonach na całym świecie. 
Streszczenie.
Jest koniec lat 60. w Montrealu. Germaine Lauzon wygrywa 1 milion kuponów, które będzie mogła wymienić na wymarzone produkty z katalogu. O pomoc we wklejaniu kuponów do albumów prosi swoją bliższą i dalszą rodzinę oraz sąsiadki. 15 kobiet wkleja znaczki opowiadając o swoich rozczarowaniach życiem, samotności w małżeństwie, biedzie materialnej i intelektualnej.
Realizacje.
Po raz pierwszy "Siostrzyczki" zostały zrealizowane w 1968 roku przez André Brassarda w Théâtre du Rideau Vert w Montrealu. 
Przetłumaczone na język polski przez Józefa Kwaterko, wystawione zostały dwukrotnie:

</doc>
<doc id="2556318" url="https://pl.wikipedia.org/wiki?curid=2556318" title="Medalierstwo i Falerystyka">
Medalierstwo i Falerystyka

Medalierstwo i Falerystyka – czasopismo poświęcone tematyce medalierstwa założone w 1981 roku. Wydawane przez Polskie Towarzystwo Archeologiczne i Numizmatyczne oddział w Warszawie, później przez Polskie Towarzystwo Numizmatyczne.
Czasopismo wydawane nieregularnie, w założeniu co miesiąc (bez miesięcy lipiec-sierpień), zdarzało się jednak, że były lata, gdzie wychodziły numery zbiorcze składające się z kilku numerów.
Skład redakcji.
W skład redakcji czasopisma wchodzą (2012):

</doc>
<doc id="2556319" url="https://pl.wikipedia.org/wiki?curid=2556319" title="Inwestytura Zimri-Lima">
Inwestytura Zimri-Lima

Inwestytura Zimri-Lima – malowidło ścienne z pałacu Zimri-Lima w Mari. Pochodzi z XVIII wieku p.n.e. Znajduje się w Luwrze. Nazwa malowidła "Inwestytura Zimri-Lima" nawiązuje do przyjęcia władzy królewskiej w Mari przez Zimri-Lima około 1780 roku p.n.e. W dużym stopniu malowidło ma charakter symboliczno-historyczny, niemniej artysta zastosował w nim kilka nowatorskich rozwiązań artystycznych, niespotykanych na odkrytych dotąd mezopotamskich dziełach sztuki.
Opis.
Nazwa dzieła została nadana przez badaczy pałacu Zimri-Lima w Mari. Malowidło było umieszczone na jednej ze ścian pałacu. Różni się od pozostałych odkrytych w nim malowideł przede wszystkim pod względem zastosowania palety barw, która została wzbogacona o kolor niebieski. Kompozycja malowidła naśladuje tkaninę: obraz ma zdobione namalowanymi frędzlami obramowanie. Całe malowidło składa się z pięciu pionowych kompozycji, oddzielonych od siebie drzewami. Każdy z pionowych rzędów jest podzielony na kilka poziomych. 
Centralną częścią obrazu są dwa "panneau", umieszczone jedno pod drugim. Górna ukazuje Zimri-Lima i boginię Isztar. Na ubranie króla składa się zdobiony frędzlami płaszcz, udrapowany na kształt szala. Isztar towarzyszy lew, na którym bogini wspiera nogę. Bóstwo przekazuje Zimri-Limowi insygnia władzy. Po obu stronach od umieszczonych w centrum króla i bogini znajdują się sylwetki pomniejszych bóstw. Dolne "panneau" ukazuje dwie boginie z naczyniami. Z każdej wazy wypływają po cztery strumienie wody. Kompozycję dopełniają ryby. 
Po obu stronach centralnych "panneau" znajdują się wizerunki sześciu zwierząt – po trzy z każdej strony, umieszczone jedno nad drugim. Nad nimi znajdują się cherubiny. Dolnym zwierzęciem jest byk, który wspiera nogę na wzgórku. W dolnych narożnikach malowidła umieszczono adorujące bóstwa – po jednym w każdym kącie. Kompozycja z jednej strony – zwierzęta, adorujące bóstwa, drzewa – jest lustrzanym odbiciem układu postaci z drugiej. 
Na malowidle są cztery drzewa, które rozdzielają kompozycje pionowe. Niższe drzewa – z dwiema postaciami ludzkimi na każdej – to palmy daktylowe. Z drzew wzbijają się w niebo niebieskie ptaki.
Interpretacja.
Malowidło "Inwestytura Zimri-Lima" nie przedstawia w sposób bezpośredni rzeczywistości. Ma w dużej mierze charakter symboliczny. Na pierwszy rzut oka wydaje się być zbiorowiskiem niepowiązanych ze sobą elementów, które mają za zadanie zapełnienie pustej przestrzeni. Niemniej te obrazki odwołują się do zrozumiałych w owym czasie motywów. Przy interpretacji jednak należy oddzielać elementy zdobnicze od tych, które mają za zadanie przekazanie informacji.
Palmy daktylowe zostały przedstawione z dużą dozą realizmu. Wspinający się na nie ludzie mają zamiar zrywać owoce. W tym przypadku artysta umieścił na malowidle scenę rodzajową, która niemniej nie ma wpływu na ogólną percepcję dzieła. Drugi rodzaj drzew, które oddzielają po obu stronach centralne "panneau" od rzędów zwierząt, jest elementem ozdoby, tak samo jak niebieskie ptaki, które są nieoczekiwanym przejawem wyobraźni artysty. Motyw byka, który wspiera nogę na wzgórku, artysta zaczerpnął z innego – starszego – malowidła w pałacu Zimri-Lima.
Symboliczny przekaz niosą ze sobą cztery strumienie, wylewające się z naczyń bogiń z dolnego centralnego "panneau". Obecność na obrazie ryb świadczy o tym, że artysta miał na myśli cztery rzeki, występujące przy opisaniu raju w mitologii mezopotamskiej. Symboliczna jest również scena przekazania przez Isztar atrybutów pochodzącej od bogów władzy Zimri-Limowi. 
Zgodnie z mezopotamską tradycją malarską dotychczas postać ludzka była przedstawiana po części z profilu, po części – "en face". Autor dzieła zrywa z tą tradycją. "Inwestytura Zimri-Lima" jest najstarszym zarejestrowanym malowidłem, które odbiega od dotychczasowego kanonu. Postacie ludzkie z obrazu mają na głowach tiary. Były one symbolem boskości i władzy, a więc jako najważniejszy atrybut przedstawianego na malowidłach bóstwa czy króla tiara powinna była zostać przedstawiona "en face". W "Inwestyturze Zimri-Lima" jednak tiary ukazane zostały z profilu. Może to świadczyć o połączeniu zmysłu artystycznego z obserwacją otaczającego świata. Sposób, w jaki zostały przedstawione postacie ludzkie na obrazie, został przyjęty w Mezopotamii – nieco późniejsza stela Hammurabiego przedstawia sylwetki króla Babilonu i boga Szamasza z profilu.

</doc>
<doc id="2556320" url="https://pl.wikipedia.org/wiki?curid=2556320" title="Hu Binyuan">
Hu Binyuan

Hu Binyuan (; ur. 7 listopada 1977 r. w Szanghaju) – chiński strzelec sportowy, brązowy medalista olimpijski, pięciokrotny indywidualny medalista mistrzostw świata, specjalizujący się w trapie podwójnym.
Igrzyska olimpijskie.
Na swoich pierwszych igrzyskach w Ateny zajął czwarte w konkurencji trapu podwójnego. Cztery lata później w Pekinie zdobył brązowy medal z wynikiem 184 punktów. Na igrzyskach w 2012 roku w Londynie nie zdołał zakwalifikować się do finału, zostając sklasyfikowanym na 14. miejscu. Na następnych igrzyskach w Rio de Janeiro zajął 8. pozycję.

</doc>
<doc id="2556321" url="https://pl.wikipedia.org/wiki?curid=2556321" title="Joe Morello – Collections">
Joe Morello – Collections

Joe Morello – Collections lub The Joe Morello Sextet – Collections – album nagrany przez grupę muzyków, którym liderował perkusista Joe Morello (lub wibrafonista Red Norvo) z udziałem saksofonisty Arta Peppera i gitarzysty Howarda Robertsa.
W sesji nagraniowej, która odbyła się 3 stycznia 1957 w Western Recorders w Los Angeles uczestniczyli Art Pepper, Red Norvo,
Joe Morello, Gerald (Gerry) Wiggins oraz Ben Tucker. Zarejestrowane zostały wtedy następujące utwory:
"Tenor Blooz", You're Driving Me Crazy", "Pepper Steak", "Yardbird Suite" oraz "Straight Life". Na płycie umieszczono również nagrania zrealizowane przez muzyków towarzyszących Pepperowi, lecz tym razem z udziałem gitarzysty Howarda Robertsa.
Monofoniczny LP, z tytułem "Collections" i nazwiskami czterech muzyków na okładce, wydany został w 1957 przez wytwórnię Intro (ILP 608).
Lista utworów.
Strona A
Strona B

</doc>
<doc id="2556323" url="https://pl.wikipedia.org/wiki?curid=2556323" title="PTN">
PTN



</doc>
<doc id="2556324" url="https://pl.wikipedia.org/wiki?curid=2556324" title="Zbroja Boga 2">
Zbroja Boga 2



</doc>
<doc id="2556326" url="https://pl.wikipedia.org/wiki?curid=2556326" title="Britart">
Britart



</doc>
<doc id="2556327" url="https://pl.wikipedia.org/wiki?curid=2556327" title="Brit artists">
Brit artists



</doc>
<doc id="2556328" url="https://pl.wikipedia.org/wiki?curid=2556328" title="Siostry">
Siostry



</doc>
<doc id="2556330" url="https://pl.wikipedia.org/wiki?curid=2556330" title="One Love (album Sly &amp; Robbie)">
One Love (album Sly &amp; Robbie)

One Love – dziewiętnasty album studyjny jamajskiej sekcji rytmicznej Sly &amp; Robbie.
Płyta została wydana 20 sierpnia 2001 roku przez brytyjską wytwórnię Creole Records. Znalazły się na niej covery utworów grupy Bob Marley &amp; The Wailers. Produkcją nagrań zajął się Bunny Lee.

</doc>
<doc id="2556331" url="https://pl.wikipedia.org/wiki?curid=2556331" title="Wielka Brytania na Zimowych Igrzyskach Olimpijskich 2002">
Wielka Brytania na Zimowych Igrzyskach Olimpijskich 2002

Wielką Brytanię na Zimowych Igrzyskach Olimpijskich 2002 reprezentowało 49 zawodników. Był to dziewiętnasty start Wielkiej Brytanii na zimowych igrzyskach olimpijskich.
Wyniki reprezentantów Wielkiej Brytanii.
Biathlon.
Mężczyźni
Bobsleje.
Mężczyźni
Kobiety
Curling.
Mężczyźni
Kobiety
Łyżwiarstwo figurowe.
Pary
Narciarstwo alpejskie.
Mężczyźni
Kobiety
Narciarstwo dowolne.
Mężczyźni
Kobiety
Saneczkarstwo.
Mężczyźni
Short track.
Mężczyźni
Kobiety
Skeleton.
Mężczyźni
Kobiety
Skoki narciarskie.
Mężczyźni
Snowboard.
Kobiety

</doc>
<doc id="2556334" url="https://pl.wikipedia.org/wiki?curid=2556334" title="Andrzej Spot">
Andrzej Spot

Andrzej Dunin Spot herbu Łabędź (zm. w 1560) – ksiądz katolicki, cysters, opat mogilski i wąchocki, kanonik krakowski, biskup pomocniczy krakowski w latach 1547–1560.
Życiorys.
Pochodził z Prus. Prekonizowany biskupem pomocniczym krakowskim i biskupem tytularnym Laodycei we Frygii 23 marca 1547. W 1544 otrzymał od papieża Juliusza III dyspensę na płacenie dochodów sufraganii i opactwa mogilskiego. W 1549 król Zygmunt August potwierdził na jego prośbę przywileje tego opactwa . Zmarł po 5 marca 1560.

</doc>
<doc id="2556335" url="https://pl.wikipedia.org/wiki?curid=2556335" title="Traktat brytyjsko-sowiecki (1942)">
Traktat brytyjsko-sowiecki (1942)



</doc>
<doc id="2556341" url="https://pl.wikipedia.org/wiki?curid=2556341" title="Marcelo Córdoba">
Marcelo Córdoba

Marcelo Alejandro Córdoba (ur. 21 listopada 1973 w Buenos Aires) – argentyński aktor telewizyjny i filmowy. 

</doc>
<doc id="2556344" url="https://pl.wikipedia.org/wiki?curid=2556344" title="John Lind (prawnik)">
John Lind (prawnik)

John Lind (ur. 1737, zm. 1781) – angielski adwokat, działacz polityczny i pamflecista, przeciwnik Rewolucji Amerykańskiej.
W 1761 roku skończył studia na Balliol College na Uniwersytecie Oksfordzkim. W czasie studiów zaczęła się jego długoletnia przyjaźń z Jeremiaszem Benthamem.
Był członkiem Society of Antiquaries. W listopadzie 1773 roku został wybrany członkiem Royal Society.

</doc>
<doc id="2556345" url="https://pl.wikipedia.org/wiki?curid=2556345" title="Węgry na Zimowych Igrzyskach Olimpijskich 2002">
Węgry na Zimowych Igrzyskach Olimpijskich 2002

Węgry na Zimowych Igrzyskach Olimpijskich 2002 reprezentowało 25 zawodników. Był to dziewiętnasty start Węgier na zimowych igrzyskach olimpijskich.
Wyniki reprezentantów Węgier.
Biathlon.
Mężczyźni
Kobiety
Bobsleje.
Mężczyźni
Kobiety
Biegi narciarskie.
Mężczyźni
Kobiety
Łyżwiarstwo figurowe.
Mężczyźni
Kobiety
Łyżwiarstwo szybkie.
Mężczyźni
Kobiety
Narciarstwo alpejskie.
Mężczyźni
Kobiety
Short track.
Mężczyźni
Kobiety

</doc>
<doc id="2556349" url="https://pl.wikipedia.org/wiki?curid=2556349" title="Civic Center (stacja metra)">
Civic Center (stacja metra)



</doc>
<doc id="2556361" url="https://pl.wikipedia.org/wiki?curid=2556361" title="Bajka iskierki">
Bajka iskierki

Bajka iskierki (znana także potocznie pod tytułami: "Na Wojtusia z popielnika..." lub "Z popielnika na Wojtusia...") – wiersz i kołysanka polska z tekstem autorstwa Janiny Porazińskiej i tradycyjną melodią.
Tekst opublikowany został w 1925 w zbiorze poezji dla dzieci (30 utworów) "W wojtusiowej izbie". Inspirowany jest życiem dzieci wiejskich w czasach dzieciństwa autorki (koniec XIX wieku). Odznacza się prostotą i melodyjnością. Należy do bajek magicznych i narracyjnych, czerpiących z folkloru wiejskiego. Nadaje cechy antropomorficzne przedmiotowi martwemu – iskierce przemawiającej z popielnika do dziecka (Wojtusia). Iskierka zapowiada, że opowie Wojtusiowi długą bajkę, po czym zamyka swoją opowieść w kilku słowach i gaśnie. W ostatniej zwrotce Wojtuś nie daje już iskierce wiary – wie, że "chwilę błyśnie, potem zgaśnie" i bajka pozostanie niedokończona.
Utwór wykonywany był m.in. przez Marylę Rodowicz, Magdę Umer i Grzegorza Turnaua oraz został użyty jako muzyka do filmu "Wrony". Wykorzystano go też w 2012 w społecznej kampanii uświadamiającej zagrożenie płynące ze strony tlenku węgla – "Czad usypia".

</doc>
<doc id="2556366" url="https://pl.wikipedia.org/wiki?curid=2556366" title="Kotlina Ubsunurska">
Kotlina Ubsunurska



</doc>
<doc id="2556367" url="https://pl.wikipedia.org/wiki?curid=2556367" title="Smogóry (przystanek kolejowy)">
Smogóry (przystanek kolejowy)

Smogóry – przystanek kolejowy w Smogórach, w województwie lubuskim, w Polsce.

</doc>
<doc id="2556368" url="https://pl.wikipedia.org/wiki?curid=2556368" title="Wilhelm z Jumièges">
Wilhelm z Jumièges



</doc>
<doc id="2556370" url="https://pl.wikipedia.org/wiki?curid=2556370" title="Angel Illarramendi">
Angel Illarramendi



</doc>
<doc id="2556373" url="https://pl.wikipedia.org/wiki?curid=2556373" title="Dominik Małachowski">
Dominik Małachowski

Dominik Małachowski herbu Grzymała (zm. 1544) – zakonnik, dominikanin, doktor teologii, przeor klasztoru w Krakowie, biskup pomocniczy krakowski w latach 1527–1544.
Życiorys.
Inkardynowany do zakonu dominikanów w klasztorze krakowskim, pełnił funkcję jego przeora. Prekonizowany biskupem pomocniczym krakowskim i biskupem tytularnym Laodycei we Frygii 3 kwietnia 1527. W 1530 ufundował organy do bazyliki św. Trójcy w Krakowie. W tym samym roku uczestniczył w koronacji króla Zygmunta Augusta. Wystarał się, aby dochody z parafii w Wawrzeńczycach przeznaczone były na utrzymanie biskupa pomocniczego. Zmarł w 1544. Pochowany w bazylice św. Trójcy (na płycie nagrobnej podana jest data śmierci 1539).
Pochowany w kościele klasztornym Świętej Trójcy w Krakowie.

</doc>
<doc id="2556374" url="https://pl.wikipedia.org/wiki?curid=2556374" title="Puchar Kontynentalny w skokach narciarskich 2000/2001">
Puchar Kontynentalny w skokach narciarskich 2000/2001

Puchar Kontynentalny w skokach narciarskich 2000/2001 – rozpoczął się 7 lipca 2000 w Velenje, a zakończył 18 marca 2001 w Hede. Finał cyklu był zaplanowany na 25 marca 2001 w Ruhpolding, lecz z powodu braku śniegu konkurs został odwołany. Spośród 55 zaplanowanych konkursów rozegrano 43, w tym 3 drużynowe. Zwycięzcą cyklu został Fin Akseli Lajunen, drugie miejsce zajął Niemiec Christoph Grillhösl, natomiast trzeci był Lassi Huuskonen.
Klasyfikacja generalna.
"Dwudziestu najlepszych zawodników"

</doc>
<doc id="2556375" url="https://pl.wikipedia.org/wiki?curid=2556375" title="Ninjago">
Ninjago

Ninjago () wcześniej znany jako: Ninjago: Mistrzowie Spinjitzu () – amerykańsko-duński serial animowany stworzony na podstawie serii zabawek o tym samym tytule, inspirowany folklorem Japonii.
Światowa premiera serialu miała miejsce 11 stycznia 2011 roku na antenie amerykańskiego Cartoon Network i duńskiego Nickelodeon. W Polsce pierwsza seria początkowo wydana została na DVD (7 września 2011). W telewizji serial zadebiutował 10 lutego 2012 na antenie teleTOON+, gdzie premierowo emitowano serie od pierwszej do trzeciej. Od serii czwartej emitowany jest na Cartoon Network Polska. 22 września 2017 roku odbyła się premiera filmu na temat fabuły Lego Ninjago, jednak jest on niezwiązany z serialem, a poszczególne postacie różnią się wyglądem i charakterem.
Odbiór.
W 2012 roku reżyser Peter Hausner nominowany był za serial do nagrody Annie, przegrał jednak z reżyserem "Simpsonów" Matthew Nastukiem. Kompozytorzy Michael Kramer i Jay Vincent zdobyli BMI TV Music Award. W 2016 roku serial nominowany był do Kids Choice Awards jako najlepsza kreskówka, przegrał jednak na rzecz "SpongeBoba Kanciastoportego".
Inne produkty.
W kwietniu 2011 roku na konsoli Nintendo DS ukazała się gra "Lego Battles: Ninjago" bazująca na pilotażowych odcinków serialu. W lipcu 2014 roku wydana została gra "Lego Ninjago: Nindroids", zaś w marcu 2015 – "Lego Ninjago: Shadow of Ronin". W czerwcu 2013 roku wytwórnia Warner Bros zamówiła film zrealizowany na podstawie serii zabawek Ninjago, którego premiera odbyła się 22 września 2017 roku. Scenariusz został napisany przez braci Hegemanów, scenarzystów ' oraz ' i znacząco różni się od serialu.

</doc>
<doc id="2556377" url="https://pl.wikipedia.org/wiki?curid=2556377" title="Ansegiz (imię)">
Ansegiz (imię)

Ansegiz – dwuczłonowe imię złożone pochodzenia germańskiego z którego pierwsza część jest imieniem bogów skandynawskich z rodu Odyna, druga (częsta w imiennictwie germańskim) wyrazem -gis (gisil) 'strzała'. Ansegiz oznacza 'posiadający strzałę Asów'.
Patronem imienia jest św. Ansegiz, opat z Fontenelle.
Ansegiz obchodzi imieniny 20 lipca.
Zobacz też:

</doc>
<doc id="2556379" url="https://pl.wikipedia.org/wiki?curid=2556379" title="Yitayal Atnafu Zerihun">
Yitayal Atnafu Zerihun

Yitayal Atnafu Zerihun (ur. 20 stycznia 1993 w Gojjam) – etiopski lekkoatleta specjalizujący się w biegach długodystansowych.
Osiągnięcia.
Podczas wschodnioafrykańskich kwalifikacji do igrzysk olimpijskich młodzieży (2010) zajął 2. miejsce w biegu na 3000 metrów – przegrywając ze swoim rodakiem Fekru Jebesą stracił szansę na udział w tych zawodach, ponieważ w igrzyskach młodzieży w jednej konkurencji mógł startować co najwyżej jeden zawodnik z jednego kraju.

</doc>
<doc id="2556382" url="https://pl.wikipedia.org/wiki?curid=2556382" title="Lubiechnia Mała (przystanek kolejowy)">
Lubiechnia Mała (przystanek kolejowy)

Lubiechnia Mała – przystanek kolejowy w Lubiechni Małej, w województwie lubuskim, w Polsce.

</doc>
<doc id="2556383" url="https://pl.wikipedia.org/wiki?curid=2556383" title="Departament Libertador General San Martín">
Departament Libertador General San Martín

Departament Libertador General San Martín – jeden z 17 departamentów argentyńskiej prowincji Misiones. Stolicą departamentu jest miasto Puerto Rico.
Powierzchnia departamentu wynosi 1524 km². Na obszarze tym w 2010 roku mieszkało 46 333 ludzi, a gęstość zaludnienia wynosiła 30,4 mieszkańców/km².
Zachodnią granicę wyznacza rzeka Parana, która jest rzeką graniczną z Paragwajem. Wokół niego znajdują się departamenty: San Ignacio, Cainguás oraz Montecarlo.

</doc>
<doc id="2556385" url="https://pl.wikipedia.org/wiki?curid=2556385" title="In Concert – Live at Sibelius Hall">
In Concert – Live at Sibelius Hall

In Concert – Live at Sibelius Hall – album fińskiej wokalistki Tarji Turunen. Zawiera utwory z koncertu w Sibelius Hall w Lahti. Album powstał dzięki współpracy z kompozytorem Harusem.
Zespół składał się z organisty Kalevi Kiviniemi, gitarzysty Marzi Nyman i perkusisty Markku Krohn oraz głównej gwiazdy koncertu – wokalistki Tarji Turunen. Na koncercie artystka wykonała utwór Walking in the Air, który stworzyła dawniej z zespołem Nightwish. Utwory wykonane podczas koncertu mają charakter świąteczny.

</doc>
<doc id="2556387" url="https://pl.wikipedia.org/wiki?curid=2556387" title="Lucas Andersen">
Lucas Andersen

Lucas Andersen (ur. 13 września 1994 w Aalborgu) – duński piłkarz występujący na pozycji pomocnika w Aalborg BK.
Kariera klubowa.
5 marca 2011 w wieku 16 lat i 174 dni zadebiutował w Aalborgu. Został najmłodszym piłkarzem w historii, który wystąpił w barwach Aalborgu.
Lucas najczęściej gra na prawym skrzydle, ale może również grać na lewej stronie i jako rozgrywający za napastnikiem. Dyrektor sportowy Aalborgu, Lynge Jakobsen, określił go najbardziej obiecującym wychowankiem akademii od czasu Jespera Grønkjæra.
31 sierpnia 2012 roku podpisał kontrakt z Ajaxem Amsterdam. W sezonie 2015/2016 był wypożyczony do Willem II Tilburg. W 2016 trafił do Grasshoppers Zurych. W 2018 został wypożyczony do Aalborg BK, rok później został wykupiony przez ten klub.
Kariera reprezentacyjna.
Reprezentował Danię na Mistrzostwach Europy U-17 w 2011 roku i na Mistrzostwach Świata U-17. W dorosłej reprezentacji zadebiutował 18 listopada w towarzyskim meczu z Rumunią.

</doc>
<doc id="2556392" url="https://pl.wikipedia.org/wiki?curid=2556392" title="Na miłość boską">
Na miłość boską

Na miłość boską (org. "For the Love of God") – rzeźba brytyjskiego artysty współczesnego Damiena Hirsta powstała w 2007 roku. Jest to platynowy odlew ludzkiej czaszki pokryty diamentami. Praca została wystawiona po raz pierwszy w londyńskiej galerii White Cube 1 czerwca 2007 roku, następnie sprzedana za 50 mln funtów – przez co uchodzi za najdroższe dzieło sztuki sprzedane za życia twórcy.
Czaszkę należącą do Europejczyka, żyjącego między 1720 a 1810 rokiem, Hirst zakupił w sklepie w Islington. Wykonanie rzeźby zlecił firmie jubilerskiej Bentley &amp; Skinner. Wykonano odlew z platyny i na jego powierzchni umieszczono 8601 diamentów o masie 1106,18 karatów (221,24 g). Kamienie szlachetne wykorzystane w pracy miały wartość 12 mln funtów. Ponadto na czole dodano ornament zbudowany z jednego 52-karatowego diamentu. Po ukończeniu rzeźby Hirst wycenił ją na 50 mln funtów i za taką cenę sprzedał trzy miesiące później. Według artysty tytuł powstał dzięki matce, która na widok wcześniejszej wystawy syna miała powiedzieć: "Na miłość boską, co ty jeszcze wymyślisz!".
Powstanie rzeźby wywołało kontrowersje i dyskusje o rynku sztuki. Praca podzieliła krytyków, którzy toczyli spór czy jest to tylko autopromocja nastawiona na zysk i niemająca wiele wspólnego ze sztuką, czy jednak niesie pewne wartości niematerialne (motyw vanitas).
Peter Fuss w odpowiedzi na pracę Hirsta wykonał kilka własnych czaszek pokrytych 9870 błyszczącymi szkiełkami imitującymi diamenty, z pustym miejscem na czole. Rzeźby zatytułował "For the Laugh of God", po czym sprzedał je w Londynie za 1000 funtów od sztuki, przy czym użyte materiały kosztowały go 250 funtów.

</doc>
<doc id="2556393" url="https://pl.wikipedia.org/wiki?curid=2556393" title="For the Love of God">
For the Love of God



</doc>
<doc id="2556394" url="https://pl.wikipedia.org/wiki?curid=2556394" title="Eleonora Aragońska">
Eleonora Aragońska



</doc>
<doc id="2556400" url="https://pl.wikipedia.org/wiki?curid=2556400" title="Carlos Eduardo Fierro">
Carlos Eduardo Fierro



</doc>
<doc id="2556402" url="https://pl.wikipedia.org/wiki?curid=2556402" title="The Dub Revolutionaries">
The Dub Revolutionaries

The Dub Revolutionaries – dwudziesty album studyjny jamajskiej sekcji rytmicznej Sly &amp; Robbie.
Płyta została wydana 24 lutego 2004 roku przez waszyngtońską wytwórnię RAS Records. Nagrania zostały zarejestrowane w Ariwa Studio w Londynie. Ich produkcją zajął się Neil "Mad Professor" Fraser. 
W roku 2005 krążek został nominowany do nagrody Grammy w kategorii najlepszy album reggae. Była to druga nominacja do tej statuetki w karierze muzyków.

</doc>
<doc id="2556403" url="https://pl.wikipedia.org/wiki?curid=2556403" title="Magdelin Martínez">
Magdelin Martínez



</doc>
<doc id="2556408" url="https://pl.wikipedia.org/wiki?curid=2556408" title="Formacja Standardowa LOTOS – Jantar">
Formacja Standardowa LOTOS – Jantar



</doc>
<doc id="2556409" url="https://pl.wikipedia.org/wiki?curid=2556409" title="Sebastiana z Heraklei">
Sebastiana z Heraklei

 Sebastiana z Heraklei – męczennica chrześcijańska z czasów panowania Domicjana (81-96), święta Kościoła katolickiego.
Zginęła ścięta mieczem, wcześniej torturowana i palona, za odmowę złożenia ofiary bogom rzymskim.
Jej wspomnienie liturgiczne obchodzone jest 16 września.

</doc>
<doc id="2556411" url="https://pl.wikipedia.org/wiki?curid=2556411" title="Kościół Przemienienia Pańskiego w Sanoku">
Kościół Przemienienia Pańskiego w Sanoku

Kościół pw. Przemienienia Pańskiego w Sanoku − neoromańska świątynia parafii rzymskokatolickiej pw. Przemienienia Pańskiego w Sanoku mieszcząca się przy placu św. Michała, potocznie zwana "Farą".
Budynek przylega do ulicy Grzegorza z Sanoka od strony wschodniej i do ulicy Wałowej od strony zachodniej.
Historia i architektura.
Kościół stoi w rejonie, gdzie wcześniej znajdowała się stara gotycka świątynia pw. Michała Archanioła, która doszczętnie spłonęła w 1782 roku i nie została odbudowana. 17 października 1868 Rada Miejska odrzuciła wniosek, aby na istniejącym w tym miejscu placu św. Michała odstąpić teren na budowę nowego kościoła.
Kościół powstał dzięki staraniom ówczesnego proboszcza ks. Franciszka Czaszyńskiego, który od czasu przybycia do Sanoka wyznaczył sobie zadanie zbudowania nowej świątyni. W związku z czym oszczędzał skwapliwie pieniądze na ten cel. Zbieranie środków rozpoczął za kadencji burmistrza Sanoka, Erazma Łobaczewskiego (pełnił funkcję od 1867) i gromadził fundusze. Ofiary na cel budowy przekazali: dwór panujący (8458 złr.), sam Franciszek Salezy Czaszyński (6200 złr.) i parafianie. Na rzecz budowy świątyni przeznaczano także dochody uzyskiwane ze sprzedaży miejsc pochówków na sanockim cmentarzu.
Kościół był budowany w latach 1874-1886 (kamień węgielny wmurowano 31 lipca 1874). Został wzniesiony w stylu neoromańskim według projektu nadinżyniera Namiestnictwa, Józefa Braunseisa. Świątynia została wzniesiona jako murowana, orientowana, na planie prostokąta. Stworzono trzy nawy: główną wyższą oraz dwie poprzeczne boczne niższe. Pierwotnie świątynia posiadała dwa wejścia: do nawy głównej od strony placu św. Michała i do nawy bocznej poprzecznej wschodniej od strony ulicy Grzegorza z Sanoka (drugie wejście zostało zamurowane w listopadzie 1939). W 1886 oddano obiekt w stanie surowym, 16 grudnia tego roku inżynier miejski zezwolił na użytkowanie. Decyzją z 14 grudnia 1886 konsystorz w Przemyślu wydał zezwolenie, w myśl którego ks. Franciszek Salezy Czaszyński w IV Niedzielę Adwentu 19 grudnia 1886 poświęcił kościół i nastąpiło przeniesienie parafii z klasztoru OO. Franciszkanów. Pierwsza msza święta została odprawiona jako pasterka w Wigilię Bożego Narodzenia 24 grudnia 1886. Świątynia nie była wówczas jeszcze ukończona w pełni; budynek był nieotynkowany, nie miał podłogi. 25 sierpnia 1900 kościół został odwiedzony przez Namiestnika Galicji Leona Pinińskiego.
W kolejnych latach trwały prace wykończeniowe w kościele. W lipcu 1895 w kościele zainaugurowały nowe organy, które wykonał Antoni Konieczny z Jasionowa. Dzieło ukończenia dokończył kolejny proboszcz, ks. Bronisław Stasicki, dzięki któremu dobudowano dwie wieże (pomiędzy 1903 i 1906, ich budowę wykonała firma Karola Gerardisa; podczas remontu 1996/1997 w jednej z wież odkryto inskrypcję upamiętniającą wznoszenie wieży, według której została "zbudowana w 1904 przez Karola Gircerskiego pod zarządem inż. Ostrowskiego, zaś krzyże wykonał Bazyli Wojtowicz, a złocenia kul Aleksander Piech"), zegar, trzy dzwony (zamówione w ludwisarni Karola Szwabe z Białej; nazwane „Maria”, „Józef”, „Michał” których poświęcenia dokonał bp Józef Sebastian Pelczar 23 października 1904) ambonę, witraże, ołtarze, zaś w latach 1906-1907 A. Domański wykonał polichromie według wzoru Antoniego Popiela. Konsekracji kościoła dokonał ks. bp sufragan przemyski Jakub Glazer 12 czerwca 1897. Polichromia secesyjna kościoła została wykonany w latach 1906-1907 przez A. Domańskiego według projektu (i także wykonania) Tadeusza Popiela. Miasto Sanok przekazało na ten cel kamienie z miejskiego kamieniołomu, 60 dębów z miejskiego lasu i przeznaczyło dotację na zakup zegara na wieży kościelnej. Pierwotnie zainstalowane dzwony kościelne zostały podczas I wojny światowej w 1917 zniszczone przez Austriaków (rzucone na plac przed kościołem), zaś według innego wersji zarekwirowane we wrześniu 1917 (ponadto w 1918 zostały przejęte inne elementy, w tym piszczałki organowe); po czym w 1921 Komitet Budowy Dzwonów prowadził akcję zbiórki metali na rzecz odlania nowych dzwonów; w 1925 zostały zakupione i poświęcone nowe dzwony. W 1928 wprowadzono elektryfikację kościoła. W 1972 została wykonana konserwacja polichromii w kościele. W tym samym roku kościół został włączony do uaktualnionego wówczas spisu rejestru zabytków Sanoka. Budynek został wpisany do wojewódzkiego (1990) oraz do gminnego rejestru zabytków miasta Sanoka. Wynikiem działań Komisji Opieki nad Zabytkami, powstałej przy oddziale PTTK w Sanoku, w 1978 umieszczono na fasadzie budynku tablicę informującą o zabytkowym charakterze obiektu.
28 grudnia 1986 odbyły się uroczystości 100-lecia budowy kościoła. We wrześniu 1996 rozpoczęto remont budynku kościoła, podczas którego zaplanowano wymianę pokrycia dachu oraz wykonanie nowych elewacji.
W dniach 2-6 sierpnia 1997 zorganizowano obchody jubileuszu 100-lecia konsekracji świątyni. Z tej okazji została wydana publikacja pt. "Parafia Przemienienia Pańskiego w Sanoku. W stulecie konsekracji 1897-1997", autorstwa Edwarda Zająca.
Proboszczowie i kapłani.
W parafii posługiwali m.in. ks. dr. Józef Drozd, ks. Ludwik Stanisławczyk, ks. Franciszek Witeszczak, ks. Jakub Mikoś, ks. kan. Paweł Rabczak, ks. Antoni Wołek, ks. kap. Roman Kostikow.
Rodakiem tej parafii jest ks. Antoni Dobrzański, powstaniec krakowski.
Plebania.
Od 10 maja 1981 do 15 kwietnia 1989 kancelaria parafialna funkcjonowała w kamienicy przy ówczesnej ul. J. Dąbrowskiego 10. Obecna plebania parafii położona jest w osobnym budynku przy południowej stronie kościoła, pod adresem ulicy Grzegorza z Sanoka 5. Za wykonanie projektu plebanii odpowiadał inż. Bogusław Hofbauer, zaś budynek zyskał przydomek „sanocki belweder”.

</doc>
<doc id="2556412" url="https://pl.wikipedia.org/wiki?curid=2556412" title="Version Born">
Version Born

Version Born – dwudziesty pierwszy album studyjny jamajskiej sekcji rytmicznej Sly &amp; Robbie.
Płyta została wydana 22 czerwca 2004 roku przez amerykańską wytwórnię Palm Pictures. Nagrania zostały zarejestrowane w studiu The Mixing Lab w Kingston. Ich produkcją zajął się Bill Laswell.

</doc>
<doc id="2556413" url="https://pl.wikipedia.org/wiki?curid=2556413" title="Shannon SH1">
Shannon SH1

Shannon SH1, znany także jako Shannon Godiva – samochód Formuły 1, zaprojektowany na 1966 rok przez Paula Emery'ego i Hugh Aiden-Jonesa dla zespołu Shannon Racing Cars. Samochód wziął udział w jednym Grand Prix.
Historia.
Na sezon 1966 wprowadzono nowy regulamin, zwiększający maksymalną pojemność silnika do trzech litrów. Shannon SH1 został zbudowany wokół aluminiowego monocoque i silnika Coventry Climax FPE "Godiva" V8. Silnik ten pochodził z 1954 roku i miał początkowo pojemność 2,5 litra, ale nie był rozwijany. Emery skorzystał z niego, zmodyfikował i powiększył. 
Przed Grand Prix Wielkiej Brytanii Emery i Aiden-Jones zdołali nakłonić Trevora Taylora na jazdę w zespole. W trakcie wyścigu, na pierwszym okrążeniu, awarii uległ zbiornik paliwa i Taylor wycofał się z wyścigu. Jako że Shannon nigdy więcej nie wystartował w Formule 1, oznacza to, że jest zespołem, który pokonał najmniejszy łączny dystans w wyścigu.
Samochód był zgłoszony do Grand Prix Włoch, ale nie wziął w nim udziału ze względu na problemy z silnikiem.
Samochód został następnie przerobiony na samochód Formuły 3 i brał udział w zawodach Formuły 3 do 1969 roku.

</doc>
<doc id="2556416" url="https://pl.wikipedia.org/wiki?curid=2556416" title="Shannon Godiva">
Shannon Godiva



</doc>
<doc id="2556423" url="https://pl.wikipedia.org/wiki?curid=2556423" title="Fundacja TVN">
Fundacja TVN

Fundacja TVN – ogólnopolska fundacja, będąca organizacją pozarządową posiadającą także status organizacji pożytku publicznego. Do 2021 działała pod nazwą Fundacja TVN Nie jesteś sam.
Historia.
Fundacja powstała 22 czerwca 2001, rok później została wpisana do rejestru przedsiębiorców. Jej siedzibą jest Warszawa. Fundatorem tej organizacji została spółka akcyjna TVN, pokrywająca jej koszty funkcjonowania. Organem reprezentującym fundację jest jej zarząd. Od czasu rejestracji w 2001 prezesem fundacji była Bożena Walter, z inicjatywy której powstała ta organizacja. W kwietniu 2016 na tej funkcji zastąpiła ją dziennikarka Katarzyna Kolenda-Zaleska. W skład zarządu weszła także m.in. dziennikarka Anna Maruszeczko.
Działania fundacji.
Fundacja prowadzi działania na rzecz rzeczowego i finansowego wspierania chorych dzieci i osób starszych. Zajmuje się także pomocą na rzecz placówek służby zdrowia i ośrodków pomocy społecznej. Finansuje m.in. remonty oddziałów szpitalnych, turnusy rehabilitacyjnych, zakup protez. W ciągu pierwszych dziesięciu lat działalności na cele charytatywne przekazała kwotę około 140 milionów złotych. Sfinansowała w całości koszt budowy Centrum Profilaktyki Nowotworów Centrum Onkologii – Instytutu im. Marii Skłodowskiej-Curie w Warszawie (w kwocie 36 milionów złotych). Przekazała także 18 milionów złotych na remonty klinik w Centrum Zdrowia Dziecka. Fundacja w ramach prowadzonych działań jest organizatorem okresowych charytatywnych meczów piłki nożnej pomiędzy drużynami gwiazd TVN i polityków.
Jest również organizacją pożytku publicznego. Z tzw. 1% podatku dochodowego od osób fizycznych za 2009 otrzymała około 5,7 miliona złotych, a za 2010 około 7,5 miliona złotych, plasując się w tych latach na czwartym miejscu pod względem uzyskanej kwoty wśród wszystkich OPP.
Nagrody i wyróżnienia.
W 2011 Bożena Walter, inicjatorka powołania fundacji i prezes jej zarządu, "w uznaniu wybitnych zasług w działalności na rzecz osób potrzebujących pomocy, za szczególne osiągnięcia w pracy organizacyjnej i społecznej", została odznaczona Krzyżem Oficerskim Orderu Odrodzenia Polski. Sama organizacja była wyróżniana m.in. Nagrodą św. Kamila (2010).

</doc>
<doc id="2556424" url="https://pl.wikipedia.org/wiki?curid=2556424" title="Kościół pw. Przemienienia Pańskiego w Sanoku">
Kościół pw. Przemienienia Pańskiego w Sanoku



</doc>
<doc id="2556426" url="https://pl.wikipedia.org/wiki?curid=2556426" title="In Concert - Live At Sibelius Hall">
In Concert - Live At Sibelius Hall



</doc>
<doc id="2556428" url="https://pl.wikipedia.org/wiki?curid=2556428" title="Alejandro Cíchero">
Alejandro Cíchero



</doc>
<doc id="2556429" url="https://pl.wikipedia.org/wiki?curid=2556429" title="Andrés Rodriguez">
Andrés Rodriguez



</doc>
<doc id="2556433" url="https://pl.wikipedia.org/wiki?curid=2556433" title="Brody (Ukraina)">
Brody (Ukraina)



</doc>
<doc id="2556440" url="https://pl.wikipedia.org/wiki?curid=2556440" title="Pavel Kryvitski">
Pavel Kryvitski



</doc>
<doc id="2556441" url="https://pl.wikipedia.org/wiki?curid=2556441" title="Mistrzostwa Świata Juniorek w hokeju na lodzie 2012">
Mistrzostwa Świata Juniorek w hokeju na lodzie 2012



</doc>
<doc id="2556442" url="https://pl.wikipedia.org/wiki?curid=2556442" title="Anne-Gaelle Sidot">
Anne-Gaelle Sidot



</doc>
<doc id="2556443" url="https://pl.wikipedia.org/wiki?curid=2556443" title="Sowpoltorg">
Sowpoltorg

Sowpoltorg – Sowiecko-Polska Mieszana Spółka Handlowa ("Советско-Польское акционерное торговое смешанное общество" – Совпольторг), działające w Warszawie w latach 1926–1934 główne przedstawicielstwo spółki, której siedziba mieściła się w Moskwie.
Spółkę utworzyły wspólnie w styczniu 1926 Polskie Towarzystwo Handlu z Rosją „Polros” ("Польское общество торговли с Россией" – Польрос) i Ludowy Komisariat Handlu Zagranicznego ("Народный комиссариат внешней торговли СССР"). Kapitał wynosił á 50% do każdej ze stron.
Gwoli historycznej poprawności warto wymienić źródła mówiące, że spółkę też określano inną nazwą – „Russpoltorg” i powstało w 1925.A.Jezierski, C. Leszczyńska: "Historia gospodarcza Polski"
Siedziba.
W 1929 w Moskwie siedziba spółki mieściła się w budynku księżnej М. А. Liwen przy ul. Bolszaja Dmitrowka ("ул. Большая Дмитровка") 23/8, generalnego przedstawicielstwa w Warszawie – przy ul. Świętokrzyskiej 27 (1930).

</doc>
<doc id="2556445" url="https://pl.wikipedia.org/wiki?curid=2556445" title="Wielka czwórka (ekonomia)">
Wielka czwórka (ekonomia)



</doc>
<doc id="2556449" url="https://pl.wikipedia.org/wiki?curid=2556449" title="Najlepsi z najlepszych 2">
Najlepsi z najlepszych 2

Najlepsi z najlepszych 2 (tytuł oryg. "Best of the Best 2") − amerykański film akcji z 1993 roku. Sequel filmu "Najlepsi z najlepszych" (1989).
Fabuła.
W koloseum odbywają się nielegalne walki gladiatorów na śmierć i życie. Bierze w nich udział Travis Brickley, członek amerykańskiej drużyny sportów walki. Pewnego dnia Travis wchodzi w zakład z niejakim Weldonem − spikerem tychże walk − iż pokona najlepszego zawodnika i właściciela koloseum Brakusa. Tuż przed walką Travis zabiera ze sobą do koloseum syna swojego przyjaciela Waltera. Chłopiec staje się świadkiem śmierci Travisa, którego zabija podczas walki Brakus. Opowiada o wszystkim ojcu oraz Tommy'emu, a ci postanawiają wyjaśnić sprawę. W koloseum Weldon twierdzi, iż Travis wyszedł z klubu o własnych siłach. Nazajutrz policja wyławia ciało Travisa z wody, informując, że przyczyną jego śmierci był wypadek. Tommy i Alex, przekonani, że Travis zginął z rąk Brakusa, postanawiają udać się do jego rezydencji. Między mężczyznami dochodzi do walki, w efekcie czego Tommy rozcina twarz Brakusa, który po tym incydencie żądny jest zemsty. Alex, Walter i Tommy wyjeżdżają do rodziny ostatniego na farmę, na której okazuje się, że brat Tommy’ego, James, wie, jak pokonać Brakusa. Pod okiem Jamesa mężczyźni trenują sztuki walki. Pewnego dnia na farmie ląduje śmigłowiec z ludźmi Brakusa, którzy podpalają dom rodziny Tommy’ego, a jego samego zabierają do helikoptera chcąc przekazać go żywego Brakusowi, by ten mógł się zemścić. Alexowi z synem i rodzinie Tommy’ego udaje się uniknąć śmierci w pożarze zabudowań. Przekonany o śmierci bliskich, Tommy nie ma już nic do stracenia i musi stanąć twarzą w twarz z Brakusem. Nazajutrz Tommy stacza dla widowiska trzy pojedynki eliminacyjne z gladiatorami, zanim będzie mógł walczyć z Brakusem. Z kolei Alex jest już w drodze na pomoc przyjacielowi, wraz z Dae Hanem, koreańskim zawodnikiem sztuk walki, który wcześniej zaoferował swoją pomoc obu przyjaciołom podczas pogrzebu Travisa. Gdy dochodzi do walki między Tommym a Brakusem, Alex wchodzi do klubu, w którym znajduje się koloseum i za wszelka cenę chce tam dotrzeć do areny walk. Przegrywający walkę Tommy staje w obliczu śmierci z rąk Brakusa, ale widząc żywego Alexa ostatecznie wygrywa walkę, zostając tym samym właścicielem koloseum, które jednak natychmiast postanawia zamknąć.

</doc>
<doc id="2556450" url="https://pl.wikipedia.org/wiki?curid=2556450" title="Dallara 191">
Dallara 191



</doc>
<doc id="2556458" url="https://pl.wikipedia.org/wiki?curid=2556458" title="Natalia Juśkiewicz">
Natalia Juśkiewicz

Natalia Juśkiewicz - polska skrzypaczka znana z interpretacji muzyki fado na skrzypcach.
Urodziła się w Koszalinie. Naukę gry na skrzypcach rozpoczęła mając 7 lat. 
Jest absolwentką Akademii Muzycznej w Poznaniu. 
Kilka lat po ukończeniu studiów zamieszkała w Portugalii. 
Stworzyła autorski projekt "A violin in the Fado". 
Jej interpretacje fado zyskały uznanie w Portugalii. Otrzymała między innymi prestiżową nagrodę "Rewelacja w Fado". 
Występuje obok innych, uznanych interpretatorów fado w ważnych, narodowych koncertach takich jak koncert z okazji umieszczenia fado na liście Arcydzieł Ustnego i Niematerialnego Dziedzictwa Ludzkości UNESCO.
Pod koniec roku 2011 ukazała się jej pierwsza płyta "Um violino no fado", na której znajdują się skrzypcowe wersje tradycyjnych pieśni fado takich jak "Com Que Voz" czy "Canção do Mar".

</doc>
<doc id="2556461" url="https://pl.wikipedia.org/wiki?curid=2556461" title="Najlepsi z najlepszych">
Najlepsi z najlepszych



</doc>
<doc id="2556464" url="https://pl.wikipedia.org/wiki?curid=2556464" title="Josh Todd">
Josh Todd

Josh Todd (właśc. Joshua Todd Gruber, ur. 4 kwietnia 1970 w Los Angeles) – amerykański muzyk, wokalista, autor tekstów i aktor. 
Życiorys.
Lider zespołu rockowego Buckcherry. W 2004 roku ukazał się jedyny album solowy muzyka zatytułowany "You Made Me". Gościnnie występuje w teledyskach Saints of Los Angeles "Motley Crue" i 10 Miles Wide "Escape The Fate".
W 2006 roku Josh Todd został sklasyfikowany na 98. miejscu listy 100 najlepszych wokalistów wszech czasów według Hit Parader.
Żonaty z Mitzi Martin, amerykańską aktorką i modelką. Mają dwoje dzieci: Jacka i Willow.

</doc>
<doc id="2556468" url="https://pl.wikipedia.org/wiki?curid=2556468" title="Efekt ponadprzeciętności">
Efekt ponadprzeciętności



</doc>
<doc id="2556469" url="https://pl.wikipedia.org/wiki?curid=2556469" title="Uszer Mendelsohn">
Uszer Mendelsohn

Uszer Izrael Mendelsohn (ur. w 1873 w Warszawie, zm. 30 września 1935 tamże) – żydowski przedsiębiorca i działacz spółdzielczy, senator I i III kadencji Senatu II RP.
Życiorys.
Urodził się w ortodoksyjnej rodzinie żydowskiej. Odebrał tradycyjne wykształcenie religijne. Osiadł w Łodzi, gdzie prowadził rozległe interesy. Był właścicielem licznych przedsiębiorstw bankowych. Należał do Związku Kupców w Łodzi oraz do Banku Spółdzielczego w Łodzi. W latach 1922–1927 był senatorem I kadencji. Od 1927 sprawował mandat radnego miasta Łodzi. W latach 1928–1931 był wiceprezesem łódzkiego kahału. W 1930 ponownie osiadł w Warszawie. W latach 1930–1935 ponownie sprawował mandat senatora, tym razem III kadencji, nie uczestniczył w pracach Senatu z powodu choroby. Był członkiem Zarządu Centralnego Agudat Israel.

</doc>
<doc id="2556476" url="https://pl.wikipedia.org/wiki?curid=2556476" title="Adam Hutyra">
Adam Hutyra

Adam Hutyra (ur. 27 listopada 1967 w Czechowicach-Dziedzicach) – polski aktor filmowy i teatralny, reżyser teatralny. Wykonawca piosenki aktorskiej.
W 1990 ukończył studia na Wydziale Lalkarskim we Wrocławiu Państwowej Wyższej Szkoły Teatralnej im. Ludwika Solskiego w Krakowie. Jest aktorem Teatru im. Adama Mickiewicza w Częstochowie. Laureat „Złotej Maski”, śląskiej nagrody teatralnej.

</doc>
<doc id="2556477" url="https://pl.wikipedia.org/wiki?curid=2556477" title="L4d2">
L4d2



</doc>
<doc id="2556478" url="https://pl.wikipedia.org/wiki?curid=2556478" title="L4d">
L4d



</doc>
<doc id="2556479" url="https://pl.wikipedia.org/wiki?curid=2556479" title="Konny Pułk Czarnych Zaporożców">
Konny Pułk Czarnych Zaporożców

Konny Pułk Czarnych Zaporożców (ukr. "Кінний Полк Чорних Запорожців") – oddział wojskowy kawalerii Armii Czynnej Ukraińskiej Republiki Ludowej
W lutym 1918 r. po wycofaniu się wojsk ukraińskich z Kijowa, został sformowany Samodzielny Oddział Zaporoski (Окремий Запорізький Загін) w składzie dwóch kureni piechoty i kurenia jazdy z artylerią i pododdziałem technicznym. Na jego czele stanął gen. Kostiantyn Prisowśkyj. Szefem sztabu został płk Wierżbicki. Po zawarciu sojuszu z Niemcami i Austriakami wojska bolszewickie zostały wyrzucone z Kijowa. Do miasta powrócił Samodzielny Oddział Zaporoski, rozwinięty do wielkości dywizji. W ramach 2 Zaporoskiego Pułku Piechoty na bazie pododdziału konnych zwiadowców została utworzona Sotnia Konna pod dowództwem sotnika Rimskiego-Korsakiwa. Miała ona trzy kompanie konne chor. Borysa Szewczenki, chor. Petro Diaczenko i chor. Sisuna. Uczestniczyła ona w walkach na lewym brzegu Dniepru, a potem w Marszu Krymskim. Podczas powstania przeciwko rządom hetmana Pawło Skoropadskiego sotnia została przekształcona w Dywizjon Konny im. Atamana Piotra Bołboczana (Kінний ім. Отамана Петра Болбочана Дивізіон). W jego skład weszły oddziały partyzanckie z Połtawszczyzny. W styczniu 1919 r. dywizjon został przemianowany na Konny Pułk Czarnych Zaporożców. Nowym dowódcą został mianowany porucznikiem P. Diaczenko. Całą kampanię 1919 r. pułk wchodził w skład I Korpusu Zaporoskiego, a następnie Grupy Zaporoskiej. Wraz z 3 Pułkiem Konnym im. Koszowego Gordijenki utworzył 3 Samodzielną Brygadę Konną. Stał się 5 Konnym Pułkiem Czarnych Zaporożców. Wiosną 1919 r. liczył ponad 200 żołnierzy, mających 11 ciężkich karabinów maszynowych, 9 lekkich karabinów maszynowych i 1 działo. Na pocz. grudnia tego roku pułk brał udział w I Marszu Zimowym. Utworzono wówczas przy pułku sotnię płastuńską (pieszą) pod dowództwem chor. Płużnika. Na koniec Marszu liczebność pułku wzrosła do ponad 600 żołnierzy z 12 ciężkimi karabinami maszynowymi, 15 lekkimi karabinami maszynowymi i 2 działami. W 1920 r. pułk wchodził w skład Samodzielnej Dywizji Konnej, a następnie 1 Zaporoskiej Dywizji Strzeleckiej. W listopadzie tego roku pułk miał pięć sotni konnych (ok. 380 ludzi), sotnię karabinów maszynowych (12 ciężkich karabinów maszynowych), kureń artylerii (6 dział), kureń płastuński (ok. 400 ludzi), płastuńską sotnię karabinów maszynowych (8 ciężkich karabinów maszynowych), kompanię sanitarną i kompanię weterynaryjną. Pułk wraz z pozostałymi oddziałami ukraińskimi był zmuszony przejść na terytorium Galicji w granicach Polski, gdzie został rozbrojony i internowany.
Żołnierze pułku nosili oryginalne mundury, składające się z czarnych czapek-mazepek lub czarnych czerkiesek, szarych płaszczy, czarnych spodni i czarnych butów. Na czapkach znajdowały się żółto-niebieskie rozety, a pod nimi kokardy w formie czaszki ze skrzyżowanymi piszczelami. Umundurowanie takie pojawiło się na pocz. stycznia 1919 r., po zajęciu Kremenczugi, gdzie w magazynach wojskowych przejęto duże ilości sukna w kolorze czarnym. Wielu żołnierzy oddziału goliło włosy na głowie w formę osełedca.
Sztandar Konnego Pułku Czarnych Zaporożców był w kolorze czarnym z tryzubem z napisem "1-й кінний полк Чорних Запорожців" po jednej stronie, a po drugiej z czaszką ze skrzyżowanymi piszczelami i napisem "Україна або смерть".

</doc>
<doc id="2556481" url="https://pl.wikipedia.org/wiki?curid=2556481" title="Manfred Kuschmann">
Manfred Kuschmann

Manfred Klaus Kuschmann (ur. 25 lipca 1950 w Coswig, zm. 13 lutego 2002 w Halle) – niemiecki lekkoatleta reprezentujący NRD, specjalista biegów długodystansowych, mistrz Europy.
Na mistrzostwach Europy w 1974 w Rzymie zwyciężył w biegu na 10 000 metrów oraz zdobył srebrny medal w biegu na 5000 metrów (za Brytyjczykiem Brendanem Fosterem).
Zajął 2. miejsce w biegu na 5000 metrów w finale Pucharu Europy w 1973 w Edynburgu i 3. miejsce w tej konkurencji w finale Pucharu Europy w 1975 w Nicei.
Kuschmann był mistrzem NRD w biegu na 5000 m w latach 1974 i 1975 oraz wicemistrzem w 1977 i 1978, a także mistrzem w biegu na 10 000 m w 1974 i w biegu przełajowym (długi dystans) w 1971. Zdobył również halowe mistrzostwo NRD w biegu na 3000 metrów w 1977 i brązowy medal w 1971 oraz złoto w biegu na 5000 m w 1977.
Trzykrotnie poprawiał rekord NRD w biegu na 5000 m do wyniku 13:19,51 (5 lipca 1977 w Sztokholmie).
Rekordy życiowe:
Zmarł na chorobę nowotworową.

</doc>
<doc id="2556484" url="https://pl.wikipedia.org/wiki?curid=2556484" title="Aleksandr Dyduszkin">
Aleksandr Dyduszkin

Aleksandr Jakowlewicz Dudyszkin, ros. Александр Яковлевич Дудышкин (ur. w Moskwie, zm. 4 lutego 1953 w Casablance) – rosyjski wojskowy (pułkownik), dowódca 4 Kompanii Technicznej 2 Batalionu 1 Pułku, a następnie 3 Batalionu 2 Pułku Rosyjskiego Korpusu Ochronnego podczas II wojny światowej, emigracyjny działacz kombatancki.
Życiorys.
W 1899 r. ukończył 1 korpus kadetów w Moskwie, w 1902 r. nikołajewską szkołę inżynierską, zaś w 1907 r. nikołajewską akademię inżynierską. Był inżynierem korpuśnym XXI Korpusu Armijnego. Awansował do stopnia podpułkownika. Brał udział w I wojnie światowej. W 1918 r. wstąpił do wojsk Białych gen. Antona I. Denikina. Służył w Markowskiej Kompanii Inżynierskiej. Następnie znajdował się pod zwierchnictwem szefa zaopatrzenia inżynierskiego Sztabu Generalnego. Potem stanął na czele oddziału inżynierskiego zarządu szefa zaopatrzenia, objął funkcję inżyniera korpuśnego Korpusu Ochotniczego i na końcu szefa oddziału inżyniersko-technicznego Sztabu Generalnego. W poł. listopada 1920 r. wraz z wojskami Białych został ewakuowany z Krymu do Gallipoli. Na emigracji zamieszkał w Królestwie SHS. Mianowano go pułkownikiem. Po zajęciu Jugosławii przez wojska niemieckie w kwietniu 1941 r., wstąpił do nowo formowanego Rosyjskiego Korpusu Ochronnego. Objął na krótko dowodzenie 4 Kompanii Technicznej 2 Batalionu 1 Pułku. Pod koniec października tego roku został dowódcą 3 Batalionu 2 Pułku Korpusu. Po zakończeniu wyjechał do Maroka, gdzie pracował jako inżynier architekt. Utworzył tam oddziały Rosyjskiego Związku Ogólnowojskowego (ROWS) i Związku Żołnierzy Korpusu Rosyjskiego.

</doc>
<doc id="2556486" url="https://pl.wikipedia.org/wiki?curid=2556486" title="Maria Kusion-Bibro-Pokorny">
Maria Kusion-Bibro-Pokorny



</doc>
<doc id="2556491" url="https://pl.wikipedia.org/wiki?curid=2556491" title="Zhu Qinan">
Zhu Qinan

Zhu Qinan (; ur. 15 listopada 1984 r. w Wenzhou) – chiński strzelec sportowy, mistrz i wicemistrz olimpijski, złoty i brązowy medalista mistrzostw świata.
Specjalizuje się w strzelaniu z karabinu pneumatycznego. Jest złotym medalistą igrzysk olimpijskich w 2004 roku i zdobywcą srebrnego medalu w 2008 roku.

</doc>
<doc id="2556492" url="https://pl.wikipedia.org/wiki?curid=2556492" title="Tan Zongliang">
Tan Zongliang

Tan Zongliang (; ur. 29 listopada 1971 w Weifang) – chiński strzelec sportowy, wicemistrz olimpijski, dwukrotny mistrz świata.
Specjalizuje się w strzelaniu z pistoletu dowolnego i pneumatycznego. Czterokrotnie startował w igrzyskach olimpijskich. Srebrny medalista igrzysk olimpijskich w 2008 roku w konkurencji pistolet dowolny 50 m.
Dwukrotnie złoty medalista mistrzostw świata (2002, 2006) w strzelaniu z pistoletu dowolnego.

</doc>
<doc id="2556493" url="https://pl.wikipedia.org/wiki?curid=2556493" title="Zongliang Tan">
Zongliang Tan



</doc>
<doc id="2556494" url="https://pl.wikipedia.org/wiki?curid=2556494" title="Wieniamin Pulewicz">
Wieniamin Pulewicz

Wieniamin Michajłowicz Pulewicz, ros. Вениамин Михайлович Пулевич (ur. 9 października 1878, zm. 1 kwietnia 1954 w Lakewood) – rosyjski, ukraiński i ponownie rosyjski wojskowy (generał), dowódca Batalionu Zapasowego sztabu, 2 Batalionu 4 Pułku, Kompanii Zapasowej Batalionu "Belgrad" sztabu, a następnie Batalionu "Belgrad" sztabu Rosyjskiego Korpusu Ochronnego podczas II wojny światowej.
Życiorys.
Ukończył włodzimierski korpus kadetów w Kijowie, zaś w 1898 r. kursy szkoleniowe w szkole kawalerii w Jelizawetgradzie. Służył w 15 Aleksandrowskim Pułku Dragonów. W 1901 r. awansował do stopnia porucznika. W 1904 r. ukończył nikołajewską akademię sztabu generalnego. W 1904 r. mianowano go sztabskapitanem. Brał udział w wojnie rosyjsko-japońskiej. Był oficerem sztabowym do specjalnych poruczeń przy sztabie Priamurskiego Okręgu Wojskowego. W 1906 r. awansował na kapitana. Objął funkcję starszego adiutanta w sztabie 4 Dywizji Piechoty, zaś od 1907 r. w sztabie 4 Dywizji Kawalerii. Od 1908 r. był zastępcą starszego adiutanta w sztabie Warszawskiego Okręgu Wojskowego. W 1909 r. został podpułkownikiem. W 1911 r. objął obowiązki oficera sztabowego do specjalnych poruczeń w sztabie Warszawskiego Okręgu Wojskowego. W 1913 r. awansował na pułkownika. Brał udział w I wojnie światowej. Początkowo był szefem oddziału etapowo-transportowego sztabu 2 Armii. Na pocz. stycznia 1916 r. objął dowodzenie 8 Łubienskiego Pułku Huzarów. Od końca czerwca 1917 r. był szefem sztabu 3 Dońskiej Dywizji Kawalerii. Pod koniec listopada tego roku został generałem majorem. Na pocz. kwietnia 1918 r. wstąpił do armii ukraińskiej Hetmanatu. Otrzymał stopień generała chorążego. Objął obowiązki szefa sztabu VI Korpusu Armijnego. Od poł. sierpnia tego roku był członkiem komitetu wojskowo-szkoleniowego przy Głównym Zarządzie Sztabu Generalnego. Pod koniec października został drugim generał-kwatermistrzem Zarządu. Podczas powstania antyhetmańskiego przeciwko władzy gen. Pawło Skoropadskiego na pocz. 1919 r. ukrywał się w Kijowie. Następnie wyjechał do Odessy, skąd w marcu tego roku ewakuował się statkiem do Konstantynopolu. We wrześniu powrócił do Rosji, wstępując do wojsk Białych gen. Antona I. Denikina. Objął funkcję szefa sztabu 3 Dońskiej Dywizji Kozackiej. Po wywiezieniu wojsk Białych z Noworosyjska na Krym na pocz. 1920 r., służył w sztabie portowego rejonu armijnego. W sierpniu tego roku ewakuował się statkiem z Sewastopola do Kotoru na wybrzeżu Dalmacji. Od pocz. sierpnia 1922 r. mieszkał w serbskiej wsi Zelenik. Po zajęciu Jugosławii przez wojska niemieckie w kwietniu 1941 r., wstąpił do nowo formowanego Rosyjskiego Korpusu Ochronnego. Pod koniec stycznia 1942 r. został dowódcą Batalionu Zapasowego sztabu Korpusu. Od końca maja tego roku dowodził w stopniu kapitana 2 Batalionem 4 Pułku. Następnie objął dowodzenie Kompanią Zapasową Batalionu "Belgrad" sztabu Korpusu. Od stycznia 1944 r. czasowo dowodził batalionem. Po zakończeniu wojny przebywał w Austrii. W 1949 r. wyjechał do USA.

</doc>
<doc id="2556495" url="https://pl.wikipedia.org/wiki?curid=2556495" title="Skoki narciarskie na Zimowym Olimpijskim Festiwalu Młodzieży Europy 2009">
Skoki narciarskie na Zimowym Olimpijskim Festiwalu Młodzieży Europy 2009

Skoki narciarskie na Zimowym Olimpijskim Festiwalu Młodzieży Europy 2009 – zawody w skokach narciarskich, które odbyły się w dniach 17–19 lutego 2009 roku w Szczyrku, w ramach Zimowego Olimpijskiego Festiwalu Młodzieży Europy 2009. Na skoczni narciarskiej Skalite zostały przeprowadzone dwa konkursy, po jednym indywidualnym i drużynowym.
W zawodach mogło wystartować maksymalnie po 4 zawodników z danego kraju urodzonych w 1992 lub 1993 roku.
Indywidualnie złoty medal zdobył Słoweniec Peter Prevc, natomiast w konkursie drużynowym triumfowała reprezentacja Słowenii w składzie: Luka Leban, Jaka Hvala, Rok Justin oraz Peter Prevc.
Był to czwarty przypadek w historii, gdy rozdano medale zimowego olimpijskiego festiwalu młodzieży Europy w skokach narciarskich.

</doc>
<doc id="2556496" url="https://pl.wikipedia.org/wiki?curid=2556496" title="Qiu Jian">
Qiu Jian

Qiu Jian (; ur. 25 czerwca 1975 w Huai’an) – chiński strzelec sportowy, mistrz olimpijski.
Specjalizuje się w strzelaniu z karabinu dowolnego. Srebrny medalista igrzysk olimpijskich w 2008 roku w konkurencji karabin dowolny 50 m (3x40 strzałów). Podczas tych igrzysk startował również w konkurencji karabin dowolny leżąc (60 strzałów), zajmując 19. miejsce.

</doc>
<doc id="2556500" url="https://pl.wikipedia.org/wiki?curid=2556500" title="Jian Qiu">
Jian Qiu



</doc>
<doc id="2556501" url="https://pl.wikipedia.org/wiki?curid=2556501" title="Qinan Zhu">
Qinan Zhu



</doc>
<doc id="2556502" url="https://pl.wikipedia.org/wiki?curid=2556502" title="Jan Michałowski">
Jan Michałowski



</doc>
<doc id="2556506" url="https://pl.wikipedia.org/wiki?curid=2556506" title="Brendan Foster">
Brendan Foster

Brendan Foster (ur. 12 stycznia 1948 w Hebburn) – angielski lekkoatleta, średnio- i długodystansowiec, medalista olimpijski i mistrz Europy.
Kariera sportowa.
Foster początkowo specjalizował się w biegu na 1500 metrów. Zdobył w tej konkurencji brązowy medal na igrzyskach Brytyjskiej Wspólnoty Narodów w 1970 w Edynburgu. Wywalczył również brązowy medal na tym dystansie na mistrzostwach Europy w 1971 w Helsinkach. Na igrzyskach olimpijskich w 1972 w Monachium zajął 5. miejsce w finale biegu na 1500 m.
Od 1973 skoncentrował się na bieganiu na długich dystansach. 27 sierpnia 1973 w Londynie ustanowił rekord świata w biegu na 2 mile wynikiem 8:13,8. Na igrzyskach Brytyjskiej Wspólnoty Narodów w 1974 w Christchurch zdobył srebrny medal w biegu na 5000 metrów.
3 sierpnia 1974 w Gateshead poprawił rekord świata w biegu na 3000 metrów czasem 7:35,2. Na mistrzostwach Europy w 1974 w Rzymie zdobył złoty medal w biegu na 5000 metrów. Został wybrany sportowcem roku Wielkiej Brytanii w 1974. 
Na igrzyskach olimpijskich w 1976 w Montrealu zdobył brązowy medal w biegu na 10 000 metrów, a w biegu na 5000 metrów zajął 5. miejsce. Zwyciężył na 10 000 m i zajął 3. miejsce na 5000 m na igrzyskach Wspólnoty Narodów w 1978 w Edmonton. Na mistrzostwach Europy w 1978 w Pradze zajął 4. miejsce w biegu na 10 000 m, a w biegu na 5000 m odpadł w eliminacjach. Zajął 11. miejsce na 10 000 m podczas igrzysk olimpijskich w 1980 w Moskwie.
Zwyciężył w biegu na 5000 metrów w finale Pucharu Europy w 1973 w Edynburgu i Pucharu Europy w 1975 w Nicei, a w biegu na 10 000 m w finale Pucharu Europy w 1979 w Turynie.
Brendan Foster był mistrzem Wielkiej Brytanii (AAA) w biegu na 5000 m w 1973, 1974 i 1976 oraz na 10 000 m w 1977 i 1978, a także brązowym medalistą na 1500 m w 1971.
Poza rekordami świata był także rekordzistą Wielkiej Brytanii na 1500 m (dwa razy, do 3:37,64 2 lutego 1974 w Christchurch), na 5000 m (13:14,6 29 stycznia 1974 w Christchurch) i na 10 000 m (27:30,3 23 czerwca 1978 w Londynie.
Późniejsza działalność.
Po zakończeniu kariery sportowej Foster związał się z firmą "Nike", dochodzą do funkcji wiceprezesa Nike Europe. W 1988 założył własną firmę "Nova International", która później przyjęła nazwę "View From International" i która została sprzedana firmie "Marks &amp; Spencer" za ok. 2 miliony funtów.
Był również komentatorem BBC. Jest inicjatorem półmaratonu Great North Run.
Odznaczony Komandorią Orderu Imperium Brytyjskiego (CBE).

</doc>
<doc id="2556508" url="https://pl.wikipedia.org/wiki?curid=2556508" title="Jem Belcher">
Jem Belcher

Jem Belcher (ur. 15 kwietnia 1781 w Bristolu, zm. 30 lipca 1811 w Londynie) – angielski bokser z okresu walk na gołe pięści.
Boks uprawiał od dwunastego roku życia. Karierę zawodową rozpoczął w 1798 w wieku lat siedemnastu. Już w roku następnym stoczył walkę o mistrzostwo Anglii w wadze średniej, zwyciężając Paddingtona Toma Jonesa. 
W 1800 stoczył dwa pojedynki o tytuł mistrza Anglii w wadze ciężkiej z Jackem Bartholomewem. Pierwszy zakończył się remisem po 51 rundach. W drugim, rozegranym 15 maja w Finchley Common, po 20 minutach zwyciężył w 11 rundzie i został mistrzem. W 1803 stracił oko uderzony piłką w czasie gry w "fives" jednak skutecznie bronił tytułu do 6 grudnia 1805, kiedy przegrał w 18 rundzie ze swoim protegowanym Henrym Pearcem. W 1807 i 1809 stoczył dwie walki z Tomem Cribbem. Pierwsza walka odbyła się 8 kwietnia 1807 i była wyjątkowo dramatyczna. Przez 20 rund dominował Belcher i był bliski zwycięstwa jednak z rozbitymi dłońmi ostatecznie po 55 minutach przegrał w 41 rundzie. W drugiej walce, której stawką był tytuł mistrza Anglii przegrał zdecydowanie po 40 minutach w 31 rundzie i był to koniec jego kariery.
W roku 1992 został przyjęty do Międzynarodowej Bokserskiej Galerii Sław.

</doc>
<doc id="2556509" url="https://pl.wikipedia.org/wiki?curid=2556509" title="Michael Kennedy">
Michael Kennedy

Michael Robert Kennedy (ur. 13 maja 1968 w Wagga Wagga) – australijski duchowny rzymskokatolicki, w latach 2012-2023 biskup diecezjalny Armidale, biskup Maitland-Newcastle od 2023. 
Życiorys.
Święcenia kapłańskie przyjął 14 sierpnia 1999 w swojej rodzinnej diecezji Wagga Wagga. Pracował głównie jako duszpasterz parafialny, był także m.in. wykładowcą i ojcem duchownym diecezjalnego seminarium oraz przewodniczącym lokalnej konfraterni duchownych diecezjalnych.
7 grudnia 2011 papież Benedykt XVI mianował go ordynariuszem diecezji Armidale. Sakry udzielił mu 9 lutego 2012 jego poprzednik na tej stolicy biskupiej Luc Matthys. Od 1 grudnia 2012 do 5 lipca 2014 był administratorem apostolskim diecezji Wilcannia-Forbes.
2 lutego 2023 papież Franciszek przeniósł go na urząd biskupa diecezjalnego Maitland-Newcastle.

</doc>
<doc id="2556510" url="https://pl.wikipedia.org/wiki?curid=2556510" title="Lê Văn Phươc">
Lê Văn Phươc



</doc>
<doc id="2556511" url="https://pl.wikipedia.org/wiki?curid=2556511" title="Châu Phươc Vình">
Châu Phươc Vình



</doc>
<doc id="2556513" url="https://pl.wikipedia.org/wiki?curid=2556513" title="Halowe Mistrzostwa Świata w Łucznictwie 2012">
Halowe Mistrzostwa Świata w Łucznictwie 2012

11. Halowe Mistrzostwa Świata w Łucznictwie odbyły się w dniach 5 - 9 lutego 2012 w Las Vegas (USA). W zawodach uczestniczyło 269 zawodników i zawodniczek z 36 krajów.
Polacy w mistrzostwach nie startowali.

</doc>
<doc id="2556519" url="https://pl.wikipedia.org/wiki?curid=2556519" title="Antonio Jakoliš">
Antonio Jakoliš

Antonio Jakoliš (ur. 28 lutego 1992 w Varaždinie) – chorwacki piłkarz, grający na pozycji pomocnika.
Kariera piłkarska.
Kariera klubowa.
Wychowanek HNK Šibenik, w barwach którego w 2009 rozpoczął karierę klubową. Z przyczyn nieuregulowania wynagrodzenia dla piłkarza anulował kontrakt z klubem i w lutym 2012 podpisał nowy kontrakt z bogatym ukraińskim zespołem Dnipro Dniepropetrowsk, skąd był wypożyczony do Krywbasa Krzywy Róg. Podczas przerwy zimowej sezonu 2012/13 Hajduk Split wykupił kontrakt piłkarza. Następnie grał w Royal Mouscron-Péruwelz, NK Zadar i NK Slaven Belupo. W 2014 przeszedł do CFR 1907 Cluj, a w 2016 do Steauy Bukareszt.
Kariera reprezentacyjna.
Występował we wszystkich juniorskich reprezentacjach Chorwacji. W 2010 zadebiutował w młodzieżowej reprezentacji Chorwacji.

</doc>
<doc id="2556520" url="https://pl.wikipedia.org/wiki?curid=2556520" title="HMAS Southern Cross">
HMAS Southern Cross

HMAS Southern Cross – australijski okręt pomocniczy z okresu II wojny światowej służący w Royal Australian Navy (RAN) od 18 czerwca 1941 do 22 listopada 1945.
Historia.
Statek motorowy „Southern Cross” (Krzyż Południa) został zbudowany w 1933 w stoczni Cammell Lair and Company w Birkeanhead na zamówienie Melanesian Mission (anglikańskiej organizacji misyjnej działającej w Melanezji). Był to siódmy statek noszący imię „Southern Cross” zbudowany dla tej organizacji. Statek mierzył 120 stóp (36,5 m) długości, 28 stóp i 5 cali szerokości (8,66 m), jego zanurzenie wynosiło 10 stóp i 4 cale (3,15 m). Jego pojemność brutto wynosiła 298 ton, a "net tonnage" - 160. Napęd stanowił czterocylindrowy silnik wysokoprężny Gardner o mocy 140 NHP. Prędkość maksymalna wynosiła 9 węzłów, a ekonomiczna 7,5 węzła. Koszt konstrukcji statku wyniósł około 20 tysięcy funtów.
Statek wodowano 1 września 1933, jego matką chrzestną była Lady Stanley, statek został poświęcony przez biskupa Liverpoolu (byłego biskupa Melanezji). Statek wyruszył w pierwszą podróż 16 września 1933 pod dowództwem kapitana Reginalda Braya udając się na Wyspy Salomona, do Tulagi przybył 9 grudnia. 
Po wybuchu II wojny światowej „Krzyż Południa” został zarekwirowany przez RAN 3 marca 1941 i przystosowany do roli okrętu pomocniczego. Został uzbrojony w dwa karabiny maszynowe Vickers (7,7 mm) i pojedynczy karabin maszynowy Browning (7,62 mm). HMAS „Southern Cross” (FY17) wszedł do służby 18 lipca 1941, jego pierwszym dowódcą był "lieutenant commander" Charles F. Symonds.
29 lipca okręt opuścił Sydney udając się w drogę do Darwin, gdzie przybył 4 sierpnia przejmując rolę "examination vessel" (okręt dozoru portu) od . Okręt był w Darwin w czasie japońskiego ataku 19 lutego 1942 i szczęśliwie uniknął uszkodzenia, nie zginął także nikt z jego załogi. Po zakończeniu ataku „Southern Cross” wraz z innymi znajdującymi się w zatoce okrętami (takimi jak stawiacze sieci , , , , i ) ruszyły na pomoc uszkodzonym i tonącym statkom i okrętom. „Southern Cross” uratował 12 marynarzy amerykańskiego niszczyciela zatopionego w ataku.
Przez pozostałe lata wojny, 1942-1945, „Southern Cross” służył w wielu rolach jako okręt pomocniczy, był używany między innymi jako okręt zaopatrzeniowy, patrolowy, hydrograficzny i transportowiec.
W lipcu 1942 wraz z korwetą i keczem okręt wziął udział w operacji Plover.
Po zakończeniu wojny okręt opuścił Darwin 8 października 1945 i przybył do Sydney 22 listopada gdzie został wycofany do rezerwy, 28 lutego 1946 został zwrócony poprzedniemu właścicielowi. „Southern Cross” kontynuował pracę misyjną do 1954. 24 sierpnia 1954 przybył do Sydney kończąc pracę dla Melanesian Mission i został sprzedany, jego miejsce zajął „Southern Cross VIII”.

</doc>
<doc id="2556522" url="https://pl.wikipedia.org/wiki?curid=2556522" title="Benjamin Thomsen">
Benjamin Thomsen

Benjamin Thomsen (ur. 25 sierpnia 1987 w Invermere) – kanadyjski narciarz alpejski, specjalizujący się w konkurencjach szybkościowych. W 2014 roku wystartował na igrzyskach olimpijskich w Soczi, zajmując dziewiętnaste miejsce w zjeździe. Był też między innymi siedemnasty w tej samej konkurencji podczas mistrzostw świata w Schladming w 2013 roku. W zawodach Pucharu Świata zadebiutował 6 marca 2010 roku w Kvitfjell, zajmując 43. miejsce w zjeździe. Pierwsze pucharowe punkty zdobył 18 grudnia 2010 roku w Val Gardena, gdzie był szesnasty w tej samej konkurencji. Na podium zawodów PŚ po raz pierwszy stanął 11 lutego 2012 roku w Soczi, kończąc zjazd na drugiej pozycji. W zawodach tych rozdzielił Beata Feuza ze Szwajcarii i Francuza Adriena Théaux. Najlepsze wyniki w Pucharze Świata osiągnął w 2011/2012, kiedy to zajął 42. miejsce w klasyfikacji generalnej, a w klasyfikacji zjazdu był piętnasty.

</doc>
<doc id="2556523" url="https://pl.wikipedia.org/wiki?curid=2556523" title="Chart">
Chart



</doc>
<doc id="2556525" url="https://pl.wikipedia.org/wiki?curid=2556525" title="Rafał Obermeler">
Rafał Obermeler

Rafał Obermeler (ur. 27 czerwca 1992) – polski siatkarz, grający na pozycji środkowego. Obecnie jest zawodnikiem polskiego klubu MKS Avia Świdnik.
Kariera.
Jest wychowankiem Delecty Bydgoszcz, w której występował do sezonu 2011/2012. Później występował w AZS Politechnika Warszawska, MOS Wola Warszawa, Pekpolu Ostrołęka, Lechii Tomaszów Mazowiecki, a obecnie w Avii Świdnik.

</doc>
<doc id="2556526" url="https://pl.wikipedia.org/wiki?curid=2556526" title="Fangyi">
Fangyi

Fangyi – wykonane z brązu starożytne chińskie naczynie rytualne do przechowywania wina, w kształcie prostokątnego puzderka z wysoką pokrywką przypominającą kształtem dach. 
Używane w czasach dynastii Shang i Zhou. Ścianki "fangyi" zdobione były motywem taotie lub ornamentami zwierzęcymi. Przypuszcza się, że wygląd "fangyi", przypominający swoim kształtem budynek, mógł stanowić symboliczny wizerunek pałacu. Spotyka się także dwa połączone ze sobą naczynia tego typu, noszące nazwę "oufangyi" (偶方彝).

</doc>
<doc id="2556528" url="https://pl.wikipedia.org/wiki?curid=2556528" title="Spelectos corythaix">
Spelectos corythaix



</doc>
<doc id="2556530" url="https://pl.wikipedia.org/wiki?curid=2556530" title="Józef Konieczny">
Józef Konieczny

Józef Konieczny (ur. 9 października 1932, zm. 25 kwietnia 2007 w Warszawie) – polski aktor teatralny i filmowy.
Życiorys.
W 1956 roku ukończył studia na PWST w Warszawie. Występował w następujących teatrach:
Został pochowany na komunalnym cmentarzu Północnym Warszawie (kwatera T-XXIII-19-5-1)
Teatr Telewizji.
Wystąpił w kilkudziesięciu spektaklach Teatru Telewizji. Ma na koncie m.in. role Borysa w spektaklu "Burza" (1969 r.), Wiktora w spektaklu "Korzeń, łodyga, kwiat" (1972 r.) i Piotra Kuźmina w spektaklu "Przejazdem" (1974 r.).

</doc>
<doc id="2556533" url="https://pl.wikipedia.org/wiki?curid=2556533" title="Julien Malzieu">
Julien Malzieu

Julien Malzieu (ur. 4 maja 1983 w Le Puy-en-Velay) – francuski rugbysta, występujący na pozycji skrzydłowego w zespole ASM Clermont Auvergne oraz we francuskiej drużynie narodowej.
W drużynie narodowej debiutował podczas Pucharu Sześciu Narodów 3 lutego 2008 podczas meczu ze Szkocją na Murrayfield. Zdobył wówczas przyłożenie. Nie znalazł się w składzie na Puchar Świata w 2011.
W barwach drużyny ASM Clermont zdobył w 2010 mistrzostwo Francji, a w latach 2007, 2008 i 2009 zajmował 2. miejsce. Na klubowej arenie międzynarodowej klub z Malzieu w składzie zdobył w 2007 Puchar Challenge, zwyciężając Bath 22–16.

</doc>
<doc id="2556534" url="https://pl.wikipedia.org/wiki?curid=2556534" title="Corythaix macrorhynchus">
Corythaix macrorhynchus



</doc>
<doc id="2556535" url="https://pl.wikipedia.org/wiki?curid=2556535" title="Turak ognistoczuby">
Turak ognistoczuby



</doc>
<doc id="2556536" url="https://pl.wikipedia.org/wiki?curid=2556536" title="Abteilungsleiter">
Abteilungsleiter

Abteilungsleiter (niem. "naczelnik oddziału") – tytuł paramilitarny w Narodowosocjalistycznej Niemieckiej Partii Robotników, istniejący w latach 1933-1939. Stopień ten używany był przez oficerów partii, jako średni poziom rangi administracyjnej w NSDAP. Dodatkowo wraz z "Abteilungsleiterem" istniał inny podległy mu stopień tzw. "Unterabteilungsleitera" ("młodszy naczelnik oddziału").
Na początku II wojny światowej, kiedy wprowadzono nowy system opasek naramiennych (swastyk), tytuł "Abteilungsleitera" został przyjęty jako "naczelnik departamentu" w strukturze terenowej NSDAP.

</doc>
<doc id="2556537" url="https://pl.wikipedia.org/wiki?curid=2556537" title="Unterabteilungsleiter">
Unterabteilungsleiter



</doc>
<doc id="2556539" url="https://pl.wikipedia.org/wiki?curid=2556539" title="Yhden Enkelin Unelma">
Yhden Enkelin Unelma

Yhden Enkelin Unelma to pierwszy album stworzony w 2004 roku przez byłą wokalistkę zespołu Nightwish, Tarję Turunen. Album zawiera utwory świąteczne i został wydany jeszcze za czasów współpracy artystki z zespołem. W albumie znajduje się m.in. pierwszy singiel Tarji – Yhden Enkelin Unelma (One Angel's Dream).

</doc>
<doc id="2556540" url="https://pl.wikipedia.org/wiki?curid=2556540" title="Bitwa pod Trautenau">
Bitwa pod Trautenau



</doc>
<doc id="2556542" url="https://pl.wikipedia.org/wiki?curid=2556542" title="Oncostoma">
Oncostoma

Oncostoma – rodzaj ptaka z podrodziny klinodziobków (Triccinae) w rodzinie muchotyranikowatych (Pipromorphidae).
Zasięg występowania.
Rodzaj obejmuje gatunki występujące w Ameryce.
Morfologia.
Długość ciała 9–11 cm; masa ciała 4,5–10 g.
Systematyka.
Podział systematyczny.
Do rodzaju należą następujące gatunki:

</doc>
<doc id="2556544" url="https://pl.wikipedia.org/wiki?curid=2556544" title="Józef Mielęcki">
Józef Mielęcki

Józef Mielęcki (ur. 1 listopada 1879, zm. ?) – podpułkownik kawalerii Wojska Polskiego.
Życiorys.
W czasie I wojny światowej i wojny z bolszewikami walczył w szeregach 1 pułku Ułanów Krechowieckich. 27 sierpnia 1920 roku został zatwierdzony z dniem 1 kwietnia 1920 roku w stopniu rotmistrza, w kawalerii, w grupie oficerów byłych Korpusów Wschodnich i byłej armii rosyjskiej.
1 lipca 1921 roku w randze majora Mielęcki objął obowiązki dowódcy garnizonu Augustów. W czasie swojej wizyty w garnizonie marszałek Józef Piłsudski 8 października 1921 roku, odwiedził m.in. mieszkanie zajmowane przez majora Józefa Mielęckiego. W 1923 roku pełnił służbę w 1 pułku Ułanów Krechowieckich w Augustowie na stanowisku pełniącego obowiązki zastępcy dowódcy pułku i dowódcy I dywizjonu. W następnym roku, po likwidacji stanowiska dowódcy dywizjonu, w dalszym ciągu pełnił obowiązki zastępcy dowódcy pułku. 3 maja 1926 roku został mianowany podpułkownikiem ze starszeństwem z dniem 1 lipca 1925 roku i 4. lokatą w korpusie oficerów kawalerii. Przed 1928 rokiem został przeniesiony w stan spoczynku.

</doc>
<doc id="2556545" url="https://pl.wikipedia.org/wiki?curid=2556545" title="Helena Olsson">
Helena Olsson



</doc>
<doc id="2556546" url="https://pl.wikipedia.org/wiki?curid=2556546" title="Egzekucje w lesie Birkenek">
Egzekucje w lesie Birkenek

Egzekucje w lesie Birkenek – masowe egzekucje mieszkańców Ziemi Michałowskiej przeprowadzane przez okupantów niemieckich w lesie koło majątku Birkenek (Brzezinki) w gminie Zbiczno. Jesienią 1939 członkowie paramilitarnego Selbstschutzu i funkcjonariusze policji niemieckiej zamordowali tam blisko 400 mieszkańców Brodnicy i okolicznych miejscowości.
Początek niemieckiej okupacji.
Brodnica została opanowana przez oddziały Wehrmachtu w dniu 7 września 1939. W mieście szybko zainstalowały się struktury niemieckich władz policyjnych, państwowych i partyjnych. Początkowo administracją miejską w Brodnicy kierował pełnomocnik szefa zarządu cywilnego przy niemieckiej 3. Armii – "Oberregierungsrat" Müller. 25 października 1939 zniesiono administrację wojskową na okupowanych obszarach, a Brodnica wraz z całym powiatem brodnickim zostały wcielone do Rzeszy jako część rejencji kwidzyńskiej Okręgu Gdańsk-Prusy Zachodnie. Funkcję burmistrza Brodnicy, a zarazem kierownika miejskich struktur NSDAP ("Ortsgruppenleitera") objął wówczas Konrad Sauer. Starostą powiatu brodnickiego oraz kierownikiem powiatowej organizacji partyjnej ("Kreisleiterem") mianowano natomiast Ericha Petersa.
W drugiej dekadzie września 1939 na terenie powiatu brodnickiego operował jeden z pododdziałów "Einsatzgruppe V" – specjalnej grupy operacyjnej ("Einsatzgruppen") niemieckiej służby bezpieczeństwa i policji bezpieczeństwa, której zadaniem było „zwalczanie wszystkich wrogich Rzeszy i Niemcom elementów na tyłach walczących wojsk” oraz „ujęcie osób niepewnych pod względem politycznym”. Pod koniec września w mieście ulokowano natomiast jedną z filii "Einsatzkommando 16" – specjalnej grupy operacyjnej utworzonej na bazie gdańskiego Gestapo, której podstawowym zadaniem była likwidacja polskiej inteligencji na terenach okupowanego Pomorza. We wrześniu 1939 w Brodnicy zorganizowano również 20-osobowy posterunek Schutzpolizei (policji ochronnej). Szczególną rolę w antypolskich działaniach odgrywał jednak Selbstschutz – paramilitarna formacja złożona z przedstawicieli niemieckiej mniejszości narodowej zamieszkującej terytorium przedwojennej Polski. Na terenie willi przy ul. Ogrodowej 23 w Brodnicy (tzw. Willa Krasińskiego) ulokowana została siedziba I Inspektoratu Selbstschutzu, obejmującego zasięgiem swojego działania powiaty brodnicki, nowomiejski i rypiński. Inspektoratem kierowali kolejno: SS-Standartenführer Alexander von Woedtke (10-24 września 1939), SS-Obersturmführer Karl-Heinz Paulsen (od 25 września do pierwszych dni listopada 1939) oraz SS-Hauptsturmführer Wilhelm Wardemann. Na czele powiatowych struktur Selbstschutzu w Brodnicy stanął natomiast pochodzący z Jabłonowa SS-Untersturmführer Kurt Kortas.
Od pierwszych dni okupacji Niemcy stosowali brutalny terror wobec ludności Brodnicy. Już 10 września 1939 na strzelnicy wojskowej w brodnickim lasku miejskim żołnierze Wehrmachtu rozstrzelali jedną osobę. Kolejne egzekucje miały tam miejsce w dniach 16 września (dwie ofiary) oraz 18 października (trzy ofiary). Jesienią 1939 miały miejsce pierwsze („dzikie”) wysiedlenia Polaków. Okupacyjne władze rychło przystąpiły także do zacierania wszelkich śladów polskości. Jesienią 1939 usunięto pomnik wzniesiony ku czci żołnierzy brodnickiego 67. pułku piechoty oraz zdewastowano kapliczkę poświęconą żołnierzom poległym podczas wojny polsko-bolszewickiej. W tym samym czasie spalono również liczący blisko 600 tomów zbiór biblioteki kolejowej im. „Nieznanego żołnierza”. Ponadto 29 września Niemcy spalili brodnicką synagogę oraz zdewastowali tamtejszy cmentarz żydowski.
Egzekucje w Birkenku.
Między październikiem 1939 roku, a wiosną 1940 roku Niemcy przeprowadzili na okupowanych terenach Pomorza szeroko zakrojoną akcję eksterminacyjną. Wymierzona była ona w pierwszym rzędzie w przedstawicieli polskiej inteligencji, którą narodowi socjaliści obarczali winą za politykę polonizacyjną prowadzoną na Pomorzu Gdańskim w okresie międzywojennym oraz traktowali jako główną przeszkodę na drodze do szybkiego i całkowitego zniemczenia regionu. W ramach tzw. "Intelligenzaktion" (pol. akcja „Inteligencja”) Niemcy zamordowali wówczas ok. 30 000 – 40 000 mieszkańców Pomorza.
Masowe aresztowania mieszkańców Brodnicy i powiatu brodnickiego rozpoczęły się w połowie października 1939 i przeprowadzane były w głównej mierze przez Selbstschutz. Miejscowi Niemcy mogli przy okazji uregulować wiele zadawnionych sąsiedzkich sporów i porachunków, jak też korzystali z okazji do zagrabienia mienia mordowanych Polaków. Z tego względu ofiarą aresztowań padali nie tylko przedstawiciele inteligencji, lecz także liczni polscy rolnicy. Zatrzymane osoby osadzano zazwyczaj w piwnicach „Willi Krasińskiego”. Szybko uległy one zapełnieniu więc aresztantów umieszczano także w domu przy ul. Paderewskiego róg Sokołów (mieściła się tam siedziba brodnickiego Gestapo), w budynku klasztornym przy ul. Sądowej 5 oraz – przez pewien okres – w koszarach wojskowych przy ul. Czwartaków. 
Szczególnie tragiczny był los Polaków przetrzymywanych w „Willi Krasińskiego”. Panujące tam warunki były bardzo ciężkie, a bojówkarze Selbstschutzu notorycznie znęcali się nad więźniami. Często rozebranych do pasa aresztantów wyganiano na podwórze, gdzie Selbstschutzmani katowali ich pejczami. Krzyki torturowanych były wówczas dobrze słyszane na sąsiednich ulicach. Nad więźniami bardzo często znęcał się osobiście szef brodnickiego Selbstschutzu – Kurt Kortas. Ponadto aresztantom wydawano głodowe racje, a rodzinom zabroniono przynoszenia paczek żywnościowych. Po przesłuchaniach połączonych z torturami więźniów zazwyczaj deportowano do obozów koncentracyjnych lub zabijano na miejscu. 
Masowe egzekucje odbywały się zazwyczaj w lesie koło majątku Birkenek (obecnie Brzezinki) w gminie Zbiczno, położonym kilka kilometrów na północ od Brodnicy. Przed wojną majątek należał do Kurta Höltzela – znanego niemieckiego działacza spółdzielczego, który zginął podczas ewakuacji we wrześniu 1939. Zgodnie z relacją żony Höltzela, Marii, mordy na Polakach miały być odwetem za jego śmierć. Akcja eksterminacyjna w Birkenku była prowadzona przez Selbstschutz i policję niemiecką. W oparciu o dane uzyskane z ankiet przeprowadzonych przez Główną Komisję Badania Zbrodni Niemieckich w Polsce przyjmuje się zazwyczaj, że masowe egzekucje miały tam miejsce: 10 października, 15 października, 17 lub 18 października oraz nieustalonego dnia między 26 a 28 października. Zeznania świadków wskazują, że skazańców przywożono do Birkenka samochodami ciężarowymi, po czym rozstrzeliwano nad rowami strzeleckimi, które wykopano w lesie jeszcze przed wybuchem wojny. Egzekucje odbywały się zazwyczaj w godzinach wieczornych lub w nocy – w świetle reflektorów samochodowych.
Należy przy tym podkreślić, że las Birkenek nie był jedynym miejscem, w którym mordowano mieszkańców powiatu brodnickiego. Dwukrotnie – 3 lub 4 listopada oraz 10 lub 11 listopada 1939 – z Brodnicy odeszły transporty ze skazańcami, których następnie zamordowano na terenie tzw. Domu Kaźni w Rypinie lub w pobliskich lasach skrwileńskich.
Nieudana interwencja Wehrmachtu.
Terror jaki zaprowadziły bojówki Selbstschutzu przybrał takie rozmiary, że wzbudził przerażenie nawet wśród miejscowej ludności niemieckiej. Do miejscowej komendantury Wehrmachtu zaczęły napływać liczne skargi i informacje o zbrodniach popełnianych przez Selbstschutz – składane nawet przez szeregowych członków organizacji. Pod wpływem doniesienia złożonego przez Niemkę zatrudnioną w brodnickim inspektoracie Selbstschutzu generał major Woldemar "Freiherr" Grote (dowódca 218. Dywizji Piechoty stacjonującej w Toruniu) zdecydował się na interwencję. Pewnego październikowego wieczoru żołnierze Wehrmachtu wkroczyli do „Willi Krasińskiego”, gdzie aresztowali SS-Obersturmführera Paulsena oraz kierownictwo inspektoratu. Kompletnie zaskoczonych Selbstschutzmanów odprowadzono do miejscowych koszar. Wraz z nimi przewieziono tam również polskich więźniów wydobytych z piwnic willi.
Był to jeden z nielicznych wypadków kiedy oficjalne czynniki niemieckie zareagowały na zbrodnie popełniane przez Selbstschutz. Działania podjęte przez Wehrmacht nie przyniosły jednak żadnych rezultatów. Jeszcze tej samej nocy w dowództwie dywizji zainterweniował bowiem SS-Oberführer Ludolf von Alvensleben – adiutant Himmlera, a zarazem dowódca pomorskiego okręgu Selbstschutzu ("Selbstschutz Westpreussen"). W konsekwencji Paulsen i jego ludzie zostali natychmiast zwolnieni, a polscy więźniowie powrócili do piwnic „Willi Krasińskiego”.
Ofiary.
Trudno precyzyjnie określić ile ofiar pochłonęły egzekucje w lesie Birkenek, gdyż w 1944 – w związku ze zbliżaniem się Armii Czerwonej – Niemcy przystąpili do zacierania śladów zbrodni. Ciała pomordowanych zostały wykopane i spalone. Z tego powodu liczba ofiar może być podawana jedynie szacunkowo. Jan Sziling ocenia, że jesienią 1939 aresztowano ok. 450-500 mieszkańców Brodnicy i okolicznych miejscowości, spośród których większość rozstrzelano w Birkenku. Maria Wardzyńska szacuje z kolei, że Niemcy zamordowali tam ok. 400 osób.
W lesie Birkenek rozstrzelano m.in. nauczycieli ze szkół w Brodnicy (Feliksa Adamamisa, Waleriana Bereżewskiego, Waleriana Barwickiego, Jana Koncza, Zygmunta Rozwadowskiego i Jana Różyckiego), Zbicznie (Helenę Siekarzankę, Mariana Kałwę), Nieżywięciu (Romana Beyera) i Budach (Maksymiliana Szymańskiego). Ponadto zamordowano tam wielu mieszkańców Lembarga, Żmijewa, Cichego, Zbiczna (m.in. nadleśniczego Antoniego Guzowskiego, oberżystów Józefa Jurkiewicza i Ludwika Daszkowskiego), jak również licznych mieszkańców Brzezinek, Waliszewa i Jabłonowa (m.in. wójta gminy Jabłonowo I – Władysława Barańskiego oraz dyrektora Banku Ludowego - Brunona Rocola). W gronie zamordowanych znalazło się także kilkunastu brodnickich Żydów.

</doc>
<doc id="2556547" url="https://pl.wikipedia.org/wiki?curid=2556547" title="Bitwa pod Skalicami">
Bitwa pod Skalicami



</doc>
<doc id="2556551" url="https://pl.wikipedia.org/wiki?curid=2556551" title="Grzegorz Bril">
Grzegorz Bril

Grzegorz Bril (ur. 3 stycznia 1986 w Jaśle) – polski biathlonista. Występuje w barwach AZS AWF Katowice.
W swoim debiucie w Pucharze Świata, w sezonie 2011/2012 zajął 84. miejsce w sprincie na 10 km.

</doc>
<doc id="2556552" url="https://pl.wikipedia.org/wiki?curid=2556552" title="Parafia Matki Boskiej Śnieżnej w Dąbrówce Dolnej">
Parafia Matki Boskiej Śnieżnej w Dąbrówce Dolnej

Parafia Matki Boskiej Śnieżnej – rzymskokatolicka parafia w Dąbrówce Dolnej. Parafia należy do dekanatu Zagwiździe w diecezji opolskiej.
Historia parafii.
Pierwsze dokumenty mówiące o miejscowości Dąbrówka Dolna pochodzą z 1607 roku. Mieszkańcy miejscowości przez wiele lat chodzili do kościoła w Fałkowicach, gdzie byli parafianami tamtejszej parafii św. Stanisława Biskupa w Fałkowicach. Taki stan istniał do 30. lat XX wieku. Z inicjatywy księdza Kubisa, budowę świątyni rozpoczęto wiosną 1932. 25 września 1932 odbyła się uroczystość poświęcenia i wmurowania kamienia węgielnego przez proboszcza z Fałkowic księdza Goretzkiego. 15 września 1933 nowo wybudowany kościół w Dąbrówce Dolnej został konsekrowany i stał się kościołem filialnym parafii w Fałkowicach. 31 maja 1939 Kuria Biskupia we Wrocławiu zmieniła funkcje kościoła na parafialny, a jej pierwszym proboszczem został ks. Konrad Kowalczyk. 
Od 2015 administratorem parafii jest ks. Edward Matusz.
Liczebność i zasięg parafii.
Do parafii należy 830 wiernych z miejscowości: Dąbrówka Dolna, Domaradzka Kuźnia, Młodnik, Paryż, Radomierowice, 
i Święciny. Do parafii należy kościół filialny Wniebowzięcia Najświętszej Maryi Panny w Radomierowicach.

</doc>
<doc id="2556553" url="https://pl.wikipedia.org/wiki?curid=2556553" title="David Konstant">
David Konstant

David Every Konstant (ur. 16 czerwca 1930 w Londynie, zm. 9 października 2016 w Leeds) – brytyjski duchowny rzymskokatolicki, w latach 1985-2004 biskup diecezjalny Leeds. 
Życiorys.
Święcenia kapłańskie przyjął 12 czerwca 1954 w archidiecezji westminsterskiej. 28 marca 1977 papież Paweł VI mianował go biskupem pomocniczym archidiecezji ze stolicą tytularną Betagbarar. Sakry udzielił mu 25 kwietnia 1977 kardynał Basil Hume OSB, ówczesny arcybiskup metropolita Westminsteru. 12 lipca 1985 papież Jan Paweł II przeniósł go na urząd biskupa diecezjalnego Leeds, jego ingres do tamtejszej katedry odbył się 25 września 1985. 7 kwietnia 2004, na nieco ponad rok przed osiągnięciem biskupiego wieku emerytalnego (wynoszącego 75 lat), zrezygnował ze stanowiska i stał się biskupem seniorem diecezji, którym pozostał do śmierci. 

</doc>
<doc id="2556555" url="https://pl.wikipedia.org/wiki?curid=2556555" title="Ewakuacja (ujednoznacznienie)">
Ewakuacja (ujednoznacznienie)



</doc>
<doc id="2556556" url="https://pl.wikipedia.org/wiki?curid=2556556" title="ABN AMRO World Tennis Tournament 2012">
ABN AMRO World Tennis Tournament 2012

ABN AMRO World Tennis Tournament 2012 – tenisowy turniej ATP World Tour rangi ATP World Tour 500 z cyklu Rotterdam Open rozgrywany w dniach 13–19 lutego 2012 roku w Rotterdamie na kortach twardych w hali o puli nagród 1 207 500 euro.

</doc>
<doc id="2556564" url="https://pl.wikipedia.org/wiki?curid=2556564" title="Bitwa pod Burkersdorfem (1866)">
Bitwa pod Burkersdorfem (1866)



</doc>
<doc id="2556567" url="https://pl.wikipedia.org/wiki?curid=2556567" title="8 Armia Brytyjska">
8 Armia Brytyjska



</doc>
<doc id="2556568" url="https://pl.wikipedia.org/wiki?curid=2556568" title="Independiente Buenos Aires">
Independiente Buenos Aires



</doc>
<doc id="2556569" url="https://pl.wikipedia.org/wiki?curid=2556569" title="Qatar Total Open 2012">
Qatar Total Open 2012

Qatar Total Open 2012 – tenisowy turniej WTA z cyklu Qatar Total Open rozgrywany w dniach 13–19 lutego 2012 roku w Dosze na kortach twardych o puli nagród 2 168 400 dolarów amerykańskich.

</doc>
<doc id="2556571" url="https://pl.wikipedia.org/wiki?curid=2556571" title="Bitwa pod Münchengrätz">
Bitwa pod Münchengrätz



</doc>
<doc id="2556579" url="https://pl.wikipedia.org/wiki?curid=2556579" title="Teresa Starzyńska">
Teresa Starzyńska

Teresa Starzyńska (ur. 1952, zm. 14 października 2022) – polski lekarz internista i gastroenterolog, profesor doktor habilitowany nauk medycznych, profesor zwyczajny Pomorskiego Uniwersytetu Medycznego w Szczecinie (PUM), kierownik Katedry i Kliniki Gastroenterologii PUM (od 2006), członek Zarządu Głównego Polskiego Towarzystwa Gastroenterologii (1994-2016, w latach 1994-1996 Sekretarz Zarządu), członek stowarzyszony European Board of Gastrolenterology (2006-2017). Od stycznia 2013 była członkiem Sekcji Nauk Medycznych Centralnej Komisji ds. Stopni i Tytułów Naukowych, pełniąc od stycznia 2017 funkcję wiceprezesa tejże Komisji.
Kariera zawodowa, edukacja.
W latach 1971-1977 studiowała na wydziale lekarskim ówczesnej Pomorskiej Akademii Medycznej w Szczecinie. Dyplom lekarza z wyróżnieniem otrzymała w 1977 r..
Specjalista chorób wewnętrznych st. II (19.04.1985), gastroenterologii st. II (22.04.2004).
Stopień naukowy doktora uzyskała w 1984 r., dr hab. n. med. uzyskała 19.12.1994 (PAM Szczecin), natomiast tytuł naukowy profesora został nadany 18.10.2002. W 2004 roku otrzymała "Europejski Dyplom Gastroenterologii" ("The Diploma of the European Board of Gastrolenterology").
W latach 1977-1978 odbywała staż w Klinice Chorób Wewnętrznych PAM w Szczecinie, w której od roku 1978 została asystentem, a w 1985 r. adiunktem. W latach 1995-2006 była zastępcą kierownika Kliniki Gastroenterologii i Chorób Wewnętrznych (od roku 2002 na stanowisku profesora), a od roku 2006 – kierownikiem sprofilowanej przez nią Katedry i Kliniki Gastroenterologii. Od 2008 pracuje na stanowisku profesora zwyczajnego.
W 2006 T. Starzyńska promując w Polsce ideę wczesnej diagnostyki i endoskopowego leczenia raka żołądka, nawiązała współpracę z profesorem Takuji Gotodą, światowej rangi ekspertem z zakresu endoskopowej terapii nowotworów przewodu pokarmowego (Uniwersytet Medyczny w Tokio, Japonia). W ramach tej współpracy profesor Gotoda po raz pierwszy przyjechał do Polski prowadząc wykłady, szkolenia, warsztaty i pokazy endoskopowe w Szczecinie, Warszawie i Krakowie. Z pomocą i z rekomendacji prof. Gotody lekarze Kliniki Gastroenterologii PUM odbyli indywidualne i zespołowe szkolenia z zakresu endoskopii prowadzone przez specjalistów z Japonii.
Przewodnicząca (2010 r.) Komitetu Organizacyjnego XIV Kongresu Polskiego Towarzystwa Gastroenterologi.
Organizator I Międzynarodowych Warsztatów Endoterapii Nowotworów Przewodu Pokarmowego poświęconych dysekcji podśluzówkowej, z udziałem światowego eksperta w endoskopii zabiegowej, prof. Takuji Gotoda, z Uniwersytetu Medycznego w Tokio (2012; Klinika Gastroenterologii PUM
we współpracy ze Szkołą Endoskopii Polskiej Fundacji Gastroenterologii). Od ponad 20 lat członek komitetów naukowych kongresów Polskiego Towarzystwa Gastroenterologii.
Od 1998 roku była członkiem komitetu redakcyjnego ""Gastroenterologii Polskiej" oraz od roku 2010 członkiem komitetu redakcyjnego "Gastroenterologii Praktycznej"".
Od roku 2012 była jednym z ekspertów w Editorial Board of Video Journal and Encyclopedia of GI Endoscopy.
Edukacja, projekty naukowo-badawcze, współpraca.
Zespół T. Starzyńskiej w oparciu o współpracę z ośrodkami w kraju i za granicą (Niemcy, USA, Japonia) uczestniczy w wielu projektach naukowo-badawczych dotyczących etiopatogenezy, diagnostyki oraz leczenia nowotworów przewodu pokarmowego, głównie z zastosowaniem metod endoskopowych. Klinika brała udział w programie "Innowacyjne metody wykorzystania komórek macierzystych w medycynie" w ramach POIG EFRR. 
W klinice T. Starzyńskiej hospitalizowani są pacjenci z nowotworami przewodu pokarmowego, w tym z guzami neuroendokrynnymi (współpraca z prof. Beatą Kos-Kudłą, Polską Siecią Guzów Neuroendokrynnych, wideo konsultacje TeleNen), ciężkimi postaciami chorób zapalnych jelit, zapaleniami trzustki i trudnymi w diagnostyce oraz leczeniu bólami brzucha. W Klinice stosowane są wysoko specjalistyczne techniki endoskopowe leczenia nowotworów chorób przewodu pokarmowego w tym echoendoskopia, dyssekcja podśluzówkowa i POEM.
Szkolenia podyplomowe, specjalizacje.
1978–2000 – wielokrotne kursy podyplomowe w Klinice Gastroenterologii Centrum Medycznego Szkolenia Podyplomowego w Warszawie, w tym szkolenia praktyczne z zakresu endoskopii przewodu pokarmowego, echoendoskopii i badań ultrasonograficznych jamy brzusznej.
1987 – pobyt w Niemieckim Centrum Badań nad Rakiem w Heidelbergu, w ramach stypendium hrabiego Jakuba Potockiego.
1991, 1992, 1995, 1996 – łącznie 2–letni pobyt w Instytucie Patersona Badań nad Rakiem w Manchesterze, początkowo w ramach stypendium Fundacji Gastroenterologia Polska następnie w ramach stypendiów przyznanych przez Instytut Patersona oraz British Council.
1996, 1998 – kursy szkoleniowe w zakresie ultrasonografii jamy brzusznej.
2002 – "visiting professor" – Klinika Gastroenterologii w Leister – Anglia i Klinika Gastroenterologii i Hepatologii w Magdeburgu – Niemcy.
2000, 2001, 2002, 2004, 2006, 2007, 2009 – kursy szkoleniowe w zakresie endoskopowej ultrasonografii w Europejskiej Szkole Endoskopii w Amsterdamie.
2000, 2005, 2006, 2007, 2011, 2014, 2015, 2016 – podyplomowe kursy gastrologiczne, w tym szkolenia endoskopowe, w ramach szkoleń Amerykańskiego Towarzystwa Gastroenterologii.
Publikacje, opieka nad młodymi pracownikami nauki.
Była autorem 302 prac, w tym 155 publikacji pełno tekstowych w recenzowanych pismach polskich i zagranicznych (ogólna liczba cytowań 1500, index h 20, IF 191.102). Dotychczasowy czynny udział w 145 zjazdach krajowych (70) i zagranicznych (75). Była promotorem 9 zakończonych doktoratów, opiekunem 3 habilitacji, w tym najmłodszego dr habilitowanego nauk medycznych w Polsce oraz jednej profesury.
Nagrody.
1992 – główna nagroda Gastroenterologów Środkowych Niemiec za pracę dotyczącą raka żołądka.
1994, 1995, 1998, 2003, 2011 – nagrody komisji naukowej Europejskich Zjazdów Gastroenterologicznych w Oslo, Berlinie, Birmingham, Madrycie, Sztokholmie oraz Barcelonie za prace dotyczące nowotworów przewodu pokarmowego.
2008, 2010, 2012, 2014, 2016 – nagrody Polskiego Towarzystwa Gastroenterologii.
Wielokrotne naukowe nagrody rektora PUM.

</doc>
<doc id="2556580" url="https://pl.wikipedia.org/wiki?curid=2556580" title="Aurélien Rougerie">
Aurélien Rougerie

Aurélien Rougerie (ur. 26 września 1980 w Beaumont) – francuski rugbysta, występujący na pozycji środkowego ataku lub skrzydłowego w zespole ASM Clermont Auvergne oraz we francuskiej drużynie narodowej.
Jego ojciec, Jacques Rougerie, również był reprezentantem Francji w rugby.
W drużynie narodowej debiutował 10 listopada 2001 w meczu testowym z zespołem RPA. Dwa tygodnie później zdobył swoje pierwsze przyłożenie w reprezentacji w meczu z Fidżi. Uczestniczył w Pucharze Świata w latach 2003, 2007 i 2011. W 2003 i 2007 zespół francuski z Rougerie w składzie zajmował czwarte miejsca. W 2011 dotarł do finału, gdzie przegrał z Nową Zelandią. Puchar Sześciu Narodów zdobywał w latach: 2002, 2004, 2006, 2007 i 2010.
W rozgrywkach klubowych zdobył z zespołem Clermont: mistrzostwo Francji w 2010 (w latach 2001, 2007, 2008 i 2009 wicemistrzostwo) oraz Puchar Challenge w 2007.

</doc>
<doc id="2556581" url="https://pl.wikipedia.org/wiki?curid=2556581" title="Aurelien Rougerie">
Aurelien Rougerie



</doc>
<doc id="2556585" url="https://pl.wikipedia.org/wiki?curid=2556585" title="Jekatierina Bolszowa">
Jekatierina Bolszowa

Jekatierina Siergiejewna Bolszowa, ros. Екатерина Сергеевна Большова (ur. 4 lutego 1988) – rosyjska lekkoatletka, wieloboistka.
Osiągnięcia.
Medalistka mistrzostw Rosji.

</doc>
<doc id="2556586" url="https://pl.wikipedia.org/wiki?curid=2556586" title="Yekaterina Bolshova">
Yekaterina Bolshova



</doc>
<doc id="2556588" url="https://pl.wikipedia.org/wiki?curid=2556588" title="Devin Star Tailes">
Devin Star Tailes



</doc>
<doc id="2556591" url="https://pl.wikipedia.org/wiki?curid=2556591" title="Rożniaty (przystanek kolejowy)">
Rożniaty (przystanek kolejowy)

Rożniaty – nieczynny przystanek kolejowy a dawniej stacja w Rożniatach na linii kolejowej nr 231, w województwie kujawsko-pomorskim.

</doc>
<doc id="2556592" url="https://pl.wikipedia.org/wiki?curid=2556592" title="Agata Hutyra">
Agata Hutyra

Agata Hutyra, właśc. Agata Ochota-Hutyra (ur. 1967) – polska aktorka filmowa i teatralna, wykonawczyni piosenki aktorskiej.
Jest absolwentką Wydziału Aktorskiego we Wrocławiu Państwowej Wyższej Szkoły Teatralnej im. Ludwika Solskiego w Krakowie. Od 1990 związana z Teatrem im. Adama Mickiewicza w Częstochowie.
Jest laureatką "Złotej Maski" (1995) nagrody aktorskiej przyznawanej przez dziennikarzy ówczesnych województw bielskiego, częstochowskiego i katowickiego. W 2007 roku otrzymała Nagrodę Prezydenta Miasta Częstochowy za całokształt działalności artystycznej w kategorii teatr.
Razem z Piotrem Machalicą wystąpiła w filmie "Spacer po Częstochowie".

</doc>
<doc id="2556594" url="https://pl.wikipedia.org/wiki?curid=2556594" title="Polanowice (stacja kolejowa)">
Polanowice (stacja kolejowa)

Polanowice – nieczynny od 1996 roku przystanek kolejowy a dawniej stacja w Polanowicach na linii kolejowej nr 231, w województwie kujawsko-pomorskim.

</doc>
<doc id="2556597" url="https://pl.wikipedia.org/wiki?curid=2556597" title="Lachmirowice (przystanek kolejowy)">
Lachmirowice (przystanek kolejowy)

Lachmirowice – nieczynny przystanek kolejowy a dawniej stacja w Lachmirowicach na linii kolejowej nr 231, w województwie kujawsko-pomorskim.

</doc>
<doc id="2556598" url="https://pl.wikipedia.org/wiki?curid=2556598" title="Racice (przystanek kolejowy)">
Racice (przystanek kolejowy)

Racice – nieczynny przystanek kolejowy w Racicach na linii kolejowej nr 231, w województwie kujawsko-pomorskim.

</doc>
<doc id="2556600" url="https://pl.wikipedia.org/wiki?curid=2556600" title="SAP Open 2012">
SAP Open 2012

SAP Open 2012 – tenisowy turniej ATP World Tour rangi ATP World Tour 250 z cyklu SAP Open rozgrywany w dniach 11–19 lutego 2012 roku w San Jose na kortach twardych w hali o puli nagród 531 000 dolarów amerykańskich.

</doc>
<doc id="2556603" url="https://pl.wikipedia.org/wiki?curid=2556603" title="Mokro Polje">
Mokro Polje

Mokro Polje (serb. "Мокро Поље") – wieś w Chorwacji, w żupanii szybenicko-knińskiej, w gminie Ervenik. W 2011 roku liczyła 227 mieszkańców.
Położenie.
Mokro Polje znajduje się w północnej części Dalmacji, około 20 kilometrów na zachód od Knina.

</doc>
<doc id="2556604" url="https://pl.wikipedia.org/wiki?curid=2556604" title="Ramla il-Ħamra">
Ramla il-Ħamra



</doc>
<doc id="2556608" url="https://pl.wikipedia.org/wiki?curid=2556608" title="Organizm autotroficzny">
Organizm autotroficzny



</doc>
<doc id="2556617" url="https://pl.wikipedia.org/wiki?curid=2556617" title="Wesley Fofana">
Wesley Fofana

Wesley Fofana (ur. 20 stycznia 1988 w Paryżu) – francuski rugbysta, grający w formacji ataku w zespole ASM Clermont Auvergne oraz w reprezentacji narodowej. Mistrz Francji z sezonu 2009/10.
Kariera klubowa.
Urodzony w paryskiej 13. dzielnicy zawodnik do dwudziestego roku życia reprezentował kluby rugby z rodzinnego miasta – USO Massif Central Paris oraz Paris Université Club, zanim w 2008 związał się z drużyną "Nadziei" klubu ASM Clermont Auvergne, gdzie trenował pod okiem Joe Schmidta i Francka Azémy. Wystąpił z nią w dwóch finałach mistrzostw kraju w tej kategorii wiekowej, w 2009 przegrywając mniejszą liczbą zdobytych przyłożeń, triumfując natomiast w 2010 roku.
W składzie meczowym pierwszej drużyny w rozgrywkach ligowych znalazł się 7 marca 2009 roku, jednak nie pojawił się wówczas na boisku, toteż debiut zaliczył dopiero w inauguracyjnym meczu kolejnego sezonu przeciwko Bourgoin. W Pucharze Heinekena natomiast reprezentował klub już w styczniu 2009.
W listopadzie 2009 roku podpisał swój pierwszy profesjonalny kontrakt i już w tym samym sezonie zdobył z klubem z Clermont-Ferrand mistrzostwo Francji, nie występując jednak w meczach fazy pucharowej. Rok później zespół zakończył rozgrywki na półfinale, a sam Fofana coraz częściej znajdował się w wyjściowym składzie. Przełom w karierze nastąpił w sezonie 2011/12 – pod nieobecność zawodników uczestniczących w Pucharze Świata stał się rewelacją pierwszej części sezonu, w siedemnastu meczach zdobywając sześć przyłożeń. Zaowocowało to pod koniec roku 2011 podpisaniem kontraktu z klubem na kolejne dwa sezony, który był następnie przedłużany. W sezonie 2012/2013 drużyna dotarła do finału Pucharu Heinekena, w którym uległa RC Toulonnais.
Kariera reprezentacyjna.
W sezonie 2006-07 był członkiem "Pôle France" (z takimi zawodnikami jak m.in. późniejsi reprezentanci Francji Mathieu Bastareaud, Yann David, Yoann Maestri, Raphaël Lakafia czy Morgan Parra), a także wystąpił z reprezentacją kraju na mistrzostwach świata U-19. W następnym sezonie otrzymał powołanie do kadry U-20 i zagrał w trzech meczach Pucharu Sześciu Narodów w tej kategorii wiekowej zdobywając jedno przyłożenie.
Do reprezentowania kraju w drużynie seniorów powołany został dopiero w wieku 24 lat. Znalazłszy się w kadrze na Puchar Sześciu Narodów 2012 już w debiucie 4 lutego tego roku zdobył przyłożenie w zwycięskim meczu przeciwko Włochom. Powtórzył ten wyczyn również w trzech kolejnych meczach – przeciw Szkocji, Irlandii i Anglii.
W roku 2013 został wybrany najlepszym zawodnikiem reprezentacji kraju.

</doc>
<doc id="2556620" url="https://pl.wikipedia.org/wiki?curid=2556620" title="Smile (album L’Arc-en-Ciel)">
Smile (album L’Arc-en-Ciel)

Smile – dziewiąta płyta zespołu L’Arc-en-Ciel. Wydana 31 marca 2004r. Album pojawił się na rynku również w Stanach Zjednoczonych, gdzie został wydany przez wytwórnię Tofu Records. 
Piosenka z tego albumu „Ready Steady Go” została użyta jako drugi opening do anime "Fullmetal Alchemist".

</doc>
<doc id="2556622" url="https://pl.wikipedia.org/wiki?curid=2556622" title="Sacra Fossae">
Sacra Fossae

Sacra Fossae – rów na powierzchni Marsa. Jego centrum znajduje się na 20,58° szerokości geograficznej północnej oraz 70° długości geograficznej zachodniej (). Koryto to ma 950 km długości i głębokość kilkuset metrów. Sacra Fossa oddziela system kanionów Kasei Valles od równiny Lunae Planum.
Decyzją Międzynarodowej Unii Astronomicznej nadana w 1976 roku nazwa tego obszaru pochodzi od wyspy "Isola Sacra" położonej w delcie Tybru.

</doc>
<doc id="2556623" url="https://pl.wikipedia.org/wiki?curid=2556623" title="Carlos Bacca">
Carlos Bacca

Carlos Arturo Bacca Ahumada (ur. 8 września 1986 w Barranquilli) – kolumbijski piłkarz występujący na pozycji napastnika. Obecnie zawodnik Granada CF.
Kariera.
Do Sevilli trafił w styczniu 2012 roku. W reprezentacji Kolumbii zadebiutował w 2010 roku. Do 9 sierpnia 2013 roku rozegrał w niej piętnaście spotkań, w których zdobył sześć bramek.
27 maja 2015 zdobył wraz z klubem puchar Ligi Europejskiej. W meczu finałowym rozgrywanym na Stadionie Narodowym w Warszawie Sevilla wygrała z Dnipro Dniepropetrowsk 3:2, a Carlos Bacca strzelił dwie bramki: na 2:1 i 3:2 odpowiednio w 31. i 73. minucie. 2 lipca trafił do Milanu za kwotę 30 mln euro.
Sukcesy.
Klubowe.
Atlético Junior
Sevilla
Villarreal

</doc>
<doc id="2556627" url="https://pl.wikipedia.org/wiki?curid=2556627" title="Wyżyna Adamawa">
Wyżyna Adamawa



</doc>
<doc id="2556630" url="https://pl.wikipedia.org/wiki?curid=2556630" title="Yōkichi Takamine">
Yōkichi Takamine



</doc>
<doc id="2556632" url="https://pl.wikipedia.org/wiki?curid=2556632" title="Puchar Arabskich Narodów 2009">
Puchar Arabskich Narodów 2009



</doc>
<doc id="2556633" url="https://pl.wikipedia.org/wiki?curid=2556633" title="Kenichi Uemura">
Kenichi Uemura



</doc>
<doc id="2556635" url="https://pl.wikipedia.org/wiki?curid=2556635" title="VfR Pforzheim">
VfR Pforzheim

VfR Pforzheim – nieistniejący niemiecki klub piłkarski, mający siedzibę w mieście Pforzheim, w kraju związkowym Badenia-Wirtembergia, działający w latach 1912–2010 (od 2010 roku jako 1. CfR Pforzheim). 

</doc>
<doc id="2556636" url="https://pl.wikipedia.org/wiki?curid=2556636" title="Aliaksandr Linnik">
Aliaksandr Linnik



</doc>
<doc id="2556637" url="https://pl.wikipedia.org/wiki?curid=2556637" title="Kenichi Yumoto">
Kenichi Yumoto



</doc>
<doc id="2556641" url="https://pl.wikipedia.org/wiki?curid=2556641" title="Płytka Fortnera">
Płytka Fortnera

Płytka Fortnera – biologiczna metoda hodowli bakterii beztlenowych. Jest to płytka agarowa zawierająca bulion cukrowy z 3% krwi owcy. Na jednej połowie płytki posiewamy interesujący nas drobnoustrój beztlenowy, a na drugiej drobnoustrój tlenowy (np. "Bacillus subtilis"). Płytkę uszczelniamy plasteliną, plastrem lub parafilmem. Na początku wyrośnie drobnoustrój tlenowy, który zużyje tlen i stworzy warunki korzystne do wzrostu dla beztlenowca.

</doc>
<doc id="2556647" url="https://pl.wikipedia.org/wiki?curid=2556647" title="Wieniamin Puliewicz">
Wieniamin Puliewicz



</doc>
<doc id="2556651" url="https://pl.wikipedia.org/wiki?curid=2556651" title="Poledno (przystanek kolejowy)">
Poledno (przystanek kolejowy)

Poledno – nieczynny przystanek kolejowy, a dawniej stacja w Polednie na dawnej linii kolejowej Świecie nad Wisłą – Złotów, w województwie kujawsko-pomorskim. W 2015 roku fragment linii przechodzący przez stację został zdemontowany.

</doc>
<doc id="2556654" url="https://pl.wikipedia.org/wiki?curid=2556654" title="Bruchniewo (przystanek kolejowy)">
Bruchniewo (przystanek kolejowy)

Bruchniewo – nieczynny przystanek kolejowy, a dawniej stacja w Bruchniewie na linii kolejowej Świecie nad Wisłą – Złotów, w województwie kujawsko-pomorskim. Na przystanku, za czasów jego funkcjonowania, ładowano na wagony drzewo tartaczne.

</doc>
<doc id="2556656" url="https://pl.wikipedia.org/wiki?curid=2556656" title="Tramwaje we Fremantle">
Tramwaje we Fremantle

Tramwaje we Fremantle − zlikwidowany system komunikacji tramwajowej w australijskim mieście Fremantle, działającym w latach 1905−1952.
Historia.
Na początku XX w. miasto Fremantle i rada Zachodniego Fremantle założyły spółkę "Fremantle Municipal Tramways and Electric Lighting Board" (FMT&amp;ELB). Zadaniem spółki była budowa sieci tramwajowej i sieci energetycznej dla budynków użyteczności publicznej. Tramwaje we Fremantle uruchomiono 30 października 1905. Początkowo do obsługi sieci posiadano 14 tramwajów, które stacjonowały w zajezdni na końcu High St. W kwietniu 1906 było 5 linii tramwajowych:
Wkrótce do spółki przystąpiła rada Północnego Fremantle, która zakupiła dwa nowe tramwaje i rozpoczęto budowę linii tramwajowej przez rzekę Łabędzią i wzdłuż Stirling Highway do Leighton St. Linię tę otwarto we wrześniu 1908. W kolejnych latach zbudowano kilka nowych linii:
W 1923 w mieście było 28 wagonów tramwajowych oraz zbudowano nową zajezdnię tramwajową w Queen Victoria Street. Ostatnie nowe tramwaje do Fremantle dostarczono w latach 1921−1935. Łącznie w tym czasie dostarczono 11 tramwajów. W 1930 tramwajami przewieziono 6,27 mln pasażerów. W czasie wielkiego kryzysu gospodarczego liczba pasażerów spadła. W 1943 z tramwajów skorzystało 9 mln pasażerów. Od 1936 komunikacja tramwajowa nie przynosiła zysku. W 1952 ze spółki "Fremantle Municipal Tramways and Electric Lighting Board" państwo przejęło dostarczanie energii elektrycznej i spółka tramwajowa nie była w stanie się utrzymać. Tramwaje zlikwidowano 8 listopada 1952.

</doc>
<doc id="2556658" url="https://pl.wikipedia.org/wiki?curid=2556658" title="Klonowo nad Brdą">
Klonowo nad Brdą

Klonowo nad Brdą – nieczynny przystanek kolejowy, a dawniej stacja i ładownia w Klonowie na linii kolejowej Świecie nad Wisłą – Złotów, w województwie kujawsko-pomorskim. Budynek dworcowy został przekształcony w mieszkania socjalne.

</doc>
<doc id="2556662" url="https://pl.wikipedia.org/wiki?curid=2556662" title="Mała Klonia (przystanek kolejowy)">
Mała Klonia (przystanek kolejowy)

Mała Klonia – nieczynny przystanek kolejowy, a dawniej stacja i ładownia w Małej Kloni na linii kolejowej Świecie nad Wisłą – Złotów, w województwie kujawsko-pomorskim.

</doc>
<doc id="2556663" url="https://pl.wikipedia.org/wiki?curid=2556663" title="Obodowo (przystanek kolejowy)">
Obodowo (przystanek kolejowy)

Obodowo – nieczynny przystanek kolejowy, a dawniej stacja i ładownia w Obodowie na linii kolejowej Świecie nad Wisłą – Złotów, w województwie kujawsko-pomorskim.
W pobliżu nad rzeką Sepolną zachował się ceglany most kolejowy z lat 1908-1909 o długości 56 m, wsparty na 2 filarach.

</doc>
<doc id="2556664" url="https://pl.wikipedia.org/wiki?curid=2556664" title="Clicked Singles Best 13">
Clicked Singles Best 13

Clicked Singles Best 13 jest to składanka wydana przez zespół L’Arc-en-Ciel 14 marca 2001 r. Zawiera ona wcześniej wydane single oraz nowy utwór „Anemone”. Poza japońską, jest też kilka innych edycji.

</doc>
<doc id="2556665" url="https://pl.wikipedia.org/wiki?curid=2556665" title="Kasei Valles">
Kasei Valles

Kasei Valles – system kanionów na powierzchni Marsa. Jego centrum znajduje się na 25,4° szerokości geograficznej północnej oraz 62,88° długości geograficznej zachodniej (). Obszar ten ma 1580 km średnicy. 
Kasei Valles jest jednym z największych systemów kanałów wypływowych na Marsie. Jego łączna długości sięga 3000 kilometrów. Na południu wypływa z basenu Echus Chasma a kończący się na północy w Chryse Planitia. Wschodnia granica Kasei Valles łączy się z zachodnią krawędzią płaskowyżu Lunae Planum.
Decyzją Międzynarodowej Unii Astronomicznej nadana w 1976 roku nazwa tego obszaru pochodzi od japońskiego słowa oznaczającego planetę Mars.

</doc>
<doc id="2556666" url="https://pl.wikipedia.org/wiki?curid=2556666" title="Mały miś Kuba">
Mały miś Kuba

Mały miś Kuba (ang. "Little Charley Bear", 2011-obecnie) – brytyjski serial animowany stworzony przez Daniela Pickeringa i wyprodukowany przez Annix Studios w 2007 roku. Jego światowa premiera miała miejsce 10 stycznia 2011 roku na kanale CBeebies, a w Polsce odbyła się 11 lutego 2012 roku na kanale MiniMini+. Bajka skierowana jest do dzieci do czwartego roku życia.
Opis fabuły.
Serial opowiada o tytułowym niedźwiadku imieniem Kuba, który komunikuje się jedynie za pomocą gestów i mimiki. Nie używa słów, a w przekazaniu tego, co myśli i czuje pomaga narrator, który udziela mu porad i wskazówek.
Wersja polska.
Wersja polska: na zlecenie MiniMini+ – Start International Polska
Czytał: Leszek Zduń
Lektor: Marek Ciunel

</doc>
<doc id="2556667" url="https://pl.wikipedia.org/wiki?curid=2556667" title="Sośno Sępoleńskie">
Sośno Sępoleńskie

Sośno Sępoleńskie – nieczynny przystanek kolejowy, a dawniej stacja i ładownia w Sośnie na linii kolejowej Świecie nad Wisłą – Złotów, w województwie kujawsko-pomorskim. Przystanek posiadał wyłącznie semafory wjazdowe.

</doc>
<doc id="2556670" url="https://pl.wikipedia.org/wiki?curid=2556670" title="Ostrówek (przystanek kolejowy)">
Ostrówek (przystanek kolejowy)

Ostrówek – nieczynny przystanek kolejowy, a dawniej stacja i ładownia w Ostrówku na linii kolejowej Świecie nad Wisłą – Złotów, w województwie kujawsko-pomorskim.

</doc>
<doc id="2556672" url="https://pl.wikipedia.org/wiki?curid=2556672" title="Pęperzyn (przystanek kolejowy)">
Pęperzyn (przystanek kolejowy)

Pęperzyn – nieczynny przystanek kolejowy, a dawniej także ładownia w Pęperzynie na linii kolejowej Świecie nad Wisłą – Złotów, w województwie kujawsko-pomorskim.

</doc>
<doc id="2556673" url="https://pl.wikipedia.org/wiki?curid=2556673" title="Włochy na Zimowych Igrzyskach Olimpijskich 2002">
Włochy na Zimowych Igrzyskach Olimpijskich 2002

Włochy na Zimowych Igrzyskach Olimpijskich 2002 reprezentowało 112 zawodników. Był to dziewiętnasty start Włoch na zimowych igrzyskach olimpijskich.
Wyniki reprezentantów Włoch.
Biathlon.
Mężczyźni
Kobiety
Bobsleje.
Mężczyźni
Kobiety
Biegi narciarskie.
Mężczyźni
Kobiety
Łyżwiarstwo figurowe.
Mężczyźni
Kobiety
Pary
Łyżwiarstwo szybkie.
Mężczyźni
Kobiety
Narciarstwo alpejskie.
Mężczyźni
Kobiety
Narciarstwo dowolne.
Mężczyźni
Saneczkarstwo.
Mężczyźni
Kobiety
Short track.
Mężczyźni
Kobiety
Skeleton.
Mężczyźni
Kobiety
Skoki narciarskie.
Mężczyźni
Snowboard.
Mężczyźni
Kobiety

</doc>
<doc id="2556675" url="https://pl.wikipedia.org/wiki?curid=2556675" title="Felisberto Hernández">
Felisberto Hernández

Felisberto Hernández (ur. 20 października 1902 w Montevideo, zm. 13 stycznia 1964) – urugwajski pisarz, autor opowiadań oraz pianista. 
Był najstarszym z czworga dzieci, jego ojciec pochodził z Wysp Kanaryjskich. W wieku dziewięciu lat rozpoczął naukę gry na pianinie, jako nastolatek zaczął grać w kawiarniach i - w erze kina niemego - w kinach. Przez wiele lat występował na estradzie, przede wszystkim w swoim rodzinnym mieście i w Buenos Aires. W wielu z jego literackich utworów pojawiają się muzyczne odniesienia, jak również opisy życia podróżującego muzyka. Specjalizował się w opowiadaniach, często posługując się absurdem i odtwarzając realia swego dzieciństwa oraz młodości.
Publikować zaczął w 1925, jednak dopiero w latach 40. został zauważony. Wtedy też przestał koncertować. Był autorem m.in. zbiorów "Nadie encendía las lámparas" (1947), "La casa inundada" (1960) i "El cocodrilo" (1962). Wśród pisarzy komentujących twórczość Hernándeza znajdowali się Juan Carlos Onetti, Italo Calvino i Julio Cortázar. Jego życie stało się jedną z inspiracji filmu "Stroiciel trzęsień ziemi" braci Quay. W Polsce ukazał się wybór jego tekstów zatytułowany "Ciemna jadalnia, balkon i inne niezwykłe opowieści". 

</doc>
<doc id="2556677" url="https://pl.wikipedia.org/wiki?curid=2556677" title="Felisberto Hernandez">
Felisberto Hernandez



</doc>
<doc id="2556678" url="https://pl.wikipedia.org/wiki?curid=2556678" title="Zakrzewska Kolonia">
Zakrzewska Kolonia

Zakrzewska Kolonia – nieczynny przystanek kolejowy, a dawniej także stacja w Zakrzewku na linii kolejowej Świecie nad Wisłą – Złotów, w województwie kujawsko-pomorskim.

</doc>
<doc id="2556679" url="https://pl.wikipedia.org/wiki?curid=2556679" title="Alive &amp; Kicking">
Alive &amp; Kicking

ALIVE&amp;KICKING – czwarty album japońskiej piosenkarki Nany Mizuki, wydany 8 grudnia 2004. Utwór "Take a shot" wykorzystano w anime "Magical Girl Lyrical Nanoha". Album sprzedał się w nakładzie egzemplarzy.

</doc>
<doc id="2556680" url="https://pl.wikipedia.org/wiki?curid=2556680" title="Sypniewo (przystanek kolejowy)">
Sypniewo (przystanek kolejowy)

Sypniewo – nieczynny przystanek kolejowy, a dawniej także stacja i ładownia w Sypniewie na linii kolejowej Świecie nad Wisłą – Złotów, w województwie kujawsko-pomorskim.

</doc>
<doc id="2556681" url="https://pl.wikipedia.org/wiki?curid=2556681" title="Alfred Fuchs">
Alfred Fuchs

Alfred Fuchs (ur. 2 sierpnia 1870 w Karolinental, zm. 5 października 1927 w Wiedniu) – austriacki lekarz neurolog i psychiatra, profesor nadzwyczajny psychiatrii i neurologii na Uniwersytecie Wiedeńskim.
Syn lekarza Alberta Fuchsa (1825–1899) i jego żony Rosy z domu Kornfeld (1843–1906). Studiował medycynę na Uniwersytecie w Pradze i Uniwersytecie Wiedeńskim, tytuł doktora medycyny przyznano mu w 1894 roku. Od 1900 asystent w Sanatorium Purkersdorf, najpierw u Richarda von Kraffta-Ebinga, potem u Juliusa Wagnera-Jauregga. W 1905 roku habilitował się z neurologii i psychiatrii, od 1912 profesor tytularny, od 1919 profesor nadzwyczajny neurologii i psychiatrii na Uniwersytecie Wiedeńskim.
Zajmował się m.in. badaniami płynu mózgowo-rdzeniowego i objawami źrenicznymi.

</doc>
<doc id="2556682" url="https://pl.wikipedia.org/wiki?curid=2556682" title="Dorotowo (przystanek kolejowy)">
Dorotowo (przystanek kolejowy)

Dorotowo – nieczynny przystanek kolejowy, a dawniej także stacja w Dorotowie na linii kolejowej Świecie nad Wisłą – Złotów, w województwie kujawsko-pomorskim. Przystanek został zamknięty 21 maja 1995 roku. W okresie międzywojennym była to graniczna stacja po stronie polskiej.

</doc>
<doc id="2556683" url="https://pl.wikipedia.org/wiki?curid=2556683" title="Młynarzowe Widły">
Młynarzowe Widły

Młynarzowe Widły (, 2038 m lub ok. 2050 m) – turnia w masywie Młynarza w słowackich Tatrach Wysokich. Znajduje się na końcu krótkiej grani, która od Widłowego Zwornika biegnie w kierunku południowo-wschodnim, ku Dolinie Ciężkiej. Od punktu kulminacyjnego tej grańki, Niżniej Widłowej Turni, oddzielona jest szerokim siodłem Widłowego Przechodu.
Ku Dolinie Ciężkiej opada z Młynarzowych Wideł potężna ściana o wystawie południowo-wschodniej. Jej wysokość według Cywińskiego wynosi około 390 m, Łoziński ocenił ją na 350 m, a Skłodowski – 250 m. Po obu stronach ściany znajdują się wybitne filary. Boczna ściana lewego filara wznosi się nad Żlebem za Widłę (żlebem Młynarzowej Przełęczy). Prawy filar wznosi się nad Żlebem pod Widłę, przez Cywińskiego nazywanym Widłowym Żlebem. Dolną część ściany Młynarzowych Wideł przecina poziomy zachód, łatwo osiągalny spod Żlebu za Widłę, zwężający się w prawej części i zanikający na prawym filarze ściany. Prawdopodobnie istnienie tego zachodu uwzględnił Skłodowski podając mniejszą wysokość ściany. Poniżej zachodu ścianę tworzy pas wygładzonych przez lodowce płyt o wysokości około 80 m. W górnej części ściany znajdują się liczne okapy. Ściana Młynarzowych Wideł jest popularnym celem dla taterników, poprowadzono tu wiele trudnych dróg wspinaczkowych.
Jako pierwsi południowo-wschodnią ścianę Młynarzowych Wideł przeszli František Plšek i Čestmír Harníček 20 sierpnia 1951 r.
Stosowane są niekiedy inne warianty nazwy – Młynarzowe Widła lub Młynarzowa Widła.

</doc>
<doc id="2556684" url="https://pl.wikipedia.org/wiki?curid=2556684" title="UGPS 0722-05">
UGPS 0722-05

UGPS 0722-05 – brązowy karzeł lub podkarzeł położony w gwiazdozbiorze Jednorożca w odległości około 13 lat świetlnych od Słońca. Należy do typu widmowego T9.
Karła odkrył Philip Lucas z Uniwersytetu Hertfordshire w Wielkiej Brytanii na zdjęciu wykonanym w ramach przeglądu UKIRT Infrared Deep Sky Survey 28 listopada 2006 roku. Informację o odkryciu opublikowano w czasopiśmie "Monthly Notices of the Royal Astronomical Society" w sierpniu 2010.
Temperatura na powierzchni UGPS 0722-05 wynosi zaledwie około 505 K (około 230 °C). W momencie odkrycia był to najchłodniejszy znany brązowy karzeł (obecnie znane są chłodniejsze obiekty, takie jak WISE 1828+2650).
Masa tego obiektu jest oceniana na od 3 do 11 mas Jowisza, jest więc to obiekt o masie planetarnej, chociaż niezwiązany z żadną gwiazdą.

</doc>
